{"id": "630431", "url": "https://cs.wikipedia.org/wiki?curid=630431", "title": "James Weddell", "text": "James Weddell\n\nJames Weddell (24. srpna 1787, Ostende, Belgie – 9. září 1834, Londýn) byl britský mořeplavec a tuleňář, který podnikl celkem tři lovecké výpravy do Jižního oceánu. Poměrně skromné finanční poměry mu neumožnily dosáhnout velkého vzdělání, využíval však každou možnost ke studiu a stal se velmi schopným námořníkem a navigátorem. Kromě objevů nových končin a lovu tuleňů na svých cestách prováděl i vědecká pozorování. Pečlivě zaznamenával počasí, klimatické podmínky, změny moře, přírodopisné i etnografické poznatky.\n\nJeho jméno nese Weddellovo moře a Weddellův ostrov na Falklandách.\n\nJeho otcem byl skotský čalouník, žijící v Londýně. Hlásil se k presbyteriánům, zatímco jeho žena Sarah Pease pocházela ze známé kvakerské rodiny. Jamesův otec záhy po synově narození zemřel a starost o rodinu připadla na Jamesova staršího bratra Charlese. Ten proto vstoupil k Britskému královskému námořnictvu a díky němu se na moře dostal i James.\n\nJiž ve věku 9 let se James Weddell v roce 1796 nechal najmout na loď Swan, kde sloužil i bratr Charles, a zúčastnil se šestiměsíční plavby do Středomoří. Později byl svěřen do učení kapitánovi lodi, dopravující uhlí z Newcastlu. Když se však v roce 1805 plavil do Karibiku, kapitána v hádce napadl. Proto byl předán jako ze vzpoury obviněný vězeň na válečnou fregatu Rainbow a ta ho odvezla na Jamajku. Trestu smrti oběšením se vyhnul vstupem do Britského královského námořnictva, kde během napoleonských válek sloužil na různých válečných lodích (Firefly, Thalia, Hope, Avon, Espoir, Cyndus, Pactolus). Brzy začal povyšovat a vypracoval se až na kapitána. Po porážce Napoleona již nebyly potřeba tak vysoké stavy námořnictva a Weddell byl spolu s mnoha dalšími důstojníky v únoru roku 1816 propuštěn. Zůstala mu jen nízká renta, a proto se znovu vrátil k obchodování v Karibiku.\n\nV roce 1819 se setkal se svými budoucími zaměstnavateli a partnery. James Strachan, stavitel lodí z Leithu a pojišťovací agent James Mitchell byli vlastníky brigy \"Jane\" (160 tun), která byla postavena v 80. létech 18. století v Severní Americe. Angličané ji však v roce 1812 během Britsko-americké války zajali a poté přizpůsobili pro lov tuleňů.\n\nJames Weddell oba majitele přesvědčil, aby ho poslali jako kapitána lodi Jane na tuleňářskou výpravu na jih, ačkoliv s lovem tuleňů dosud neměl žádné zkušenosti. V té době totiž právě pronikly na veřejnost zprávy o objevu Jižních Shetland, slibující bohatá loviště a Weddell chtěl zkusit štěstí. Detaily jeho první cesty na jih jsou dochované jen fragmentárně. V roce 1820 odjel na Falklandy, kde přezimoval a během té doby prováděl různá vědecká pozorování. Odtud se vypravil na Jižní Shetlandy. V lednu 1821 se vrátil do Londýna s velkým nákladem tuleních kožešin. Úspěch výpravy přiměl majitele lodi postavit druhou loď – doprovodný kutr \"Beaufoy\" (65 tun). Navíc si mohl dovolit koupit vlastnický podíl brigy Jane.\nNa druhou plavbu se vydal hned v červenci roku 1821, doprovodný kutr Beaufoy řídil Michael McCleod. Koncem října 1821 dorazili na Jižní Shetlandy, ale setkali se tu s celkem asi 45 americkými a britskými výpravami. Tuleni zde byli pouhé dva roky po objevu souostroví prakticky vyhubeni. Proto se rozhodl hledat nová loviště na vlastní pěst a lodě se kvůli tomu oddělily. 11. prosince 1821 přitom zahlédli z lodi Beaufoy dosud neznámé Jižní Orkneje, které jen asi šest dní předtím objevili Nathaniel Palmer a George Powell. 22. prosince 1821 se lodi opět setkaly na Jižních Shetlandách a poté se vydaly hledali další loviště. James Weddell na lodi Jane ještě v únoru navštívil Jižní Orkneje a předběžně je zmapoval, mnoho tuleňů zde však nenašel. Koncem března roku 1822 se obě lodě opět setkaly na Jižní Georgii a vypluly zpět do Anglie, kam dorazily v červenci 1822. Úspěch nebyl tak velký jako při předchozí výpravě, ale stále ještě se vyplatilo naplánovat třetí cestu.\n\nTřetí výprava vyplula na jih v září roku 1822. Kapitánem doprovodné lodi Beaufoy byl tentokrát Matthew Brisbane (asi 1787 – 1833). Posádka čítala 35 osob, z toho 22 mužů se plavilo na Jane, zbylých 13 na Beaufoy. Výprava byla vybavena mnoha kvalitními přístroji a měla za cíl nejen lovit tuleně, ale také lépe prozkoumat neznámé prostory Jižního oceánu.\n\nLodě se hned na počátku oddělily a zatímco Jane zamířila na Madeiru, Beaufoy vyplula ke Kapverdám. 14. října 1822 se na Kapverdách opět setkaly, nabraly zásoby a 20. října 1822 vypluly přímo na jih. 7. listopadu 1822 výprava překročila rovník, přitom ale Jane začala nabírat vodu a musela přistát v Patagonii kvůli opravě. Beaufoy mezitím prozkoumávala patagonské pobřeží a lovila tuleně. Zdržení znamenalo, že zbytky zdecimovaných tuleních kolonií na Shetlandách již slovili jiní. Proto Weddell zamířil rovnou k Jižním Orknejím, kam dorazili 13. ledna 1823. Kořist byla i zde mizerná, nalezli však tuleně se zvláštními skvrnami. Když jeho lebku a kůži dovezli později do Londýna, bylo potvrzeno, že se jedná o nový druh. Byl pojmenován na počest svého objevitele Tuleň Weddellův (Leptonychotes weddellii).\n\nPo neúspěšném hledání pevné země mezi Jižními Orknejemi a Jižními Sandwichovými ostrovy se obrátili k jihu, aby zkusili lovecké štěstí tam. Východně od Grahamovy země objevili hluboký záliv, který jim umožnil plout daleko na jih. Díky mimořádně příznivému počasí v roce 1823 nebylo moře pokryté ledem, a proto mohli 20. února 1823 dosáhnout až na 74° 15´ jižní šířky. Přestože ani zde nenalezl James Weddell pevnou zemi, výrazně překonal vzdálenost, dosaženou Jamesem Cookem v roce 1774 a stal se na 80 let jediným, kdo se dostal tak daleko na jih. Sám se mylně domníval, že až k jižnímu pólu sahá oceán. Záliv nazval na počest anglického krále \"Moře Jiřího IV.\" (později bylo jméno změněno na Weddellovo moře). Po krátké oslavě – vyvěšení vlajek a extra přídělu rumu – zamířil raději zpět k severu, aby jim led neuzavřel cestu, ačkoliv počasí jim zatím přálo.\n\nNa zpáteční cestě se zastavili na Jižní Georgii (12. března – 17. dubna 1823) a poté přezimovali na Falklandách (11. května – 7. října 1823). V listopadu 1823 dorazili opět na Jižní Shetlandy, kde se pokoušeli nalovit ještě nějaké tuleně. Na počátku roku 1824 se obě lodi kvůli lovu opět oddělily. Beaufoy zůstala v Patagonii a Jane po průzkumu části patagonského pobřeží vyrazila 2. března zpět na Falklandy. Po návratu do Patagonie Weddell zjistil, že Beaufoy již vyrazila k Anglii (kam doplula 20. června 1824). Jane se do Londýna dostala až 9. července 1824 poté, co v bouři začala opět nabírat vodu a zdržela se opravou v Montevideo. Ze třetí výpravy nebyl dovezen téměř žádný úlovek.\n\nDosažení takové jižní šířky vyvolalo v Anglii údiv, ale i nedůvěru. Majitelé lodí Strachan a Mitchell proto přesvědčili Weddella, aby o svých cestách napsal knihu. Ta vyšla poprvé v roce 1825, rozšířené vydání pak o dva roky později.\n\nJames Weddell byl v letech 1824 – 1829 stále kapitánem Jane a jezdil s ní jako s obchodní lodí v Atlantiku. Domovský přístav měl v Buenos Aires. V roce 1826 nabídl své služby Britskému královskému námořnictvu a chtěl se vrátit na jih. Byl však odmítnut a sám výpravu financovat nemohl. V roce 1829 začala loď Jane cestou z Buenos Aires na Gibraltar nabírat vodu v takovém množství, že musela být zanechána na Azorech v přístavu Horta. Kapitán, posádka i náklad byli převáženi jinou lodí, ale ta ztroskotala na ostrově Pico a námořníci jen stěží přežili.\n\nO posledních letech Weddellova života je známo jen málo. Ztráta lodi, do níž investoval své peníze, jej zcela zruinovala a on se musel nechat potupně najímat jako kapitán na jiné lodi. V září roku 1830 odplul jako kapitán lodi Eliza do západní Austrálie a odtud pokračoval na Tasmánii do Hobartu (zde se setkal s Johnem Biscoe při jeho návratu z Antarktidy). Do Anglie se vrátil znovu na lodi Eliza v roce 1832. Zemřel 9. září 1834 ve věku 47 let v relativní chudobě ve svém bytě v Londýně.\n\n\n"}
{"id": "630435", "url": "https://cs.wikipedia.org/wiki?curid=630435", "title": "Dvanáct měsíčků (film, 2012)", "text": "Dvanáct měsíčků (film, 2012)\n\nDvanáct měsíčků je český televizní pohádkový film režiséra Karla Janáka z roku 2012, natočený na motivy pohádky \"O dvanácti měsíčkách\" od Boženy Němcové. Premiérově byl vysílán 24. prosince 2012 na stanici ČT1 jako štědrovečerní pohádka České televize, sledovanost činila 2,36 milionu diváků, tedy 60 % všech dospělých u televize.\n\nNatáčení filmu bylo zahájeno v únoru 2010 ve skanzenu v Rožnově pod Radhoštěm.\n\n"}
{"id": "630439", "url": "https://cs.wikipedia.org/wiki?curid=630439", "title": "Ghostscript", "text": "Ghostscript\n\nGhostscript je multiplatformní software, jehož jádrem je interpret formátů PostScript a PDF firmy Adobe Systems.\n\nJeho první verze byla vydána 11. srpna 1988 a od té doby byl přenesen na mnoho různých systémů včetně: Unixu, Linuxu, Mac OS, OpenVMS, Microsoft Windows, MS-DOSu, FreeDOSu, Atari TOS a AmigaOS.\n\nMůže být používán na prohlížení souborů v daných formátech, nebo na jejich převod do jiných fomátů i mezi sebou. Také může být použit jako filtr převádějící soubor do rastrové grafiky pro tisk na rastrových počítačových tiskárnách.\n\n"}
{"id": "630440", "url": "https://cs.wikipedia.org/wiki?curid=630440", "title": "Cena Václava Jíry", "text": "Cena Václava Jíry\n\nCena Václava Jíry (plným názvem Cena JUDr. Václava Jíry, někdy jen Cena Dr. Václava Jíry) je Českomoravským fotbalovým svazem každoročně udělována osobnostem, které se významně zasloužily o rozvoj českého fotbalu. Cena je pojmenována po Václavu Jírovi (1921–1992). Oceňováni tak bývají bývalí vynikající hráči či dlouholetí obětaví trenéři a funkcionáři. Cena má dva stupně:\n\n\n\n\n\n\n\n\n\n\n\n\n\n\nOcenění bylo předáno 9. května 2007 v Národním domě na pražském Smíchově.\n\nOcenění bylo předáno 23. dubna 2008 v Národním domě na pražském Smíchově.\n\nOcenění bylo předáno 15. dubna 2009 v Národním domě na pražském Smíchově.\n\nOcenění bylo předáno 7. dubna 2010 v Národním domě na pražském Smíchově.\n\nOcenění bylo předáno 20. dubna 2011 v Národním domě na pražském Smíchově.\n\nOcenění bylo předáno 27. dubna 2012 v Hotelu Praha v pražských Dejvicích.\n\nUdělení ocenění dekorovaným proběhlo 16. dubna 2013.\n\nDekorování oceněných proběhlo 1. dubna 2014.\n\nOcenění v pražském Břevnovském klášteře 5. května 2015 převzali:\n\nCeny byly uděleny 9. května 2016.\n\nOcenění v pražském Břevnovském klášteře 19. dubna 2017 převzali:\n\nOcenění v pražském Břevnovském klášteře 2. května 2018 převzali:\n\nOcenění v pražském Břevnovském klášteře 2. dubna 2019 převzali:\n"}
{"id": "630447", "url": "https://cs.wikipedia.org/wiki?curid=630447", "title": "Stromový rozklad", "text": "Stromový rozklad\n\nStromový rozklad je jeden ze způsobů, jak charakterizovat graf.\n\nStrom T je stromový rozklad grafu G, pokud jeho vrcholy jsou tvořeny podmnožinami V(G) a platí:\n\nVrcholům stromového rozkladu se říká \"uzly\", aby se odlišily od vrcholů původního grafu.\n\nPro každý graf existuje stromový rozklad, například triviální rozklad, který jedinému uzlu přiřadí všechny vrcholy.\n\nŠířka rozkladu je velikost největšího uzlu bez jedné.\n\nStromová šířka grafu tw(G) se definuje jako formula_1, tedy nejmenší možná šířka rozkladu přes všechny rozklady.\n\n\nTřídy grafů omezené stromové šířky jsou uzavřené na minory, žádné minorové operace nezvyšují stromovou šířku. Odebrání vrcholu se v rozkladu projeví odebráním vrcholu ze všech uzlů, odebrání hrany se neprojeví vůbec, kontrakce nahrazením jednoho vrcholu jeho sousedem přes kontrahovanou hranu a odstraněním duplicit.\n\n\"Chordální graf\" je takový, který neobsahuje cyklus délky alespoň 4 jako indukovaný podgraf (každý takový cyklus má chordu — hranu spojující vrcholy, které nejsou na cyklu za sebou). Tyto grafy jsou specifické tím, že pro ně existuje stromový rozklad takový, že každý uzel indukuje kliku, ten je navíc snadné zkonstruovat. Platí, že pro každý graf je stromová šířka rovna nejmenší klikovosti přes všechny chordální nadgrafy bez jedné.\n"}
{"id": "630449", "url": "https://cs.wikipedia.org/wiki?curid=630449", "title": "Karel Jerie", "text": "Karel Jerie\n\nKarel Jerie (* 16. března 1977 Praha) je český malíř a komiksový kreslíř. \n\nVzdělání získal na Akademii výtvarných umění v ateliéru malby Antonína Střížka a Michaela Rittsteina (1999–2005). Je autor komiksových alb z roku 2007 \"Oidipus Rex\", \"Šifra mistra Hanky\" (se scenáristou Tomášem Hibi Matějíčkem), v roce 2010 vyšla kniha jeho prací (obrazy a komiksy) \"Lovecká sezóna\", spolupracoval na sbornících \"Inseminátor\" a \"O (ne)mrtvých jen dobré\". V roce 2008 získal I. cenu na Mezinárodním komiksovém festivalu v Lodži za komiks věnovaný historii českého komiksu \"Sbohem má lásko\". V roce 2006 spoluzaložil občanské sdružení na podporu komiksu SEQENCE a od roku 2008 je členem SVU Mánes. V únoru a březnu roku 2011 vystavoval malby a ilustrace spojené s tematikou pravěku pod názvem \"Jurské nebe\" v Galerii města Trutnov.\n\n\n\n"}
{"id": "630451", "url": "https://cs.wikipedia.org/wiki?curid=630451", "title": "Werner I. Habsburský", "text": "Werner I. Habsburský\n\nVerner I. hrabě z Habsburgu (něm. Werner I. Graf von Habsburg, * 1030; † 11. listopadu 1096) byl třetí syn Radbota z Habsburgu. Jeho následníkem byl Otto II. Habsburský.\nHrabě Verner se v roce 1082 vzdal vlády nad klášterem Muri a nechal prostřednictvím mnichů z kláštera v St. Blasien zrušit staré obyčeje. Muri bylo přeměněno na ochrannou rychtu (Schutzvogtei).\n\n"}
{"id": "630455", "url": "https://cs.wikipedia.org/wiki?curid=630455", "title": "Rašeliniště Borková", "text": "Rašeliniště Borková\n\nRašeliniště Borková je přírodní rezervace v okrese Český Krumlov. Nachází se na Šumavě v nivě Vltavické brázdy, na pravém břehu údolní nádrže Lipno u ústí Rothovského potoka, 2 km jihozápadně od osady Dolní Vltavice. Je součástí CHKO Šumava.\n\nDůvodem ochrany je údolní rašeliniště (poslední zbytek rozsáhlých rašelinišť zatopených údolní nádrží Lipno) s porosty borovice blatky, ostřicovými porosty a s výskytem vzácných a ohrožených druhů rostlin a živočichů, významné hnízdiště vodních ptáků.\n\nZdejší rašelina vznikla na geologickém podkladu moldanubických migmatizovaných pararul, místy byla těžena na palivo např. pro pivovar a tuhové doly.\n\nPás podél břehu Lipna byl při výstavbě nádrže odlesněn a tvoří jej ostřicové porosty, v nichž rostou bazanovec kytkokvětý, ostřice plstnatoplodá, klikva bahenní a vlochyně bahenní. Na něj navazuje původní blatkové rašeliniště, kde dominuje borovice blatka, na sušších místech s příměsí borovice lesní a břízy, v podrostu kromě klikvy a vlochyně, roste vřes a brusnice borůvka. V úzkém pásu na jižním okraji rezervace roste smrkoborový les.\n\nVýznamný je výskyt bezobratlých živočichů vázaných na společenstva rašelinišť − zejména motýlů (žluťásek borůvkový, perleťovec mokřadní) a brouků (střevlík Menetriesův, střevlíček vřesovištní, střevlíček Cymindis vaporariorum).\n\nV těsné blízkosti památky, na křižovatce cest u zaniklé obce Kyselov, koncem května vykvétá vzácný prstnatec pleťový. Je to jeho jediná známá lokalita na české straně Šumavy.\n"}
{"id": "630458", "url": "https://cs.wikipedia.org/wiki?curid=630458", "title": "Petra Hřebíčková", "text": "Petra Hřebíčková\n\nPetra Hřebíčková (* 20. září 1979 Hodonín) je česká divadelní a filmová herečka.\n\nNarodila se v Hodoníně. Zde také vystudovala Obchodní akademii, ve studiu pokračovala na JAMU v Brně, obor činoherec.\n\nV letech 2002 až 2003 působila v brněnském divadle Polárka. Také hostovala v Činoherním klubu a v Divadle ABC. V letech 2003–2009 byla součástí souboru v Městském divadle Zlín.\n\nV roce 2009 si zahrála titulní roli Maryši, za kterou získala cenu Thálie. V současnosti působí v Praze.\n\nSvůj hlas propůjčila postavě Francescy „Frankie“ Scaletty v PC hře Mafia II.\n\nV roce 2012 se účastní divadelní podoby projektu Michala Horáčka Český kalendář.\n\n"}
{"id": "630462", "url": "https://cs.wikipedia.org/wiki?curid=630462", "title": "Josef Bárta", "text": "Josef Bárta\n\nJosef Bárta (psán také Barrta, Bartha nebo Bartta) (~1744, Praha – 13. června 1787 Vídeň) byl český hudební skladatel.\n\nV Praze se stal knězem. Do roku 1772 působil jako varhaník v chrámu sv. Salvátora u paulánů a v kostele sv. Michala u servitů. Později přesídlil do Vídně, kde měla ještě v témže roce premiéru jeho první opera \"La Diavolessa\" komponovaná na text Carla Goldoniho. Následující dvě opery byly psány na německý text ve formě singspielu pro vídeňský Burgtheater. Za pozornost stojí, že byly uvedeny o několik let dříve než Mozartův \"Únos ze serailu\" (1782), který je považován za zakladatele žánru.\nBártovy opery si získaly značnou oblibu a árie z nich byly často upravovány pro komorní orchestr.\n\nZ jeho dalších skladeb jsou významné jeho symfonie. Řada z nich vznikla již za jeho pobytu v Praze. Většina jeho symfonií má klasickou formu třívěté italské symfonie (Allegro-Andante-Allegro), při čemž první a poslední věta je psána v sonátové formě. Symfonie v molových tóninách mívají pomalý úvod. Jeho pozdní díla nesou výrazné rysy tehdy módního uměleckého stylu Sturm und Drang.\n\nKromě operní a symfonické hudby zkomponoval velké množství hudby komorní, z níž stojí za pozornost zejména jeho smyčcové kvartety.\n\n\n\n"}
{"id": "630463", "url": "https://cs.wikipedia.org/wiki?curid=630463", "title": "Retail design", "text": "Retail design\n\nRetail design je obor, který spojuje marketing, interiérový a grafický design, ergonomii, technické a stavební prostředí budov a kreativitu. Jeho cílem je co nejúčelněji a nejestetičtěji navrhnout interiér obchodu a jeho zařízení. Vyžaduje proto jak technické, tak výtvarné schopnosti, znalosti chování a rozhodování zákazníka při koupi a strategický marketing  Spadá do architektury interiéru a snoubí tedy ergonomické navrhování prostoru, konstrukční řešení prostor a jeho specialitou je vysoká míra přidružených elementů, které slouží k propagaci značky s cílem maximálně prodat a zákazníkovi dopřát nezapomenutelný zážitek z nakupování. \n\nV obchodních prostorách je kladen důraz na maximální využití prodejní plochy, ale také na optimální dostupnost  zboží zákazníkům, a zvýrazněné umístění např. akčního zboží či vizuály aby vyzývaly k okamžitému nákupu produktů.  Rozvržení komerční plochy se výrazně liší dle předmětu podnikání prodejce. Jiné regály a manipulační plochy bude mít knihkupec, obchodník s kosmetikou či prodejce nábytku. Pro všechny obchodníky platí ale stejné pravidlo v tom, že je-li komerční plocha příliš přeplněna a zákazník se nemůže volně pohybovat, cítí se stísněně. V případě, kdy se dokonce nemůže ani dostat ke zboží , ztratí chuť k nákupu , nebo svůj příští nákup realizuje u konkurence.  Obchodník tak ztrácí nejen image výjimečné obchodní značky,  ale i zákazníka. [4] \n\nV moderním retailové a marketingové strategii je kladen extrémní důraz na zážitek a spokojenost zákazníka při nakupování. Zážitkem se rozumí  interakce s prodejní asistentkou/asistentem, možnost snadného a pohodlného vyzkoušení produktů – jeho testování, moderní technologie komunikující se zákazníkem např . chytré obrazovky a jejich digitální komunikace se zákazníkem a také výjimečné  prostředí, kde je zákazníkovi příjemné trávit čas. Další prioritou je  samotné nalákání zákazníka do obchodu, k čemuž slouží především výlohy, které by měly zákazníka zaujmout, pozastavit ho a nakonec do prodejny dostat. Na prodejně už je zákazník součástí marketingovo - obchodní strategie a i když si nic v daný okamžik nekoupí, ale je správně realizovaný retail design,  odchází s příjemným zážitkem a image prodejny a loyalita ke značce u něj stoupá. \" \"\n\nNejvětší investice do retail designu vydávají značky, které pochopily, že v dnešní internetové době je nezbytné propojit on-line a off-line svět nakupování a v kamenné prodejně je nutné nabídnout zákazníkovi nezapomenutelný zážitek. Mezi příklady dokonalého retail designu patří obchody s luxusním zbožím – oblečením, kosmetikou, šperky a doplňky, protože právě ty kladou největší důraz na do detailu propracované návrhy obchodů, nábytků, včetně výběru vhodných, často velmi luxusních a atypických materiálů. I propagační materiály různých druhů se propojují v maličkostech a jsou propracovány do nejmenšího detailu.  Značky investují nemalé peníze do jednotné vizuální identity značky, který obvykle pochází z mateřských lokací. Mezi příkladné retail designové obchody patří některé v OC Nový Smíchov, OC Chodov a v Pařížské ulici. Příklady dobré praxe vytvářející Retail Design a digitální in-store komunikaci v ČR prezentují např. firmy REXY, EYE level, Digital Experience by Rexy, Dekor...\n\n\n\nPočátek rozmachu této disciplíny datujeme do 19 století.  U zrodu byly firmy jako Le Bon Marché a Printemps v Paříži, dále pak Selfridges v Londýně, Macy's v New Yorku a Marshall Field's v Chicagu.\n\n1.     Basics Interior Design 01: Retail Design Paperback – August 26, 2010 by Lynne Mesher \n\n1.     \"Retail design\" by Otto Riewoldt, te Neues, 2000\n\n2.     \"Luxury retail design and atmosphere\", \"Luxury fashion branding: trends, tactics, techniques\" by Uché Okonkwo, Palgrave Macmillan, 2007, Pg. 78\n\n3.     \"Retail Design\", \"Design: the key concepts\" by Catherine McDermott, Psychology Press, 2007, Pg. 195\n\n4.     \"Retail Design Identity\", \"Possessed: The Rise and Fall of Prince\" by Alex Hahn, Billboard Books, 2004, Pg. 157\n\n5.     Barr, V. and Broudy, C.E., 1990. \"Designing to Sell\". 2nd ed. New York: McGraw-Hill, INC.p.6-8\n\n6.     Lopez, M. J., 2003. \"Retail Store Planning And Design Manual\". 2nd ed. Cincinnati, Ohio: ST Publications.p.563-566\n\n7.     http://www.cutlerdc.com/what-does-a-retail-interior-designer-do/\n\n8.     http://rexy.cz/fullservis.html\n"}
{"id": "630464", "url": "https://cs.wikipedia.org/wiki?curid=630464", "title": "Multicar", "text": "Multicar\n\nMulticar (lidově „multikára“) je značka malého nákladního automobilu a nosiče nástaveb, který vyrábí stejnojmenná firma v durynském městě Waltershausen. Výrobce vozidel Multicar je dnes součástí firmy Hako, specialisty na komunální techniku. Multicar je v současnosti jediná značka z bývalého kombinátu IFA, která přežila.\n\nDnešní výrobní závod byl založen v roce 1920 pod názvem ADE-Werke. Tehdejší produkci představovaly zemědělské stroje a přívěsy. Po druhé světové válce byla produkce obnovena v roce 1946 pod názvem Gerätebau Waltershausen. Roku 1948 byl závod přejmenován na VEB Fahrzeugwerk Waltershausen a pod tímto názvem fungoval až do privatizace v roce 1991. Od roku 1956 začala produkce vozidla DK 3 (Dieselkarre). Vozidlo bez kabiny řidiče, ovládané pouze pákami bylo vlastně přestavbou akumulátorového vozíku (elektrokáry) vybavené dieselovým motorem. Tato verze byla vyvinuta ještě v továrně v Ludwigsfelde. Vylepšená verze, už pod názvem Multicar M 21, se začala vyrábět o dva roky později a do roku 1964 se jich vyrobilo 14 000. Během následujících deseti let vzniklo 42 500 vozidel typu M 22 už s jednomístnou kabinou řidiče. Do roku 1978 se vyráběl typ M 24. Ze 25 600 vyrobených kusů šlo 48 % na export. Následoval typ M 25 s dvojmístnou kabinou, hojně rozšířený také v bývalém Československu. Ten se stal exportním šlágrem - na export, především do zemí RVHP šlo až 70 % produkce. Do ukončení výroby v roce 1993 bylo vyrobeno přibližně 100 000 kusů typu M 25, od roku 1991 vybavených moderním motorem VW a poté také IVECO. Mezi lety 1993 a 2009 vznikal model M 26. Mezitím, v roce 1998, se Multicar stal součástí firmy Hako. V tomto období byla zavedena výroba malého univerzálního nosiče nástaveb TREMO, jehož výroba běží dosud. Aktuální modely univerzálních vozidel Multicar jsou M 27 a FUMO.\n\n\n\n"}
{"id": "630466", "url": "https://cs.wikipedia.org/wiki?curid=630466", "title": "William Friedman", "text": "William Friedman\n\nWilliam Frederick Friedman (24. září 1891 – 12. listopadu 1969) zvaný též král kryptologů. Narodil se v židovské rodině v Kišiněvě v Moldavsku. Jako židé však byli pronásledováni a proto uprchli roku 1893 do Pittsburghu v USA. Zde mohl Friedman vystudovat v klidu obor genetiky na univerzitě Cornell.\n\nAmerický přední kryptolog Friedman se začal o svůj obor více zajímat po přečtení povídky E. A. Poea \"Zlatý brouk\" v dětství. Později se mu podařilo rozluštit japonský kód \"Purple\" během druhé světové války.\n\nDo kryptologie vstupuje roku 1915 a poměrně brzy, roku 1920, napsal jedno z nejvýznamnějších děl kryptoanalýzy té doby. Jmenoval se „Index shody a jeho aplikace v kryptologii“. Ovšem už v té době se Friedman setkává s první velkou nepříjemností. Jeho studii odeslal vlastní šéf na posouzení do Francie. Zde náčelník kryptografické služby ve francouzské armádě „Cartier“ vydává knihu jako svou vlastní práci.\n\nOpravdu převratným dílem bylo ale čtyřsvazkové dílo „Základy kryptoanalýzy“, vydané roku 1923. Friedman ale nepsal jen knihy. Podílel se u vynalezení šifrovacího stroje Sigaba, stroje, který Amerika nejvíce využívala za druhé světové války. V námořnictvu ho označovali zkratkou ECM Mark II. Byl vyráběn firmou Teletip, jejíž sídlo bylo v Chicagu.\n\nRoku 1930 si Friedman vybral tři vynikající mladé matematiky do svého týmu. Ti se osvědčili, protože s nimi spolupracoval až do konce života. Jmenovali se Abraham Sinkov, Salomon Kullback a Frank Rowlett.\n\nFriedman byl nadaný v mnoha směrech. Snad jako jediný toho v té době dělal tolik najednou. Kryptolog, který rozvíjel metody kryptoanalýzy, luštil nejrůznější šifry a zároveň buď sám nebo s pomocí jiných vynalezl řadu šifrovacích zařízení. Dokonce byla i zaznamenána jeho odpověď na otázku „Proč Kryptologie?“ Odpověděl tím, že „Člověk který zasvětí svůj život Kryptologii, k tomu musí mít zvláštní podněty. Zaprvé radost z toho, že může bez omezování rozvíjet své schopnosti. A zadruhé, neuvěřitelná zvědavost dozvědět se, co si lidé píší, že nechtějí aby tomu ostatní rozuměli.“\n\nAmeričan Edward H. Hebern sestrojil roku 1915 šifrovací stroj, který po dalším vývoji zaznamenal veliký úspěch. Zařízení bylo složeno ze dvou propojených psacích strojů. Každé písmeno bylo drátem spojeno s jiným písmenem na druhém stroji. Díky tomu jste u jednoho stroje psali text jaký chcete a druhý stroj vlastně sám vypisoval šifrovaný text.\n\nRoku 1921 nahradil Hebern dráty rotorem. Ten se v taktu šifrování točil a měnil tak šifru. Tím stroj získal na složitosti, ale záměna tlačítek byla pořád závislá na periodě dvaceti šesti. Již o tři roky později mělo od něj námořnictvo stroj s pěti rotory. Tím počet možných abeced vzrostl na 265. Dekódování pro nepřítele díky této změně, znamenalo vyzkoušet 12 miliónů možností.\n\nGilbert Vernam navrhl roku 1918 v telegrafní společnosti, kde pracoval, způsob šifrování. Jeho návrh znamenal průlom v rychlosti šifrování dálnopisných zpráv. Spočíval ve vložení dvou pětistopých děrných pásek do dálnopisu. Na jedné pásce byl normální text a na druhé náhodné heslo. Šifra spočívala v sloučení obou pásek dohromady pomocí operace XOR a odeslání. Dešifrování na druhém konci probíhalo stejně. Stačilo dát pásky jen na správné místo. Jedinou hrozbou odhalení textu bylo použití stejné heslové pásky víckrát za sebou.\n\nFriedman byl v roce 1946 oceněn Medailí cti, v té době nejvyšším americkým vyznamenáním.\nWilliam Friedman je i se svou ženou, také kryptoložkou Elizebeth Friedmanovou pohřben na Arlingtonském národním hřbitově.\n\nV roce 1999 byl uveden do síně slávy Národní bezpečnostní agentury.\n\n"}
{"id": "630469", "url": "https://cs.wikipedia.org/wiki?curid=630469", "title": "Cena Izvestijí 1973", "text": "Cena Izvestijí 1973\n\nSedmý ročník Ceny Izvestijí se konal od 16. do 21. prosince 1973 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n Československo - Finsko 7:1 (2:0, 2:0, 3:1)\n\n16. prosince 1973 - Moskva\nBranky : 2. Jiří Kochta, 11. Karel Ruml, 28. Vladimír Veith, 36. Václav Nedomanský, 41. Josef Horešovský, 43. Richard Farda, 51. Vladimír Martinec \nBranky : 60. Kallio.\nRozhodčí: Dombrovskij (URS), Dahlberg (SWE)\nVyloučení: 2:1 (0:0)\nDiváků: 14 000\n\nČSSR: Jiří Holeček – Jaroslav Šíma, Jan Suchý, Josef Horešovský, Jiří Bubla, Oldřich Machač, Milan Kužela – Jiří Holík, Václav Nedomanský, Vladimír Veith – Vladimír Martinec, Jiří Kochta, Bohuslav Šťastný – Karel Ruml, Ivan Hlinka, Richard Farda.\n\nFinsko: Seppänen – Heikki Riihiranta, Pekka Marjamäki, Kallio, Aro, Pekka Rautakallio, Jauko Öystilä – Esa Peltonen, Matti Murto, Juhani Tamminen – Seppo Ahokainen, Lasse Oksanen, Suominen – Suoniemi, Veli-Pekka Ketola, Jukka Alkula.\n\n16. prosince 1973 - Moskva\nBranky : 3x Boris Michajlov, Valerij Charlamov, Alexandr Bodunov, Alexandr Gusev, Valerij Vasiljev, Alexandr Volčkov \nBranky : Arne Carlsson, Kjell-Rune Milton, Anders Hedberg\nRozhodčí: Vitala (FIN), Kompalla (GER)\nVyloučení: 2:1 (1:0)\nDiváků: 14 000\n\nSSSR: Vladislav Treťjak – Alexandr Gusev, Valerij Vasiljev, Vladimir Lutčenko, Jurij Ljapkin, Gennadij Cygankov, Viktor Kuzněcov – Valerij Charlamov, Vladimir Petrov, Boris Michajlov – Alexandr Jakušev, Vladimir Šadrin (Alexandr Volčkov), Alexandr Malcev – Alexandr Bodunov, Vjačeslav Anisin (Konstantin Klimov), Jurij Lebeděv.\n\nŠvédsko: Christer Abrahamsson – Arne Carlsson, Thommy Abrahamsson, Kjell-Rune Milton, Lars-Erik Sjöberg, Björn Johansson, Karl-Johan Sundqvist – Dan Söderström (Hansson), Anders Hedberg, Mats Åhlberg – Hansson (Lars-Göran Nilsson), Stig-Göran Johansson, Björn Palmqvist – Dan Labraaten, Stefan Karlsson (Mats Waltin), Ulf Nilsson.\n\n17. prosince 1973 - Moskva\nBranky : Timo Sutinen, Pekka Marjamäki, Seppo Suoraniemi, Seppo Ahokainen ???\nBranky : Anders Hedberg, Dan Labraaten\nRozhodčí: Zacharov, Dombrovskij (URS)\nVyloučení: 3:6 (3:1)\nDiváků: 6 000\n\nFinsko: Anti Leppänen – Pekka Marjamäki, Heikki Riihiranta, Seppo Suoraniemi, Timo Saari, Jauko Öystilä, Pekka Rautakallio, – Esa Peltonen, Matti Murto, Juhani Tamminen – Arvaja, Timo Sutinen, Henry Leppä - Seppo Ahokainen, Veli-Pekka Ketola, Lasse Oksanen.\n\nŠvédsko: William Löfqvist – Kjell-Rune Milton, Lars-Erik Sjöberg, Karl-Johan Sundqvist, Björn Johansson, Thommy Abrahamsson, Arne Carlsson – Mats Åhlberg, Anders Hedberg, Mats Waltin – Dan Labraaten, Ulf Nilsson, Stefan Karlsson – Andersson, Stig-Göran Johansson, Björn Palmqvist.\n\n17. prosince 1973 - Moskva\nBranky : 3x Alexandr Malcev, 2x Jurij Lebeděv, Alexandr Jakušev, Vladimir Petrov, Boris Michajlov, Valerij Charlamov,Alexandr Martyňuk \nBranky : Walenty Ziętara\nRozhodčí: Pražák (TCH), Viitala (FIN)\nVyloučení: 7:5 (3:0) z toho Gusev na 10 minut.\nDiváků: 14 000\n\n18. prosince 1973 - Moskva\nBranky : Václav Nedomanský, Jiří Holík, Ján Faith, Oldřich Machač, Bohuslav Šťastný, Jiří Kochta, Vladimír Veith, Jaroslav Mec, Ivan Hlinka \nBranky : Adam Kopczyński\nRozhodčí: Viitala (FIN), Dahlberg (SWE)\nVyloučení: 2:3 (1:0, 1:0)\nDiváků: 5 000\n\n19. prosince 1973 - Moskva\nBranky : 25. Jiří Bubla, 32. Ivan Hlinka \nBranky : 20. Kjell-Rune Milton, 23. Dan Laabraten, 27. Bo Berggren, 28. Björn Palmqvist\nRozhodčí: Zacharov (URS), Viitala (FIN)\nVyloučení: 4:7 (1:0)\nDiváků: 14 000\n\nČSSR: Jiří Holeček – Jan Suchý, Jaroslav Šíma, Jiří Bubla, Josef Horešovský, Oldřich Machač, Milan Kužela – Jiří Holík, Václav Nedomanský, Vladimír Veith – Vladimír Martinec, Jiří Kochta, Bohuslav Šťastný – Karel Ruml, Ivan Hlinka, Richard Farda.\n\nŠvédsko: Christer Abrahamsson – Björn Johansson, Karl-Johan Sundqvist, Kjell-Rune Milton, Lars-Erik Sjöberg, Arne Carlsson, Thommy Abrahamsson – Lars-Göran Nilsson, Stig-Göran Johansson, Björn Palmqvist – Anders Hedberg, Bo Berggren, Mats Åhlberg – Dan Labraaten, Stafan Karlsson, Ulf Nilsson.\n\n19. prosince 1973 - Moskva\nBranky : 2x Vjačeslav Anisin, 2x Alexandr Jakušev, Alexandr Volčkov, Vladimir Lutčenko, Alexandr Bodunov.\nBranky : nikdo\nRozhodčí: Dahlberg (SWE), Kompalla (GER)\nVyloučení: 4:3 (1:0)\nDiváků: 14 000\n\n20. prosince 1973 - Moskva\nBranky : 6. Jan Piecko, 36. Mieczysław Jaskierski, 40. Walenty Ziętara \nBranky : 57. Stefan Karlsson, 60. Björn Palmqvist.\nRozhodčí: Pražák (TCH), Dombrovskij (URS)\nVyloučení: 1:4 (1:0)\nDiváků: 3 000\n\n21. prosince 1973 - Moskva\nBranky : 3. Lasse Oksanen \nBranky : 54. Stefan Chowaniec\nRozhodčí: Zacharov, Dombrowskij (URS)\nVyloučení: 3:2 (0:1)\nDiváků: 2 500\n\n21. prosince 1973 - Moskva\nBranky : 3x Vladimir Petrov, Valerij Charlamov, Valerij Vasiljev, Jurij Lebeděv, Alexandr Malcev \nBranky : Milan Kužela\nRozhodčí: Dahlberg (SWE), Kompalla (GER)\nVyloučení: 4:6 (1:1)\nDiváků: 14 000\n\nČSSR: Jiří Holeček – Jan Suchý, Miroslav Dvořák, Jaroslav Šíma, Josef Horešovský, Jiří Bubla, Oldřich Machač, Milan Kužela – Jiří Holík, Václav Nedomanský, Vladimír Veith – Vladimír Martinec, Jiří Kochta, Bohuslav Šťastný – Richard Farda, Ivan Hlinka, Josef Paleček.\n\nSSSR: Vladislav Treťjak – Alexandr Gusev, Valerij Vasiljev, Jurij Ljapkin, Vladimir Lutčenko, Gennadij Cygankov, Viktor Kuzněcov – Valerij Charlamov, Vladimir Petrov, Boris Michajlov – Alexandr Malcev, Alexandr Volčkov, Vladimir Šadrin, Alexandr Jakušev – Alexandr Bodunov, Vjačeslav Anisin (Konstantin Klimov), Jurij Lebeděv\n\n\n"}
{"id": "630470", "url": "https://cs.wikipedia.org/wiki?curid=630470", "title": "Jan Meisl", "text": "Jan Meisl\n\nJan Meisl (* 4. října 1974 Kyjov) je český hudební skladatel, libretista a básník.\n\nV současnosti umělecký vedoucí 3 orchestrů působících v Českých Budějovicích:\n\nJe autorem asi 220 děl všech žánrů: sólových, komorních, vokálních a orchestrálních kompozic, opery, oratoria, muzikálu, baletu, pantomimy, hudby pro děti, multimediální instalace, filmové a jevištní hudby. \n\nVe svém díle se snaží o využití co nejširší palety výrazových prostředků, o hledání nových forem uměleckého sdělení a o žánrové prolnutí a překlenutí zažitých tradic s cílem oslovit posluchače novým pojetím krásy hudebně dramatických celků obohacených navíc o další mediální rozměry. \n\n\n"}
{"id": "630473", "url": "https://cs.wikipedia.org/wiki?curid=630473", "title": "Rudolf Králíček", "text": "Rudolf Králíček\n\nRudolf Králíček (19. ledna 1862 Huštěnovice – 4. ledna 1946 Český Těšín) byl rakousko-uherský vojenský velitel českého původu. Účastnil se 1. světové války a po jejím skončení se stal penzionovaným generálem československé armády.\n\nNarodil se 19. ledna 1862 v Huštěnovicích do rodiny českého železničáře. Roku 1880 zahájil studium na kadetní škole. Po ukončení studia postupoval ve funkcích a v době vypuknutí války byl velitelem 28. pěší divize v Lublani. Jeho divize byla poslána na ruskou frontu.\n\nNa ruské frontě se Králíček začátkem prosince 1914 stal velitelem IX. armádního sboru 3. armády. Účastnil se koncem prosince bojů o přístupy do Karpat. Po rakousko-uherském vítězství u Gorlice dobyl Králíčkův sbor Rzeszów a pronikl k Sanu.\n\nBěhem Brusilovovy ofenzívy roku 1916 držel Králíček obrannou linii na řece Seret proti ruské přesile. Poté se v červenci účastnil akcí německé Bohmerovy armády na jihozápadě. Zde Králíčkův sbor odrazil ruský úder na Lvov u Brzezan. V srpnu a září Králíček vedl se svým sborem obranu Lvova.\n\nKrátce poté však Králíček onemocněl a byl hospitalizován. V únoru 1917 byl poslán na italskou frontu. Zde převzal velení nad XVI. armádním sborem Boroevićovy 5. armády. Zde se osvědčil hlavně v desáté a jedenácté sočské bitvě. V květnu 1917 byl Králíček povýšen na generála pěchoty.\n\nV červnu 1918 útočil Králíčkův sbor na Piavě v místě říčního ostrova Papadopoli. Zde musely jeho jednotky kvůli nedostatečné podpoře dělostřelectva ustoupit zpět. V říjnu Králíček znovu onemocněl a musel být hospitalizován. Na frontu se již nevrátil. Po válce se stal penzionovaným generálem československé armády. Zemřel 4. ledna 1946 v Českém Těšíně.\n\n"}
{"id": "630476", "url": "https://cs.wikipedia.org/wiki?curid=630476", "title": "Randolph Marshall Bell", "text": "Randolph Marshall Bell\n\nRandolph Marshall Bell (* 1947) je americký diplomat, generální ředitel \"World Affairs Council of Greater Richmond\", člen správní rady \"Council for America's First Freedom\" a oficiální podporovatel \"Virginia Holocaust Muzeum\" v Richmondu. Od roku 2009 zastupuje s Annou Rosmusovou Spojené státy v mezinárodní radě rakouské zahraniční služby.\nAbsolvoval College of William and Mary a Universitu v Cambridgi. V roce 1972 nastoupil do zahraniční služby Spojených států amerických. Mluví německy, francouzsky a česky, je ženatý a má jednoho syna. V roce 2004 jako velvyslanec dostal vyznamenání za zásluhy o Rakousko.\n\n"}
{"id": "630477", "url": "https://cs.wikipedia.org/wiki?curid=630477", "title": "Lipidový raft", "text": "Lipidový raft\n\nV cytoplazmatické membráně buněk se nacházejí glykolipoproteinové mikrodomény, tvořené kombinací glykosfingolipidů a proteinových receptorů, které se nazývají lipidové rafty. Tyto specializované membránové mikrodomény kompartmentalizují buněčné procesy tím, že slouží jako organizační centra pro uspořádávání signálních molekul, ovlivňují membránovou fluiditu a transport membránových proteinů a regulují neurotransmisi. Lipidové rafty jsou více uspořádané než okolní membránová dvojvrstva, ale volně v ní plavou.\n\nJedním z klíčových rozdílů mezi lipidovými rafty a plazmatickou membránou, z které jsou rafty odvozeny, je jejich lipidové složení. Lipidové rafty obvykle obsahují 3 až 5násobné množství cholesterolu než okolní dvojvrstva. Jsou také obohaceny o sfingolipidy, jako je například sfingomyelin, kterého je zde typicky o 50 % více než v plazmatické membráně. Aby byl vykompenzován zvýšený obsah sfingolipidů, mají lipidové rafty snížený obsah fosfatidylcholinu, což vede k přítomnosti podobného množství lipidů obsahujících cholin v raftech a v okolní plazmatické membráně. Se sfingolipidy přednostně interaguje cholesterol, a to díky jejich struktuře a nasycenosti uhlovodíkových řetězců. Ačkoli ne všechny fosfolipidy v raftech jsou zcela nasycené, hydrofobní řetězce lipidů obsažených v raftech jsou více nasycené a pevněji uspořádané než lipidy v okolní dvojvrstvě. Cholesterol v raftech funguje jako dynamické \"lepidlo\", a drží je tak pohromadě. V lipidových raftech se cholesterol převážně nachází díky rigidnímu charakteru jeho sterolové skupiny, která zapadá mezi rovné nasycené acylové řetězce lipidů. Důležitou vlastností membránových lipidů je jejich amfipatický charakter. Amfipatické lipidy mají polární hydrofilní skupinu a nepolární hydrofobní oblast. Obrázek vpravo ukazuje tvar sfingomyelinu (převrácený kužel) a cholesterolu (kužel) a jejich hydrofobní a hydrofilní oblasti. Cholesterol má schopnost vmezeřit se mezi lipidy v raftu, a slouží tak jako molekulární vložka a vyplňuje prázdná místa mezi asociovanými sfingolipidy.\n\nRietveld a Simons dali lipidové rafty v modelových membránách do spojitosti s nemísitelností uspořádané (Lo fáze) a neuspořádané (Ld nebo Lα fáze) tekuté fáze. Příčina této nemísitelnosti je nejistá, ale má se za to, že nemísitelnost minimalizuje volnou energii mezi oběma fázemi.\n\nLipidové rafty mohou být při nízkých teplotách (např. 4 °C) z okolní plazmatické membrány extrahovány pomocí neiontových detergentů, jako jsou například Triton X-100 a Brij-98. Je-li takový detergent přidán k buňkám, fluidní plazmatická membrána se rozpustí, zatímco lipidové rafty zůstanou nerozpuštěny a mohou být extrahovány.\n\nLipidové rafty jsou často kvůli jejich složení a rezistenci vůči detergentům také nazývány GEMs (glycolipid-enriched microdomains) nebo DRM (detergent resistant membranes). Nicméně platnost metodiky pracující s rezistencí raftů vůči detergentům byla zpochybněna, a to kvůli nejasnostem ohledně lipidů a proteinů a pozorování, že jsou schopné vyvolávat vznik pevných struktur tam, kde předtím nebyly.\n\nAž do roku 1982 bylo v souladu se Singer-Nicolsonovým modelem tekuté mozaiky, publikovaným v roce 1972, široce přijímáno, že fosfolipidy a membránové proteiny jsou v buněčných membránách náhodně rozmístěny. V 70.letech ale Stier & Sackmann a Klausner & Karnovsky s použitím biofyzikálních přístupů postulovali membránové mikrodomény. Tyto mikrodomény byly přisouzeny fyzikálním vlastnostem a organizaci lipidových směsí (Stier & Sackmann a Israelachvili et al.). V roce 1974 vedl objev efektů teploty na chování membrány k návrhu \"lipidových shluků\" v membráně a v roce 1975 data naznačila, že by tyto shluky mohly být kvazikrystalické oblasti obklopené volněji rozptýlenými krystalickými lipidovými molekulami. V roce 1978 vedly rentgenové difrakční studie k dalšímu vývoji tohoto modelu a mikrodomény byly definovány jako \"lipidy ve více uspořádaném stavu\". V roce 1982 Karnovsky a spolupracovníci formálně stvrdili koncept lipidových domén v membránách. Karnovského výzkum ukázal heterogenitu v délce života 1,6-difenyl-1,3,5-hexatrienu, což indikovalo, že v lipidovém prostředí membrány se nachází několik fází. Jeden typ mikrodomén je tvořen cholesterolem a sfingolipidy. Biltonen, Thompson a jejich spolupracovníci ukázali, že se vytváří díky segregaci těchto lipidů do oddělené fáze. Poté bylo ukázáno, že tyto membrány existují i v buněčných membránách. Později se Kai Simons z Německa a Gerrit van Meer z Nizozemska znovu zaměřili na tyto membránové mikrodomény obohacené o lipidy, cholesterol, glykolipidy a sfingolipidy přítomné v buněčných membránách a následně je pojmenovali jako lipidové rafty. Původní koncept raftů byl využit pro vysvětlení transportu cholesterolu z trans Golgi váčků na plazmatickou membránu, což bylo dále rozvinuto Simonsem a Ikonenovou. V roce 2006 byly na symposiu (Keystone Symposium of Lipid Rafts and Cell Function) lipidové rafty definovány jako \"malé (10–200 nm), heterogenní, velmi dynamické, na steroly a sfingolipidy bohaté domény, kompartmentalizující buněčné procesy.\nMalé rafty mohou být někdy stabilizovány a tvoří větší platformy pomocí protein-proteinových interakcí.\" V posledních letech se výzkum lipidových raftů snaží odpovědět na klíčové otázky, které vyvolávají kontroverzi v této oblasti a týkají se například velikosti a délky života raftů.\n\nByly navrženy dva typy lipidových raftů: planární lipidové rafty (také nazývané jako nekaveolární nebo glykolipidové) a kaveoly. Planární rafty jsou definovány tím, že jsou kontinuální s rovinou plazmatické membrány (bez invaginace) a chybí u nich rozpoznávací morfologické znaky. Na druhé straně kaveoly tvoří invaginace plazmatické membrány, tvarem připomínající baňku, obsahují kaveolinové proteiny a jsou to nejsnadněji pozorované struktury v lipidových raftech. Kaveoliny jsou široce exprimovány v cévách v mozku, v endotelových buňkách, astrocytech, oligodendrocytech, Schwannových buňkách, dorsálních kořenových gangliích a neuronech hippocampu. Planární rafty obsahují flotillinové proteiny a nacházejí se v neuronech a leukocytech, kde nejsou přítomny kaveoly. Oba typy raftů mají podobné lipidové složení (jsou obohacené na cholesterol a sfingolipidy). Flotilliny a kaveoliny mají schopnost přivádět do lipidových raftů signální molekuly, a hrají tak důležitou roli například v signální transdukci neurotransmiterů. Tyto mikrodomény prostorově organizují signální molekuly, a tím usnadňují jejich interakce, které jsou nezbytné pro signální transdukci. Mohou ale také signální molekuly oddělovat, brání tedy jejich interakci a inhibují signalizaci.\n\nSignální transdukce na buněčné úrovni znamená proces, při kterém buňka převádí jeden druh signálu nebo stimulu na jiný.\nPřenos signálu nebo stimulu může být jednoduchý, asociovaný s molekulou receptoru. Komplexnější signální transdukce zahrnuje spřažení interakce ligand-receptor s mnoha dalšími intracelulárními ději. Tyto děje zahrnují fosforylace tyrosinovými kinázami a/nebo serin/threoninovými kinázami. Specifita a přesnost přenosu signálu jsou pro buňky nezbytné k tomu, aby mohly efektivně reagovat na změny v prostředí. Toho je částečně dosaženo diferenciální lokalizací proteinů, které se účastní signálních drah. V plazmatické membráně může být této kompartmentalizace dosaženo pomocí lipidových raftů. Jedním ze způsobů, jak můžeme uvažovat o lipidových raftech, je, že po aktivaci receptoru ligandem dochází ke shlukování malých raftů do větších signalizačních platforem. Jestliže se aktivace receptoru odehrává v lipidovém raftu, je signalizační komplex chráněn před neraftovými molekulami, jako mohou být například membránové fosfatázy. Asociace proteinů s rafty tedy přivádí proteiny do nového mikro-prostředí, kde může být jejich fosforylační stav modifikován zde přítomnými kinázami, což může spouštět následnou signalizaci. Lipidové rafty hrají roli v mnoha signálních procesech, jako je signalizace receptoru pro imunoglobulin E, antigenně specifického receptoru T a B lymfocytů, receptoru pro EGF, insulin a tak dále.\n\nU signalizace receptoru pro imunoglobulin E byla poprvé přesvědčivě demonstrována úloha lipidových raftů v signální transdukci. Důkazy pro tento fakt zahrnovaly: sníženou rozpustnost Fc-epsilon receptorů (FcεR) v Tritonu X-100 po prokřížení receptorů, tvorbu shluků vizualizovatelných fluorescenční mikroskopií (detekce gangliosidů a GPI-kotvených proteinů) a inhibici signalizace IgE po depleci cholesterolu pomocí methyl-beta-cyklodextrinu. Signalizace z receptoru pro IgE probíhá takto: IgE se váže na Fc-epsilon receptory (FcεR), které jsou svými Fc segmenty kotveny v plazmatické membráně žírných buněk a bazofilů. FcεR je tetramer, který se skládá z jednoho α, jednoho β a dvou γ řetězců. Jedna molekula FcεR váže jednu molekulu IgE. α řetězec váže IgE, zatímco zbývající obsahují ITAM motivy (immune receptor tyrosine-based activation motifs). Naváže-li se potom oligomerní antigen na IgE molekuly navázané na svých receptorech, dochází k prokřížení jednoho nebo více těchto receptorů. Toto prokřížení vede k interakci s acylovanou nereceptorovou kinázou Lyn z rodiny Src, která fosforyluje receptorové ITAMy. Na tyto fosforylované ITAMy se pak váže kináza z rodiny Syk a iniciuje signální kaskádu. Syk může poté aktivovat další proteiny, například adaptorové z rodiny SLP-76, které přichází do raftu a amplifikují signál.\n\nT buněčný antigenně specifický receptor (TCR) je molekula nacházející se na povrchu T lymfocytů (T buněk). Skládá se z αβ-heterodimerů, CD3 (γδε) komplexu a ξ-homodimeru. Extracelulární části α- a β-podjednotek obsahují vazebná místa pro antigenní peptid prezentovaný na MHC molekulách na povrchu antigen prezentujících buněk. CD3 a ξ-podjednotky obsahují ve své intracelulární části ITAM motivy. MHC molekuly přivádí během signalizace dvě nebo více receptorů TCR k sobě. Toto prokřížení pak vede, podobně jako u IgE signalizace, k fosforylaci ITAMů kinázami z rodiny Src. Na fosforylované ITAMy se pak váže kináza ZAP-70 (podobně jako u signalizace IgE z rodiny Syk, ale jiný zástupce), což vede k její aktivaci, aktivaci adaptorové molekuly LAT a následné amplifikaci signálu. Dalším rozdílem mezi signalizací IgE a TCR je, že aktivace Lck po stimulaci TCR může vést k výraznějšímu klastrování raftů, a tedy k větší amplifikaci signálu. Jednou z možností negativní regulace signalizace TCR je vazba cytosolické kinázy Csk na protein asociovaný s rafty CBP. Csk pak může prostřednictvím inhibiční fosforylace inhibovat kinázy z rodiny Src.\n\nB buněčný antigenně specifický receptor (BCR) je tvořen membránově vázanou molekulou imunoglobulinu (mIg) a heterodimerem Igα/Igβ. Igα a Igβ obsahují ITAM motivy. Proces signalizace BCR je podobný jako u IgE a TCR. Lipidové rafty hrají ale také úlohu v mnoha dalších událostech podílejících se na aktivaci buněk B. Kromě signalizace BCR sem patří modulování signalizace koreceptory, signalizace CD40, endocytóza antigenu vázaného na BCR a jeho transport do pozdních endosomů, transport komplexů peptid-MHCII na povrch buňky a účast na prezentaci antigenu T buňce.\n\nLipidové rafty se také uplatňují v ději zvaném raft-dependentní endocytóza, a to kaveolární nebo nekaveolární (obojí nezávislé na klatrinu).\n\nPro vznik kaveolárních endocytických váčků je důležitá schopnost proteinu kaveolinu vytvářet oligomery (14–16 molekul) pomocí jeho oligomerizační domény. To vede v plazmatické membráně ke vzniku mikrodomén bohatých na kaveolin. Zvýšení obsahu cholesterolu a vložení „scaffolding“ domény kaveolinu do membrány zde pak vede k expanzi kaveolární invaginace a vzniku endocytického váčku. Váček je od plazmatické membrány odštěpen pomocí proteinu dynamin II, který je lokalizován na krčku vznikajícího váčku. Tento druh endocytózy se uplatňuje například při transcytóze albuminu v endoteliálních buňkách nebo internalizaci insulinového receptoru v primárních adipocytech.\n\nNekaveolární raft-dependentní endocytóza může být závislá nebo nezávislá na dynaminu. Na dynaminu závislou a klatrinu nezávislou endocytózou jsou například v lymfocytech konstitutivně internalizovány receptory pro interleukin-2, lokalizované v lipidových raftech. Naopak na dynaminu nezávislá endocytóza se podílí například na pinocytóze nebo na internalizaci CT-B v myších embryonálních fibroblastech.\n\nLipidové rafty také vytvářejí signalizační platformy pro spouštění jak proapoptotických, tak protiapoptotických drah. Lipidové rafty mohou ovlivňovat důležité apoptotické signalizační události, jako je aktivace apoptotických receptorů, aktivace nebo deaktivace proteinových kináz a změna intracelulární koncentrace vápníku. Toho využívá řada protinádorových léčiv, která jsou schopná narušit integritu lipidových raftů, a tím spustit apoptózu u nádorových buněk.\n\nLipidové rafty se také uplatňují v buněčné adhezi a migraci, což jsou děje nezbytné například pro invazi nádorových buněk. Bylo ukázáno, že změna koncentrace cholesterolu mění regulovanou membránovou lokalizaci molekuly CD44, která je nezbytná pro zvýšení adhezivity a migrace nádorových buněk. Organizace lipidových raftů také ovlivňuje funkci integrinů, které jsou důležité pro mezibuněčný kontakt a kontakt s extracelulární matrix. Lipidové rafty jsou také potřeba pro vznik invadopodií, například u buněk rakoviny prsu. Invadopodia jsou výběžky invazivních nádorových buněk, které zajišťují degradaci extracelulární matrix, a usnadňují tak buňkám migraci.\n\nJeden z hlavních důvodů ke kontroverzi okolo lipidových raftů pramení z námitek ohledně studia raftů v živých buňkách, které se nenachází v termodynamické rovnováze. Lipidové rafty jsou malé mikrodomény o velikosti pohybující se mezi 10 a 200 nm, tedy pod rozlišovací schopností světelného mikroskopu, a je tak obtížné vizualizovat je přímo. V současné době jsou studovány syntetické membrány, jejichž používání má ale několik nevýhod. Za prvé, ve srovnání s biomembránami mají syntetické membrány nižší koncentraci proteinů. Také je obtížné modelovat interakce membrány s cytoskeletem, které jsou u biomembrán přítomny. Mezi další úskalí patří nepřítomnost přirozené asymetrie a nemožnost studovat membrány v nerovnovážných podmínkách. Navzdory těmto nedostatkům je fluorescenční mikroskopie pro studium lipidových raftů často používaná. Například jsou využívány fluorofory konjugované s B-podjednotkou choleratoxinu (CT-B), která se váže na složku raftů, gangliosid GM1. Používají se také lipofilní membránové barvy, které se buď dělí mezi lipidové rafty a okolní membránu, nebo mění své fluorescenční vlastnosti podle fáze membrány. Příkladem takové barvy je Laurdan. Rafty mohou být také značeny za pomoci exprese fluorescenčních fúzních proteinů, například Lck-GFP.\n\nJednou z nejpoužívanějších metod pro studium lipidových raftů je manipulace s cholesterolem. Možnostmi jsou sekvestrace (pomocí filipinu, nystatinu nebo amfotericinu), deplece a odstranění (pomocí methyl-beta-cyklodextrinu) nebo inhibice syntézy cholesterolu (pomocí inhibitorů HMG-CoA reduktázy). Tyto přístupy například umožňují pozorovat účinky snížení hladiny cholesterolu na signalizaci neurotransmiteru.\n\nSharma a kolegové použili vysokorozlišovací mikroskopii v kombinaci s matematickým modelováním a ukázali, že se raftové proteiny shlukují do nanoklastrů s poloměrem 5–20 nm. Dále pak pomocí FRET (fluorescence resonance energy transfer) mikroskopie ukázali, že frakce (20–40 %) GPI-kotvených proteinů se shlukuje do klastrů o poloměru 4–5 nm a že každý tento klastr se skládá z několika mála různých GPI-kotvených proteinů. Aby se zamezilo problémům s malou velikostí a dynamickou strukturou, používají se také chlazené citlivé CCD kamery, sledující pouze jednu částici, a TIRF (total internal reflection fluorescence) mikroskopie. To umožňuje zjistit míru difúze částic a ohraničení jejich pohybu.\n\nJsou také používány další optické techniky: pomocí FCS / FCC spektroskopie (fluorescence correlation a cross-correlation spectroscopy) můžeme získat informace o mobilitě fluoroforu v membráně, FRET mikroskopie může detekovat úzkou blízkost fluoroforů a pomocí optické pinzety můžeme studovat viskozitu membrány.\n\nDalšími metodami jsou AFM (atomic force microscopy) mikroskopie, SICM (scanning ion conductance microscopy) mikroskopie, duální polarizační interferometrie, nukleární magnetická rezonance (NMR), i když fluorescenční mikroskopie zůstává dominantní technikou. V budoucnu by mohly být problémy plynoucí z difrakčního limitu překonány superrozlišovací mikroskopií, jako je STED (stimulated emission depletion) mikroskopie, nebo dalšími druhy mikroskopie.\n\nMetody používané pro analýzu lipidových raftů dále zahrnují ELISA, western blotting a FACS.\n\nNavzdory velkému množství experimentů, využívajících několik metod, není zatím role lipidových raftů v buněčné signalizaci, transportu a struktuře jasná, a dokonce i samotná existence raftů je stále kontroverzním tématem.\n\nMezi argumenty proti existenci lipidových raftů patří:\n\n\nProtiargumentem proti poslednímu bodu je, že Lo fáze lipidových raftů je těsněji uspořádaná díky intermolekulárním vodíkovým můstkům mezi sfingolipidy a cholesterolem.\n\nDalší spor se týká efektivity rozrušování lipidových raftů během experimentů. Pike a Miller poukazují na potenciální problém při využití deplece cholesterolu pro určení funkce raftu. Říkají, že většina vědců používá pro depleci cholesterolu metodu, která narušuje i strukturu lipidu známého jako PI(4,5)P2. PI(4,5)P2 hraje důležitou roli v regulaci buněčného cytoskeletu, a jeho odstranění může tedy vést ke stejným výsledkům jako deplece cholesterolu, například k laterální difúzi proteinů v membráně. Kwik s kolegy tedy uzavřeli, že ztráta určité buněčné funkce po depleci cholesterolu nemusí být nutně způsobena rozrušením lipidových raftů, protože mohou být ovlivněny i procesy na raftech nezávislé. Také se myslí, že lipidové rafty jsou nějakým způsobem spojeny s proteiny. Edidin ale oponuje, že proteiny přitahují raftové lipidy přes své acylové řetězce.\n\n"}
{"id": "630479", "url": "https://cs.wikipedia.org/wiki?curid=630479", "title": "Vojnarka (divadelní hra)", "text": "Vojnarka (divadelní hra)\n\nVojnarka je realistická divadelní hra o čtyřech dějstvích Aloise Jiráska z roku 1890.\n\nPříběh vypráví o selce Madleně Vojnarové, která se vzepře tvrdým venkovským zvykům a usiluje o naplnění vlastního života. \nJejí děj se odehrává na českém venkově někdy v 2. polovině 19. století. \n\nHlavní postavou hry je dívka a později mladá žena Madlenka Vojnarová, která byla v mládí velice chudá a měla ráda chlapce Toníka. O Madlenku měl ale zájem bohatý sedlák Tomek Její milý Toník byl donucen odejít sloužit vojenskou službu. Madlenka si nakonec bohatého sedláka Vojnara vzala a měla s ním i dítě, Vojnar však záhy zemřel a ona tak velice brzy \novdověla. \n\nToník se po mnoha letech vrátil zpět domů z vojenské služby, kde se ale z něj ve válce stal mrzák, válečný invalida. Poté, co zjistil, že jeho bývalá milá Madlenka je vdova, se s ní začal opět scházet. \n\nZpočátku jí Toník vyčítal, že to ona jej zmrzačila, což posléze přestal dělat a oba se vzájemně zasnoubili.\nNicméně jeho duše byla tolik poznamenána prožitým válečným utrpením, že již nebyl velké lásky schopen. Svůj cit zaměňoval za Madlenčiny peníze, které utrácel v hospodě za alkohol a karty. Zpočátku Madlenka jeho dluhy platila, nicméně ve chvíli, kdy měl Toník pohlídat dítě, opět selhal a odešel zase do hospody, což způsobilo, že plánovaný sňatek Madla po hádce s ním zrušila. Když se o tom Toník dozvěděl, odešel opět do hospody, kde se strašlivě opil a nakonec se sám zastřelil (spáchal sebevraždu).\n"}
{"id": "630481", "url": "https://cs.wikipedia.org/wiki?curid=630481", "title": "Lubor Bárta", "text": "Lubor Bárta\n\nLubor Bárta (8. srpna 1928 Lubná u Litomyšle – 5. listopadu 1972 Praha) byl český hudební skladatel a klavírista.\n\nNarodil se v rodině s dlouhou kantorskou tradicí. Již v raném dětství hrál dobře na housle a virtuózně na klavír. První skladby pocházejí z roku 1937, kdy mu bylo devět let. Po absolvování gymnázia ve Vysokém Mýtě studoval hudební vědu a estetiku na filozofické fakultě Karlovy univerzity v Praze. Kompozici studoval pod vedením Jaroslava Řídkého, nejprve soukromě a později jako řádný posluchač na Akademii múzických umění v Praze. Absolvoval v roce 1952.\n\nVe svém díle vycházel z tradice české hudby (Bohuslav Martinů, Leoš Janáček), kterou obohatil o podněty z hudby velkých evropských skladatelů 20. století, jako byli např. Igor Fjodorovič Stravinskij, Béla Bartók či Arthur Honegger.\n\nPřes svou nespornou virtuozitu se jako klavírista uplatňoval především jako doprovazeč.\n\nZkomponoval velmi vděčné sonáty pro celou řadu nástrojů: klavír, housle, violoncello, flétnu, klarinet, kytaru, cembalo. Významné jsou rovněž jeho kompozice v oblasti komorní hudby. Vytvořil tři smyčcové kvartety, dva dechové kvintety a řadu skladeb pro komorní orchestr.\n\nZe symfonické hudby stojí za pozornost jeho tři symfonie a koncerty pro housle, klavír a violu. Vesměs jsou dostupné v gramofonových nahrávkách.\n\n\n\n\n\n"}
{"id": "630484", "url": "https://cs.wikipedia.org/wiki?curid=630484", "title": "Vojnarka", "text": "Vojnarka\n\nPojem Vojnarka může mít více významů:\n\n\n"}
{"id": "630486", "url": "https://cs.wikipedia.org/wiki?curid=630486", "title": "Chordální graf", "text": "Chordální graf\n\nChordální graf je takový graf, který neobsahuje kružnici velikosti alespoň 4 jako indukovaný podgraf.\n\n\n"}
{"id": "630487", "url": "https://cs.wikipedia.org/wiki?curid=630487", "title": "Helmet", "text": "Helmet\n\nHelmet je alternative metalová skupina z New Yorku, založená v roce 1989 zpěvákem a kytaristou Page Hamiltonem. Skupina prodělala četné změny sestav a Hamilton je jediný její stálý člen. Do dnešní doby Helmet vydali sedm studiovek a dvě kompilace.\n\n\n\n\n"}
{"id": "630488", "url": "https://cs.wikipedia.org/wiki?curid=630488", "title": "Průnikový graf", "text": "Průnikový graf\n\nPrůnikový graf množinového systému je graf, kde vrcholům odpovídají množiny systému a hrany jsou právě mezi těmi, které mají neprázdný průnik.\n\nKromě průnikových grafů obecných množinových systémů se zkoumají například průnikové grafy geometrických objektů, jako úseček na přímce, křivek či polygonů v rovině nebo koulí a obecných těles v prostoru libovolné dimenze.\n\nKružnicový graf je průnikový graf množiny tětiv v kružnici. Každá tětiva reprezentuje vrchol neorientovaného grafu. Dvě tětivy v kružnicovém grafu se protnou, právě když jsou v původním grafu jim odpovídající vrcholy spojeny hranou.\n"}
{"id": "630489", "url": "https://cs.wikipedia.org/wiki?curid=630489", "title": "Moonspell", "text": "Moonspell\n\nMoonspell je portugalská gothic metalová skupina s death metalovými, doom metalovými a black metalovými prvky. Kapela byla založena v roce 1992 a své první EP \"Under the Moonspell\" vydala roce 1994, rok před vydáním debutového alba \"Wolfheart\". Rychle si získala výjimečné postavení a stala se nejznámější kapelou v Portugalsku. Moonspell dosáhli nejvyššího umístění v portugalském hudebním žebříčku experimentálním albem \"Sin/Pecado. S\"polu s kapelami Metallica a Iron Maiden byli jedinou metalovou kapelou, která obsadila první místo v Portugalsku — stalo se tak po vydání alba \"Memorial\" v roce 2006. Se stejným albem se Moonspell stali první portugalskou heavy metalovou skupinou, která získala zlatou desku. Kapela se těší velké popularitě i v Německu, kde se album \"Memorial\" vyšplhalo na 68. místo v žebříčku Top 100. Moonspell občas koncertovala se spřátelenou českou black metalovou skupinou Root.\n\n\n\n\n\n\n\n\n"}
{"id": "630490", "url": "https://cs.wikipedia.org/wiki?curid=630490", "title": "Hostovice (okres Snina)", "text": "Hostovice (okres Snina)\n\nHostovice ( , ) jsou obec v okrese Snina v Prešovském kraji na severovýchodním Slovensku. V roce 2015 zde žilo 292 obyvatel.\n"}
{"id": "630494", "url": "https://cs.wikipedia.org/wiki?curid=630494", "title": "Upynikė", "text": "Upynikė\n\nUpynikė je řeka v Litvě, v Žemaitsku, levý přítok řeky Trišiūkštė. Protéká okresy Raseiniai v Kaunaském kraji, Tauragė a Jurbarkas v Tauragėském kraji. Pramení na jižním úbočí Kryžkalnisu, při dálnici A1/E85, 1 km na jihovýchod od vsi Kryžkalnis. Teče převážně směrem jižním, pouze poslední část dolního toku směrem jihozápadním. Převážná část řeky (dolní tok) teče v okrese Jurbarkas. Do řeky Trišiūkštė se vlévá u vsi Būkintlaukis, 9 km na jihojihovýchod od Skaudvilė jako její levý přítok 3,9 km od jejího ústí do řeky Šešuvis. Průměrný spád je 370 cm/km.\n\nPaeglynis, Rekošaičiai, Lygiai, Guikaliai, Papušyniai, Očikiai, Brūžaičiai, Gilvičiai, Bokšeiniai, Sniegoniškė, Kubiliškė, Lybiškiai, Būkintlaukis\n\nCesta Paeglynis – Rekošaičiai, silnička Užkalniai – Rekošaičiai (2x), silnice Nemakščiai – Skaudvilė, Nemakščiai – Lybiškiai, železniční trať Radviliškis – Tilžė, silnice č. 198 Skaudvilė – Jurbarkas.\n\n\n\n\n"}
{"id": "630495", "url": "https://cs.wikipedia.org/wiki?curid=630495", "title": "Solid Surface", "text": "Solid Surface\n\nSolid Surface jsou nazývány převážně deskové materiály upravitelné do kompaktního povrchu beze spár. Obecné složení: pojivo (15-25%), plnivo (cca 70-80%) a pigmenty. Jako plnivo je použit derivát bauxitu ATH (aluminium trihydrát), jako pojivo buď Polymetylmethakrylát nebo Polyester. Často bývá řazen i do kategorie Kompozitní materiály. \n\nPrvním materiálem tohoto typu je Corian, vyrobený v roce 1964 společností DuPont. Druhým výrobcem v pořadí byla společnost Aristech Acrylics LLC s produktem Avonite obdobného složení – plnivo Polymetylmethakrylát. Aristech Acrylics LLC uvedla první materiál na bázi Polyester. V dnešní době vyrábí materiály tohoto typu řada společností na celém světě, největší centra výroby jsou v Americe a Koreji. Největší výrobci – DuPont, LG, Aristech Acrylics LLC, Samsung, Wilsonart, Formica a další.\n\nObecné uváděné společné vlastnosti jsou:\n\nVhodné použití jsou namáhané plochy, plochy často udržované nebo plochy kde je nutná vysoká čistota. Další kategorii tvoří design, kde je využití právě v možnosti organického tvarování, ale bez viditelných spojů.\n\nNejčastější aplikace:\n\nAvonite od společnosti Aristech Acrylics LLC, Corian a Montelli od společnosti DuPont, HI-MACS od LG, Staron od Samsungu, Swanstone od The Swan Corporation a další (Akillika, Getacore, GrandStone, Koris, Lechner, Monerte, Owell Stone, Rausolid, Sunmoon, Dellmond, Grapol, Huaxun, Kuraray, Magicstone, Plexicor, Shock/Sheer, Topstone, Bitto, Dovae, Gibraltar, Harmony, Kanger, Laminart, Meganite, Opal, Polystone, Solid Top, Tristone, Brilliant, Formica/Surell, Goldstone (Bien), Hanex, Kerrock, Leada, Mermaid, Ordan, Pytron)\n\n"}
{"id": "630497", "url": "https://cs.wikipedia.org/wiki?curid=630497", "title": "Drabble", "text": "Drabble\n\nDrabble je literární útvar o určitém počtu slov.\n\nBývá psáno na zadání, pro procvičení tvůrčího psaní. Většinou má rychlý spád, ale mělo by zaujmout dějem.\n"}
{"id": "630500", "url": "https://cs.wikipedia.org/wiki?curid=630500", "title": "Bar-On", "text": "Bar-On\n\nBar-On (: בר-און) může být:\n\n"}
{"id": "630502", "url": "https://cs.wikipedia.org/wiki?curid=630502", "title": "Seznam vojenských letadel od A", "text": "Seznam vojenských letadel od A\n\nZde je seznam vojenských letadel od A.\n"}
{"id": "630513", "url": "https://cs.wikipedia.org/wiki?curid=630513", "title": "Jan Roháč (divadelní hra)", "text": "Jan Roháč (divadelní hra)\n\nJan Roháč je historická divadelní hra Aloise Jiráska, která byla napsána v letech 1913–1914. První knižní vydání vyšlo v nakladatelství Jan Otto v roce 1914. Premiéru u Sedláčkovy herecké společnosti v Berouně měla dne 16. 6. 1914, premiéra v Národním divadle se konala dne 25. 10. 1918.\n\nJan Roháč byla skutečná historická osoba husitského hejtmana, původem z rodu Pánů z Dubé.\n\n\n \n"}
{"id": "630514", "url": "https://cs.wikipedia.org/wiki?curid=630514", "title": "Harpymimus", "text": "Harpymimus\n\nHarpymimus, (\"napodobitel harpyje\") byl štíhle stavěný dinosaurus, patřící mezi vývojově primitivní ornitomimosaurní teropody (skupinu primárně dravých dvounohých dinosaurů). Tento \"pštrosí dinosaurus\" žil na území dnešního Mongolska v době spodní křídy (asi před 130 miliony let). Zkameněliny holotypu (IGM 100/29) byly objeveny na východě pouště Gobi a dnes jsou uložené v muzeu Mongolské akademie věd v Ulánbátaru. Na rozdíl od pozdějších zástupců skupiny měl tento dinosaurus ještě hodně primitivních znaků, například ozubenou spodní čelist.\nTypový a jediný známý druh \"H. okladnikovi\" byl popsán týmem mongolských paleontologů v roce 1984.\n\nLebka tohoto dinosaura dosahovala délky přes 26 cm a krk byl dlouhý kolem 60 cm. Celková délka teropoda činila asi 3 metry a hmotnost dosahovala přibližně 50 kilogramů. Podle jiných odhadů dosahoval tento druh délky 5 metrů.\n\n\n"}
{"id": "630515", "url": "https://cs.wikipedia.org/wiki?curid=630515", "title": "Antonín Jelínek", "text": "Antonín Jelínek\n\nJméno Antonín Jelínek nosí nebo v minulosti nosilo více osob:1953-automobilový závodník\n\n"}
{"id": "630516", "url": "https://cs.wikipedia.org/wiki?curid=630516", "title": "Turbína (román)", "text": "Turbína (román)\n\nTurbína je společenský román českého spisovatele Karla Matěje Čapka-Choda z roku 1916.\n\nVypráví o úpadku továrníka Ullika, který zkrachuje i se svou akciovou společností Turbína.\n\n"}
{"id": "630517", "url": "https://cs.wikipedia.org/wiki?curid=630517", "title": "Oxid thoričitý", "text": "Oxid thoričitý\n\nOxid thoričitý je jedním z oxidů thoria. Thorium je zde v oxidačním čísle IV. Vzniká jako vedlejší produkt při výrobě lanthanoidů a uranu. V přírodě se vyskytuje v podobě vzácného nerostu thorianitu. Používá se jako jaderné palivo.\n\nMěrný elektrický odpor oxidu thoričitého s rostoucí teplotou klesá, takže se vlastně jedná o polovodič.\n"}
{"id": "630519", "url": "https://cs.wikipedia.org/wiki?curid=630519", "title": "Evropský výbor orgánů bankovního dohledu", "text": "Evropský výbor orgánů bankovního dohledu\n\nEvropský výbor orgánů bankovního dohledu (anglicky Committee of European Banking Supervisors , zkratka CEBS) byla nezávislá poradní skupina pro bankovní dohled v Evropské unii složená ze zástupců nejvyšších představitelů bankovních dohledů a centrálních bank zemí Evropské unie. Evropský výbor orgánů bankovního dohledu byl od 1. ledna 2011 nahrazen Evropským orgánem pro bankovnictví.\n\nÚkolem Evropského výboru orgánů bankovního dohledu bylo:\nKancelář Sekretariátu Evropského výboru orgánů bankovního dohledu byla umístěna v Londýně.\n\n"}
{"id": "630522", "url": "https://cs.wikipedia.org/wiki?curid=630522", "title": "Antonín Jelínek (spisovatel)", "text": "Antonín Jelínek (spisovatel)\n\nAntonín Jelínek (10. července 1930, Praha – 25. května 2008 tamtéž) byl český spisovatel, literární historik, kritik, publicista, redaktor a editor. V letech 1996–2002 byl předsedou Obce spisovatelů. Byl rovněž členem českého PEN klubu.\n\nV roce 1949 maturoval na reálném gymnáziu. Poté studoval v letech 1949–1953 filosofickou fakultu Univerzity Karlovy, obor český a ruský jazyk. Češtinu studoval u Karla Krejčího a Jana Mukařovského, ruštinu pak u Bohumila Mathesia. V letech 1953–1956 byl vědeckým aspirantem a v letech 1956–1964 odborným asistentem. V roce 1959 obhájil kandidátskou práci na téma dílo Vítězslava Nezvala. Na stejné téma vypracoval i svou práci, kterou v roce 1964 habilitoval a stal se docentem.\n\nV letech 1968–1969 byl poradcem předsedy vlády Oldřicha Černíka. Po roce 1970 mu byla jeho pedagogická činnost omezována. V letech 1971–1974 mohl přednášet pouze o starší české literatuře, na počátku roku 1975 byl z fakulty propuštěn. Pracoval poté nejprve jako řidič a později jako pracovník tiskového a politického oddělení japonského velvyslanectví. V roce 1993 se stal poradcem japonského velvyslance. V roce 1996 mu japonská vláda udělila Řád svatého pokladu se zlatými paprsky a růžicí.\n\nV letech 1996–2002 byl předsedou Obce spisovatelů.\n\n\n\n"}
{"id": "630524", "url": "https://cs.wikipedia.org/wiki?curid=630524", "title": "Seznam hokejistů draftovaných týmem Washington Capitals", "text": "Seznam hokejistů draftovaných týmem Washington Capitals\n\nToto je kompletní seznam hokejistů, kteří byli draftováni v NHL do týmu Washington Capitals. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "630530", "url": "https://cs.wikipedia.org/wiki?curid=630530", "title": "Humoreska (novela)", "text": "Humoreska (novela)\n\nHumoreska je novela českého spisovatele Karla Matěje Čapka-Choda z roku 1924.\n\n"}
{"id": "630532", "url": "https://cs.wikipedia.org/wiki?curid=630532", "title": "Experiment (romaneto)", "text": "Experiment (romaneto)\n\nExperiment je romaneto českého spisovatele Karla Matěje Čapka-Choda z roku 1922.\nPříběh vypráví o ženském lékaři dr. Slabovi, který se náhodou setká s mladou prostitutkou, v níž pozná dceru svého mrtvého přítele. Pečuje o ni tak soustavně, až ji dožene k zoufalé sebevraždě. Po letech vypráví svůj příběh příteli.\n"}
{"id": "630534", "url": "https://cs.wikipedia.org/wiki?curid=630534", "title": "Pevnost Königstein", "text": "Pevnost Königstein\n\nPevnost Königstein – jedna z největších horských pevností v Evropě – leží uprostřed Labských pískovců na stolové hoře Königstein nad stejnojmennou obcí na levém břehu Labe v zemském okrese Saské Švýcarsko-Východní Krušné hory.\n\nNa náhorní plošině, která se nachází 240 metrů nad hladinou Labe, je zpřístupněn od roku 1955 vojenský historický skanzen o rozloze 9,5 hektarů. Z pískovcového kamene jsou vyzděny 1 800 metrů dlouhé a až 42 metrů vysoké hradby pevnosti. Uprostřed opevnění se nachází 152,5 metrů hluboká studna – nejhlubší v Sasku a druhá nejhlubší v Evropě.\n\nJiž zhruba od 12. století byly na Königsteinu postaveny kamenné stavby. Nejstarší dochovanou stavbou pevnosti je hradní kaple z přelomu 12. a 13. století.\n\nPravděpodobně nejstarší psanou zmínku o hradu lze nalézt na dekretu českého krále Václava I. z roku 1233, ve které je uvedeno jméno purkrabího hradu Gebharda vom Stein.\nVe středověku hrad náležel k Českému království. První zmínka přímo o hradu Königstein se objevuje až na tzv. Hornolužické hraniční listině z roku 1241, kterou stvrdil Václav I. \"in lapide regis\" (\"na kameni krále\"). Tato listina určovala hranice mezi slovanskou Horní Lužicí, Míšeňskou nížinou a Děčínským územím.\n\nKönigstein byl sice na všech třech krajích nezávislý, ale patřil k državám zemí Koruny české a pod jeho kontrolou byla tzv. severní obchodní cesta. Sloužil také jako nástupní pevnost českého území až k sousednímu údolí řeky Müglitz, u kterého ležel strategicky významný hrad Donín.\n\nPoté co byla tvrz v Jílovém roku 1348 měšťany z Ústí zbořena, císař Svaté říše římské a král český Karel IV. kontroloval z pevnosti Königstein i jižní území. V pevnosti pobýval Karel IV. mezi 5. až 19. srpnem 1359 a podepsal zde privileje pro lodní dopravu.\n\nOba hrady Königstein i Donín byly v následujících padesáti letech několikrát zastaveny. Roku 1385 propuká dlouholetý \"Spor o Donín\", kdy se na stranu nepřátel vlastníků staví i markrabě Vilém I. Míšeňský. Vyvrcholením bylo dobytí hradu a Königstein tak přešel roku 1408 do majetku starého saského šlechtického rodu Wettinů.\n\nPodle Smlouvy z Chebu z 25. dubna 1459 byla ustanovena česko-saská hranice s hraničním přechodem Königstein za přispění míšenského markraběte. Na rozdíl od ostatních saských pevností byl Königstein užíván vévody a kurfiřty spíše jako vojenské sídlo.\n\nVévoda Jiří Vousatý, zapřisáhlý odpůrce reformace, založil roku 1516 na hradě Königsteinu \"Klášter chvály Mariina zázraku\" obývaný mnichy celestinského řádu. Po jeho smrti v roce 1524 byl klášter zrušen, protože Sasko bylo evangelické.\n\nZpočátku byla na hradě voda získávána z rezervoárů na dešťovou vodu. Až v letech 1563–1569 byla vyhloubena studna hluboká 152,5 metrů. Při stavbě byla denně vytěžena hornina o objemu 8 kubických metrů.\n\nMezi lety 1589 a 1591/97 nechal Kristián I. Saský a jeho nástupce rozšířit hradní opevnění tak, že se pevnost stala nejsilnější v Sasku. To bylo zčásti zapříčiněno i vhodným umístěním na stolové hoře a obklopením vysokými kamennými zdmi.\nVznikly tak i stavby jako \"Vstupní budova s branou\", \"Střelecký obranný objekt\", \"Stará kasárna\", \"Friedrichsburg\" a \"Stará zbrojnice\". Následovala druhá stavební úprava v letech 1619–1681, kdy byly postaveny dělostřelecké baterie Jana Jiřího před hradem Jana Jiřího. Jako třetí etapa se počítá období od 1694 do 1756, ve kterém byly rozšířeny \"Staré kasárna\".\n\nV letech 1722 až 1725 stavěli bednáři na žádost Augusta II. Silného ve sklepení Magdalenina hradu obrovský \"Královský vinný sud\" s obsahem 249 838 litrů. Náklady na výrobu obřího sudu byly vyčísleny na 8230 tolarů 18 grošů a 9 feniků. Sud byl naplněn vínem z Míšeňské oblasti, a to pouze jednou, poté musel být v roce 1818 z havarijních důvodů odstraněn.\n\nStavební činnost na rozsáhlé náhorní planině pokračovala i v následujícím období. V roce 1631 postavený Janův sál byl přebudován v roce 1816 na \"Novou zbrojnici\". Magdalenin hrad byl přestavěn na \"Skladiště proviantu\" s posilujícím opevněním proti ostřelování. Ze starého proviantního skladu byly zřízeny kasárna. V letech 1854 a 1855 byla vybudována \"Klenotnice\".\n\nPoslední rozsáhlá stavební úprava byla provedena v letech 1870 až 1895. Po roce 1871 byla pevnost zahrnuta do obranného systému Německé říše. Byla proto zřízena dělostřelecká stanoviště po celém obvodu pevnosti jako obrana pro případné útoky.\n\nPevnost sice hrála významnou roli v dějinách Saska, ale menší roli ve vojenských událostech. Saští vévodové a kurfiřti využívali pevnost jako bezpečné místo ve válečných časech, jako lovecký zámek či letohrádek, ale i jako státní vězení.\nSkutečný vojenský význam byl spíše nepatrný, ačkoli někteří generálové jako např. Johann Eberhard von Droste zu Zützen (1662–1726) odtud veleli svým armádám.\n\nTak mohl kurfiřt Fridrich August II. v sedmileté válce jen bezmocně přihlížet z Königsteinu, jak hned na začátku války v roce 1756 Saská armáda ležící na druhé straně Labe na úpatí Liliensteinu bez boje kapituluje před Pruskou armádou.\n\nVelitel pevnosti od roku 1753 byl saský kurfiřtský generálporučík Michael Lorenz von Pirch. Před branami jeho pevnosti proběhl v srpnu 1813 boj o Krietzschwitz (část Pirny). Jeho několik důležitých rozhodnutí ovlivnilo Bitvu u Chlumce a Bitvu národů u Lipska.\n\nV říjnu 1866 byl ustanoven velitelem pevnosti Alexander von Rohrscheidt (1808–1881). Vývoj dalekonosných děl na konci 19. století pro tuto pevnost byl z vojenského hlediska již zbytečný. Poslední velitel pevnosti Königstein byl podplukovník Heinicke.\n\nPevnost byla využívána také pro úschovu státních rezerv a tajných archivů. V letech 1756 a 1813 byly v pevnosti ukryty umělecké předměty a poklad z Drážďan. Stejně tak během druhé světové válce byly podobně využity kasematy pevnosti. Protože pevnost nikdy nebyla použita ke svému účelu a ve spojení s příliš rozsáhlou a nákladnou výstavbu byla oceněna kurfiřtem Christian I. jako odstrašující příklad.\n\nPouze kominícký tovaryš Sebastian Abratzky dobyl pevnost v roce 1848 horolezeckým výstupem po pískovcových skalách (saský stupeň obtížnosti IV). Jím využitá skalní štěrbina byla po něm pojmenována jako Abratzkého komín.\n\nPevnost byla obávaným státním vězením od roku 1591, kdy přivítala prvního vězně Nikolause Krella, až do roku 1922.\nBěhem Prusko-francouzské války a obou světových válek byla pevnost využívána i jako tábor válečných zajatců. Po druhé světové válce využívala pevnost jako lazaret Rudá armáda.\nOd roku 1949 do roku 1955 byla pevnost využívána jako ústav pro převýchovu jednak mládeže odsouzené k výkonům trestu a jednak mladistvých, kteří nenaplňovali představy socialistické společnosti.\n\nVýběr z vězňů pobývajících v pevnosti:\n\nPevnost se 29. května 1955 stala z turistického hlediska neocenitelným vojenským skanzenem, který je dnes pobočkou Vojenského historického muzea Bundeswehru v Drážďanech. V letech 1967 až 1970 byl postaven osobní a nákladní výtah pro 42 osob. V uplynulých desítkách let navštívilo pevnost přes půl milionů návštěvníků ročně a 14. října 2005 byl uvítán 25miliontý návštěvník.\n\nV roce 2005 byl postaven druhý výtah, který přimknutý k hradbám, překonává panoramatickou kabinou pro 18 osob asi 42 metrů výšky. Jeho dolní stanice je osazena čekárnou. Náklady na pořízení se pro investora - Spolkovou zemi Sasko - vyšplhaly na 1,7 milionů €. Provoz byl zahájen o velikonocích v roce 2006. Celkové náklady, včetně sanačních prací, přišly Saskou pokladnu v roce 2006 na 2,2 milionů €.\n\nPevnost je otevřena celoročně s výjimkou několika málo vybraných dní. Kromě samotné pevnosti jsou dostupné trvalé i tematické poznávací akce a okruhy.\n\n\n\n"}
{"id": "630535", "url": "https://cs.wikipedia.org/wiki?curid=630535", "title": "Giuseppe Garibaldi (rozcestník)", "text": "Giuseppe Garibaldi (rozcestník)\n\nJméno a příjmení Giuseppe Garibaldi má více významů:\n\n\n\n"}
{"id": "630536", "url": "https://cs.wikipedia.org/wiki?curid=630536", "title": "Bohuslav Tablic", "text": "Bohuslav Tablic\n\nBohuslav Tablic, Bohuslav Tablicz či Bohuslav Tablitz (5. září/6. září 1769, České Brezovo – 21. ledna/23. ledna 1832, Kostolné Moravce, dnes část Hontianských Moravec) byl slovenský básník, literární historik, překladatel a evangelický kněz a představitel osvícenského klasicismu. Za vydáním jeho děl stál Martin Hamuljak.\n\nVe sbírce \"Poezye\" vydal i svůj český překlad monologu \"Být, nebo nebýt\" z Shakespearova \"Hamleta\", jedná se o první veršovanou ukázku v češtině přeloženou pravděpodobně přímo z originálu.\n\nNarodil se jako syn učitele na evangelické škole. Roku 1783 byl zapsán na prestižní bratislavské evangelické lyceum. Na kněze byl vysvěcen o deset let později – roku 1793. V roce 1810 v Banské Štiavnici založil \"Učenou společnost baňského okolí\".\n\n\n"}
{"id": "630537", "url": "https://cs.wikipedia.org/wiki?curid=630537", "title": "Magura (Strážovské vrchy)", "text": "Magura (Strážovské vrchy)\n\nMagura (1141,3 m n. m.) je nejvyšší hora Malé Magury, geomorfologického podcelku Strážovských vrchů. Nachází se v okrese Prievidza a nejbližšími obcemi jsou Nevidzany, Poruba a Chvojnica.\n\n"}
{"id": "630538", "url": "https://cs.wikipedia.org/wiki?curid=630538", "title": "Prašivá (Moravskoslezské Beskydy)", "text": "Prašivá (Moravskoslezské Beskydy)\n\nPrašivá (843 m n. m.) je vrch nacházející se v Moravskoslezských Beskydech. Hřeben Prašivé začíná vrcholem Malá Prašivá (706 m n. m.) s kostelíkem svatého Antonína z Padovy (původně sv. Ignáce z Loyoly) z roku 1640 a turistickou chatou z roku 1921. \nDále hřeben Prašivé navazuje na Čupel (872 m n. m.). \nVrch se nachází v katastrálním území Vyšních Lhot a Komorní Lhotky. Na svazích pramení potoky Lučina, dříve Lucina a Račok, z jižní svahy potří do povodí potoka Hlisník. \nPro turisty je přístupná z Vyšních Lhot (autobus), Dobratic (vlak) a z Komorní Lhotky.\nNa Malou Prašivou vede tzv. Olšákova cesta (p. Olšák byl notářem ve Frýdku, která se stal druhým vedoucím turistické chaty na Prašivé).\n"}
{"id": "630548", "url": "https://cs.wikipedia.org/wiki?curid=630548", "title": "Experiment (rozcestník)", "text": "Experiment (rozcestník)\n\nExperiment může mít více významů:\n\n\n"}
{"id": "630549", "url": "https://cs.wikipedia.org/wiki?curid=630549", "title": "Humoreska (rozcestník)", "text": "Humoreska (rozcestník)\n\nPojem Humoreska může mít více významů:\n\n\n"}
{"id": "630551", "url": "https://cs.wikipedia.org/wiki?curid=630551", "title": "Cena Izvestijí 1974", "text": "Cena Izvestijí 1974\n\nOsmý ročník Ceny Izvestijí se konal od 10. září 1974 do 28. března 1975. Zúčastnila se čtyři reprezentační mužstva, která se utkala dlouhodobě v průběhu sezóny každý s každým na šest utkání (třikrát doma třikrát venku).\n\n \n\n10. září 1974 – Moskva\n\n11. září 1974 – Moskva\n\n13. září 1974 – Moskva\n\n17. září 1974 - Södertälje \n\n19. září 1974 - Göteborg \n\n20. září 1974 - Stockholm \n\n7. listopadu 1974 - Rauma \n\n8. listopadu 1974 - Tampere \n\n10. listopadu 1974 - Helsinky \n\nBranky : 28. Josef Augusta, 30. Vladimír Martinec, 40. Ivan Hlinka, 55. Milan Nový\nBranky : 5. Dan Labraaten, 30. Dan Söderström.\nRozhodčí: Ehrensberger – Berchten, Weitman (SUI)\nVyloučení: 3:3 (0:0)\n\nČSSR: Jiří Holeček – Karel Horáček, Jiří Bubla, Oldřich Machač, František Pospíšil, Vladimír Kostka, Miroslav Dvořák – Bohuslav Ebermann (21. Vladimír Martinec), Ivan Hlinka, Jiří Holík – Eduard Novák, Milan Nový, Josef Augusta – Marián Šťastný, Václav Sýkora, Július Haas.\n\nŠvédsko: Leif Holmqvist – Björn Johansson, Karl-Johan Sundqvist, Kjell-Rune Milton, Roland Bond, Mats Waltin, Jan-Erik Silfverberg – Dan Labraaten, Mats Åhlberg, Dan Söderström – Stefan Karlsson, Hardy Nilsson, Tord Lundström – Willy Lindström, Per-Olov Brasar, Håkan Pettersson, (Kjell-Arne Vikström).\n\n13. listopadu 1974 - Praha\nBranky : 26. Vladimír Martinec, 56. Jiří Holík \nBranky : 25. Dan Söderström, 33. Kjell-Arne Vikström, 40. a 42. Karl-Johan Sundqvist.\nRozhodčí: Ehrensberger – Berchten, Weitman (SUI)\nVyloučení: 3:5 (1:1)\n\nČSSR: Jiří Crha – Karel Horáček, Jiří Bubla, Oldřich Machač, František Pospíšil, Milan Chalupa, Jiří Neubauer – Vladimír Martinec, Ivan Hlinka, Jiří Holík – Eduard Novák, Milan Nový, Josef Augusta – Marián Šťastný, Václav Sýkora, Vladimír Veith, Július Haas.\n\nŠvédsko: Willy Löfqvist – Björn Johansson, Karl-Johan Sundqvist, Kjell-Rune Milton, P. Karlsson, Mats Waltin, Jan-Erik Silfverberg – Dan Labraaten, Mats Åhlberg, Dan Söderström – Finn Lundström, Mats Lindh, Tord Lundström – Willy Lindström, Per-Olov Brasar, Kjell-Arne Vikström.\n\n15. listopadu 1974 – Praha\nBranky : 7. Karel Horáček, 18. a 34. Milan Nový, 35. Ivan Hlinka, 38. Vladimír Martinec, 54. Milan Nový, 58. Josef Augusta, 59. Jiří Novák \nBranky : 38. Mats Åhlberg.\nRozhodčí: Ehrensberger – Berchten, Weitman (SUI)\nVyloučení: 1:2 (1:0)\nČSSR: Jiří Holeček – Karel Horáček, Jiří Bubla, Oldřich Machač, František Pospíšil, Vladimír Kostka, Miroslav Dvořák – Bohuslav Ebermann, Ivan Hlinka, Jiří Holík – Eduard Novák, Milan Nový, Josef Augusta – Vladimír Martinec, Jiří Novák, Vladimír Veith – Milan Chalupa, Marián Šťastný.\n\nŠvédsko: Leif Holmqvist – Björn Johansson, Karl-Johan Sundqvist, Mats Waltin, Jan-Erik Silfverberg, Roland Bond, Jan-Olof Svensson – Dan Labraaten, Mats Åhlberg, Dan Söderström – Willy Lindström, Per-Olov Brasar, Kjell-Arne Vikström - Finn Lundström, Hardy Nilsson, Tord Lundström – Carlsson.\n\n12. prosince 1974 - Moskva \n\n14. prosince 1974 – Moskva\n\n15. Prosince 1974 – Moskva \n\n18. prosince 1974 - Moskva \nBranky : 58:09 a 59:23 Vladimir Petrov, 27:47 a 29:07 Valerij Vasiljev, 7:36 Gusev, 58:47 Alexandr Jakušev \nBranky : 11:53 Jiří Holík, 20:11 Ivan Hlinka, 49:05 Vladimír Martinec\nRozhodčí: Dahlberg (SWE), Sepponen (FIN)\nVyloučení: 5:4 (0:0)\nSSSR: Vladislav Treťjak – Valerij Vasiljev, Alexander Gusjev, Gennadij Cygankov, Jurij Šatalov, Alexander Filippov, Vladimir Lutčenko – Boris Michajlov, Vladimir Petrov, Valerij Charlamov – Viktor Šalimov, Vladimir Šadrin, Alexandr Jakušev – Vladimir Vikulov, Alexandr Malcev, Sergej Kapustin – Jurij Lebeděv\n\nČSSR: Jiří Holeček – Milan Kužela, Karel Horáček, František Pospíšil, Oldřich Machač, Jiří Kochta, Miroslav Dvořák – Bohuslav Ebermann, Ivan Hlinka, Jiří Holík – Eduard Novák, Milan Nový, Josef Augusta – Vladimír Martinec, Jiří Novák, Bohuslav Šťastný.\n\n18. prosince 1974 - Pori \n\n19. prosince 1974 – Moskva\nBranky : 1. Valerij Charlamov, 7. Vladimir Petrov, 42. Jurij Šatalov \nBranky : 30. a 36. Milan Nový, 1. Bohuslav Ebermann\nRozhodčí: Dahlberg (SWE), Sepponen (FIN)\nVyloučení: 5:4 (2:1)\nSSSR: Vladimir Šepovalov (33. Vladislav Treťjak) – Alexander Gusjev, Valerij Vasiljev, Alexander Filippov, Viktor Kuzněcov, Jurij Ťurin, Vladimir Lutčenko (Jurij Šatalov) – Alexandr Malcev, Vladimir Petrov, Valerij Charlamov – Viktor Šalimov, Vladimir Šadrin, Alexandr Jakušev – Jurij Lebeděv, Vjačeslav Anisin, Alexandr Bodunov (Vladimir Vikulov, Sergej Kapustin)\nČSSR: Jiří Crha (33. Jiří Holeček) – Milan Kužela, Karel Horáček, Oldřich Machač, František Pospíšil, František Kaberle, Miroslav Dvořák – Bohuslav Ebermann, Ivan Hlinka, Jiří Holík – Eduard Novák, Milan Nový, Josef Augusta – Marián Šťastný, Jiří Kochta, Jaroslav Pouzar (Vladimír Martinec).\n\n20. prosince 1974 - Tampere \n\n21. prosince 1974 - Moskva \nBranky : 6. a 13. Alexandr Malcev, 27. Sergej Kapustin \nBranky : 10. Milan Nový, 11. Vladimír Martinec, 31. Jiří Kochta, 47. Josef Augusta.\nRozhodčí: Dahlberg (SWE), Sepponen (FIN)\nVyloučení: 5:7 (2:0) + Lebeděv na 10 min.\n\nSSSR: Vladislav Treťjak – Alexander Gusjev, Valerij Vasiljev, Gennadij Cygankov, Vladimir Lutčenko, Alexander Filippov, Jurij Šatalov – Boris Michajlov, Vladimir Petrov, Valerij Charlamov - Jurij Lebeděv, Vjačeslav Anisin, Sergej Kapustin – Alexandr Malcev, Vladimir Šadrin, Vladimir Vikulov – Jurij Ťurin.\nČSSR: Jiří Crha (21. Jiří Holeček) – Oldřich Machač, František Pospíšil, Vladimír Kostka, Miroslav Dvořák, František Kaberle, Milan Kužela – Eduard Novák, Milan Nový, Josef Augusta – Marián Šťastný, Jiří Kochta, Jaroslav Pouzar – Vladimír Martinec, Jiří Novák, Bohuslav Šťastný – Jiří Holík, Bohuslav Ebermann, Ivan Hlinka.\n\n21. prosince 1974 - Helsinky \n\n1. února 1975 - Turku \nBranky : 2. Harri Linnonmaa \nBranky : 23. Jaroslav Pouzar, 30. Vladimír Martinec, 37. Jiří Novák, 37. Marián Šťastný, 44. Ivan Hlinka, 50. Bohuslav Šťastný.\nRozhodčí: Bader, Böhm (GER)\n\nFinsko: Jorma Valtonen – Timo Nummelin, Timo Saari, Pekka Rautakallio, Pekka Marjamäki, Seppo Lindström, Martin – Lauri Mononen, Seppo Repo, Jorma Vehmanen – Juhani Tamminen, Matti Hagman, Esa Peltonen – Henry Leppä, Timo Sutinen, Harri Linnonmaa.\n\nČSSR: Jiří Holeček – Jiří Bubla, Karel Horáček, Oldřich Machač, František Pospíšil, Vladimír Kostka, Miroslav Dvořák – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Marián Šťastný, Jiří Kochta, Jaroslav Pouzar.\n\n2. února 1975 - Tampere \nBranky : nikdo\nBranky : 3. a 8. Marián Šťastný, 35. Vladimír Martinec, 47. Milan Nový, 48. Jiří Bubla, 57. Jaroslav Pouzar.\nRozhodčí: Bader, Böhm (GER)\n\nFinsko: Antti Leppänen – Timo Nummelin, Timo Saari, Pekka Rautakallio, Pekka Marjamäki, Seppo Lindström, Martin – Lauri Mononen, Seppo Repo, Jorma Vehmanen – Juhani Tamminen, Matti Hagman, Esa Peltonen – Lasse Oksanen, Jorma Peltonen, Jukka Alkula – Timo Sutinen, Henry Leppä, Harri Linnonmaa.\n\nČSSR: Jiří Crha – Oldřich Machač, František Pospíšil, František Kaberle, Milan Kajkl, Jiří Bubla, Miroslav Dvořák – Eduard Novák, Milan Nový, Josef Augusta (41. Jiří Holík) – Vladimír Martinec, Jiří Novák, Bohuslav Šťastný – Marián Šťastný, Jiří Kochta, Jaroslav Pouzar.\n\n4. února 1975 - Helsinky \nBranky : nikdo\nBranky : 2. Jiří Holík, 9. Ivan Hlinka, 24. Eduard Novák, 32. Josef Augusta.\nRozhodčí: Bader, Böhm (GER)\nVyloučení: 3:2 (0:0) + Marjamäki na 10 min.\nČSSR: Jiří Holeček (31.Jiří Crha) – Oldřich Machač, František Pospíšil, František Kaberle, Milan Kajkl, Vladimír Kostka, Miroslav Dvořák – Eduard Novák, Milan Nový, Josef Augusta (41. Jiří Holík) – Bohuslav Ebermann (41. Vladimír Martinec), Ivan Hlinka, Jiří Holík (41. Bohuslav Šťastný) – Marián Šťastný, Jiří Kochta, Jaroslav Pouzar.\n\nFinsko: Antti Leppänen – Timo Nummelin, Timo Saari, Pekka Rautakallio, Pekka Marjamäki, Seppo Lindström, Ari Kankaanperä – Lauri Mononen, Seppo Repo, Jorma Vehmanen – Henry Leppä, Timo Sutinen, Harri Linnonmaa – Lasse Oksanen, Jorma Peltonen, Jukka Alkula – Juhani Tamminen, Matti Hagman, Esa Peltonen.\n\n25. února 1975 - Göteborg \nBranky : nikdo\nBranky : 48. a 57. Jiří Novák, 1. Bohuslav Ebermann, 29. Vladimír Martinec, 40. Jaroslav Pouzar, 50. Marián Šťastný.\nRozhodčí: Viitala, Järvi (FIN)\nVyloučení: 2:1 (1:0)\n\nŠvédsko: Willy Löfqvist (Leif Holmqvist) – Karl-Johan Sundqvist, Stefan Persson, Jan-Olof Svensson, Stig Östling, Ulf Weinstock, Stig Salming – Dan Söderström, Mats Åhlberg, Hans Jax – Stefan Karlsson, Per-Olov Brasar, Dan Labraaten – Willy Lindström, Mats Lindh, Andersson.\nČSSR: Jiří Holeček – Milan Kajkl, Jiří Bubla, Oldřich Machač, František Pospíšil, František Kaberle, Miroslav Dvořák – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Marián Šťastný, Jiří Kochta, Jaroslav Pouzar.\n\n26. února 1975 - Göteborg \nBranky : 3. Åhlberg, 27. Lindström \nBranky : 9. a 21. Milan Nový, 2. Bohuslav Ebermann, 25. Vladimír Martinec.\nRozhodčí: Viitala, Järvi (FIN)\nVyloučení: 4:4 (1:0) + Jiří Holík na 10 min.\nČSSR: Jiří Crha – Vladimír Kostka, Miroslav Dvořák, František Pospíšil, Oldřich Machač, František Kaberle, Milan Kajkl – Bohuslav Ebermann, Jiří Kochta, Jiří Holík – Eduard Novák, Milan Nový, Josef Augusta – Vladimír Martinec, Jiří Novák, Bohuslav Šťastný.\n\nŠvédsko: Leif Holmqvist – Karl-Johan Sundqvist, Kjell-Rune Milton, Jan-Olof Svensson, Stig Östling, Ulf Weinstock, Stig Salming – Willy Lindström, Mats Lindh, Per-Olov Brasar – Rolan Bond, Håkan Pettersson, Dan Labraaten – Dan Söderström, Mats Åhlberg, Hans Jax.\n\n28. února 1975 - Stockholm \nBranky : 14. Dan Labraaten, 18. Hans Jax, 39. Håkan Pettersson\nBranky : 20. Bohuslav Ebermann.\nRozhodčí: Viitala, Järvi (FIN)\nVyloučení: 3:4 (0:0)\nŠvédsko: Leif Holmqvist – Roland Bond, Kjell-Rune Milton, Karl-Johan Sundqvist, Stig Östling, Ulf Weinstock, Stig Salming – Willy Lindström, Per-Olov Brasar, Karlsson – Dan Söderström, Mats Åhlberg, Dan Labraaten – Finn Lundström, Hans Jax, Håkan Pettersson – Stefan Persson.\n\nČSSR: Jiří Crha – František Pospíšil, Oldřich Machač, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Václav Sýkora – Vladimír Martinec, Ivan Hlinka, Bohuslav Ebermann – Marián Šťastný, Jiří Kochta, Jaroslav Pouzar – Bohuslav Šťastný.\n\n18. března 1975 - Praha \nBranky : 12. a 58. Bohuslav Šťastný, 8. Milan Nový, 22. Eduard Novák, 25. Bohuslav Ebermann, 54. František Kaberle\nBranky : 20. Valerij Charlamov.\nRozhodčí: Dahlberg (SWE), Sepponen (FIN)\nVyloučení: 11:11 (2:1)\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Josef Augusta – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Vladimír Kostka.\n\nSSSR:Vladislav Treťjak – Valerij Vasiljev, Alexander Gusjev, Gennadij Cygankov, Jurij Ljapkin, Jurij Ťurin, Vladimir Lutčenko, Alexander Filippov – Boris Michajlov, Vladimir Petrov, Valerij Charlamov – Vladimir Vikulov, Vladimir Šadrin, Alexandr Jakušev – Alexandr Malcev, Viktor Šalimov, Sergej Kapustin – Vjačeslav Anisin, Jurij Lebeděv.\n\n19. března 1975 - Praha \nBranky : 32. Vladimír Martinec, 44. František Pospíšil, 46. Milan Nový, 48. Marián Šťastný \nBranky : 19. Alexandr Malcev, 27. Valerij Vasiljev.\nRozhodčí: Dahlberg (SWE), Sepponen (FIN)\nVyloučení: 6:10 (1:0) + Lebeděv na 10 min.\nČSSR: Jiří Crha (Jiří Holeček) – Oldřich Machač, František Pospíšil, Jiří Bubla, Milan Kajkl, Vladimír Kostka, Miroslav Dvořák – Eduard Novák, Milan Nový, Josef Augusta – Vladimír Martinec, Jiří Novák, Bohuslav Šťastný – Marián Šťastný, Jiří Kochta, Jaroslav Pouzar – Jiří Holík.\n\nSSSR: Vladislav Treťjak – Valerij Vasiljev, Alexander Gusjev, Alexander Filippov, Jurij Ljapkin, Gennadij Cygankov, Vladimir Lutčenko – Boris Michajlov, Vladimir Petrov, Valerij Charlamov – Jurij Lebeděv, Vladimir Šadrin, Alexandr Jakušev – Vladimir Vikulov, Vjačeslav Anisin, Alexandr Malcev.\n\n21. března 1975 - Praha \nBranky : 1:14, 8:46 a 38:54 Bohuslav Ebermann, 3:17 Vladimír Martinec, 6:48 Jaroslav Pouzar, 37:16 Eduard Novák, 38:07 Ivan Hlinka, 49:56 Jiří Holík, 56:21 Jiří Bubla \nBranky : 17:42 Vladimir Petrov, 31:49 Jurij Ljapkin, 59:00 Vladimir Šadrin.\nRozhodčí: Szczepek (POL), Sepponen (FIN)\nVyloučení: 4:8 (4:0) + Gusev na 10 min a Valerij Vasiljev na 5 min.\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák, Ján Šterbák – Eduard Novák, Milan Nový, Josef Augusta – Bohuslav Ebermann, Ivan Hlinka, Jiří Holík – Marián Šťastný, Jiří Kochta, Jaroslav Pouzar – Vladimír Martinec, Bohuslav Šťastný.\n\nSSSR: Vladislav Treťjak (Viktor Krivolapov) – Valerij Vasiljev, Alexander Gusjev, Alexander Filippov, Jurij Ljapkin, Gennadij Cygankov, Vladimir Lutčenko – Boris Michajlov, Vladimir Petrov, Valerij Charlamov – Jurij Lebeděv, Vladimir Šadrin, Alexandr Jakušev – Vladimir Vikulov, Vjačeslav Anisin, Alexandr Malcev – Konstantin Klimov, Viktor Šalimov, Sergej Kapustin – Jurij Ťurin.\n\n24. března 1975 - Praha \nBranky : 37. Vladimír Kostka, 39. Marián Šťastný \nBranky : 50. Oiva Oijennus.\nRozhodčí: Dombrovskij (URS), Szczepek (POL)\nVyloučení: 3:6 (0:0) + Vladimír Martinec na 10 min.\nČSSR: Jiří Holeček – Jiří Bubla, Milan Kajkl, František Kaberle, Miroslav Dvořák, Vladimír Kostka, Ján Šterbák – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Marián Šťastný, Jiří Kochta, Jaroslav Pouzar – Eduard Novák.\n\nFinsko: Antti Leppänen – Pekka Marjamäki, Pekka Rautakallio, Timo Nummelin, Seppo Saari, Seppo Lindström, Reijo Laksola – Juhani Tamminen, Oiva Oijennus, Lasse Oksanen – Lauri Mononen, Seppo Repo, Jorma Vehmanen – Henry Leppä, Matti Murto, Harri Linnonmaa.\n\n25. března 1975 - Praha \nBranky : 13:13 a 27:53 Milan Nový, 35:26 Jiří Holík, 39:15 Oldřich Machač, 55:36 Marián Šťastný\nBranky : nikdo\nRozhodčí: Dombrovskij (URS), Szczepek (POL)\nVyloučení: 1:6 (1:0) + Mononen na 10 min.\nČSSR: Jiří Crha – Oldřich Machač, František Pospíšil, Vladimír Kostka, Jiří Bubla, František Kaberle, Miroslav Dvořák – Eduard Novák, Milan Nový, Josef Augusta – Bohuslav Ebermann, Ivan Hlinka, Jiří Holík – Bohuslav Šťastný, Jiří Kochta, Jaroslav Pouzar.\n\nFinsko: Jorma Valtonen – Jouko Öystilä, Pekka Rautakallio, Timo Nummelin, Seppo Saari, Seppo Lindström, Reijo Laksola – Juhani Tamminen, Jorma Peltonen, Lasse Oksanen – Oiva Oijennus, Matti Murto, Jorma Vehmanen – Henry Leppä, Timo Sutinen, Harri Linnonmaa – Seppo Repo, Lauri Mononen.\n\n25. března 1975 - Stockholm \n\n26. března 1975 - Stockholm \n\n27. března 1975 - Praha \nBranky : 10., 21. a 34. Václav Sýkora, 3. Vincent Lukáč, 15. Milan Chalupa, 37. Jan Zajíček, 56. Pavel Richter \nBranky : 6. a 42. Juhani Tamminen, 12. Lasse Oksanen, 35. Jorma Vehmanen, 40. Lauri Mononen.\nRozhodčí: Dombrovskij (URS), Szczepek (POL)\nVyloučení: 5:4 (3:1)\nČSSR: Miroslav Krása (Jiří Králík) – Vladimír Kostka, Milan Chalupa, Petr Adamík, Jan Zajíček, Vladimír Šandrik, Ján Šterbák – Vincent Lukáč, Václav Honc, Pavel Richter – František Černík, Václav Sýkora, Miloš Tarant – Tomáš Dolák, Libor Havlíček, Pavel Beránek.\n\nFinsko: Antti Leppänen – Martin, Pekka Rautakallio, Timo Nummelin, Seppo Saari, Seppo Lindström, Reijo Laksola – Lauri Mononen, Seppo Repo, Jorma Vehmanen - Juhani Tamminen, Matti Murto, Lasse Oksanen – Henry Leppä, Oiva Oijennus, Harri Linnonmaa – Jouko Öystilä.\n\n28. března 1975 - Göteborg \n\n"}
{"id": "630552", "url": "https://cs.wikipedia.org/wiki?curid=630552", "title": "Jindrové", "text": "Jindrové\n\nJindrové je román českého spisovatele Karla Matěje Čapka-Choda z roku 1921. Autor použil své zkušenosti z 1. světové války. Příběh pojednává o mravní odpovědnosti válkou postiženého slepce k dítěti. Zatímco je syn Jindra ve válce, jeho otec mu svede nevěstu. Kniha se skládá ze 3 dílů, z něhož každý díl z 5. kapitol.\n"}
{"id": "630560", "url": "https://cs.wikipedia.org/wiki?curid=630560", "title": "Calp", "text": "Calp\n\nCalp (valencijskou katalánštinou a oficiálně) či Calpe (kastilsky a do roku 2008 též oficiálně) je město na pobřeží Středozemního moře, které je oblíbeným turistickým letoviskem. Nachází se na východě Španělska, ve Valencijském společenství v provincii Alicante. Rozkládá se na úpatí ostrohu (a přírodního parku) Peñón de Ifach.\n\nV Calpe žije bezmála 30 000 obyvatel, z nichž 60 % tvoří cizinci. Většina usedlíků se živí rybářstvím, převážná část příjmů města pochází z turistického ruchu. Hlavními turistickými lákadly jsou staré centrum města s ruinami Los baños de la Reina (Královniny lázně) a gotickým kostelem. Velká část turistů pochází z Británie a Německa. \n\nOblast dnešního Calp byla osídlena již ve starověku, některé pozůstatky se datují až do doby bronzové. Oblast získala na významu zejména v době romanizace Iberského poloostrova. Pobývali zde Féničané, Řekové, Římané i Arabové. Turistických rozvoj zde nastal v 50. letech 20. století.\n\nV polovině 18. století vzniklo ve městě několik projektů na vybudování nové opevněné zdi, neboť díky nárůstu populace byla část nucena žít mimo opevněné centrum. Začátkem 19. století se obec rozšiřovala směrem na západ.\n\nBěhem druhé poloviny roku 1960, jako téměř po celém pobřeží Costa Blanca, zažívalo město obrovský boom ve stavebnictví. Zejména díky politickým změnám se v této oblasti stal cestovní ruch fenoménem.\n\n"}
{"id": "630561", "url": "https://cs.wikipedia.org/wiki?curid=630561", "title": "Zákupská radnice", "text": "Zákupská radnice\n\nRadnice v Zákupech je budova na severní straně náměstí Svobody v pseudogotickém slohu postavená v letech 1866–1867, která svému účelu ve středu města Zákupy slouží dodnes. Je součástí městské památkové zóny.\n\nČástečně hrázděný, roubený dům původní radnice stával na stejném místě, kde jej později nahradila stavba nová. Zachoval se z něj zvon, přenesený na radnici novou, který byl odlit v roce 1589 zvonařem Jakubem v Mladé Boleslavi. Nápis o jeho výrobě byl napsaný česky a pod ním jsou psána německy jména zákupských radních z téhož roku. Dům původně městu nepatřil, a proto se obecní rada městečka Zákupy se na své schůzi 28. ledna 1849 rozhodla, že dům vykoupí. Na téže schůzi pověřila jmenovitě osm měšťanů, aby vše projednali a uzavřeli s předešlým majitelem kupní smlouvu.\n\nPozději byla zahájena veřejná sbírka, z jejíhož výtěžku se měla postavit radnice nová, zděná. Podle záznamů radní Strohmerové v červenci 1865 přednesli na schůzi zprávu, v níž zdůvodnili potřebu nevyhovující starou radnici nahradit budovou novou, s dostatečnými kancelářskými prostorami a bez akutního nebezpečí požáru ve stávající dřevěné budově. Záměr byl stvrzen hlasováním v poměru 15:1 hlasu. Poté byl zvolen pětičlenný výbor, který měl stavbu připravit a byla předána žádost finanční příspěvek excísaři Ferdinandovi V., který měl na zákupském zámku své letní sídlo. Ten žádosti vyhověl a radním poslal 5 000 zlatých. Veřejná sbírka nakonec stavbu umožnila. Plánek na stavbu vypracoval na jaře 1866 Josef Goldbach z Nového Zámku (dnešní obec Zahrádky u České Lípy).\n\nNa jaře 1866 byla přestavba zahájena. Zachovala se zpráva, že ve věži původní radnice byl zabodnutý baskirský šíp z roku 1813 a při přestavbě se ztratil. V základech byl zachován kámen z původní barokní stavby s vyrytým datem 1417 Do konce příštího roku 1867 byla nová radnice hotová. Náklady na stavbu dosáhly 19 530 zlatých. Slavnostní otevření se konalo 23. června 1867. \n\nZvenčí na rohu budovy byl zhotoven dodatečně další městský znak. Budova byla v roce 1884 přestavěna v pseudorenesančním slohu.\n\nV roce 1952 byla zezadu od dvora k radnici svépomocí přistavěna přízemní hasičská zbrojnice. Město uhradilo stavební materiál. V roce 1996 ji hasiči SDH Zákupy museli vyklidit , městský úřad zde umístil své kanceláře stavebního odboru. Hasiči pak získali novou zbrojnici v Gagarinově ulici.\n\nHlavní vchod a tedy i adresa radnice je Borská 5 (kdysi \"Schlossgasse\") vedoucí k zámku, jedná se o rohovou stavbu, jižní strana se slunečními hodinami je na náměstí Svobody (kdysi Klášterní náměstí-Markplatz). V budově mají své sídlo jsou všichni městští úředníci. V přízemí je městské informační středisko a místnost městských strážníků. Při několika městských slavnostech byly zpřístupněny i sklepy s výstavkou maleb a fotografií.\n\n\n"}
{"id": "630562", "url": "https://cs.wikipedia.org/wiki?curid=630562", "title": "Kostel svatého Vendelína", "text": "Kostel svatého Vendelína\n\nKostelů zasvěcených svatému Vendelínovi je více:\n\n\n…a další\n"}
{"id": "630566", "url": "https://cs.wikipedia.org/wiki?curid=630566", "title": "Vincenc Barták", "text": "Vincenc Barták\n\nVincenc Barták, \"psán též\" Bardák, \"křestní jméno také\" Čeněk (7. února 1797 Hřiměždice – 29. září 1861 Praha) byl český hudební skladatel a houslista.\n\nVincenc Barták se narodil roku 1797 v obci Hřiměždice v okrese Příbram.\n\nHru na housle studoval na nedávno založené pražské konzervatoři a stal se jedním z jejích prvních absolventů. Jeho učitelem byl Bedřich Vilém Pixis. Působil jako houslista ve Stavovském divadle. V letech 1842–1845 suploval na konzervatoři. Od roku 1845 až do své smrti vyučoval v Slepeckém ústavu v Praze 4.\n\nZkomponoval celou řadu skladeb pro smyčcové nástroje, spíše komorního charakteru. Napsal jeden z prvních českých singspielů, dvouaktovou veselohru \"Pražští sládci aneb Kubíček dostane za vyučenou\". Hra byla s úspěchem uváděna v letech 1821–1824 v Theisingerově divadle v Praze.\n\nJe autorem dříve hojně užívané houslové školy (\"Theoreticko-praktická škola hry na housle ve dvou odděleních\"), kterou později upravil Vojtěch Hřímalý mladší.\n\n\n"}
{"id": "630568", "url": "https://cs.wikipedia.org/wiki?curid=630568", "title": "Dar svatého Floriána", "text": "Dar svatého Floriána\n\nDar svatého Floriána je groteska Karla Matěje Čapka-Choda z roku 1902.\nPříběh vypráví o sedlákovi Floriánu Jírovcovi, který byl skrze svatého Floriána nadán zázračnou mocí řídit počasí. Následně se stane starostou, užívá si, je slavný. Zakrátko však ale pochopí, že ta moc mu nepřínáší nic dobrého.\n"}
{"id": "630569", "url": "https://cs.wikipedia.org/wiki?curid=630569", "title": "Šnalenštejn", "text": "Šnalenštejn\n\nŠnalenštejn (pol. Szczerba, něm. Schnallenstein) je ruina hradu u Gniewoszova v polském Dolnoslezském vojvodství.\n\nNachází se v polském hrabství Kladském, (před odtržením Vratislavským mírem v roce 1742 bylo součástí Českého království) , v nadmořské výšce 525 m. Hrad byl vybudován v druhé polovině 14. století k ochraně obchodní stezky vedoucí z Prahy do Kladska. Za husitských válek byl v roce 1428 dobyt a pobořen bratrskými vojsky.\n\n\n"}
{"id": "630574", "url": "https://cs.wikipedia.org/wiki?curid=630574", "title": "Jazz Republic", "text": "Jazz Republic\n\nJazz Republic je hudební klub zaměřený na jazz a blues. Nachází se v románském sklepení v centru Prahy. Koncerty se v klubu konají až na výjimky každý den. Management klubu se podílel na řadě jazzových i rockových koncertů jako například Wynton Marsalis, Dave Brubeck, Toots Thielemans, Bill Frisell, James Moody, Jon Hendricks, Ornette Coleman, Lester Bowie, Mike Stern, Sting, Depeche Mode, Iron Maiden a B.B. King.\n\nKlub sídlí na adrese Jilská.\n\n\n"}
{"id": "630578", "url": "https://cs.wikipedia.org/wiki?curid=630578", "title": "Stachové z Hrádku", "text": "Stachové z Hrádku\n\nStachové z Hrádku jsou starý český šlechtický rod, větev Drslavického rozrodu. \n\nStachové zastávali v raném středověku mnoho významných postů ve správě země a vlastnili statky v západních Čechách. \n\nPrvní zmínky o rodu pocházejí ze začátku 13. století. Historické prameny uvádějí, že Stachové žijící v západních Čechách v 15. a 16. století v pěti rodových liniích (Horažďovická, Strážovská, Přeštická, Ve Stachách a Bechyňská) jsou původně starým, ryze českým šlechtickým rodem Stachů z Hrádku.\n\nRodové sídlo zvané Červený Hrádek (u Plzně) vlastnili Stachové do 2. poloviny 14. století, kdy ho od nich koupili Benedové z Nečtin, osedlí většinou na sever od Plzně a zbohatnutí ve 14. století. Následným rozrodem Stachů v průběhu 14. století došlo k dělení rodového majetku, což ve svém důsledku zapříčinilo chudnutí všech rodových větví. Zchudlí Stachové se následně usazovali na nápravnických dvorech Kladrubského kláštera. Někteří se byli schopni z povinností vyplatit, jiní na požádání opata museli na koni a s pacholkem ze dvora přijet k strážním úkolům ve předepsané zbroji. Roku 1572 byl Sebastian Stach purkmistrem v Plzni.\n\nErb měli Stachové jako ostatní rody pocházející z rozrodu Drslaviců, odlišený jen barevným stříbrno-černým provedením.\n\nSpojili se s Černíny, Haugvici, Štampachy a dalšími českými a bavorskými šlechtickými rody.\n\n\n"}
{"id": "630583", "url": "https://cs.wikipedia.org/wiki?curid=630583", "title": "Medal of Honor (herní série)", "text": "Medal of Honor (herní série)\n\nMedal of Honor (MoH, ) je název série FPS her. Většina z nich se odehrává za druhé světové války, jen poslední dva díly (Medal of Honor a ) se zabývají válkou v Afghánistánu.\nPrvní hra byla vytvořena studiem DreamWorks Interactive a společnost Electronic Arts ji roku 1999 vydala pro konzoli PlayStation.\n\nRok poté EA DreamWorks Interactive koupila a udělala z něj EA Los Angeles. Na sérii Medal of Honor, která se postupně rozšířila i na osobní počítače a další konzole, pak v rámci EA LA pracovalo studio Danger Close Games. Na vývoji her se podílel i známý režisér Steven Spielberg.\n\nVětšina her série nabízí možnost stát se spojeneckým vojákem za druhé světové války, kromě posledního dílu, který umožňuje zúčastnit se nedávného konfliktu v Afghánistánu. Hráč bojuje hlavně za USA, ale párkrát si zahraje i za francouzské hnutí odporu. V jednotlivých dílech se hlavní postava mění. Hry jsou charakteristické lineárním příběhem s místy až filmovou atmosférou, který hráče provází známými událostmi druhé světové války. Série se inspirovala filmy \"Zachraňte vojína Ryana\", \"Tenká červená linie\" a \"Nepřítel před branami\" či televizní minisérií \"Bratrstvo neohrožených\".\n\n<nowiki>*</nowiki> Rozšíření\n\n"}
{"id": "630588", "url": "https://cs.wikipedia.org/wiki?curid=630588", "title": "Michal Trávníček", "text": "Michal Trávníček\n\nMichal Trávníček (* 14. března 1980 v Děčíně) je český hokejový útočník, v současnosti dlouhodobě hraje za tým HC Verva Litvínov.\n\n\n"}
{"id": "630592", "url": "https://cs.wikipedia.org/wiki?curid=630592", "title": "Bázlerova pískovna (jezero)", "text": "Bázlerova pískovna (jezero)\n\nBázlerova pískovna je jezero vzniklé zatopením pískovny v okrese Olomouc v Olomouckém kraji v České republice. Nachází se v polích asi 0,5 km severně od okraje okresního města Olomouc, místní části Lazce v katastru obce Černovír. Leží v nadmořské výšce 220 m. Rozloha vodní plochy je 0,382 ha.\n\nDne 30. července 1993 bylo jezírko vyhlášené přírodní památkou stejného jména .\n\n"}
{"id": "630593", "url": "https://cs.wikipedia.org/wiki?curid=630593", "title": "Madla z cihelny (divadelní hra)", "text": "Madla z cihelny (divadelní hra)\n\nMadla z cihelny je divadelní hra české spisovatelky Olgy Scheinpflugové.\n\nPříběh vypráví o bezdětném vdovci baronu Dolanském, stárnoucím majiteli panství, který by rád oženil svého synovce Maxe se zdravou venkovskou dívkou, aby byla zachována čistota rodu (zajímá se totiž o eugeniku). Na zámek přivede chudé prosté venkovské děvče Madlu, dceru vdovy Lískové. Ta postupem času okouzlí nejen synovce, ale i barona. Madla z \"vaření, uklízení, dojení, plácání hlíny\" se učí \"rytmiku, plování, češtinu, francouzštinu, jízdu na koni\". Stane se z ní dáma Madeleine. Souboj obou feudálních mužů o lásku půvabné dívky nakonec končí upřednostněním mládí.\n"}
{"id": "630596", "url": "https://cs.wikipedia.org/wiki?curid=630596", "title": "Cena Izvestijí 1975", "text": "Cena Izvestijí 1975\n\nDevátý ročník Ceny Izvestijí se konal od 17. – 21. 12. 1975 v Moskvě. Zúčastnila se čtyři reprezentační mužstva, která se utkala jednokolovým systémem každý s každým.\n\n SSSR - Finsko 6:2 (1:1, 0:0, 5:1)\n\n17. prosince 1975 - Moskva\nBranky : Šalimov, Boris Michajlov, Jurij Ljapkin, Valerij Vasiljev, 2x Valerij Charlamov \nBranky : Vehmanen, Murto.\nRozhodčí: Larsen (USA), Hanqvist (SWE)\nVyloučení: 5:1 (1:1)\n\n18. prosince 1975 - Moskva\nBranky : 2x Bohuslav Ebermann, Jiří Novák, Vladimír Martinec, Jan Neliba, Jiří Bubla, Marián Šťastný, Jiří Holík \nBranky : Söderström, Ahlberg.\nRozhodčí: Zagorski (POL), Laver (CAN)\nVyloučení: 1:3 (0:1)\n\nČSSR: Jiří Holeček – Machač, František Pospíšil, Jiří Bubla, Kajkl, Milan Chalupa, Dvořák, Jan Neliba, Vladimír Šandrik – Eduard Novák, Nový, Josef Augusta – Bohuslav Ebermann, Hlinka, Jiří Holík - Vladimír Martinec, Jiří Novák, Bohuslav Šťastný – Marián Šťastný, Sýkora, Jaroslav Pouzar.\n\nŠvédsko: Willy Löfqvist – Waltin, B. Johansson, Salming, Weinstock, Östling, Svensson – Söderstrom, Åhlberg, Labraaten – Kallur, R. Eriksson, Jax – K. Nilsson, L. E. Ericsson, Brasar – Gradin.\n\n20. prosince 1975 - Moskva\nBranky : Eduard Novák, Milan Chalupa, Josef Augusta \nBranky : E. Peltonen.\nRozhodčí: Hanqvist (SWE), Larsen (USA)\nVyloučení: 2:2 (1:0)\n\nČSSR: Jiří Crha – Machač, František Pospíšil, Jiří Bubla, Kajkl, Milan Chalupa, Dvořák, Jan Neliba, Šándrik – Eduard Novák, Nový, Josef Augusta – Bohuslav Ebermann, Hlinka, Jiří Holík - Vladimír Martinec, Jiří Novák, Bohuslav Šťastný – Marián Šťastný, Sýkora, Jaroslav Pouzar.\n\nFinsko: Antti Leppänen – Nummelin, Saari, Marjamäki, Laksola, Valkeapää, Hapalainen – Leppä, Murto, Ahokainen – Boström, Hagman, Esa Peltonen – Vehmanen, Koivulahti, Rautiainen.\n\n20. prosince 1975 - Moskva\nBranky : Šadrin 2, Valerij Charlamov, Alexandr Malcev, Valerij Vasiljev \nBranky : Waltin (Čs. sport: Åhlberg), L. E. Ericsson, M. Karlsson.\nRozhodčí: Zagorski (POL), Laver (CAN)\nVyloučení: 3:2 (0:0)\n\nSSSR: Sidělnikov (Vladislav Treťjak) – Gusev, Valerij Vasiljev, Cygankov, Jurij Ljapkin, Babinov, Lutčenko – Boris Michajlov, Petrov, Valerij Charlamov – Šalimov, Šadrin, Jakušev – Balderis, Alexandr Malcev, Kapustin.\n\nŠvédsko: Göran Högosta – Waltin, B. Johansson, Salming, Bond, Esbjörs, Svensson – Söderström, Åhlberg, Jax – Lundström, R. Eriksson, Kallur – M. Karlsson, Brasar, L. E. Ericsson.\n\n21. prosince 1975 - Moskva\nBranky : M. Karlsson 2, Brasar, Jax, Kallur, Söderström, B. Johansson, L. E. Ericsson \nBranky : Marjamäki, Koivulahti\nRozhodčí: Dombrovskij, Karandin (URS)\nVyloučení: 7:5 (1:0, 1:0)\n\nŠvédsko: Göran Högosta – Waltin, Johansson, Salming, Bond, Esbjörs, Svensson – Söderström, Åhlberg, Jax – Lundström, R. Eriksson, Kallur – Karlsson, L. E. Ericsson, Brasar.\n\nFinsko: Antti Leppänen (Ylönen) – Marjamäki, Laksola, Valkeapää, Saari, Nummelin, Levo – Esa Peltonen, Hagman, Koskinen (Makkonen) - Murto, Ahokainen, Leppä – Koivulahti, Jarkko (Vehmanen), Makkonen (Rautiainen).\n\n21. prosince 1975 - Moskva\nBranky : 3. Jakušev, 9., 33. Valerij Charlamov \nBranky : 10. Vladimír Martinec, 42. Jaroslav Pouzar \nRozhodčí: Laver (CAN), Larsen (USA)\nVyloučení: 7:4 (0:0)\n\nČSSR: Jiří Holeček – Machač, František Pospíšil, Jiří Bubla, Kajkl, Milan Chalupa, Dvořák, Jan Neliba, Šándrik – Eduard Novák, Nový, Josef Augusta – Bohuslav Ebermann, Hlinka, Jiří Holík - Vladimír Martinec, Jiří Novák, Bohuslav Šťastný – Marián Šťastný, Sýkora, Jaroslav Pouzar.\n\nSSSR: Vladislav Treťjak – Gusev, Valerij Vasiljev, Jurij Ljapkin, Korotkov, Cygankov, Lutčenko – Boris Michajlov, Petrov, Valerij Charlamov – Jakušev, Šadrin, Šalimov – Lebeděv, Žluktov, Golikov.\n\n\n"}
{"id": "630597", "url": "https://cs.wikipedia.org/wiki?curid=630597", "title": "Jicchak ha-Levi Herzog", "text": "Jicchak ha-Levi Herzog\n\nJicchak Ajzik Chizkija ha-Levi Herzog (: , též známý jako Jicchak Herzog; <time datetime=\"1888-12-02\">20. listopadu 1888 [podle juliánského kalendáře] – 25. července 1959) byl první vrchní rabín Irska, který tuto funkci zastával v letech 1921 až 1936. O roku 1936 až do své smrti v roce 1959 byl vrchním aškenázským rabínem britské mandátní Palestiny a následně Izraele (po vyhlášení jeho nezávislosti v roce 1948). Jeho starší syn Chajim se stal generálem Izraelských obranných sil a izraelským prezidentem, zatímco jeho mladší syn Ja'akov se stal rabínem a izraelským velvyslancem v Kanadě. Jeho vnuk Jicchak Herzog je současným izraelským politikem za Stranu práce.\n\nV roce 1958 mu byla udělena Izraelská cena za rabínskou literaturu.\n\nRabbi Herzog byl uznáván jako velká rabínská autorita a sepsal řadu knih a článků, týkajících se halachických problémů ohledně Tóry a Státu Izrael. Jeho spisy rovněž pomohly utvořit postoj nábožensko-sionistického hnutí vůči Izraeli. Mezi jeho díla patří:\n\n\n"}
{"id": "630600", "url": "https://cs.wikipedia.org/wiki?curid=630600", "title": "Okénko (divadelní hra)", "text": "Okénko (divadelní hra)\n\nOkénko je divadelní hra české spisovatelky Olgy Scheinpflugové.\n\nDocent Jakub Johánek jde oslavit s přáteli brzké dědictví po svém strýci. Poprvé se opije a ráno se probudí, aniž by si z večera něco pamatoval, a ještě k tomu ho trápí kocovina. Toho využije domovnice a namluví mu, že její půvabnou dceru Růženku včera v noci připravil o panenství. Zmanipulovaná Růženka vše odkýve. Docent je rozhodnutý si jí vzít. Rozhovor Růženky a její matky zaslechl také povaleč, který tvrdí, že na vlastní oči viděl spolu s kamarádem, jak docent v noci zapálil stoh. Vydírá ho, a pokud nedostane výkupné, půjde ho udat na policii. Vše se ale nakonec vyjasní.\n"}
{"id": "630602", "url": "https://cs.wikipedia.org/wiki?curid=630602", "title": "Sudslavická lípa", "text": "Sudslavická lípa\n\nSudslavická lípa je nejmohutnější lípou jižních Čech. Tento památný strom roste nedaleko města Vimperka, u mlýna Vanických (č. 392) na okraji osady Sudslavice v přírodní rezervaci Opolenec.\n\n\nUrčitá nesrovnalost mezi jednotlivými zdroji se týká druhového zařazení. Původní vyhlašovací dokumentace, registr památných stromů (který informace z vyhlašovací dokumentace přebírá) a informační tabule v místě klasifikuje lípu jako malolistou (neboli srdčitou), zatímco ostatní zdroje (seznam památných stromů JČ, agentura ochrany přírody a krajiny, odborné studie a publikace) mluví o lípě velkolisté.\nV kmeni je rozměrná dutina (údajně byla dříve využívána jako kozí chlívek), kterou prochází adventivní kořen - náhradní kmen. Otvory jsou zakryté stříškou proti zatékání, koruna je zpevněna pomocí lan, řetězů a kovových pásů. Lípa bez újmy přečkala povodně roku 2002 i orkán Kyrill 19. ledna 2007. Roku 2008 se na západních větvích začaly objevovat známky prosychání, které v roce 2009 dosáhlo závažného stádia.\n\nPrvní celková konzervace lípy byla provedena roku 1971. Její součástí bylo zmíněné zpevnění koruny. Dalšího ošetření se strom dočkal 29. dubna 2011 pod vedením arboristy Davida Peřiny. Stalo se tak na základě grantu Zdravé stromy pro zítřek (spadá pod Nadaci Partnerství a Společnost pro zahradní a krajinářskou tvorbu), který udělil bezplatné ošetření 19 významným stromům České republiky. Cílem sanace byla oprava poškozených stříšek, odstranění suchých větví, celkové zlepšení zdravotního stavu, odolnosti a také bezpečnosti pro okolí a návštěvníky.\n\nV souvislosti se Sudslavickou lípou můžeme narazit na zmínky o pověstech, podle kterých pod lípou kázal mistr Jan Hus nebo tábořil Jan Žižka. Konkrétní znění pověstí ale uváděno není. Lípa prý dříve byla známější pod názvem Husova nebo Husitská.\n\nSudslavická lípa je považována za nejmohutnější lípu jižních Čech a řadí se i do trojice současně (2010) nejmohutnějších lip České republiky: Vejdova, Sudslavická, Lukasova. Do roku 1950 držela první místo pro jižní Čechy s 1250 cm lípa Běleňská. Ze všech jmenovaných je Sudslavická zároveň nejvyšší.\n\n\n\n\n"}
{"id": "630605", "url": "https://cs.wikipedia.org/wiki?curid=630605", "title": "Klepec (přírodní památka)", "text": "Klepec (přírodní památka)\n\nKlepec je přírodní památka v okresu Kolín, důvodem ochrany je několik bizarních kamenných útvarů v okolí vrcholu stejnojmenného kopce (nadmořská výška 358 m n. m.). Přírodní památka sestává ze dvou částí. V lokalitě Klepec I v katastrálním území Přišimasy se nachází kamenný objekt \"Slouha\", kde je umístěna pamětní deska padlým v první světové válce z obcí Přišimasy, Horky a Skřivany. V lokalitě Klepec II, která se nachází asi 400 metrů severoseverovýchodně v k.ú. Limuzy, se nacházejí další tři velké kamenné objekty s názvy \"Stoh slámy\", \"Šplíchalův kočár\", \"Obří záda\" a několik bezejmenných balvanů. Na severní straně hory jsou dva bývalé lomy, kde se těžila říčanská žula, která byla použita mimo jiné na stavbu Národního divadla. Lomy jsou zatopené a v minulosti sloužily i jako koupaliště.\n\nNa území památky se vyskytují chráněné rostliny (bublinatka jižní) a živočichové (lejsek šedý, užovka obojková).\n\nLokalitou vede naučná stezka, která začíná a končí v obci Přišimasy.\n\n"}
{"id": "630606", "url": "https://cs.wikipedia.org/wiki?curid=630606", "title": "Lípa Jana Gurreho", "text": "Lípa Jana Gurreho\n\nLípa Jana Gurreho je nejstarší a nejmohutnější památný strom okresu České Budějovice. Roste poblíž poutního areálu u kostela svatého Ducha v centru obce Římov.\n\n\nMohutný kmen lípy je zcela dutý, dutina je u země otevřená. Jejím středem vede adventivní kořen. Koruna je z valné části tvořena novými výmladky, z původní se zachovalo minimum.\n\nRoku 1990 došlo k první novodobé údržbě stromu. Bylo provedeno odstranění větví poškozených bleskem a ošetření zabraňující šíření hniloby.\n\nPři ošetření v roce 1996 (v hodnotě 100 tisíc Kč) došlo k demolici přizděné kaple a otevření zazděných i zabetonovaných otvorů, odstranění několika kubických metrů hniloby z dutiny stromu, zkrácení koruny o 6 metrů a injektáži výživy do okolí stromu. Během těchto prací byl odhalen vzdušný kořen o výšce 3,5 metru, který vede středem lípy a zajišťuje výživu a stabilitu stromu. Současně provedený odhad věku mluvil o 650-660 letech. Ačkoli většina odhadů mluví o věku mezi 600-700 lety, uvádí Jan Němec jako pravděpodobnějších jen zhruba 400 let.\n\nDalší údržby se lípa dočkala roku 2009 na základě výhry v soutěži \"Strom roku 2008\".\n\nStrom byl vysazen kolem roku 1330. V roce 1626 došlo pod 300 let starou lípou k božskému zjevení šestadvacetiletému jezuitskému lékárníkovi Janu Gurreovi. Na jeho základě se zasadil o výstavbu poutního komplexu – kostela svatého Ducha a loretánské kaple. Traduje se, že Gurre na poslední chvíli nechal posunout stavbu o tři metry, aby lípa zůstala nedotčena.\n\nJiná pověst říká, že římovskou Madonu přinesli poutníci z Habeše položenou na lipově větvi. Větev poté zasadili před kostelem a během staletí z ní vyrostla současná lípa.\n\nProvizorní lešení postavené v dutině stromu při údržbě roku 1996 přivedlo obyvatele Římova k zajímavé myšlence. 15. září 1996 se za přísných podmínek vměstnalo do lípy 51 osob, čímž bylo dosaženo rekordu ve znění „V duté lípě vysoké 12 metrů bylo 51 osob“ zapsaného v Guinnessově knize rekordů.\n\nPokus o druhý rekord inicializovala Pelhřimovská agentura Dobrý den. 16. dubna 1997 se do lípy vešlo 55 osob. Mezi účastníky byla jedna žena a dva nezletilí; nejstaršímu účastníkovi bylo 76 let.\n\n17. října 2008 byla lípa Jana Gurreho prohlášena stromem roku 2008. Z celkového počtu 87 338, rozloženého mezi 12 finalistů, získala téměř polovinu všech hlasů.\n\nLípě byl věnován prostor v pořadu České televize Paměť stromů, konkrétně v dílu č. 12 \"Stromy u klášterů a poutních míst\".\n\n\n"}
{"id": "630607", "url": "https://cs.wikipedia.org/wiki?curid=630607", "title": "Michael Fox", "text": "Michael Fox\n\nMichael Fox je jméno a příjmení více osob:\n\n"}
{"id": "630608", "url": "https://cs.wikipedia.org/wiki?curid=630608", "title": "Jarva žilnatá", "text": "Jarva žilnatá\n\nJarva žilnatá (\"Cnidium dubium\") je druh vysoké vlhkomilné rostliny z čeledi miříkovitých\n\nJe to rostlina vyskytují se na euroasijském území od západní Evropy až po střední Sibiř. Její hlavní výskyt je ve střední a východní Evropě a zasahuje přes Pobaltí až na jih Skandinávie a na jihu po Rumunsko. Jarvu žilnatou lze nejčastěji nalézt v mokřadních biotopech jako vlhké louky, okraje vlhkých parcel zarostlých řídkým stromovím, při občasných povodních zaplavované travnaté pozemky, břehy neregulovaných meandrujících řek a odvodňovacích příkopů. Preferuje půdy těžké, bohaté na minerály, mohou být i mírně zasolené, nejlépe se ji daří na slunném stanovišti.\n\nV České republice, kde se vyskytuje roztroušeně až vzácně, je její výskyt vázán hlavně na oblast termofytika. Lze ji nejsnáze sbírat na teplých místech okolo řeky Moravy v Hornomoravském a Dolnomoravském úvalu a v údolní nivě řeky Labe.\n\nJe zřídka dvouletá, většinou vytrvalá bylina s dutou lodyhou dosahující výše od 30 do 100, nejčastěji 60 cm. Lysá lodyha hranatě rýhovaná je chudě větvená, převážně se větví jen v horní části. Listy bývají 2 nebo 3krát zpeřeně dělené na čárkovité úkrojky s podvinutými okraji a na rubu s výraznou žilnatinou, v průběhu kvetení odspodu zasychají. Přízemní listy mají dlouhé žlábkovité řapíky, lodyžní vyrůstající střídavě mají řapík kratičký, ale zato mají nafouklou lodyhu objímající pochvu s ouškem. U nejhořejších listů je pochva delší než listová čepel. Má vytrvalý oddenek obsahující kumarin.\n\nDrobné, bílé velmi četné většinou oboupohlavné, někdy ještě i samostatné samičí, květy jsou sestaveny do složených okolíků vytvořených z asi 30 drobnými okolíčků. V květu je pět korunních lístků a pět tyčinek s prašníky otvírajícími se po stranách. Na okrajích spodního semeníku jsou stopy po zakrnělém kalichu. Dvoupouzdrý semeník nese nadplodní terč se žlázkami vylučující nektar a dvě blizny. Kvetou od července do září, opylovány jsou hmyzem.\n\nPlod je dvounažka poltící se na dva plůdky (semena), přitom se střední sloupeček, plodonoš, rozdělí na dvě ramena a plůdky visí na jejích koncích. Rostlina nemá žádný ekonomický význam.\n\nJarva žilnatá je v přírodě nejvíce ohrožená absenci pravidelných záplav nebo naopak dlouhodobým zatopením jejích lokalit. Podle Černého a červeného seznamu cévnatých rostlin České republiky je řazena mezi druhy silně ohrožené – C2.\n\n\n \n"}
{"id": "630610", "url": "https://cs.wikipedia.org/wiki?curid=630610", "title": "Střemcha", "text": "Střemcha\n\nStřemcha může znamenat:\n\n\n\n"}
{"id": "630611", "url": "https://cs.wikipedia.org/wiki?curid=630611", "title": "Sporttester", "text": "Sporttester\n\nSporttester je zařízení, které je schopno změřit a vyhodnotit sportovní aktivitu na základě měření času, rychlosti, vzdálenosti, srdečního tepu a případně dalších veličin. Sporttester je nejčastěji ve formě hodinek, případně cyklopočítače. Na trhu dnes existují různě vybavené sporttestery, které se liší funkcemi/veličinami, které jsou schopné měřit. Základní sporttestery jsou schopné měřit čas a srdeční tep. Dokonalejší sporttestery přidávají různá čidla pro měření dosažené rychlosti či vzdálenosti (čidlo na botě či ve výpletu kola). Nejdokonalejší sporttestery používají místo čidel GPS přijímač a hodnoty rychlosti/tempa, vzdálenosti, převýšení jsou schopné určovat pomocí signálu z družic GPS.\n\nPrvní sporttester (vhodný k nošení na těle) byl vyvinut firmou Polar a patentován v roce 1979, a v roce 1982 se pak dostal do prodeje pro širokou veřejnost. Od té doby vývoj sporttesterů neustal. Mezi nejvýznamnější výrobce sporttesterů dnes patří firmy: Polar, Garmin nebo Suunto, které mají technologický náskok před konkurencí. K dalším značkám patří například: Timex, Sigma a další.\n\nMěření tepu probíhá pomocí hrudního snímače, který díky dvojici elektrod na vnitřní straně hrudního pásu snímá aktuální tep, a odesílá jej bezdrátově do sporttesteru. Ten pak následně zobrazuje naměřené hodnoty na displeji hodinek (případně cyklopočítače). Měření s hrudním pásem je nejrozšířenější způsob měření, a to hlavně díky své přesnosti. Valná většina značkových sporttesterů měřících tep pomocí hrudního pásu dosahuje přesnosti EKG.\n\nNěkteré typy sporttesterů umožňují měřit tep bez hrudního pásu. Měření probíhá dotykem prsty na speciálních plochách hodinek. Hodinky při měření musí být na ruce. Samotné měření pak trvá zhruba 3 - 10 sekund. Poté se zobrazí aktuální tep na displeji hodinek. Nevýhodou tohoto řešení je, že nedochází ke kontinuálnímu měření jako je tomu u hrudního pásu. Tyto sporttestery se používají hlavně při turistice. Nejsou vhodné pro dynamické sporty, neboť při těchto sportech bývá dost náročné, ne-li nemožné, udržet prsty na hodinkách po dobu nutnou k měření.\n\nExistují i další způsoby měření tepu, ale v dnešní době již nejsou používané.\n\nSoučasné sporttestery nabízí kromě měření tepu i řadu dalších funkcí. Nejobyčejnější sporttestery (obvykle i nejlevnější) nabízí většinou kromě měření tepu i výpočet maximální tepové frekvence a počítadlo kalorií. Vybavenější modely pak přidávají další funkce, mezi které patří možnost multisportovního použití (kolo, běh, plavání, lyžování, in-line bruslení...), funkce Virtuální trenér, kdy hodinky umí zaznamenat výkon a příště spustit závod \"sama proti sobě\". Tyto funkce se liší u každého modelu, proto se doporučuje před nákupem prostudovat si specifikaci daného modelu, půjčit si sporttester na vyzkoučení a případně se poradit s odborníkem.\n\nNěkteré vybavenější sporttestery lze doplnit o další příslušenství, a rozšířit tak jejich možnosti měření.\numožňuje přenášet data ze sporttesteru do počítače pro další vyhodnocení. Pro přenos se používají buďto kabely (nejčastěji USB) nebo různé bezdrátové technologie. Data se pak vyhodnocují obvykle v software přímo od výrobce sporttesteru.\nNeboli nožní snímač je senzor, který se připíná přímo na obuv. Měří rychlost a vzdálenost při běhu. Po kalibraci může dosáhnout až 97% přesnosti. Výhodou je měření nejen při venkovních sportech (jako u GPS sporttesterů), ale i například v tělocvičně. Nevýhodou je pak jednoúčelové použití (pouze pro běh).\nTrendem posledních let je v oblasti sporttesterů využití GPS technologie. Sporttester doplněný o GPS čip je schopný bez dodatečných čidel měřit rychlost/vzdálenost/výšku a zapisovat trasu, kudy vedla sportovní aktivita. GPS sporttester tak vyhodnocuje nejen jak dlouho a jak těžce byla sportovní aktivita absolvována, ale také kde proběhla. Výhodou GPS sporttesterů je možnost stejně kvalitního a podrobného vyhodnocení běhu, jízdy na kole, lyžování, in-line bruslení či dalších outdoorových sportů. Některé sporttestery dokáží díky GPS i navigovat (podle typu sporttesteru buď jednoduše šipkou nebo u dokonalejších i nad mapovým podkladem). GPS sporttestery mají omezené využití při halových sportech, kdy je potřeba je dopnit o další, dodatečná čidla.\nMožnosti dnešních sporttesterů jsou široké, a kromě výše uvedeného příslušenství lze sporttestery rozšířit o mnoho dalších možností. Ve zkratce to mohou být různé cyklosnímače rychlosti, kadence, silového výkonu, držáky na řídítka, obaly a ochranné prvky a mnoho dalšího příslušenství.\n\nVýběr sporttesteru při současné nabídce není zrovna jednoduchý. Obecně je lepší držet se zavedených značek a vyhnout se neznačkovým sporttesterům, které lákají nízkou cenou. Dále je lepší se před nákupem poradit s odborným prodejcem, případně se známým, který již sporttester vlastní. Ideální je zajít do specializované prodejny případně eshopu, který nenabízí jen jednu značku, a dokáže vám pak lépe poradit při výběru.\n\nDůležitým faktorem při výběru je poměr funkcí a ceny. Obecně platí, že čím vybavenější a kvalitnější sporttester je, tím vyšší je jeho cena. S vyšší cenou často roste i počet funkcí a náročnost ovládání. Proto je vždy dobré si uvědomit, co od sporttesteru vlastně očekáváte. Chcete je dnoduchý přístroj nebo očekáváte speciální funkce? Chcete aby bylo možné sporttester připojit k PC? Při jakých sportech/aktivitách budete sporttester využívat?\n\nZdroj informací - Sporttester.info.\nNávod jak vybrat sporttester.\n"}
{"id": "630612", "url": "https://cs.wikipedia.org/wiki?curid=630612", "title": "Kotva (elektrotechnika)", "text": "Kotva (elektrotechnika)\n\nKotva komutátorového točivého elektrického stroje je ta část, ve které se indukuje elektrické napětí – ta část vykonává práci, nemusí jít nutně o práci mechanickou. Běžně se kotvou označují i části elektrických strojů bez komutátoru. U synchronních strojů je to stator a u asynchronních a stejnosměrných strojů je to rotor (u asynchronních strojů se však napětí indukuje ve statoru i rotoru). Někdy se kotva také označuje jako indukt. U elektrických strojů jsou tyto části téměř vždy skládány ze elektrotechnických plechů, aby se zamezilo vzniku vířivým ztrátám vířivými proudy. Jako kotva se rovněž označuje i jedna z částí elektromagnetických relé a stykačů, jde o část z masivní magneticky měkké oceli, kterou jsou spínány/rozpínány kontakty. Obecně lze označit jako kotvu pohyblivou část magnetického obvodu – toto označení vyhovuje jak pro elektrické přístroje (relé, stykač, elektromagnet), tak i pro motory\n(jejich rotor – viz asynchronní motory s kotvou nakrátko, kotvou vinutou, komutátorové motory, synchronní a stejnosměrné stroje).\n\n"}
{"id": "630613", "url": "https://cs.wikipedia.org/wiki?curid=630613", "title": "Muži v naději", "text": "Muži v naději\n\nMuži v naději (2011) je film Jiřího Vejdělka, který volně odkazuje k předchozímu Vejdělkovu filmu \"Ženy v pokušení\" (2010).\n\nVznik filmu podpořila společnost RWE.\n\nSkupina Mig 21 nahrála pro film singl \"Chci ti říct\". K písničce vznikl klip se záběry z filmu.\n\n\n"}
{"id": "630619", "url": "https://cs.wikipedia.org/wiki?curid=630619", "title": "Štěpán Kopřiva", "text": "Štěpán Kopřiva\n\nŠtěpán Kopřiva (* 13. března 1971 Praha) je český spisovatel, scenárista, režisér a autor komiksových libret. Svá díla píše na pomezí science fiction a fantasy.\n\nV roce 1989 absolvoval Střední školy polygrafickou v Praze\nNapsal několik povídek a románů, např. \"Zabíjení\", \"Asfalt\", \"Holomráz\". V roce 1996 získal Cenu Karla Čapka se svou povídkou \"Dutý plamen\". Je též spoluzakladatelem české literární skupiny s názvem Sdružení Rigor Mortis ČR, ve které se především s Jiřím Pavlovským podílel na tvorbě fantasy povídek např. \"Dobro vítězí\". Pro jeho literární tvorbu je charakteristický černý humor a naturalismus.\nPodílel se také na scénáři k několika krátkým komiksům a zejména ke komiksovému albu kreslíře Jiřího Gruse \"Nitro těžkne glycerínem\", které bylo vydáno i v zahraničí. Dále napsal filmové scénáře pro \"Byl jsem mladistvým intelektuálem\" a \"Choking Hazard\", pro český televizní seriál \"Místo nahoře\" (filmové a televizní scénáře s Markem Dobešem). Spoluzaložil časopis a vydavatelství CREW.\n\n"}
{"id": "630621", "url": "https://cs.wikipedia.org/wiki?curid=630621", "title": "Cena Izvestijí 1976", "text": "Cena Izvestijí 1976\n\nDesátý ročník Ceny Izvestijí se konal od 16. do 21. prosince 1976 v Moskvě. Zúčastnili se čtyři reprezentační mužstva a zástupce WHA Winnipeg Jets. Mužstva se utkala jednokolovým systémem každý s každým.\n\n Československo - Winnipeg Jets 3:2 (2:0, 0:1, 1:1)\n\n16. prosince 1976 - Moskva\nBranky : Vladimír Martinec, Vincent Lukáč, Vladimír Veith \nBranky : Anders Hedberg, Dave Dunn.\nRozhodčí: Karlsson (SWE) – Smirnov, Ševčenko (URS)\nVyloučení: 2:4 (1:0)\n\nČSSR: Jiří Králík – Milan Chalupa, Miroslav Dvořák, Jiří Bubla, Milan Kajkl, Oldřich Machač, Rudolf Tajcnár – Vladimír Martinec, Jiří Novák, Bohuslav Šťastný – Vincent Lukáč, Ivan Hlinka, Vladimír Veith – František Černík, Libor Havlíček, Josef Augusta – Karel Holý, Pavel Richter, Bohuslav Ebermann.\n\nWinnipeg Jets: Joe Daley – Thommie Bergman, Barry Long, Ted Green, Dave Dunn, Perry Miller, Heikki Riihiranta – Anders Hedberg, Ulf Nilsson, Bobby Hull – Willy Lindström, Peter Sullivan, Dan Labraaten – Kent Ruhnke, Veli-Pekka Ketola, Lyle Moffat – Bill Lesuk, Mats Lindh, Bob Guindon.\n\n16. prosince 1976 - Moskva\nBranky : 3x Valerij Charlamov, Boris Michajlov \nBranky : Nilsson, Mats Åhlberg.\nRozhodčí: Lagasse (CAN) – Prusov, Nikanorov (URS)\nVyloučení: 4:8 (1:0) navíc Lungren na 10 min.\n\n17. prosince 1976 - Moskva\nBranky : Rolf Edberg, Lars-Gunnar Lundberg, Per-Olov Brasar, Kent-Erik Andersson \nBranky : 2x Anders Hedberg, Dan Labraaten, Ted Green.\nRozhodčí: Sepponen (FIN) – Ševčenko, Morozov (URS)\nVyloučení: 3:5 (0:0, 0:1)\n\n17. prosince 1976 - Moskva\nBranky : 2x Sergej Kapustin, 2x Boris Michajlov, Helmuts Balderis, Alexandr Golikov, Viktor Žluktov, Pjotr Prirodin, Alexandr Malcev \nBranky : Tapio Koskinen, Risto Siltanen, Väänanen\nRozhodčí: Šubrt (TCH) - Prusov, Nikanorov (URS)\nVyloučení: 6:5 (0:0)\n\n18. prosince 1976 - Moskva\nBranky : 2x Vladimír Martinec, Ivan Hlinka, Pavel Richter, Libor Havlíček, Josef Augusta \nBranky : Jarkko\nRozhodčí: Dombrovskij – Prusov, Morozov (URS)\nVyloučení: 4:4 (0:1)\n\nČSSR: Jiří Crha – Jiří Bubla, Milan Kajkl, Oldřich Machač, Rudolf Tajcnár, Jan Zajíček, Miroslav Dvořák – Vincent Lukáč, Ivan Hlinka, Vladimír Veith – František Černík, Libor Havlíček, Josef Augusta – Vladimír Martinec, Pavel Richter, Bohuslav Ebermann.\n\nFinsko: Marcus Mattsson – Pekka Marjamäki, Ari Kankaanpärä, Seppo Suoraniemi, Tapio Levo, Timo Nummelin, Tapio Flinck – Hannu Kapanen, Tapio Koskinen, Kari Makkonen – Risto Siltanen, Martti Jarkko, Mikko Leinonen – Järvinen, Pertti Koivulahti, Antero Lehtonen – Auvo Väänänen, Rauli Tammelin, Matti Rautiainen.\n\n19. prosince 1976 - Moskva\nBranky : 2x Viktor Žluktov, 2x Helmuts Balderis, Boris Michajlov, Alexandrov \nBranky : Peter Sullivan, Bobby Hull, Perry Miller, Willy Lindström\nRozhodčí: Karlsson (SWE) – Smirnov, Ševčenko (URS)\nVyloučení: 2:4 (0:1)\n\n19. prosince 1976 - Moskva\nBranky : Libor Havlíček \nBranky : Kent-Erik Andersson, Lars-Gunnar Lundberg\nRozhodčí: Lagasse (CAN) – Prusov, Nikanorov (URS)\nVyloučení: 5:6 (0:0)\n\nČSSR: Jiří Crha – Jiří Bubla, Milan Kajkl, Miroslav Dvořák Jan Zajíček, Oldřich Machač, Milan Chalupa – Bohuslav Ebermann, Ivan Hlinka, Vladimír Veith – Vladimír Martinec, Jiří Novák, Bohuslav Šťastný – František Černík, Libor Havlíček, Josef Augusta – Vincent Lukáč, Pavel Richter.\n\nŠvédsko: Hardy Åström – Lars Lindgren, Dan Söderström, Stefan Persson, Jan-Erik Silfverberg, Lars-Erik Esbjörs, Ulf Weinstock – Martin Karlsson, Stefan Canderyd, Lars-Gunnar Lundberg – Mats Åhlberg, Per-Olov Brasar, Nilsson – Kent-Erik Andersson, O. Karlsson, Anders Kallur – Nils-Olof Olsson, Rolf Edberg, Bengt Lundholm.\n\n20. prosince 1976 - Moskva\nBranky : Stefan Canderyd 2, Mats Åhlberg, Ulf Weinstock, Kent-Erik Andersson, Per-Olov Brasar, Nilsson, Stefan Persson, Bengt Lundholm\nBranky : nikdo\nRozhodčí: Šubrt (TCH) – Jegorov, Smirnov (URS)\nVyloučení: 5:3 (1:0, 1:0) navíc Persson na 5 minut.\n\n21. prosince 1976 - Moskva\nBranky : Peltonen\nBranky : Dan Labraaten, Willy Lindström\nRozhodčí: Dombrovskij – Morozov, Jegorov (URS)\nVyloučení: 1:4 (1:0)\n\n21. prosince 1976 - Moskva\nBranky : Viktor Žluktov, Helmuts Balderis, Vladimir Petrov\nBranky : Jiří Novák, Bohuslav Ebermann \nRozhodčí: Sepponen (FIN) – Smirnov, Ševčenko (URS)\nVyloučení: 10:8 (0:2)\n\nČSSR: Jiří Crha – Oldřich Machač, Milan Chalupa, Jiří Bubla, Milan Kajkl, Miroslav Dvořák Jan Zajíček – Pavel Richter, Libor Havlíček, Josef Augusta – Vincent Lukáč, Ivan Hlinka, Bohuslav Ebermann – Vladimír Martinec, Jiří Novák, Bohuslav Šťastný.\n\nSSSR: Vladislav Treťjak – Gennadij Cygankov, Jurij Ljapkin, Sergej Babinov, Vladimir Lutčenko, Valerij Vasiljev, Vasilij Pěrvuchin, Zinetula Biljaletdinov – Helmuts Balderis, Vladimir Petrov, Valerij Charlamov – Vladimir Vikulov, Viktor Žluktov, Boris Alexandrov – Alexandr Golikov, Alexandr Malcev, Pjotr Prirodin – Vladimir Repněv.\n\n\n"}
{"id": "630622", "url": "https://cs.wikipedia.org/wiki?curid=630622", "title": "Chléb ve starověkém Egyptě", "text": "Chléb ve starověkém Egyptě\n\nChléb byl pro starověké Egypťany nejdůležitější potravinou bez ohledu na jejich majetkové poměry.\n\nStejně jako současný chléb byl připravován z obilné mouky, vody a malého množství kvasnic, další přísady tvořila sůl, koření, mléko, někdy i máslo a vejce. Z praktických důvodů byla jeho výroba spojena s výrobou nápoje označovaného dnes jako pivo. Z víceméně jednotného typu chlebového těsta byly připravovány různé druhy chleba lišící se tvarem, způsobem výroby, příchutí, ale také různou kvalitou vstupních surovin (např. jemností nebo hrubostí mouky). Literárně je proto doloženo ve Staré říši 20 a v Nové říši 40–60 různých názvů pro chléb; je ovšem velmi nesnadné zjistit, čím se od sebe přesně odlišovaly a kterému známému druhu chleba ten který název odpovídá.\n"}
{"id": "630624", "url": "https://cs.wikipedia.org/wiki?curid=630624", "title": "Dana Bartůňková", "text": "Dana Bartůňková\n\nDana Bartůňková (* 10. září 1957 Praha) je česká herečka.\n\nAbsolvovala Státní konzervatoře v Praze a poté účinkovala v Krajském divadle v Kolíně. V letech 1995 až 2005 působila v Divadle Skelet.\n\n\n"}
{"id": "630627", "url": "https://cs.wikipedia.org/wiki?curid=630627", "title": "Drăculești", "text": "Drăculești\n\nDrăculeștiové byli jednou ze dvou hlavních větví rodu Basarab v boji o Valašské vévodství (rum.: voievodatul \"Țara Românească\"); druhou větví byl rod Dănești. Tyto dva rody se spolu přely o trůn Valašska od doby přelomu 14. až do počátku 16. století. Potomci těchto rodů ovládali knížectví až do jeho sjednocení s Transylvánií a Moldavskem v roce 1600 pod vládce jménem Michal Chrabrý.\n\nDoba Drăculeștiů začala v roce 1386 vládou Mircey cel Bătrân, také známým jako \"Mircea Starší\" (kvůli odlišení s jeho vnukem Mirceou II.), či podle novodobé historie \"Mircea Velký\". Šlo o jednu z nejklíčovějších postav valašské historie. Nicméně rodina je nejvíce spojována s postavou Mirceova vnuka, Vlada III. Drăculey (rum. \"Vlad Țepeș\"), který je rumunským národním hrdinou a také je inspirací pro postavu upířího hraběte Drákuly.\n\n"}
{"id": "630628", "url": "https://cs.wikipedia.org/wiki?curid=630628", "title": "Velkorážní puška", "text": "Velkorážní puška\n\nVelkorážní puška též velkorážní odstřelovací puška či protimateriálová puška (z anglického označení \"anti-materiel rifle\" – AMR) je puška určená především na ničení lehce pancéřovaných i nepancéřovaných cílů (vozidel, polních úkrytů, atd.), ale může být použita též proti lidským cílům.\n\nVojenské velkorážní pušky jsou nástupci protitankových pušek, které vznikly na sklonku první světové války jako odpověď na zavedení opancéřovaných tanků. První takovou protipancéřovou puškou byla německá jednoranná Tankgewehr M1918 ráže 13,25 mm. V době druhé světové války se již používaly opakovací a poloautomatické protitankové pušky, například sovětská PTRD a PTRS v ráži 14,5 mm.\n\nJiž v průběhu druhé světové války se však pušky ukázaly jako nedostatečné proti stále lepšímu pancéřování vozidel. Současné tanky a většina dalších obrněných vozidel jsou příliš dobře chráněny, než aby je bylo možné zničit nebo vážněji ohrozit puškami velké ráže. Velkorážní pušky mohou být s úspěchem použity proti méně opancéřovaným letounům, zásobovacím vozidlům nebo na zranitelné části pancéřovaných cílů, například na optické, radarové nebo komunikační zařízení.\n\nVelkorážní odstřelovací pušky mají ráži 12,7 mm a větší (14,5 mm, 20 mm, dokonce i 25 mm). Vzhledově jsou podobné moderním odstřelovacím puškám a mohou sloužit i v této roli, ačkoli obvykle používají munici mnohem účinnější, než je nutné pro zabití člověka. Nejčastěji náboje 12,7 x 99 mm NATO nebo ruské 12,7 × 108 mm či 14,5 x 114 mm, průbojné, explozivní i zápalné, obvykle používané do těžkých a protileteckých kulometů. Používá se však i munice speciální konstrukce. Výhodou je, že tato munice je zpravidla mnohem levnější než většina současných protitankových střel. Další výhodou jsou lepší balistické vlastnosti střely a její kinetická energie a tedy větší přesnost i při střelbě na vzdálenost přesahující 1000 m. Velkorážní puška tedy umožňuje levné a přesné ničení nepřátelského vybavení na dlouhou vzdálenost. Je možné ji použít také k ničení nevybuchlých kusů munice z bezpečné vzdálenosti.\n\nVzhledem ke své velikosti a hmotnosti jsou velkorážní pušky obsluhovány v týmech o síle dvou až tří mužů. Rovněž kvůli hmotnosti zbraně a zpětnému rázu při výstřelu je nutné střílet z pozice vleže; střelba ve stoje či v kleče je velmi obtížná, velmi nebezpečná a nepřesná. Některé zbraně tohoto typu snižují zpětný ráz pomocí trysek, podobně jako bezzákluzové kanóny, velikost výšlehu ale usnadňuje odhalení střelcovy pozice.\n\n"}
{"id": "630633", "url": "https://cs.wikipedia.org/wiki?curid=630633", "title": "Muž z neznáma", "text": "Muž z neznáma\n\nMuž z neznáma je české psychologické filmové drama režiséra Martina Friče z roku 1939.\n\n\n"}
{"id": "630642", "url": "https://cs.wikipedia.org/wiki?curid=630642", "title": "Zkažená krev", "text": "Zkažená krev\n\nZkažená krev je divadelní hra Ladislava Stroupežnického.\n\n\n"}
{"id": "630644", "url": "https://cs.wikipedia.org/wiki?curid=630644", "title": "Marikina", "text": "Marikina\n\nMarikina je město na Filipínách. Leží na ostrově Luzon a je jedním z šestnácti měst Manilské metropolitní oblasti.\n\n"}
{"id": "630646", "url": "https://cs.wikipedia.org/wiki?curid=630646", "title": "Pan Čchao", "text": "Pan Čchao\n\nPan Čchao (; 33 Sien-jang – 102 Luo-jang) byl čínský vojevůdce, dobyvatel a cestovatel, který několik desítek let jménem říše Chan ovládal „Západní kraj“ (oblast Tarimské pánve).\n\nPan Čchao byl synem historika Pan Piaoa a bratrem historika a básníka Pan Kua. Sloužil v armádě, roku 73 byl vyslán v čele vojska říše Chan do „Západního kraje“ (Tarimská pánev na západě Číny), kterým procházela Hedvábná stezka. Porazil a z oblasti vytlačil Siungnuy a ovládl Loulan, Chotan, Kašgar a další města regionu. V Západním kraji strávil s přestávkami jednatřicet let, krátce po návratu do Číny zemřel.\n\nV roce 97 poslal svého podřízeného Kan Jinga navázat spojení s římskou říší. Kanovi se podařilo dojít pouze do Mezopotámie, kde byl od další cesty odrazen, pravděpodobně Parthové chtěli zabránit spojení čínské říše s římskou říší. Kan Jing je prvním známým Číňanem, který se dostal na Blízký východ po hedvábné stezce. Později putoval do Chotanu, Kašgaru, Baktrie a přes Střední Asii došel ke Kaspickému moři. Nejdále na západě byl zřejmě poblíž dnešního Nadžafu v Iráku.\n\n"}
{"id": "630647", "url": "https://cs.wikipedia.org/wiki?curid=630647", "title": "Vojnarka (film, 1936)", "text": "Vojnarka (film, 1936)\n\nVojnarka je československý historický film režiséra Vladimíra Borského z roku 1936.\n\n\n"}
{"id": "630651", "url": "https://cs.wikipedia.org/wiki?curid=630651", "title": "Uladzimir Njakljajev", "text": "Uladzimir Njakljajev\n\nUladzimir Ňakljajev ( , , \"Vladimir Někljajev\"; * 11. července 1946 Smarhoň) je běloruský básník a spisovatel, který se také angažuje v politice a byl kandidátem v běloruských prezidentských volbách v roce 2010.\n\n"}
{"id": "630653", "url": "https://cs.wikipedia.org/wiki?curid=630653", "title": "Vladimír Borský", "text": "Vladimír Borský\n\nVladimír Borský (2. března 1904 Praha – 24. října 1962 Praha) byl český herec, režisér a scenárista.\n\n\n\n\n\n\n"}
{"id": "630655", "url": "https://cs.wikipedia.org/wiki?curid=630655", "title": "Cena Izvestijí 1977", "text": "Cena Izvestijí 1977\n\nJedenáctý ročník Ceny Izvestijí se konal od 17. – 22. 12. 1977 v Moskvě. Zúčastnila se čtyři reprezentační mužstva a zástupce WHA Quebec Nordiques. Mužstva se utkala jednokolovým systémem každý s každým.\n\n Československo - Finsko 3:3 (1:2, 0:0, 2:1)\n\n16. prosince 1977 - Moskva\nBranky : 2x Ivan Hlinka, Eduard Novák \nBranky : Esa Peltonen, Matti Rautiainen, Jukka Porvari\nRozhodčí: Karlsson (SWE) – Galinovskij, Fedosejev (URS)\nVyloučení: 4:4 (0:0)\n\nČSSR: Jiří Holeček – Jiří Bubla, Milan Kajkl, Oldřich Machač, Milan Chalupa, Jan Zajíček, Miroslav Dvořák, František Kaberle, Jan Neliba – Libor Havlíček, Ivan Hlinka, Josef Augusta – Vladimír Martinec, Jiří Novák, Vladimír Veith - Marián Šťastný, Peter Šťastný, Jaroslav Pouzar – Eduard Novák, Milan Nový, Bohuslav Ebermann.\n\nFinsko: Antti Leppänen – Pekka Marjamäki, Pekka Rautakallio, Timo Nummelin, Seppo Suoraniemi, Pertti Valkeapää, Hannu Haapalainen, Tapio Levo – Jukka Porvari, Pertti Koivulahti, Esa Peltonen – Juhani Tamminen, Seppo Repo, Matti Rautiainen – Jukka Alkula, Martti Jarkko, Mikko Leinonen.\n\n16. prosince 1977 - Moskva\nBranky : 3x Vjačeslav Anisin, Alexandr Malcev, Gennadij Cygankov \nBranky : Réal Cloutier, 2x Matti Hagman \nRozhodčí: Šubrt (TCH) – Smirnov, Ševčenko (URS)\nVyloučení: 6:8 (2:2, 1:0) navíc Lebeděv a Baxter na 5 minut, Lariviere na 10 minut.\n\n17. prosince 1977 – Moskva\nBranky : Olsson, Leif Holmgren, Stig Östling, Ericsson \nBranky : Seppo Repo\nRozhodčí: Harris (CAN) – Fasachutdinov, Morozov (URS)\nVyloučení: 3:5 (1:1)\n\n18. prosince 1977 - Moskva\nBranky : 2x Lars-Gunnar Lundberg, Thomas Gradin, Per Lundqvist, Bengt Lundholm, Lars-Erik Esbjörs \nBranky : J. C. Tremblay, Garry Lariviere.\nRozhodčí: Šubrt (TCH) – Galinovskij, Fedosejev (URS)\nVyloučení: 3:8 (3:0, 0:1) navíc Nilsson na 10 minut.\n\n18. prosince 1977 - Moskva\nBranky : 2x Boris Michajlov, Valerij Charlamov \nBranky : 2x Vladimír Martinec, Jiří Bubla, Marián Šťastný, Ivan Hlinka, Jaroslav Pouzar, Jiří Novák, Josef Augusta.\nRozhodčí: Sepponen (FIN) – Smirnov, Ševčenko (URS)\nVyloučení: 6:7 (1:1, 1:0)\n\nSSSR: Vladislav Treťjak – Gennadij Cygankov, Jurij Fedorov, Sergej Babinov, Vladimir Lutčenko, Valerij Vasiljev, Vasilij Pěrvuchin – Boris Michajlov, Vladimir Petrov, Valerij Charlamov – Helmuts Balderis, Vjačeslav Anisin, Sergej Kapustin – Viktor Šalimov, Vladimir Kovin, Jurij Lebeděv – Vladimir Vikulov, Lobanov, Boris Alexandrov - Alexandr Malcev.\n\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák – Marián Šťastný, Ivan Hlinka, Josef Augusta – Eduard Novák, Milan Nový, Jaroslav Pouzar – Vladimír Martinec, Jiří Novák, Bohuslav Ebermann.\n\n19. prosince 1977 - Moskva\nBranky : 2x Seppo Repo, Esa Peltonen, Martti Rautianen, Juhani Tamminen, Pertti Koivulahti \nBranky : 2x Matti Hagman, Jean Bernier, Bob Fitchner, Réal Cloutier, J. C. Tremblay.\nRozhodčí: Dombrovskij – Smirnov, Fasachutdinov (URS)\nVyloučení: 2:5 (2:0)\n\n20. prosince 1977 - Moskva\nBranky : 2x Fedorov, Valerij Charlamov, Vladimir Petrov, Gennadij Cygankov, Vjačeslav Anisin, Vasilij Pěrvuchin \nBranky : Kapanen, Seppo Suoraniemi, Jukka Alkula\nRozhodčí: Karlsson (SWE) – Galinovskij, Fedosejev (URS)\nVyloučení: 2:1 (0:0)\n\n20. prosince 1977 - Moskva\nBranky : Vladimír Martinec, Bohuslav Ebermann \nBranky : Lennart Norberg\nRozhodčí: Harris (CAN) – Smirnov, Ševčenko (URS)\nVyloučení: 4:2 (2:0)\n\nČSSR: Jiří Králík – Jiří Bubla, Milan Kajkl, Milan Chalupa, Miroslav Dvořák, František Kaberle, Jan Zajíček – Libor Havlíček, Ivan Hlinka, Josef Augusta – Vladimír Martinec, Jiří Novák, Bohuslav Ebermann - Marián Šťastný, Peter Šťastný, Jaroslav Pouzar.\n\nŠvédsko: Andersson – Stig Salming, Ulf Weinstock, Lars Lindgren, Lars Zetterström, Mats Waltin, Stig Östling – Olsson, Thomas Gradin, Ericsson – Per Lundqvist, Leif Holmgren, Bengt Lundholm – Lennart Norberg, Brus, Martin Karlsson – Lars-Göran Nilsson, Peter Wallin, Lars-Gunnar Lundberg.\n\n21. prosince 1977 - Moskva\nBranky : 2x Valerij Charlamov, 2x Helmuts Balderis, Sergej Kapustin, Alexandr Malcev, Sergej Babinov, Viktor Šalimov, Valerij Vasiljev \nBranky : 2x Ericsson \nRozhodčí: Harris (CAN) - Smirnov, Fasachudinov (URS)\nVyloučení: 4:6 (2:1, 2:0)\n\n21. prosince 1977 - Moskva\nBranky : Bohuslav Ebermann, Milan Kajkl, Marián Šťastný, Peter Šťastný, Eduard Novák, Vladimír Martinec \nBranky : Réal Cloutier, Marc Tardif\nRozhodčí: Sepponen (FIN) – Morozov, Fasachutdinov (URS)\nVyloučení: 1:4 (1:0)\n\nČSSR: Jiří Králík – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák, Milan Chalupa – Vladimír Martinec, Ivan Hlinka, Vladimír Veith – Eduard Novák, Milan Nový, Bohuslav Ebermann - Marián Šťastný, Peter Šťastný, Jaroslav Pouzar – Jiří Novák.\n\nQuebec Nordiques: Ken Broderick (21. Jim Corsi) – Garry Lariviére, Jean Bernier, Chris Evans, Paul Baxter, Dave Inkpen – Warren Miller, Matti Hagman, Marc Tardif – Réal Cloutier, Bob Fitchner, Norm Dubé – Charles Constantin, Serge Bernier, Steve Sutherland - Christian Bordeleau, André Boudrias, Rick Morris.\n\n\n"}
{"id": "630658", "url": "https://cs.wikipedia.org/wiki?curid=630658", "title": "Zapadlí vlastenci (film)", "text": "Zapadlí vlastenci (film)\n\nZapadlí vlastenci je československý film režiséra Miroslava Josefa Krňanského z roku 1932 natočený na motivy stejnojmenného románu Karla Václava Raise.\n\nJaroslav Vojta, Hugo Haas, Hermína Vojtová, Nora Stallich, J. O. Martin, Božena Svobodová, Josef Novák, Lída Baarová, Emilie Sedláčková, Jarmila Lhotová, Alexander Třebovský, Hana Míšková, Jan Svoboda, Vladimír Borský, Jiří Hron, Věkoslav Satoria, Emanuel Hříbal, Julius Baťha, Luigi Hofman, Karel Schleichert, Josef Dobeš, Gustav Čech, Vojtěch Loužecký, Stanislav Sedláček\n\n\n"}
{"id": "630659", "url": "https://cs.wikipedia.org/wiki?curid=630659", "title": "Cena Izvestijí 1978", "text": "Cena Izvestijí 1978\n\nDvanáctý ročník Ceny Izvestijí se konal od 16. do 22. 12. 1978 v Moskvě. Zúčastnilo se pět reprezentačních mužstev, která se utkala jednokolovým systémem každý s každým. Kanadu reprezentovalo mužstvo mladých nadějných hráčů z NHL a jejich farmářských klubů pod názvem \"NHL Future Stars\" (Budoucí hvězdy).\n\n Kanada - Finsko 3:3 (0:1, 2:2, 1:0)\n\n16. prosince 1978 - Moskva\nBranky : Savard • Halward • Dupont \nBranky : 2× Lehtonen • Rautakallio\nRozhodčí: Zacharov – Fasachutdinov, Fedosejev (URS)\nVyloučení: 1:1 (0:0)\n\n16. prosince 1978 - Moskva\nBranky : 3× Viktor Žluktov • Šostak • Valerij Charlamov • Sergej Kapustin\nBranky : nikdo\nRozhodčí: Pierce (USA) - Smirnov, Barinov (URS)\nVyloučení: 5:5 (1:0, 1:0)\n\n18. prosince 1978 - Moskva\nBranky : Marián Šťastný • Jiří Bubla • Anton Šťastný • Jaroslav Pouzar \nBranky : Gorence\nRozhodčí: Lindgren (SWE) – Smirnov, Barinov (URS)\nVyloučení: 5:8 (0:0) + Milan Chalupa a Johnstone na 5 min.\n\nČSSR: Marcel Sakáč - Milan Chalupa, Miroslav Dvořák, Jiří Bubla, Milan Kužela, Kaberle, Vítězslav Ďuriš – Vladimír Martinec, Jiří Novák, Bohuslav Ebermann – Marián Šťastný, Peter Šťastný, Anton Šťastný – Miroslav Fryčer, Milan Nový, Jaroslav Pouzar – Milan Figala, Vincent Lukáč.\n\nKanada: Göran Högosta – Lorimer, Halvard, Zaharko, Hamel, Murray, Neely – Foster, Hansen, Gorence – Johnstone, Carr, Simpson – Currie, Andruff, Dupont – Manery, Savard, Stamler.\n\n18. prosince 1978 - Moskva\nBranky : 2× A. Golikov • Helmuts Balderis • Boris Michajlov\nBranky : Koivulahti\nRozhodčí: Lindgren (SWE) – Fasachutdinov, Galinovskij (URS)\nVyloučení: 5:3 (2:0)\n\n19. prosince 1978 - Moskva\nBranky : 2× Holmgren • Alexandersson \nBranky : 2× Bohuslav Ebermann • 2× Peter Šťastný • Milan Chalupa • Vítězslav Ďuriš \nRozhodčí: Koskinen (FIN) – Galinovskij, Fasachutdinov (URS)\nVyloučení: 1:2 (2:0)\n\nČSSR:Jiří Králík – Milan Chalupa, Miroslav Dvořák, Jiří Bubla, Kužela, Kaberle, Vítězslav Ďuriš – Martinec, Jiří Novák, Bohuslav Ebermann – Marián Šťastný, Peter Šťastný, Anton Šťastný – Vincent Lukáč, Milan Nový, Jaroslav Pouzar – Havlíček.\n\nŠvédsko: Willy Löfqvist – Waltin, Silfverberg, Lindblom, Andersson, Johansson, Weinstock – Kallur, Alexandersson, Wallin – Lundqvist, Molin, Bredberg – Ulander, Holmgren, Isaksson.\n\n19. prosince 1978 - Moskva\nBranky : 2× Helmuts Balderis • 2× Boris Michajlov • Viktor Žluktov • Frolikov • Sergej Kapustin • Vladimir Petrov • Sergej Makarov\nBranky : Dupont • Carr • Gorence\nRozhodčí: Barnet (TCH) – Smirnov, Barinov (URS)\nVyloučení: 4:6 (1:0) z toho Chatulev a Johnston na 5 minut.\n\n20. prosince 1978 - Moskva\nBranky : 3× Milan Nový • Marián Šťastný • Peter Šťastný \nBranky : 2× Porvari • Lehtonen\nRozhodčí: Zacharov – Galinovskij, Fasachutdinov (URS)\nVyloučení: 5:2 (0:1, 1:0)\n\nČSSR: Sakač (47. min. Králík) – Milan Chalupa, Miroslav Dvořák, Jiří Bubla, Zajíček, Kaberle, Vítězslav Ďuriš – Martinec, Jiří Novák, Bohuslav Ebermann – Marián Šťastný, Peter Šťastný, Jaroslav Pouzar – V. Lukáč, Milan Nový, Černík – Figala.\n\nFinsko: Kivelä – Eloranta, Rautakallio, Haapalainen, Valkeapää, Nummelin, Levo – Porvari, Koivulahti, Lehtonen – Rinne, Leinonen, Sevon – Väänänen, Saleva, Kiimalainen.\n\n21. prosince 1978 - Moskva\nBranky : Holmgren • Lindblom \nBranky : 3× Simpson • 2× Stamler\nRozhodčí: Koskinen (FIN) – Smirnov, Barinov (URS)\nVyloučení: 1:4 (1:1)\n\n22. prosince 1978 - Moskva\nBranky : Sergej Makarov • Valerij Vasiljev • Boris Michajlov \nBranky : Bohuslav Ebermann • Jiří Bubla • Peter Šťastný \nRozhodčí: Pierce (USA) – Smirnov, Barinov (URS)\nVyloučení: 6:9 (1:1, 1:0)\n\nČSSR: Králík – Milan Chalupa, Miroslav Dvořák, Jiří Bubla, Zajíček, Figala, Vítězslav Ďuriš – Martinec, Jiří Novák, Bohuslav Ebermann – Marián Šťastný, Peter Šťastný, Anton Šťastný – Černík, Milan Nový, Jaroslav Pouzar.\n\nSSSR: Treťjak – Valerij Vasiljev, Chatulev, Cygankov, Starikov, Babinov, Fetisov, Biljaletdinov, Pervuchin – Boris Michajlov, Vladimir Petrov, Valerij Charlamov – Helmuts Balderis, Viktor Žluktov, Sergej Kapustin – Prirodin, V. Golikov, A. Golikov – Frolikov, Šostak, Sergej Makarov.\n\n22. prosince 1978 - Moskva\nBranky : Ulander • Wallin • Lindblom • Molin \nBranky : Porvari\nRozhodčí: Barnet (TCH) – Galinovskij, Fasachutdinov (URS)\nVyloučení: 6:5 (0:0, 0:1)\n\n\n"}
{"id": "630661", "url": "https://cs.wikipedia.org/wiki?curid=630661", "title": "Avonite", "text": "Avonite\n\nAvonite je materiál třídy Solid Surface (obecněji Kompozitní materiál), vyráběný společností Aristech Acrylics LLC. Standardně je vyráběn v deskách vhodných pro další opracování. Je vyráběn v obou základních variantách - jak s pojivem Polymetylmethakrylát tak Polyester. Řada dekorů s Polymetylmethakrylátem je pojmenována Foundations, dekory s Polyesterem pak Studio. Řada Studio má řadu lucentních (průsvitných) dekorů. Existuje i řada vyráběná z recyklátu.\n\nJe vhodný především pro namáhané plochy jako jsou\n"}
{"id": "630662", "url": "https://cs.wikipedia.org/wiki?curid=630662", "title": "Turistická značená trasa 4298", "text": "Turistická značená trasa 4298\n\nTuristická značená trasa 4298 je 17 km dlouhá zeleně značená turistická trasa Klubu českých turistů v Orlických horách.\n\nTrasa vznikla v několika vlnách jako jedna z reakcí na otevření muzea československého opevnění na dělostřelecké tvrzi Bouda nedaleko Suchého vrchu v Bukovohorské hornatině v první polovině devadesátých let dvacátého století. Pro potřeby návštěvníků nově otevřeného muzea byla síť značených cest v té době nedostatečná. Jeho blízkostí, ale přesto mimo vchodový objekt, procházela pouze červeně značená Jiráskova cesta z Mladkova na Suchý vrch. Trasa 4298 nebyla vyznačena najednou, ale ve čtyřech fázích. Poslední byla dokončena s odstupem v roce 2010. Účelem jejího zřízení bylo zejména připojení obcí Těchonín a Lichkov, jakož i zpřístupnění všech povrchových objektů tvrze Bouda.\n\nZačátek trasy je situován u Těchonínského vlakového nádraží na trati Ústí nad Orlicí - Lichkov. Původně začínala přímo u staniční budovy, po rekonstrukci nádraží bylo východiště přesunuto na opačnou stranu kolejiště. Z počátku vede trasa v krátkém souběhu s modře značenou trasou 1858 spojující červené hřebenové trasy Mladkovské vrchoviny a Bukovohorské hornatiny. Obě trasy vedou společně podél kolejí k silnici II/311, ke které se přimykají, procházejí jejím podjezdem pod tratí a pak se rozcházejí. Trasa 4298 pokračuje do centra Těchonína ke kostelu, kde přechází na místní komunikaci a pokračuje východním směrem zástavbou Těchonína. Současně trasa vstupuje na území přírodního parku Suchý vrch - Buková hora. Na konci Těchonína se nachází improvizované parkoviště sloužící návštěvníkům tvrze Bouda k odstavení automobilů, protože jejich vjezd na další část trasy je zakázán. Zelená značka zde vstupuje do lesa a do údolí zvaného Uhlířský důl. Cesta, po které je vedena, je bývalou pevnostní silnicí vybudovanou firmou Litická akciová společnost mezi lety 1936 a 1937. Z větší části je vedena po dně dolu podél Těchonínského potoka. V horní části dolu se pevnostní silnice i zelená značka od něj odklání a pomocí dvou serpentin vystoupá do svahu ke vchodovému objektu tvrze Bouda. Ve druhé serpentině se k zelené značce zleva připojuje červeně značená cyklistická trasa 4071 z Mladkova. V souběhu procházejí kolem vchodového objektu tvrze, kde končí původní pevnostní silnice a navazuje cesta vybudovaná firmou Ing. Zdenko Kruliš z důvodu zásobování výstavby tvrze. Po ní obě značky pokračují ještě asi 300 metrů na rozcestí \"Bouda\", navíc se přidává žlutě značená běžkařská trasa provozovaná Ski areálem Čenkovice a červeně značená Jiráskova cesta. Na zmíněném rozcestí končí 6,5 km dlouhý nejstarší úsek trasy 4298.\n\nZde trasa opouští původní přibližně východní směr a stáčí se na severozápad. Cyklistická trasa 4071, \"Jiráskova cesta\" a žlutá běžkařská trasa pokračují původním směrem na Suchý vrch a 4298 přechází do souběhu s červeně značenou turistickou trasou do Králík, v kterém vede do sedla mezi Bradlem a Boudou. Zde se osamostatňuje po hřebeni vede přes vrchol Boudy k tvrzovému pěchotnímu srubu K-S24 \"Libuše\" a dále po lesních pěšinách vede k dalším tvrzovým objektům K-S22 \"Horymír\", K-S23 \"Teta\" a K-S21 \"Kazi\". Mezi rozcestím Bouda a objektem K-S24 došlo v roce 2012 k přeložce trasy ze severozápadního úbočí vrchu Bouda na trasu přímo přes vrchol a to v reakci na prodloužení a přetrasování naučné stezky Betonová hranice, která část trasy 4298 mezi vchodovým objektem tvrze a rozcestním se žlutě značenou turistickou trasou 7321 využívá. Na zmíněném úseku se vyskytují četné informační tabule naučné stezky, samotného muzea a přírodního parku. U objektu K-S21 končí 1,5 km dlouhý druhý nejstarší úsek trasy 4298, jehož prvotním úkolem bylo usnadnění orientace návštěvníků po povrchu tvrze. V této fázi již sleduje značka převážně severní směr.\n\nOd objektu K-S21 trasa strmě klesá po pěšině severním svahem vrchu Bouda. Kříží vrstevnicovou lesní cestu, kde se nachází výše zmíněné rozcestí se žlutě značenou trasou 7321, na kterou přechází i trasa naučné stezky. Dále míjí pěchotní srub K-S20 \"Na Pupku\" a vychází v blízkosti křižovatky lesních cest spojujících Horní Boříkovice, Dolní Boříkovice a Lichkov, směrem na nějž pokračuje. Odsud až do Lichkova vede zelená značka v souběhu s bíle značenou cyklistickou trasou 4077. Cesta sleduje nejprve vrstevnici, později klesá. Zleva se připojuje cesta podobného charakteru od Mladkova. Trasa opouští les a pastvinami sestupuje k Lichkovu. Jeho zástavbou prochází k místnímu nádraží. Kde končí poslední pět kilometrů dlouhá fáze vyznačená v první polovině devadesátých let. Nachází se zde rozcestí s výchozí modře značenou trasou 1974 vedoucí na Mlýnský vrch.\n\nPoslední 2,5 km dlouhá část trasy byla vyznačena s velkým časovým odstupem. Značení bylo kompletně dokončeno až v roce 2010. Trasa kříží silnici II/312 a podél železniční trati klesá západním směrem údolím Tiché Orlice k Mladkovu většinou v souběhu s cyklistickou trasou 4077. Cestou míjí mariánský pramen a skalní útvar Bílý zámek s horolezeckými trasami, na kterém ve středověku stála dřevěná mladkovská tvrz. Trasa končí na mladkovském náměstí na rozcestí opět s Jiráskovou cestou a s naučnou stezkou Betonová hranice.\n\n\n"}
{"id": "630667", "url": "https://cs.wikipedia.org/wiki?curid=630667", "title": "Zemský okres Kelheim", "text": "Zemský okres Kelheim\n\nZemský okres Kelheim je okres v německé spolkové zemi Bavorsko, ve vládním obvodě Dolní Bavorsko. Sídlem okresu je město Kelheim.\n"}
{"id": "630668", "url": "https://cs.wikipedia.org/wiki?curid=630668", "title": "Pantáta Bezoušek", "text": "Pantáta Bezoušek\n\nPantáta Bezoušek je román Karla Václava Raise, který byl poprvé vydán v roce 1897. Řadí se do tzv. kritického realismu v českých zemích. Rais je typický představitel venkovské prózy, která měla často regionální charakter a hojně využívala dialektu. Tento typ prózy nabízí romantický pohled na venkovský lid jako na mravně nedotčené jádro, kde existovaly neporušené lidské vztahy. Kritičtí realisté pochopili, že starý ráz venkova se změnil – spisovatelé si všímali, jak rozvoj tržního systému deformuje lid, jak se generační spory mění v peněžní spolu se ztrácejícími starými formami žití. \n\nPantáta Bezoušek je výminkář z Nové Vsi pod Zvičinou. Před pár lety mu zemřela žena a on cítí, že jeho konec také není daleko. Chce se ještě naposledy podívat k synovi do Prahy. Tam ho všichni přijmou s nadšením, především jeho vnučky Míci a Fíninka. Pantáta odjel, aby zkontroloval, jak si jeho syn v životě vede. Zprvu se mu zdá, že je marnotratný (například propálí za den tolik petroleje, co pantáta za měsíc). Pantáta tam chodí každé ráno do kostela a poté na procházky se snachou a vnučkami. Největší starosti s ním má služka Fána, protože Bezoušek nezahálí a má nutkání stále něco dělat, čímž za ni vykoná hodně práce. Pantáta se vyptává, jestli mu nepřišlo psaní. Po dlouhém očekávání Bezouškovi přijde dopis od přítele Antonína Kabeláka s informací o zúžení pole. Od té doby je pantáta jako na trní a chce se vrátit domů. Když Bezoušek odjíždí z Prahy, všichni se s ním srdečně loučí a jsou smutní z Bezouškova odjezdu. I přesto, že pantátovi je také teskno, se těší zpátky domů. \n\nTakzvaný pražský román přesvědčivě zobrazuje prostředí měšťanské rodiny i atmosféru staré Prahy, právě tak jako řadu postav z různého prostředí a různých životních osudů. Způsob, jakým vyrůstá postava venkovského pantáty, jeho myšlení a cítění, spočívá především v konfrontaci tohoto představitele téměř patriarchálního, idylického světa se životem velkoměstským. Město představuje „zlatou klec“, za jehož hranicí je svoboda ukrytá v přírodě, poctivé práci a víře v Boha. Rovněž je zde poukázáno na nepoctivost lidí.\n\nPantáta Bezoušek je typ venkovského dědouška, starosvětského člověka ušlechtilých vlastností a pevných životních zásad, který blahodárně působí ve svém okolí, šíří kolem sebe dobrou náladu a pohodu. Kniha je plná laskavého humoru a pohody, což přispělo od jejího prvního objevení ke značné oblibě a čtenářskému úspěchu.\n\n\n\n"}
{"id": "630669", "url": "https://cs.wikipedia.org/wiki?curid=630669", "title": "Kan Jing", "text": "Kan Jing\n\nKan Jing (; 1. století, Čína) byl čínský důstojník, diplomat a cestovatel ve službách čínského vojevůdce Pan Čchaoa při jeho výbojích ve Střední Asii. V roce 97 ho Pan Čchao vyslal přes Persii do římské říše. Podařilo se mu dojít do Mezopotámie, nedaleko dnešních hranic Sýrie. Na naléhání Parthů od další cesty upustil, pro údajnou obtížnost, ale je pravděpodobné, že Parthové chtěli zabránit spojení čínské říše s římskou říší. Je prvním známým Číňanem, který se dostal po hedvábné stezce až na hranice dnešního Iráku a Sýrie. \n\n"}
{"id": "630671", "url": "https://cs.wikipedia.org/wiki?curid=630671", "title": "Cena Izvestijí 1979", "text": "Cena Izvestijí 1979\n\nTřináctý ročník Ceny Izvestijí se konal od 16. do 21. 12. 1979 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n SSSR - Švédsko 5:1 (0:1, 3:0, 2:0)\n\n16. prosince 1979 - Moskva\nBranky : 23. Helmuts Balderis, 28. Viktor Žluktov, 33. Boris Michajlov, 46. Alexandr Malcev, 52. A. Golikov - 13. Lundström.\nBranky : 13. Lundström\nRozhodčí: Noeth (CAN) – Smirnov, Barinov (URS)\nVyloučení: 2:5 (1:0, 1:0)\n\nSSSR: Treťjak – Babinov, Vjačeslav Fetisov, Valerij Vasiljev, Starikov, Biljaletdinov, Vasilij Pervuchin, Kasatonov, Lutčenko – Boris Michajlov, Vladimir Petrov, Valerij Charlamov – Sergej Makarov, Viktor Žluktov, Helmuts Balderis – Alexandr Malcev, V. Golikov, A. Golikov – Lavrentěv, Kapustin, Lebeděv.\n\nŠvédsko: Lindberg – Lindblom, Helander, Waltin, J. Eriksson, T. Eriksson, Weinstock, Andersson, R. Berglund – Lundqvist, Mohlin, B. Berglund – Söderström, Karlsson, Pettersson – Näslund, Lundberg, Wallin – Lundström, Norberg, Steen.\n\n16. prosince 1979 - Moskva\nBranky : 1. Marián Šťastný, 2. František Černík, 12. Anton Šťastný, 14. Jiří Novák, 18. Jiří Bubla, 38. Bohuslav Ebermann, 42. Vincent Lukáč, 50. Bohuslav Ebermann, 52. Milan Nový, 59. Jiří Novák \nBranky : 6. Devaney\nRozhodčí: Dombrovskij – Jegorov, Prusov (URS)\nVyloučení: 3:6 (1:0)\n\nČSSR: Králík – Jiří Bubla, Zajíček, František Kaberle, Dvořák, Chalupa, Svoboda – Marián Šťastný, Peter Šťastný, Anton Šťastný – Vladimír Martinec, Jiří Novák, Bohuslav Ebermann – Miroslav Fryčer, Svozil, Jaroslav Pouzar.\n\nKanada: Bernhardt – Gregg, Anderson, Owchar, Logan, Hampton, Mulhern, Tallon, Turkewicz – Hindmarch, Devaney, Primeau – Arnason, Tambellini, Gardner – D‘Alvise, Morrison, Zupancich – Farelli, Dillon, Shaw.\n\n17. prosince 1979 - Moskva\nBranky : 7. Miroslav Fryčer, 21. Bohuslav Ebermann, 31. Jan Neliba, 46. Bohuslav Ebermann \nBranky : 7. Koskilahti, 16. Kiimalainen, 20. Haapalainen, 57. T. Koskinen\nRozhodčí: Olsson (SWE) – Enciu (ROM), Jegorov (URS)\nVyloučení: 4:2 (1:1)\n\nČSSR: Šindel (21. Králík) – Jiří Bubla, Zajíček, Chalupa, Svoboda, František Kaberle, Jan Neliba, Kadlec, Dvořák – Marián Šťastný, Peter Šťastný, Anton Šťastný – Vladimír Martinec, Jiří Novák, Bohuslav Ebermann – Vincent Lukáč, Milan Nový, František Černík – Miroslav Fryčer, Svozil, Jaroslav Pouzar.\n\nFinsko: Valtonen – Suoraniemi, Haapalainen, Levo, Litma, Lehtonen, Hirvonen, Eloranta, Saarinen – Porvari, Kiimalainen, Leinonen – Leppänen, Hakulinen, Koskilahti – Susi, T. Koskinen, Sevon – Laine, H. Koskinen, Pullinen.\n\n17. prosince 1979 - Moskva\nBranky : 22. Karlsson, 24. Mohlin, 28. Söderström, 28. T. Eriksson, 40. Lundqvist, 44. Lundqvist, 47. Lundqvist \nBranky : 40. Tambellini, 49. Primeau\nRozhodčí: Juhola (FIN) – Fedosejev, Barinov (URS)\nVyloučení: 7:11 (1:1)\n\n18. prosince 1979 - Moskva\nBranky : 3. Sergej Makarov, 35. Valerij Charlamov, 41. Vjačeslav Fetisov, 42. Helmuts Balderis, 57. Babinov, 57. Sergej Makarov \nBranky : 8. Susi, 31. Koskilahti, 49. Eloranta\nRozhodčí: Olsson (SWE) – Prusov, Jegorov (URS)\nVyloučení: 3:2 (1:1)\n\nSSSR: Myškin – Vjačeslav Fetisov, Babinov, Valerij Vasiljev, Starikov, Biljaletdinov, Vasilij Pervuchin, Kasatonov, Lutčenko – Boris Michajlov, Vladimir Petrov, Valerij Charlamov – Sergej Makarov, Viktor Žluktov, Helmuts Balderis – Alexandr Malcev, V. Golikov, A. Golikov – Kapustin, Lebeděv, Lavrentěv.\n\nFinsko: Kivelä – Suoraniemi, Haapalainen, Levo, Litma, Lehtonen, Hirvonen, Eloranta, Saarinen – Porvari, Leinonen, Kiimalainen – Leppänen, Hakulinen, Koskilahti – T. Koskinen, Sevon, Susi – Laine, H. Koskinen, Pullinen\n\n19. prosince 1979 - Moskva\nBranky : 6. František Kaberle, 6. Vladimír Martinec, 9. Jiří Novák, 27. Jaroslav Pouzar, 38. Vladimír Martinec, 39. Vladimír Martinec \nBranky : 36. Wallin\nRozhodčí: Juhola (FIN) – Fedosejev (URS), Enciu (ROM)\nVyloučení: 1:3 (0:0)\n\nČSSR: Králík – Jiří Bubla, Zajíček, Chalupa, Svoboda, František Kaberle, Jan Neliba – Vladimír Martinec, Jiří Novák, Bohuslav Ebermann – Marián Šťastný, Peter Šťastný, Anton Šťastný – Vincent Lukáč, Milan Nový, František Černík – Svozil, Jaroslav Pouzar.\n\nŠvédsko: Löfqvist – Waltin, J. Eriksson, T. Eriksson, Weinstock, Andersson, R. Berglund, Helander, Lindbolm – Söderström, Karlsson, Petersson – Näslund, Wallin, Lundberg – Lundqvist, Mohlin, B. Berglund – Steen, Lundström, Norberg.\n\n19. prosince 1979 - Moskva\nBranky : 2. Viktor Žluktov, 32. Valerij Vasiljev, 34. Vladimir Petrov, 41. Boris Michajlov, 49. A. Golikov \nBranky : 27. Dillon, 3:2 41. Arnason\nRozhodčí: Šubrt (TCH) – Prusov, Jegorov (URS)\nVyloučení: 6:6 (1:1) navíc Tallon na 10 minut.\n\nSSSR: Myškin – Vjačeslav Fetisov, Babinov, Starikov, Valerij Vasiljev, Biljaletdinov, Vasilij Pervuchin, Kasatonov, Lutčenko – Boris Michajlov, Vladimir Petrov, Valerij Charlamov – Sergej Makarov, Viktor Žluktov, Helmuts Balderis – Alexandr Malcev, V. Golikov, A. Golikov – Lebeděv, Lavrentěv, Kapustin.\n\nKanada: Bernhardt – Gregg, Anderson, Tallon, Logan, Owchar, Turkewicz, Hampton, Mulhern – Hindmarch, Devaney, Primeau – Shaw, D‘Alvise, Zupancich – Arnason, Tambellini, Gardner – Morrison, Dillon, Farelli.\n\n20. prosince 1979 - Moskva\nBranky : 6. Söderström, 48. Helander \nBranky : 18. Leinonen, 36. Levo, 45. Suoraniemi, 58. H. Koskinen\nRozhodčí: Šubrt (TCH) – Smirnov, Barinov (URS)\nVyloučení: 5:6 (1:1)\n\nŠvédsko: Lindberg – Lindblom, Helander, J. Eriksson, Waltin, T. Eriksson, Weinstock – Lundqvist, Mohlin, B. Berglund – Söderström, Steen, Norberg – Näslund, Wallin, Lundberg – Karlsson, Pettersson.\n\nFinsko: Valtonen – Suoraniemi, Haapalainen, Eloranta, Saarinen, Levo, Litma, Lehtonen, Hirvonen – Porvari, Leinonen, Kiimalainen – Laine, H. Koskinen, Pullinen – Leppänen, Koskilahti, Hakulinen – Sevon, T. Koskinen, Susi.\n\n21. prosince 1979 - Moskva\nBranky : 6. Vladimír Martinec, 12. Anton Šťastný \nBranky : 8. Helmuts Balderis, 17. Valerij Charlamov, 33. A. Golikov\nRozhodčí: Noeth (CAN) – Smirnov, Barinov (URS)\nVyloučení: 8:6 (0:1) + Jaroslav Pouzar a Viktor Žluktov 5 min.\n\nČSSR: Šindel – Jiří Bubla, Zajíček, Chalupa, Svoboda, Kadlec, Dvořák, František Kaberle, Jan Neliba – Vladimír Martinec, Jiří Novák, Bohuslav Ebermann – M. Šťastný, Peter Šťastný, Anton Šťastný – Vincent Lukáč, Milan Nový, František Černík – Svozil, Jaroslav Pouzar.\n\nSSSR: Treťjak – Vasilij Pervuchin, Vjačeslav Fetisov, Valerij Vasiljev, Starikov, Kasatonov, Lutčenko, Biljaletdinov – Boris Michajlov, Vladimir Petrov, Valerij Charlamov – Sergej Makarov, Viktor Žluktov, Helmuts Balderis – Alexandr Malcev, V. Golikov, A. Golikov – Lebeděv, Lavrentěv, Kapustin.\n\n21. prosince 1979 - Moskva\nBranky : nikdo\nBranky : nikdo\nRozhodčí: Dombrovskij (URS) – Enciu (ROM), Fedosejev (URS)\nVyloučení: 3:1 (0:0)\n\nKanada: St. Croix – Gregg, Anderson, Mulhern, Hampton, Tallon, Turkewicz, Logan – Hindmarch, Devaney, Primeau – Shaw, D‘Alvise, Zupancich – Arnason, Tambellini, Gardner – Morrison, Dillon, Farelli.\n\nFinsko: Kivelä – Suoraniemi, Haapalainen, Eloranta, Saarinen, Levo, Litma, Lehtonen, Tuohimaa – Leppänen, Koskilahti, Hakulinen – Sevon, T. Koskinen, Susi – Porvari, Leinonen, Kiimalainen – H. Koskinen, Pullinen, Laine.\n\n"}
{"id": "630676", "url": "https://cs.wikipedia.org/wiki?curid=630676", "title": "Tunel Hlinky", "text": "Tunel Hlinky\n\nTunel Hlinky je silniční tunel v Brně na silnici I/42, která tvoří brněnský Velký městský okruh (VMO). Nachází se v katastrálním území Pisárky, vedle tramvajové vozovny Pisárky a nedaleko areálu brněnského výstaviště.\n\nTunel byl vybudován v rámci stavby „VMO, MÚK Hlinky“ mezi lety 2003 a 2007 na křížení Velkého městského okruhu s frekventovanými ulicemi Hlinky a Pisárecká a tramvajovou tratí. Celková částka za kompletní mimoúrovňovou křižovatku činila 2,676 mld. Kč. Základní kámen stavby byl položen 8. prosince 2003. VMO zde byl v úzkém hrdle (ulice Bauerova) mezi areály Dopravního podniku města Brna a vodáren zapuštěn 2,5 m pod úroveň terénu. Zatímco niveleta dvou jízdních pruhů ve směru ze Žabovřesk byla pouze snížena, třípruhový směr od Riviéry a Pisáreckého tunelu do Žabovřesk byl navíc zakryt estakádou, čímž byl vytvořen tunel Hlinky o délce 312 m. Po této estakádě vedou odbočné větve mimoúrovňové křižovatky, která se na světelné křižovatce v „prvním patře“ úrovňově kříží s ulicemi Hlinky a Pisáreckou.\n\nStavbu „VMO, MÚK Hlinky“ projektovala firma PK Ossendorf, zhotovitelem bylo sdružení „MÚK Hlinky“, které bylo tvořeno firmami Skanska, divize Dopravní stavby a OHL ŽS. Část stavby byla předána do provozu v prosinci 2005. K oficiálnímu zprovoznění celé křižovatky včetně tunelu došlo 28. června 2007, přičemž ještě předtím, 23. června téhož roku, byl uspořádán den otevřených dveří. Práce byly definitivně ukončeny v říjnu 2009.\n"}
{"id": "630677", "url": "https://cs.wikipedia.org/wiki?curid=630677", "title": "František Čermák", "text": "František Čermák\n\nJméno a příjmení František Čermák nosí více lidí:\n\n\n"}
{"id": "630682", "url": "https://cs.wikipedia.org/wiki?curid=630682", "title": "Bečvářova vila", "text": "Bečvářova vila\n\nBečvářova vila byla reprezentativní budova, která do roku 2007 stávala v ulici V Olšinách v Praze 10-Strašnicích. V sousedství se nachází Bečvářův dvůr. Na rozdíl od vily stojí dodnes a od roku 1964 je zapsanou kulturní památkou.\n\nVila, dvůr i okolní rozsáhlé polnosti se jmenovaly podle svého majitele z druhé poloviny 19. století Tomáši Bečvářovi. Jeho rodině byl tento majetek vyvlastněn v roce 1945.\n\nBečvářova vila po roce 1960 sloužila jako dětské jesle, pak jako sídlo záchranné služby (OÚNZ), po roce 1989 však začala chátrat. V roce 2007 byla zdevastovaná stavba demolována.\n\nVila byla až do roku 2007 ve vlastnictví státu. Radnice v Praze 10 usilovala o získání pozemků už od roku 2000, protože zde zamýšlela rozšířit sportovní areál a areál volného času Gutovka. V roce 2004 pak tehdejší pražský primátor Pavel Bém přislíbil pozemek pod Bečvářovou vilou Pravoslavné církvi pro účely výstavby \"Duchovního a humanitárního střediska při chrámu svatého Mikuláše v Praze\". V roce 2007 však úřad Prahy 10 přípravu projektu odmítl kvůli vlastním záměrům s tímto pozemkem.\n\nV říjnu 2007 však Ministerstvo financí rozhodlo o vyhlášení výběrového řízení, jehož jediným kritériem byla nabídnutá cena. V soutěži vyhrála společnost MORIAN s.r.o., kterou vlastní architekt Karim Reda Rachidi. Ta zde připravuje výstavbu obytného komplexu Sakura. Projekt je kritizován jak občany, tak opozicí na radnici v Praze 10.\n\nPodle platného územního plánu je na pozemku bývalé Bečvářovy vily možná zástavba. Od roku 2008 je však připravována změna územního plánu Z 2454/00 (součást \"vlny změn 08\", od podzimu 2009 \"1. vlna celoměstsky významných změn\"), jejímž cílem je přeřazení těchto parcel do kategorie zeleň. Jednotlivé orgány Magistrátu hl. m. Prahy žádost projednaly a zastupitelstvo schválilo zadání změny v červnu 2010. Společnost MORIAN s.r.o. však nadále pokračuje v přípravách stavby, v prosinci 2010 požádala MHMP o vydání stanoviska EIA o vlivu stavby na životní prostředí. Kladné stanovisko získala v roce 2012.\n\n"}
{"id": "630689", "url": "https://cs.wikipedia.org/wiki?curid=630689", "title": "Wan-čou", "text": "Wan-čou\n\nWan-čou ( ) je okres v provincii Čchung-čching v Čínské lidové republice. Dnes je z velké části zatopen přehradním jezerem Tři soutěsky.\n\n"}
{"id": "630691", "url": "https://cs.wikipedia.org/wiki?curid=630691", "title": "Alassane Ouattara", "text": "Alassane Ouattara\n\nAlassane Ouattara (* 1. ledna 1942) je politik Pobřeží slonoviny a od 11. dubna 2011 také prezident země. Je znám jako technokrat a má ekonomické vzdělání.\n\nAlassane Ouattara byl v letech 1990–1993 premiérem Pobřeží slonoviny. V letech 1994–1998 pak pracoval pro Mezinárodní měnový fond.\n\nOuattara měl kandidovat již v prezidentských volbách roku 1995. To mu ale bylo znemožněno mimo jiné kvůli tomu, že poslední roky žil v USA a jeho otec se narodil v Burkině Faso. Jeho strana RDR pak volby bojkotovala a nenasadila do nich žádného svého kandidáta.\n\nLídr RDR Ouattara pak kandidoval i ve volbách roku 2010, v prvním kole dosáhl zisku 32,07 % hlasů a druhého místa. V druhém kole prezidentských voleb konaném 28. listopadu 2010 získal podle IEC více hlasů než jeho oponent, dosavadní prezident Laurent Gbagbo. 4. prosince byl tedy Ouattara uznaný prezidentem i Organizací spojených národů a světovými mocnostmi. Nárok na prezidentský úřad si ovšem zároveň dělal i Gbagbo, který byl ovšem v dubnu 2011 zadržen a až od té doby je Ouattarovo vítězství nesporné.\n\n25. října 2015 byl do nejvyššího úřadu země zvolen podruhé, když v prvním kole prezidentských voleb získal 83,66 % odevzdaných hlasů. Opozice volby bojkotovala, takže účast byla jen lehce nadpoloviční (54,63 %).\n\n\n"}
{"id": "630692", "url": "https://cs.wikipedia.org/wiki?curid=630692", "title": "Čchang-ša", "text": "Čchang-ša\n\nČchang-ša ( ) je městská prefektura a hlavní město provincie Chu-nan v Čínské lidové republice. Leží na řece Siang-ťiang, přítoku Jang-c’-ťiang.\n\nVýznamným městem je Čchang-ša už od časů dynastie Čchin (221–207 př. n. l.), v průběhu času se pak jeho význam dále zvyšoval. Za časů dynastie Čching bylo od roku 1664 hlavním městem provincie Chu-nan a centrem obchodu s rýží.\n\nZa Druhé čínsko-japonské války se zde odehrálo několik důležitých bitev, kdy se Japonci snažili město dobýt. V první (1939), druhé (1941) i třetí (1942) bitvě Číňané město ubránili, ale ve čtvrté (1944) Japonci město dobyli a pak bylo krátce Japonskem okupováno.\n\nV současnosti se jedná o významný přístav i obchodní a průmyslové centrum. Jedná se o železniční uzel: kříží se tu vysokorychlostní tratě Wu-chan – Kanton a Šanghaj – Kchun-ming. Mezinárodní letiště Čchang-ša Chuang-chua leží přibližně dvacet kilometrů východně od centra. Přes město vede i klasická železniční trať Peking – Kanton.\n\nVe městě Čchang-ša se na rok 2013 plánuje výstavba obytné věže Sky City, která by se s výškou 838 metrů stala nejvyšší budovou na světě.\n\n\n\n"}
{"id": "630694", "url": "https://cs.wikipedia.org/wiki?curid=630694", "title": "Jurij Lucenko", "text": "Jurij Lucenko\n\nJurij Vitalijovyč Lucenko ( , * 14. prosinec 1964, Rovno, Ukrajina) je ukrajinský politik, bývalý ukrajinský ministr vnitra. Ministrem vnitra byl dvakrát ve vládě Julie Tymošenkové a jednou ve vládě Jurije Jechanurova a Viktora Janukovyče.\n"}
{"id": "630696", "url": "https://cs.wikipedia.org/wiki?curid=630696", "title": "Wild Dances", "text": "Wild Dances\n\n„Wild Dances“ ( ) je název písně ukrajinské popové hvězdy Ruslany. S touto písní vyhrála Eurovision Song Contest 2004 v Turecku.\n\nPo semifinálové kvalifikaci píseň zamíchala pořadím ve finále a získaných 280 bodů Ukrajině stačilo na vítězství. S kombinací anglického a ukrajinského textu tato píseň proslula také jako první píseň zpívaná alespoň částečně jiným než anglickým jazykem, která na Eurovizi zvítězila od změny pravidel v roce 1999, kdy bylo účastnícím se zemím povoleno zpívat v libovolném jazyce. Do té doby směli používat pouze svoji oficiální řeč. V závěrečném hlasování Ruslana obdržela 280 bodů, čímž udala nejvyšší celkové skóre sólového umělce ve všech ročnících Eurovize až do roku 2009, kdy Alexander Rybak se svojí písní „Fairytaile“ obdržel 387 bodů. Tímto vítězstvím se Ukrajina stala třetí zemí bývalého Sovětského svazu, která v této soutěži zvítězila (předtím se to povedlo jen Estonsku a Lotyšsku).\n\nPíseň inspirovaná lidovými ukrajinskými tradicemi se všem vryla do paměti energickým výstupem Ruslany v koženém kostýmu. Práce na ní trvaly něco kolem tří měsíců. Na přípravě a ozvučení Ruslana pracovala spolu s odborníky z Kyjeva, Londýna a New Yorku. Na nahrávání se podíleli i kytarista z Cool Before a bývalý trumpetista z Zdob Si Zdub. Některé části písně s výrazným bubnováním vytvořila Ruslana sama. Ukrajinská i anglická slova skladby, stejně jako refrén a melodie, prošly oproti původní verzi několika významnými změnami.\n\nPro píseň Wild Dances byl natočen též videoklip. Natáčelo se v opuštěné budově Ice Palace, který jeden z členů týmu označil jako Iceberg Palace, protože žádné z topných těles, které si sebou přinesli, nedokázalo zahřát ledový vzduch v tak velké budově na přijatelnou teplotu. Scénářem předepsané ohně zajišťovaly velké hořící barely, zapálené pochodně, ohňostroj a dokonce i skutečný vojenský plamenomet.\n\nVe Vietnamu zakoupila autorská práva k této písni exkluzivně Hồ Quỳnh Hương, slavná vietnamská popová zpěvačka, která změnila původní text na vietnamský.\n\nWild Dances tvoří také soundtrack k videohře Grand Theft Auto IV z roku 2008.\n\n\n"}
{"id": "630701", "url": "https://cs.wikipedia.org/wiki?curid=630701", "title": "Pietro Boyesen", "text": "Pietro Boyesen\n\nPietro (Peter) Thyge Boyesen (1819 Kodaň – 26. června 1882, Řím) byl dánský portrétní fotograf, který dlouhou dobu působil v Římě. Je významný především svými portréty Skandinávců, kteří navštívili Řím, z nichž mnohé jsou nyní v Královské knihovně v Kodani.\n\nBoyesen se narodil v Kodani v roce 1819 nebo 1820. Jeho rodiče byli Peter Thyge Boyesen, velkoobchodník a Maria Christine Langeová. Po studiu učňovské malířské školy odešel do Mnichova v roce 1845 spolu se svým kolegou Theodorem Meldahlem, bratrem architekta Ferdinanda Meldahla. Tady zůstal 10 let a pracoval jako fotograf až do odjezdu do Říma, kde strávil zbytek svého života.\n\nByl vždy skromný a zdrženlivý, obvykle fotografoval venkovní scény, žánrové obrázky nebo portréty, které prodával umělcům nebo turistům. Frederik G. Knudtzon, který popisoval nejzajímavější životní události mezi Skandinávci v Římě během 19. století, mluvil o \"dánském fotografovi Pietro Boyesenovi, který byl zřídkakdy viděn, protože byl vždy zaneprázdněný.\" Boyesen byl později schopný doplnit svůj finanční příjem prací jako úředník pro německé velvyslanectví. Fotografoval zvířata a rostliny, stejně jako obrazy znázorňující život obyčejných Italů. Mnoho z jeho fotografií jsou carte de visite se záběry Skandinávců na návštěvě Říma, které pořizoval na dvoře před dveřmi ateliéru. Na rámu dveří je vidět slovo \"Roma\", někdy s letopočtem, kdy byla fotografie pořízena, po obou stranách dveří se pnou různé květiny, některé rostoucí v květináčích.\n\nBoyesen měl talent pro kompozici a vystižení charakteristiky. Na rozdíl od usedlých studiových portrétů, které byly v té době velmi obyčejné a běžné, využíval Boyesen venkovní fotografování s různými předměty představující římské prostředí. Kompozicí s různými předměty a jejich vztahem k okolí při zhotovování snímků obsahují jeho díla poněkud nesmělé, ale intimní kouzlo.\n\nZemřel v Římě dne 26. června 1882 a je pohřben na římském hřbitově.\n\n\n\n"}
{"id": "630707", "url": "https://cs.wikipedia.org/wiki?curid=630707", "title": "Fidler", "text": "Fidler\n\nPříjmení Fidler nosí více různých osobností:\n\n\n"}
{"id": "630711", "url": "https://cs.wikipedia.org/wiki?curid=630711", "title": "Fiedler", "text": "Fiedler\n\nPříjmení Fiedler nosí více různých osobností:\n\n\n"}
{"id": "630714", "url": "https://cs.wikipedia.org/wiki?curid=630714", "title": "Kyselovský les", "text": "Kyselovský les\n\nKyselovský les je přírodní rezervace v okrese Český Krumlov. Nachází se na Šumavě ve Vltavické brázdě mezi pravým břehem údolní nádrže Lipno a hranicí s Rakouskem, tři kilometry jihozápadně od osady Dolní Vltavice. Je součástí CHKO Šumava.\n\nDůvodem ochrany je lesní rašeliniště s významnou květenou a zvířenou. Rašeliniště vzniklo na rozsáhlém prameništi na přítoku Rothovského potoka, na podkladu moldanubického amfibolitu a [migmatit|migmatizované]] biotitická pararuly. Ve 20. století byla odtěžena část rašeliny na úroveň spodní vody a plocha byla ponechána bez dalších zásahů.\n\nStromové patro tvoří převážně porost borovice lesní a břízy bílé, v podrostu roste klikva bahenní, kyhanka sivolistá, ostřice mokřadní, blatnice bahenní, rosnatka okrouhlolistá a suchopýr pochvatý, na jižním okraji se vyskytuje i zábělník bahenní, vachta trojlistá a ďáblík bahenní. Na západním okraji přechází v zapojenou podmáčenou smrčinu bez bylinného patra.\n\nLokalita je zajímavá výskytem reliktních druhů hmyzu, vázaných na rašeliniště, např. střevlík Menetriesův a střevlíček vřesovištní, z motýlů je hojný žluťásek borůvkový.\n"}
{"id": "630715", "url": "https://cs.wikipedia.org/wiki?curid=630715", "title": "Fuksa", "text": "Fuksa\n\nFuksa může být:\n\n\n"}
{"id": "630719", "url": "https://cs.wikipedia.org/wiki?curid=630719", "title": "Otovský potok", "text": "Otovský potok\n\nOtovský potok je přírodní rezervace v okrese Český Krumlov. Nachází se na Šumavě, podél Otovského potoka, u česko−rakouské státní hranice, čtyři kilometry západně od osady Svatý Tomáš. Je součástí CHKO Šumava. Důvodem ochrany jsou prameniště, rašeliniště a mokřady v nivě přirozeně meandrujícího Otovského potoka a Schwarzenberského kanálu a jejich přítoků.\n"}
{"id": "630721", "url": "https://cs.wikipedia.org/wiki?curid=630721", "title": "Orličtí vrazi", "text": "Orličtí vrazi\n\nOrličtí vrazi je označení pro pět českých sériových vrahů, kteří v letech 1991–1993 zavraždili pět lidí, vesměs podnikatelů, za účelem peněžního zisku. Jeden člen gangu spáchal další vraždu samostatně a o jednu se také pokusil – chtěl získat byt oběti, ta však šťastnou náhodou přežila. \n\nVrazi své oběti většinou ukrývali do sudů, do nichž nalili louh a shodili do orlické přehrady. Autorem tohoto nápadu byl Vladimír Kuna.\n\nOrganizátorem gangu byl Karel „Karlos“ Kopáč (* 3. června 1960 – † 15. dubna 2004). Před sametovou revolucí se vyučil frézařem a jednou byl soudně trestán za krádež. \n\nPo revoluci pracoval jako vrátný a vyhazovač v nočních podnicích. Jeho zájmem byla bojová umění. Začátkem roku 1990 vstoupil do Útvaru rychlého nasazení, odkud však po pár měsících odešel, údajně pro malý plat a nízkou úroveň výcviku.\n\nPo odchodu pracoval jako překupník zbraní, nejčastěji obchodoval se samopaly „Škorpion“ a granáty.\n\nBydlel nedaleko Vladimíra Kuny na adrese Příčná 840/22, Rudná.\n\nVykonavatelem vražd byl Ludvík „Pacient“ Černý (* 25. května 1965). Ten se před revolucí vyučil zedníkem a působil také jako vekslák. V roce 1985 byl trestán pro trestný čin krádeže. Po revoluci často navštěvoval solária a posilovny (v jedné z nich se seznámil s Kopáčem a Kunou) a byl zaměstnancem firmy \"Mercedes Benz Bohemia Praha\", kde pracoval jako řidič. Oženil se v roce 1992, o tři roky později se mu narodil syn.\n\nV sousedství byl poměrně oblíbený. Staral se dobře o ženu a díky milému obličeji mu známí přezdívali „Mimísek“.\n\nVladimír Kuna (* 21. června 1964) se znal s Karlem Kopáčem již od dětství a v dospělosti spolu navštěvovali posilovnu v Praze-Podolí.\n\nVe svém sklepě v domě na adrese Karlovotýnská 108/8, Rudná, si časem zřídil posilovnu, kde přechovával zbraně, mezi nimi i protitankové střely RPG.\n\nDalšími členy gangu byli Petr Chodounský (* 19. července 1965) a Kopáčova sestra Irena Meierová. Její manžel se stal jednou z obětí.\n\nV roce 1991 se Kopáč seznámil s podnikatelem Alešem Katovským. Tomu začal dělat bodyguarda a získal si jeho důvěru. Černý přišel s nápadem, jak se podnikatele zbavit a jeho peníze si přivlastnit.\n\nDne 5. dubna 1991 odjeli Kopáč a Katovský do Rudné. Tam již čekal Černý jako zájemce o valuty. Katovskému sdělil, že u sebe nemá potřebnou částku ke směně a požádal ho o odvoz. Při cestě pak Černý ze zadního sedadla střelil řídícího Katovského do hlavy za železničním přejezdem v místě, kde ulice Na Radosti přechází v ulici Plzeňská v Praze-Zličíně. Auto se stalo neovladatelným a hrozila srážka s autobusem. Nakonec se jim však podařilo zastavit.\n\nKopáč a Černý přijeli na skládku, tam tělo zabalili do role pletiva, uložili do kufru auta a odjeli na Žďákovský most pod přehradou Orlík, odkud pak tělo shodili do vody. Vraždou si přišli na 800 tisíc Kčs. Auto pak Černý prodal v autobazaru.\n\nK druhé vraždě došlo 9. ledna 1992, vraždy se tentokrát zúčastnil i Vladimír Kuna. Tehdy chtěl číšník a přistěhovalec z Kosova, Leorent Lipoveci, koupit zbraň. \n\nObchod se odehrál v Kunově sklepě v domě na adrese Karlovotýnská 108/8, Rudná. Lipoveci tušil zradu a na schůzku se vyzbrojil nožem. Když se podíval do kufru se zbraněmi, střelil ho Černý do hlavy. Kopáč ani Kuna výstřel neočekávali a lekli se. Černý na jejich reakci vyskočil, zakmital nohama a vykřikl: \"„To jsem ale čtverák!“\" Kopáč později vypověděl, že výkřik se mu líbil, a že od té doby mu začal říkat Pacient (narážel na psychiatrickou léčebnu). Vraždou si Kopáč, Černý a Kuna přišli tentokrát jen na 30 tisíc Kčs.\n\nTehdy přišel Kuna na nápad zbavit se mrtvoly v sudu s pomocí louhu. Sud si již předem připravil. Kopáč tomu moc nevěřil, ale Kuna přesto mrtvého do sudu nacpal, nasypal na něho louh (to byl pro změnu Černého nápad), zalil vodou a sud zavařil. Všichni tři muži poté naložili sud do vypůjčené Avie a odjeli ke Žďákovskému mostu, kde ho, stejně jako Katovského, shodili do vody.\n\nČerný po vraždě nosil zlatý řetízek mrtvého. Měl v úmyslu byt Lipoveciho vykrást, ale na nátlak Kopáče od tohoto úmyslu odstoupil. S Lipoveciho autem poté Kopáč, Černý a Kuna odjeli do německého Weidenu, auto zaparkovali před hypermarketem a odjeli domů.\n\nDalší obětí se stal Vlastimil Hodr, starožitník, kterého zabil Černý, tentokrát osamocen. Muže zastřelil za bílého dne v blízkosti benzínové pumpy na Plzeňské ulici v Praze ranou do hlavy a okradl o zlaté pečetě, které měl u sebe. Spolu s Kunou a Kopáčem tělo rozřezali, protože byl Hodr mohutný a do sudu se vcelku nevešel. Sud opět zavařili a shodili z mostu do orlické přehrady. Pečetě nebyly nikdy nalezeny.\n\nNásledující obětí vrahů se stala Kunova matka Anna Medková, která vlastnila sadomasochistický salon. Černý jí dne 7. února 1992 poslal balíček se směsí semtexu, tritolu a šroubů, který jí po otevření explodoval v rukou.\n\nKuna nebyl s výsledkem akce spokojený a plánoval udusit matku v nemocnici polštářem. Ta však o 5 dní později zemřela. Výbuch se odehrál přesně na její narozeniny. Úmysl gangu to však nebyl, protože Kuna datum narození své matky údajně vůbec neznal.\n\nVraždou si vrazi vydělali 1,6 milionu Kčs. Polovinu dostali Kuna a jeho bratr. Toho však vzápětí gang o peníze připravil. Petr Chodounský, milenec Kopáčovy sestry Ireny Meierové, sehrál roli podnikatele, nabízejícího Kunovu bratrovi výhodný obchod. Místo slibovaného výdělku mu však peníze odcizili.\n\nTuto vraždu provedl Černý bez vědomí a podílu zbylých členů gangu 1. června 1993, a proto není do Orlických vražd běžně zahrnována. Černého si na tohoto kosovského Albánce zvaného Frenkie najala skupina jugoslávských překupníků drog. Ten si na něho v dopoledních hodinách počkal na rohu domu ve Větrné ulici v centru Liberce. Když se jeho BMW přiblížilo, Černý přistoupil a usmrtil ho 9 výstřely ze samopalu Škorpión vz. 61 opatřeného tlumičem. Důsledkem toho se vozidlo stalo neovladatelným a narazilo do kamenného sloupku, který je součástí oplocení kostela a který zůstal dlouhou dobu viditelně poškozený. Z místa činu potom pěšky odešel. Černý střílel přes igelitovou tašku tak, aby na místě nezůstala žádná z vystřelených nábojnic. Ty se našly na schodišti směřujícím do ulice Rybářská, kudy z místa činu odcházel. Za akci měl inkasovat 200 000 Kč.\n\nPátou obětí gangu byl švagr Karla Kopáče. Kopáč věřil, že opravdu velké peníze se dají vydělat provozováním erotického klubu. Na jeho pořízení však neměl prostředky, a proto oslovil svého švagra Jaroslava Meiera a požádal ho, aby ručil svým domem za bankovní půjčku. Meier, který dům vlastnoručně postavil, to odmítl. O Kopáčově neúspěchu se dozvěděla i jeho sestra Irena Meierová (manželka oběti). Ta mu koncem roku 1992 nabídla, že pokud Jaroslava zabije, ona dům zdědí a bude jím za půjčku ručit. Meierová se chtěla manžela zbavit, protože chtěla žít s Chodounským a měli zájem o Meierův majetek. Kopáč byl proti a před sestrou pouze předstíral zájem na Meireově vraždě. Dokonce jí slíbil, že sám obstará vraha a zaplatí mu, pokud mu Meierová bude domem ručit. Nájemného vraha sehrál Kopáčův známý, kterému Meierová odevzdala obálku s penězi, kterou jí dal Kopáč. Netušila, že v ní jsou pouze nastříhané noviny. \n\nPoté, co Kopáč nedodržel slib a vraždu nezařídil, obrátili se Meierová s Chodounským přímo na Černého. Vraždu Jaroslava Meiera provedl Černý 6. července 1993 na chodbě jeho domu na adrese Na Drahách 83/45, Rudná čtyřmi ranami ze samopalu Škorpion, který mu dodal Kopáč. Vraždou vrazi získali 100 000 Kč.\n\nV létě 1992 se Černý pokusil zavraždit policistu Jána Mata, který se s členy gangu znal z posilovny. Černý chtěl získat jeho byt v Praze 5 a služební odznak s průkazem POLICIE ČR. Ján Mató o vraždách však nevěděl. Toho léta si šli Kopáč, Mató a Černý zastřílet na různé primitivní terče do Kunova sklepa v domě na adrese Karlovotýnská 108/8, Rudná. \n\nV jeden okamžik přiložil Černý k Matóvě hlavě pistoli a zmáčkl spoušť. K výstřelu však nedošlo, protože se náboj vzpříčil. Mato zachoval klid a pronesl: \"„To by sis, blbče, pomohl…“\". Policista byl po odhalení gangu za jejich styky kázeňsky potrestán. Roku 2002 byl zavražděn v pražském metru.\n\nDne 7. ledna 1994 jeli Kuna a Kopáč v autě. Kopáč najednou nezvládl řízení a naboural. Oba muži byli převezeni do nemocnice. Zatímco Kuna vyvázl bez větších potíží, Kopáč utrpěl zranění páteře, po kterém zůstal upoután na invalidní vozík. Od té doby se na žádných akcích gangu nepodílel. \n\nNešel je udat; sám měl strach, že ho zabijí. Toto zranění vnímal jako trest za skutky, které spáchal.\n\nV roce 1993 získali kriminalisté z podsvětí pouze velmi stručnou a neověřenou informaci o \"mizejících\" podnikatelích. Jiné, opět velmi neurčité informace z jiných zdrojů podsvětí naznačovaly, že Černý se chlubil \"odděláním\" několika lidí. Důkazy však chyběly, stejně jako jména konkrétních obětí. \n\nPrvním hmatatelným důkazem byl nález stop krve na sedadle vozidla, které Černý prodal v autobazaru. Zjistilo se, že auto patřilo stále pohřešovanému Aleši Katovskému. Z podsvětí přišla informace o pohřebišti podnikatelů na dně nějaké přehrady. Policie začala bezvýsledně pátrat na Slapech. Při prověřování Černého byly zajištěny záznamy z půjčovny aut, které nejenom prokázaly, že si vypůjčil Avii v době některých vražd, ale podle najetých kilometrů byl za pravděpodobné místo, kde se vrazi zbavovali těl, označen Orlík.\n\nProzkoumávání dna bylo zahájeno 10. července 1995 báňskými potápěči. Česká policie totiž tehdy ještě neměla vybavení do vody hluboké 40 metrů. Na místo průzkumu se dostavil i štáb televizní stanice Nova kvůli kterému byla, alespoň zpočátku vyšetřování, vytvořena krycí historka o čištění dna přehrady. Po několika dnech byly nalezeny dva sudy s lidskými ostatky a tělo zabalené v pletivu.\n\nKdyž se o odhalení těl v přehradě dozvěděl z televize Kopáč, rozhodl se, že spáchá sebevraždu. Přivolal policii a po tříhodinovém vyjednávání byl zneškodněn. Při zatýkání se střelil do rozkroku. Kopáč nejdříve odmítal spolupracovat. Až poté co se od vyšetřovatelů dozvěděl, že Černý zapírá a ostatní členové gangu se snaží všechnu vinu svalit na něj, se Kopáč písemně doznal a toto přiznání se stalo hlavním důkazem případu.\n\nLouh jim obstaral Ivan Roubal.\n\nZa peníze získané trestnou činností si Kopáč koupil vilu na adrese Vysočanská 35/2, Praha 9 – Vysočany, kde chtěl zřídit posilovnu a ve sklepě plánoval vybudovat linku na odstraňování těl zavražděných.\n\nDne 18. dubna 1997, po devíti zasedáních (proces trval 4 měsíce), padly konečné rozsudky. Ludvík Černý a Vladimír Kuna byli odsouzeni na doživotí, Karel Kopáč byl odsouzen na 21 let, Petr Chodounský na 14 let za podvody a Irena Meierová na 12 let. Všichni se odvolali, rozsudky se jim zdály příliš vysoké.\n\nOdvolací soud nakonec Kunovi snížil trest na 25 let a Meierové na 10 let, ostatním tresty potvrdil.\n\nJediný, kdo se s rozsudkem nesmířil, byl Karel Kopáč, který spáchal 15. dubna 2004 v kuřimské věznici sebevraždu. Oběsil se na šňůrce od pyžama.\n\nIrena Meierová byla propuštěna předčasně v roce 2002 (říká se, že žije v Jinočanech u Prahy s novou identitou), Petr Chodounský byl propuštěn v roce 2011. Poslední člen gangu Vladimír Kuna byl předčasně propuštěn za dobré chování 18. června 2013 (říká se, že se svoji novou ženou A.Ch, kterou si vzal ve vězení, žije kdesi u Chomutova). Ludvík Černý si změnil ve vězení příjmení na Zámečník a 5. října 2017 soud zamítl jeho žádost o podmínečné propuštění.\n\nS tímto člověkem jsou spojovány ještě dvě kauzy. První se týká tehdejšího majitele klubu AC Sparta Praha Petra Macha. Ludvík Černý tehdy odvezl údajně odcizené Machovo BMW z Česka na Ukrajinu. Zajímavostí bylo, že se Ludvík Černý na slovensko-ukrajinské celnici prokázal průvodním listem od tehdy již bývalého federálního ministra vnitra Petra Čermáka. \n\nKdyž 29. října 2000 uprchl z věznice Mírov Jiří Kajínek, Ludvík Černý mu údajně doporučil, aby se skrýval v jeho bytě u manželky Marie v pátém patře panelového domu v ulici Kurzova 2376/19 na sídlišti Velká Ohrada v Praze 13. Kajínek se zde skutečně skrýval 40 dní, než ho policie dostihla. Při této příležitosti se také zjistilo, že Ludvík Černý padělal nájemní smlouvu a jeho manželka a syn byli vystěhováni.\n\nV roce 2005 natočil režisér Jiří Svoboda film \"Sametoví vrazi\", kterému tato kauza posloužila jako námět.\n\n\n\n\n"}
{"id": "630727", "url": "https://cs.wikipedia.org/wiki?curid=630727", "title": "Přímá digitální syntéza", "text": "Přímá digitální syntéza\n\nPřímá digitální syntéza (označována také zkratkou DDS z anglického \"Direct Digital Synthesis\") je metoda vytváření signálu pomocí digitálních, digitálně-analogových a/nebo analogových obvodů.\n\nSyntezátory frekvence obecně využívají referenční signál s konstantní frekvencí. Výstupní frekvence je pak pomocí digitálních, digitálně-analogových a/nebo analogových obvodů generována jako určitý násobek (podíl) této referenční frekvence a lze ji měnit jen diskrétně. Krok diskrétní změny výstupní frekvence závisí na poměru hodinové frekvence a počtu bitů řídícího slova. Tento krok běžně bývá v řádu setin Hz. Referenční oscilátor s pevnou výstupní frekvencí lze v praxi vytvořit s velmi dobrou frekvenční stabilitou, respektive řádově lepší než v případě oscilátorů s proměnnou frekvencí. Frekvenční stabilita výstupního signálu je pak dána pouze frekvenční stabilitou referenčního oscilátoru. V případě přímé digitální syntézy je syntezátor tvořen výhradně digitálními obvody a výstupním digitálně-analogovým převodníkem.\n\n"}
{"id": "630728", "url": "https://cs.wikipedia.org/wiki?curid=630728", "title": "Seznam dílů seriálu Sladký život Zacka a Codyho", "text": "Seznam dílů seriálu Sladký život Zacka a Codyho\n\nToto je seznam dílů seriálu \"Sladký život Zacka a Codyho\".\n\n<onlyinclude></onlyinclude>\n\n"}
{"id": "630730", "url": "https://cs.wikipedia.org/wiki?curid=630730", "title": "Hanuš Bartoň", "text": "Hanuš Bartoň\n\nHanuš Bartoň (* 16. května 1960 Praha) je český hudební skladatel a klavírista.\n\nOd svých patnácti let studoval Hanuš Bartoň na pražské konzervatoři hru na klavír u Emila Leichnera a skladbu u Ilji Hurníka. Na Akademii múzických umění pak u Jana Panenky a Jiřího Pauera. Pokračoval dále ve studiu skladby aspiranturou u Svatopluka Havelky a absolvováním četných kurzů a stáží v zahraničí. V současné době působí na katedře skladby Hudební a taneční fakulty Akademie múzických umění v Praze. Dne 24. února 2014 byl na návrh Umělecké rady Akademie múzických umění v Praze jmenován profesorem pro obor hudební umění - skladba .\n\nV jeho díle převažuje hudba instrumentální. Jeho aspirantskou skladbou byla \"Hudba pro velký orchestr\". Na svém kontě má zatím jedinou operu \"Golem\", jejíž zkrácená verze byla uvedena v roce 1992 v Kongresovém centrum v Praze a v roce 1993 v České televizi.\nKromě toho je vyhledávaným autorem scénické hudby pro česká divadla.\n\nJako klavírista na svých koncertech uvádí nejen skladby současných domácích i zahraničních autorů, ale zaměřuje se i na interpretaci děl starých českých mistrů, zejména klavírních skladeb Jana Ladislava Dusíka. Se svou ženou Janou Macharáčkovou vytvořil klavírní duo (Dusíkovo klavírní duo). Objevná je jejich nahrávka Dusíkových klavírních sonát pro čtyři ruce. Dále spolupracuje s komorními soubory Ars cameralis a Mondschein Ensemble (MoEns), se kterými absolvoval řadu koncertů doma i v zahraničí. Je členem uměleckého sdružení „Ateliér '90\" a hudebního odboru Umělecké besedy.\n\n\n\n\n\n\"Golem\", opera o dvou jednáních (1991, libreto a výprava: Jiří Nekvasil a Daniel Dvořák, premiéra 6. května 1992 v pražském Paláci kultury)\n\n\n"}
{"id": "630762", "url": "https://cs.wikipedia.org/wiki?curid=630762", "title": "Panama (klobouk)", "text": "Panama (klobouk)\n\nKlobouk panama (nebo jednoduše panama či panamák) je tradiční klobouk vyrobený z vláken listí rostliny karludovika dlanitá (\"Carludovica palmata\") z čeledi Cyclanthaceae. \n\nPřestože klobouk nese název středoamerické země Panama, je třeba jeho původ hledat v Ekvádoru, kde byly vyrobeny první klobouky tohoto typu. Název se vžil v době budování Panamského průplavu, kdy byly tisíce těchto klobouků dováženy z Ekvádoru pro dělníky pracující na stavbě průplavu. Když prezident USA Theodore Roosevelt navštívil stavbu a použil přitom tento klobouk, stala se tato pokrývka hlavy populární i v USA; její popularitu zvyšovalo i to, že ji s oblibou nosila řada známých osobností (např. Napoleon III. nebo Eduard VII., později např. britský premiér Winston Churchill, herec Humphrey Bogart či zpěvák Frank Sinatra).\n\nKlobouk má řadu jmen. V zemi svého původu je nazýván \"jipijapa\", podle jména malého ekvádorského města Jipijapa v provincii Manabí, kam se klade jeho původ, nebo \"montecristi\" - název, používaný specialisty pro panamy vysoké kvality. \"Jipijapa\" nebo \"montecristi\" se rovněž nazývaly \"toquilla\", názvem odvozeným od názvu klobouků užívaných Španěly v období conquisty.\n\nPři výrobě klobouků panama se používají dva postupy, z nichž hlavní je tkaní. Pro určení kvality je rozhodující počet nití na čtverečním palci tkaniny. Méně než 300 je považováno za známku nízké kvality, na druhé straně pomyslného žebříčku stojí klobouky z tkaniny s 1600-2000 nitěmi na čtvereční palec, ty jsou nejméně četné a také nejdražší. Mezi těmito dvěma extrémy je široká škála různě kvalitního materiálu. Třebaže výroba klobouku panama dává živobytí tisícům Ekvadořanů, v současnosti lze napočítat pouze zhruba kolem tuctu tkalců schopných vyrobit klobouky v nejvyšší kvalitě označované jako \"superjemné montecristi\".\n\nV současnosti se klobouky panama vyrábějí nejen v Ekvádoru, ale i v řadě dalších latinskoamerických zemí - např. pro mayskou komunitu v Bécalu ve státě Campeche v Mexiku je výroba klobouků hlavní řemeslnou činností, podobná situace je v Kolumbii.\n\nJejich největším producentem je ekvádorské město Cuenca.\n\nVýraz Paname je název, jímž Pařížané familiérně označují své město. Přezdívka vznikla počátkem 20. století, kdy si Pařížané masově oblíbili nošení panamských klobouků, které sem přivezli dělníci, pracující na stavbě Panamského průplavu.\n\n\n"}
{"id": "630765", "url": "https://cs.wikipedia.org/wiki?curid=630765", "title": "Trafikverket", "text": "Trafikverket\n\nTrafikverket se sídlem v Borlänge je švédská státní agentura zodpovědná za výstavby, provoz a údržby státních silnic a železnic. Po svém vzniku dne 1. dubna 2010 převzala funkci provozování švédské železniční sítě po zaniklé organizaci Banverket, dále pak převzala povinnosti dřívějšího správce silniční infrastruktury Vägverket a organizace Statens institut för kommunikationsanalys.\n\n"}
{"id": "630766", "url": "https://cs.wikipedia.org/wiki?curid=630766", "title": "Palec (rozcestník)", "text": "Palec (rozcestník)\n\nSlovo palec může mít několik významů:\n\n\n\n"}
{"id": "630768", "url": "https://cs.wikipedia.org/wiki?curid=630768", "title": "Běleňská lípa", "text": "Běleňská lípa\n\nBěleňská lípa je nejstarší lípou jižních Čech a zároveň jedním z nejstarších stromů České republiky. Do roku 1951 byla i nejmohutnějším stromem na českém území s původním kmenem. V dnešní době je zmlazená lípa chráněna jako památný strom. Roste v zaniklé obci (dnes osadě) Běleň, která je nyní součástí zhruba 3 kilometry vzdáleného Malšína.\n\n\nLípa je veřejně přístupná, v její blízkosti je umístěn kříž (boží muka) a lavičky.\n\nPodle dobových fotografií ze 30. let měla lípa ještě původní kmen s několika otvory a dutinou (již prázdnou). V roce 1950 byl naměřen obvod kmene 1250 cm, o rok později do lípy uhodilo a téměř celá vyhořela. K velkému překvapení ale zbylá část kmene přežila, zregenerovala a omladila. Dnes je lípa plně vitální, byť je absence části původního kmene patrná.\n\nPřímo na stromě je umístěna informační tabule z roku 1978, která uvádí věk 800-850 let, což by k aktuálnímu datu znamenalo -.\n\nPředpokládá se, že lípa byla vysazena kolem roku 1200 (či dříve) při založení obce, konkrétně statku Bělenův dvůr. V této době stál již zhruba 150 let klášter v Zátoni, odkud vedla cesta procházející právě kolem Bělenova dvora dál k Vyššímu Brodu. Pod Bělenskou lípou tábořili husité a později i vojska třicetileté války.\nOd roku 1518 stála u lípy rychta. Za vlády Petra Voka z Rožmberka již byla lípa tak mohutná, že jí bylo vidět z okolních mlýnů.\n\n\n\n"}
{"id": "630770", "url": "https://cs.wikipedia.org/wiki?curid=630770", "title": "Ling-jin", "text": "Ling-jin\n\nChrám Ling-jin (čínsky: znaky tradiční 靈隐寺, zjednodušené 灵隐寺, pchin-jin Língyǐn Sì; doslova „Útočiště duší“) je buddhistický chrám ležící severozápadně od města Chang-čou v provincii Če-ťiang Čínské lidové republiky. Je jedním z nejrozsáhlejších buddhistických chrámů v Číně, celý komplex zahrnuje množství pagod a jeskyní.\n\nJe nejvýznamnější z několika chrámů v horách Wu-lin (武林山), jejichž součástí je mnoho jeskyní, soch a reliéfů vytesaných do skal, nejslavnější z nich jsou na hoře Fej-laj-feng (飞来峰, doslova „Přilétající vrchol“)\n\nKlášter byl založen roku 328 za vlády dynastie východní Ťin mnichem Chuej-liem přišlým z Indie. Od samých počátků klášter patřil k nejvýznamnějším v Ťiang-nanu. Na vrcholu moci v 10. století, kdy oblast patřila ke království Wu-jüe, klášter zahrnoval 9 mnohoposchoďových budov, 18 pavilónů, 72 budov a více než 1300 pokojů. Žilo v něm přes 3000 mnichů. Mnoho z výzdoby jeskyní, reliéfů a soch na hoře Fej-laj-feng a okolí pochází z této doby.\n\nBěhem vlády dynastie jižní Sung si klášter zachoval postavení jednoho z nejdůležitějších chrámů Ťiang-nanu. Byl ne méně než šestnáctkrát přestavěn, protože ani sláva ho neuchránila před bandity a občasným ničením. Poslední poškození způsobili rudé gardy během kulturní revoluce, větším škodám ale zabránil tehdejší premiér Čou En-laj. Současná podoba je moderní restaurací stavu z období dynastie Čching.\n\nDnes je chrám oblíbený cíl poutníků i turistů. Je považován za jeden z nejbohatších klášterů Číny.\n\n"}
{"id": "630774", "url": "https://cs.wikipedia.org/wiki?curid=630774", "title": "O Zlatovlásce", "text": "O Zlatovlásce\n\nO Zlatovlásce je pohádka Karla Jaromíra Erbena z jeho díla \"České pohádky\" o zlatovlasé panně.\n\n\n\n\n\n"}
{"id": "630776", "url": "https://cs.wikipedia.org/wiki?curid=630776", "title": "Torre Picasso", "text": "Torre Picasso\n\nTorre Picasso je mrakodrap v Madridu. Má 43 podlaží a výšku 157 metrů. Navrhla jej firma Minoru Yamasaki & Associates. Výstavba probíhala v letech 1982 – 1988. Po jeho dokončení se stal nejvyšší budovou města. Toto prvenství mu náleželo až do roku 2007, kdy jej překonal mrakodrap Torre Espacio.\n\n"}
{"id": "630777", "url": "https://cs.wikipedia.org/wiki?curid=630777", "title": "Gniewoszów (Mezilesí)", "text": "Gniewoszów (Mezilesí)\n\nGniewoszów (německy \"Seitendorf\") je vesnice v česko-polském pohraničí u města Mezilesí. Administrativně patří ke městu (\"gmině\") Międzylesie, okresu (\"powiatu\") Kladsko, vojvodství Dolnoslezskému.\n\nNa východ od obce se nacházejí zříceniny hradu Szczerba (Šnalenštejna), jižním směrem leží jeskyně Solna Jama, vyvořená v krystalických vápencích. Zhruba 4 km na západ, již na území České republiky, je přírodní rezervace Neratovské louky.\n"}
{"id": "630779", "url": "https://cs.wikipedia.org/wiki?curid=630779", "title": "Bandung", "text": "Bandung\n\nBandung je jedno z největších měst Indonésie a hlavní město provincie Západní Jáva. Žije zde asi 2,4 mil. obyvatel, metropolitní oblast obývá přes 7 milionů lidí, převážně Sundánců, významnou menšinu tvoří Javánci. Většina obyvatel se hlásí k islámu.\n\nBandung se nachází ve vnitrozemí západní Jávy, v údolí obkopeném horami vulkanického původu. Tento přírodní ochranný systém přispěl ve dvacátých letech 20. století ke vzniku myšlenky, aby Bandung nahradil Batavii (dnešní Jakarta) ve funkci hlavního města Nizozemské východní Indie, tento plán ale nebyl uskutečněn.\n\nV roce 1955 zde proběhla Bandungská konference, první mezinárodní setkání afrických a asijských zemí.\n\nPodnebí města je tropické s malými rozdíly teplot v průběhu roku. Většina srážek spadne v období dešťů mezi říjnem a dubnem.\n\n"}
{"id": "630791", "url": "https://cs.wikipedia.org/wiki?curid=630791", "title": "České pohádky (Karel Jaromír Erben)", "text": "České pohádky (Karel Jaromír Erben)\n\nČeské pohádky je dílo Karla Jaromíra Erbena.\n\nPo dlouhá staletí, takřka od nepaměti, vznikaly pohádky v lidovém prostředí, většinou na vesnicích a daleko od městské vzdělanosti. Přenášely se z generace na generaci, od dědů k vnukům. Mnohé zanikly. Často měnily svůj příběh a rozšiřovaly se. Z učených lidí se o pohádky dlouho nikdo nestaral. Časem se mezi vzdělanci objevilo několik nadšených milovníků a znalců lidových pohádek a mezi nimi i mladý Karel Jaromír Erben. Zaznamenával si pohádkové příběhy. Na venkově si nechal vypravovat od pastýřů a pracujících žen na polích pohádky a písně a odměňoval je za to grošem. Vyžádal si také od svých přátel z různých končin Čech, aby mu pomáhali sbírat pohádky a písně. Chtěl ukázat, že divukrásný obraz tvořivé síly a života českého lidu poskytují právě české pohádky a písně. \n\nV pohádkách byl ovlivněn německými romantiky bratry Grimmovými.\n\n"}
{"id": "630803", "url": "https://cs.wikipedia.org/wiki?curid=630803", "title": "Akumulátorový vozík", "text": "Akumulátorový vozík\n\nAkumulátorový vozík, zkráceně aku vozík, jinak také lidově \"ještěrka\" nebo \"elektrokára\" je elektromobil zjednodušené konstrukce s pohonem elektromotorem napájeným z akumulátorů.\n\nAku vozíky se často využívají v průmyslu pro transport nákladů uvnitř továrních budov, na letištích a železničních nádražích. Zde všude se využívá toho, že neprodukují žádné výfukové plyny. Lze je tak provozovat i v uzavřených prostorách, případně v potravinářských výrobnách. Většina aku vozíků se vyznačuje kompaktními rozměry při dostatečné nosnosti až do několika tun. Běžně se používají i verze s koly vybavenými plnými obručemi místo pneumatik. Konstrukčně mají k akumulátorovým vozíkům blízko akumulátorové vysokozdvižné vozíky a komunální elektromobily. V poslední době roste využívání akumulátorových tahačů. Využívají se tam, kde je výhodné vyměňovat naložené přívěsné vozíky. Pro tahače je nejdůležitější charakteristikou tažná síla (až 25 tun) a malé vnější rozměry. Oblíbené jsou tahače v montážních závodech automobilového průmyslu.\n\n\nStarší akumulátorové vozíky byly poháněny stejnosměrným elektromotorem ovládaným pomocí kontroléru. Dnešní typy používají asynchronní motor s měničem. Motor většinou slouží také jako brzda a díky využití měniče je možné část energie získané brzděním rekuperovat. Nabíječ akumulátorů nebývá součástí vozíku. Vozík se musí dobíjet ve stání, kde je dostupný nabíječ. Existují také systémy výměnných akumulátorových bloků, kdy se v nabíjecí stanici vymění vybitý blok akumulátorů za nabitý. Takové vozíky jsou pochopitelně složitější, těžší a dražší. Běžný dojezd až 70 km u většiny vozíků stačí na celodenní ježdění a přes noc není problém akumulátory dobít.\n\nPřestože nejlépe vybavené akumulátorové vozíky mají účinné brzdy, osvětlení i krytou kabinu řidiče, nejsou určeny k provozu na veřejných komunikacích. Vždy se počítá s jejich provozem v uzavřených areálech. Mimo průmyslové areály se s nimi setkáme v prostorách letišť nebo nádraží. Akumulátorové vozíky jsou jedinými dopravními prostředky, které jsou povolené v místech se zákazem automobilového provozu. Konkrétně na některých ostrovech v Severním moři jako je Helgoland a Wangerooge, nebo ve švýcarském horském středisku Zermatt.\n\n\n"}
{"id": "630804", "url": "https://cs.wikipedia.org/wiki?curid=630804", "title": "Cena Izvestijí 1980", "text": "Cena Izvestijí 1980\n\nČtrnáctý ročník Ceny Izvestijí se konal od 16. do 21. 12. 1980 v Moskvě. Zúčastnila se čtyři reprezentační mužstva, která se utkala jednokolovým systémem každý s každým. Turnaj pokračoval zápasy o umístění, které se započítávaly do tabulky a rozhodovaly o umístění zvlášť mezi prvním a druhým a mezi třetím a čtvrtým z původního pořadí v tabulce.\n\n Československo - Švédsko 3:0 (0:0, 1:0, 2:0)\n\n16. prosince 1980 – Moskva\nBranky : 2x Pěnička, Kýhos\nBranky : nikdo\nRozhodčí: Koskinen (FIN) - Prusov, Jegorov (URS)\nVyloučení: 3:3 (0:0)\n\nČSSR: Lang - Neliba, Hořava, Vladimír Martinec, Milan Nový, Dárius Rusnák - Joun, Míšek, Kýhos, Ivan Hlinka, Pouzar - Milan Chalupa, Dvořák, Lála, Kokrment, Pěnička - Kadlec, Hajdůšek, Fryčer, Ladislav Svozil, Vlk.\n\nŠvédsko: Högosta - Jonsson, Weinstock, Steen, Holmgren, Näslund - Waltin, J. Eriksson, Söderström, Alvero, Öqvist - Lindblom, G. Nilsson, Lundqvist, Mohlin, Berglund - Helander, Stoltz, Lindström, Norberg.\n\n16. prosince 1980 – Moskva\nBranky : 2x V. Golikov, 2x Sergej Makarov, 2x Viktor Šalimov, Nikolaj Drozděckij, Zinetula Biljaletdinov, Alexandr Malcev, Sergej Šepelev.\nBranky : nikdo\nRozhodčí: Jirka (TCH) – Smirnov, Barinov (URS)\nVyloučení: 3:4 (2:0)\n\n18. prosince 1980 – Moskva\nBranky : Milan Nový, Vladimír Martinec, Jindřich Kokrment, Ladislav Svozil, Ivan Hlinka \nBranky : Vladimir Krutov, Vasilij Pěrvuchin, Alexej Kasatonov, Viktor Šalimov\nRozhodčí: Olsson (SWE) - Fedosejev, Galinskij (URS)\nVyloučení: 4:2 (1:2)\n\nČSSR: Lang - Joun, Míšek, Kýhos, Ivan Hlinka, Pouzar - Neliba, Hořava, Vladimír Martinec, Milan Nový, Dárius Rusnák - Milan Chalupa, Dvořák, Lála, Jindřich Kokrment, Pěnička - Kadlec, Hajdůšek, Fryčer, Ladislav Svozil, Vlk.\n\nSSSR: Myškin - Alexej Kasatonov, Vjačeslav Fetisov, Sergej Makarov, Viktor Žluktov, Drozdetskij - Babinov, Starikov, Vladimir Krutov, V. Golikov, Chomutov - Zinetula Biljaletdinov, Vasilij Pěrvuchin, Alexandr Malcev, Antipov, Balderis - Kučerenko, N. Makarov, Viktor Šalimov, Sergej Šepelev, Svetlov.\n\n18. prosince 1980 – Moskva\nBranky : Kiimalainen, Ruotsalainen, Sinisalo, Tamminen, Lehtonen, Suoraniemi \nBranky : Nilsson, Stoltz, Weinstock.\nRozhodčí: Jirka (TCH) – Smirnov, Barinov (URS)\nVyloučení: 9:7 (1:0)\n\n19. prosince 1980 – Moskva\nBranky : 17. Milan Chalupa \nBranky : 2x Kiimalainen, Jalonen, Koivulahti, Sevon\nRozhodčí: Dombrovskij - Fedosejev, Galinovskij (URS)\nVyloučení: 4:5 (0:1)\n\nČSSR: Šindel - Neliba, Hořava, Vladimír Martinec, Milan Nový, Dárius Rusnák - Joun, Míšek, Kýhos, Ivan Hlinka, Pouzar - Milan Chalupa, Dvořák, Lála, Jindřich Kokrment, Pěnička - Kadlec, Hajdůšek, Fryčer, Ladislav Svozil, Vlk.\n\nFinsko: Kamppuri - Ruotsalainen, Huikari, Sevon, Leinonen, Kiimalainen - Hirvonen, Lehtonen, Sinisalo, Jalonen, Arbelius - Nummelin, Levo, Tamminen, Koskinen, Leppänen - Suoraniemi, Helander, Porvari, Koivulahti, Susi.\n\n20. prosince 1980 – Moskva\nBranky : 30. Viktor Šalimov, 55. Vasilij Pěrvuchin\nBranky : nikdo\nRozhodčí: Koskinen (FIN)- Prusov, Jegorov (URS)\nVyloučení: 1:2 (1:0)\n SSSR – Československo 6:2 (1:0, 2:0, 3:2)\n\n21. prosince 1980 – Moskva\nBranky : 2x Viktor Žluktov, Vjačeslav Fetisov, Alexandr Malcev, Viktor Šalimov, Sergej Šepelev \nBranky : Dárius Rusnák, Vladimír Martinec \nRozhodčí: Olsson (SWE) - Prusov, Jegorov (URS)\nVyloučení: 7:6 (0:2)\n\nČSSR: Lang - Neliba, Hořava, Vladimír Martinec, Milan Nový, Dárius Rusnák - Joun, Míšek, Kýhos, Ivan Hlinka, Pouzar - Milan Chalupa, Dvořák, Lála, Jindřich Kokrment, Pěnička - Kadlec, Hajdůšek, Fryčer, Ladislav Svozil, Vlk.\n\nSSSR: Treťjak - Alexej Kasatonov, Vjačeslav Fetisov, Sergej Makarov, Viktor Žluktov, Nikolaj Drozděckij - Zinetula Biljaletdinov, Vasilij Pěrvuchin, Alexandr Malcev, Antipov, Balderis - Babinov, Starikov, Vladimir Krutov,\n Finsko – Švédsko 8:2 (3:0, 1:1, 4:1)\n\n21. prosince 1980 – Moskva\nBranky : 2x Sevon, Tamminen, Jalonen, Leppänen, Arbelius, Ruotsalainen, Helander \nBranky : Lundqvist, Stoltz.\nRozhodčí: Dombrovskij – Smirnov, Barinov (URS)\nVyloučení: 9:7 (1:0, 1:0)\n\n"}
{"id": "630815", "url": "https://cs.wikipedia.org/wiki?curid=630815", "title": "Mardalsfossen", "text": "Mardalsfossen\n\nMardalfossen je jedním z nejvyšších evropských vodopádů. Nachází se v kraji Møre og Romsdal na jihozápadě Norska. Vodopády jsou na řece Mardola která se vlévá do jezera Eikesdalsvatnet, severozápadně od obce Eikesdalen. S výškou 657 metrů je 13. nejvyšším vodopádem Norska. Jedná se o dvoustupňový vodopád. Nejvyšší stupeň je vysoký 358 m (což z něj dělá nejvyšší stupeň v Norsku vůbec), průměrná šířka je 24 m.\n\nVodopád je využíván k výrobě elektrické energie. V roce 1970 vyvolala regulace vodního toku protesty ekologů. Při nejznámějším z nich, vedeném zakladatelem hlubinné ekologie Arne Nassem se 300 lidí přivázalo k budově elektrárny.\n\nJméno vodopádu je tvořeno ze dvou částí. První je genitiv názvu údolí Mardalen, “fossen” pochází ze slova foss, což znamená “vodopád”.\nVodopád se objevil i ve znaku nedaleké obce Nesset.\n\n\n"}
{"id": "630817", "url": "https://cs.wikipedia.org/wiki?curid=630817", "title": "Adelaide Hanscom Leeson", "text": "Adelaide Hanscom Leeson\n\nAdelaide Hanscom Leeson (25. listopadu 1875 Empire City (nyní Coos Bay) Oregon – 19. listopadu 1931) byla americká umělkyně a fotografka aktivní na počátku 20. století, která jako jedna z prvních využívala fotografie k ilustracím literárních děl. Je známá především svými portrétními fotografiemi a ilustracemi knih \"Čtyřverší\" Omara Chajjáma a \"Portugalské sonety\" E. B. Browningové.\n\nAdelaide Marquand Hanscom se narodila v Empire City (nyní Coos Bay, Oregon) v roce 1875, jako čtvrtá ze šesti dětí narozených otci Meldonu LeRoyovi (1869-1919) a matce Louise Hyde Hanscomové (1845-1923). Byla jednou z dvojčat, ale druhé dítě zemřelo ještě před narozením. \n\nKdyž jí bylo šest, její rodina se vrátila do jejich předchozího domova v Berkeley v Kalifornii, aby tam děti získaly lepší vzdělání. Jejich otec absolvoval Harvard, byl vzdělaným obchodníkem, který se později stal auditorem města Berkeley.\nHanscomová se začala věnovat umění během svého mládí, později studovala umění a design na University of California a na Ústavu umění Mark Hopkinse (Mark Hopkins Institute of Art). Jejími spolužáky v ústavu byli fotografové Emily Pitchford a Laura Adams, kteří v té době založili své vlastní fotostudio a Hanscomová během spolupráce s nimi rozšířila to, co se dozvěděla o fotografování ve škole. Byla také známá tím, že navštěvovala fotografku Anne Brigmanovou, která jí pravděpodobně naučila některé své techniky tisku.\n\nV roce 1902 založila obchodní studio v San Francisku s kolegou fotografem Blanchem Cummingsem a již brzy poté začali přijímat provize za portréty a komerční práce. Na Třetím fotografickém salonu v San Franciscu v roce 1903 vystavovala Hanscomová pět tisků, včetně vysoce uznávané studie s názvem \"Matka a dítě\". Jeden kritik, poté co zhlédl její díla na výstavě, o autorce řekl, že má \"zajištěné své místo mezi předními piktorialisty na pobřeží Tichého oceánu\". Tato výstava byla pro Hanscomovou důležitá, jelikož její díla poprvé viděli Alfred Stieglitz, Edward Steichen a Gertrude Käsebierová, což byli čelní představitelé piktorialistického hnutí v New Yorku. V důsledku svého nedávného uznání, byla po jejím umění vysoká poptávka. Byla tak úspěšná, že když se jí novinář zeptal, zda se cítí dostatečně finančně odměňována, odpověděla „\"štědře\"“.\n\nNa konci roku 1903 začala pracovat na sérii fotografií pro ilustraci výběru klasických čtyřverší (persky \"rubajját/Robáijját\") perského básníka Omara Chajjáma\". Pojem ilustrované literární práce s výtvarným uměním fotografie byl v té době nový a \"Čtyřverší\" byla jednou z prvních amerických knih v tomto žánru. \n\nPožádala některé známé kalifornské literární osobnosti, včetně Joaquina Millera, George Sterlinga a George Whartona Jamese, aby pro její projekt stáli modelem. \n\nViděla projekt jako skloubení klasické literární publikace a metaforu tehdejší doby. V novinovém rozhovoru řekla, že se rozhodla pro ilustrování \"Čtyřverší\", protože to představovalo \"výraz boje lidské duše za pravdu a proti úzkoprsému vlivu dogmatického náboženství té doby.\"\n\nV roce 1905 publikovala první vydání \"Čtyřveší\", které se stalo národní senzací. Noviny jejího rodného města o ní psali jako o \"...dívce z Berkeley, jejíž 'Omarovské' fotografie vylekají literární kritiky\". Vzhledem k vysoké poptávce následovalo několik dalších vydání, včetně svazku s plnobarevnými stránkami z roku 1914. Dnes je tato práce uznávána pro svou svěží krásu a také kvůli tomu, že jako jedna z prvních publikací v Americe znázorňovala na fotografiích nahotu mužů.\n\nJejí úspěch však přerušilo sanfranciské zemětřesení v roce 1906 a oheň. Fotografické studio bylo zcela zničeno i se všemi negativy pro \"Čtyřverší.\" Malý počet výtisků přežil v bezpečí, ale jediné fotografie z tohoto projektu jsou pouze v knihách samotných. Musela začít podnikat od začátku a vést nový život. Jelikož v oblasti, kde doposud žila a pracovala byla nyní většinou neobyvatelná, sbalila si své věci a odstěhovala se do Seattlu. Tam brzy vybudovala nové studio spolu s fotografkou Gertrude Wilsonovou a dalších pět let dělala komerční portréty pro významné rodiny v této oblasti. Její fotografie byly často otiskovány na stránkách novin Seattlu. \n\nVe stejném roce Alfred Stieglitz přijal Hanscomovou za členku jeho sdružení \"Fotosecese\". Není známo, jak se o její práci dozvěděl, ani neexistuje žádný záznam ze dvou jejich setkáních. Nicméně - od prosince 1906 do začátku roku 1907 - Stieglitz vystavil dvě její díla na členské výstavě v galerii 291 v New Yorku.\n\nHanscomové práce ani tvořivost po přesunu do jiného města netrpěla. Okamžitě začala pracovat na novém projektu, na ilustraci \"Portugalských sonetů\" (\"Sonnets from the Portuguese\") Elizabethy Barrettové-Browningové. Práce na projektu byly několikrát přerušeny a trvalo mnoho let, než byl dokončen.\n\nV roce 1911 se přestěhovali do Danville v Kalifornii, kde její manžel pracoval v zemědělství. Ona si opět zřídila temnou komoru a brzy pokračovala ve své práci. V roce 1912 se jim narodila dcera Catherine. Hanscomová pečovala o své dvě děti, fotografovala a občas sama vedla rodinnou farmu. V roce 1914 se rodina přestěhovala do Kelloggu v Idaho, kde její muž Gerald opět pracoval na projektu těžby. Adelaide se s dětmi vrátila do Danville, kde zůstali do konce roku a Gerald zůstal v Kelloggu většinu roku 1915.\n\nV roce 1916 mohla konečně vyjít kniha \"Portugalské sonety\". První vydání obsahovalo dvacet fotogravur a brzo poté následovaly další dvě vydání díky velké popularitě díla.\n\nBrzy poté využívala své děti jako modely pro ilustrace říkadel a básní, ale kvůli nepředvídaným událostem nikdy nebyl nikdy tento projekt dokončen.\n\nVe stejném roce její manžel Gerald narukoval do kanadské armády, aby bojoval v první světové válce a odešel do Evropy. Během několika týdnů byl však zabit v akci. Kombinace této ztráty včetně smrti jejího otce o tři roky později způsobil její pád do hluboké deprese. Začala se někdy chovat iracionálně a byla několikrát hospitalizována v ústavu pro mentálně postižené. Nikdy již nepokračovala ve svých fotografických dílech, a jak jeden spisovatel poznamenal, „\"zbývajících šestnáct let jejího života se zdály být bezradnou sérií putování s jejími dětmi v závěsu\"“. Přestěhovala se krátce do Anglie, aby byla v blízkosti svého mrtvého manžela, ale nakonec se vrátila do Kalifornie a žila se svou dcerou.\n\nV listopadu 1931 tragicky zahynula při dopravní nehodě na ulici. Její umění bylo mnoho let zapomenuto, ale od roku 2008 jsou její práce opět uznávány pro svou kreativitu, krásu a půvab.\n"}
{"id": "630824", "url": "https://cs.wikipedia.org/wiki?curid=630824", "title": "Židovský hřbitov v Pražáku u Vodňan", "text": "Židovský hřbitov v Pražáku u Vodňan\n\nŽidovský hřbitov v obci Pražák u Vodňan se nachází asi 700 metrů jihozápadním směrem od vesnice Pražák, která je částí města Vodňany, na kraji lesa. Má rozlohu 543 m. V současnosti je hřbitov chráněn jako kulturní památka České republiky.\nNa hřbitově se nachází cenný soubor starobylých a novodobých náhrobků.\n\nHřbitov byl založen v roce 1839, kdy Židovská náboženská obec ve Vodňanech zakoupila od města pozemek k jeho zřízení. Nejstarší náhrobky pocházejí z 1. poloviny 19. století. Úplně nejstarší čitelný náhrobek je datován 1848. Pohřby se zde konaly do roku 1942 kdy byli Židé z Vodňan a okolí deportováni do Koncentračního tábora Terezín. Do dnešních dnů se zachovalo asi 150 náhrobků.\nHřbitov je dnes ve vlastnictví Židovské obce v Praze.\n\nZdejší židovská komunita přestala existovat v roce 1940.\n\n\n"}
{"id": "630832", "url": "https://cs.wikipedia.org/wiki?curid=630832", "title": "Machalka", "text": "Machalka\n\nMachalka nebo Máchalka může znamenat:\n\n"}
{"id": "630835", "url": "https://cs.wikipedia.org/wiki?curid=630835", "title": "Viktor Maurer", "text": "Viktor Maurer\n\nViktor Maurer (6. dubna 1932 Praha – 27. prosince 2010 Praha-Krč) byl český herec.\n\nV mládí absolvoval Divadelní fakultu Akademie múzických umění v Praze a na počátku 60. let strávil jednu sezonu v divadle Semafor. Jeho další divadelní angažmá byla v Uherském Hradišti, opakovaně v Kladně a v pražském Divadle Jiřího Wolkera a Městských divadlech pražských).\n\nHrál i ve filmu a v televizi. Jeho nejznámější rolí je pravděpodobně dr. James Porter ve filmu režiséra Oldřicha Lipského \"Čtyři vraždy stačí, drahoušku\" z roku 1970. V několika televizních scénkách byl partnerem komika Felixe Holzmanna.\n\nTéměř neznámá je jeho dokumentaristická činnost, které se věnoval po svém odchodu do důchodu. Nejprve na SVHS strojích, později pomocí počítače vytvořil desítky dokumentů. Již jeho dokumentaristická prvotina \"Po řece Vltavě\" (1995) měla úspěch a opakovaně byla promítána v Národním archivu v Praze na Chodově. Tento dokument pravděpodobně inspiroval Karla Čáslavského k celému cyklu o řece Vltavě, přičemž Maurerovy záběry byly v cyklu také použity. Následoval osmidílný cyklus \"Čechy krásné, Čechy mé\". (1996-2002).\n\nPo odchodu do důchodu, od roku 1995 zimy trávil studiem materiálů v univerzitní knihovně, a přípravou scénáře dokumentu na následující rok. Na jaře pak vyjížděl s kamerou po České republice a natáčením sbíral materiál, který následně na podzim sestříhal a opatřil vlastním komentářem. Prodal svůj dům po rodičích, z nějž si nechal pouze garsonku, která kdysi byla interním bazénem, aby měl prostředky na natáčení svých dokumentů. Je také autorem posledního dokumentu o Felixovi Holzmannovi, kterému dělal parťáka při jeho scénkách, jakož i řady dalších, např. autobiografického dokumentu \"Má pouť za divadlem\". Dokumenty točil jen \"pro vlastní potřebu\", nasledně vytvářel kopie na VHS kazetách, později na DVD, které následně rozdával svým přátelům. S dokumentaristikou a s osobním přístupem k jeho práci nepřestal i v době, kdy byl nemocný a měl kardiostimulátor.\n\n"}
{"id": "630838", "url": "https://cs.wikipedia.org/wiki?curid=630838", "title": "Oxid arseničný", "text": "Oxid arseničný\n\nOxid arseničný (chemický vzorec AsO nebo lépe AsO) je společně s oxidem arsenitým jedním ze dvou oxidů arsenu. Dimerní vzorec vyjadřuje skutečné složení molekuly oxidu arseničného, monomerní pouze poměr zastoupených prvků v molekule (\"stejnou strukturu vykazuje například i oxid antimoničný SbO\"). Arsen je v oxidu přítomen v oxidačním stavu V a je prudce jedovatý. Je to anhydrid kyseliny arseničné, která vzniká zpětně při jeho rozpouštění ve vodě.\n\n"}
{"id": "630841", "url": "https://cs.wikipedia.org/wiki?curid=630841", "title": "Gene Autry", "text": "Gene Autry\n\nGene Autry, vlastním jménem Orvon Eugene Autry (29. září 1907, Tioga, Texas, USA – 2. října 1998) byl americký zpěvák, bavič a podnikatel, vystupující často v roli zpívajícího kovboje, člen Grand Ole Opry. K jeho známým písním patří \"Back in the Saddle Again\" a vánoční jako \"Here Comes Santa Claus\" (kterou sám napsal), \"Frosty the Snowman\" a především \"Rudolph the Red-Nosed Reindeer\".\n\nMá celkem pět hvězd na hollywoodském chodníku slávy.\n"}
{"id": "630842", "url": "https://cs.wikipedia.org/wiki?curid=630842", "title": "Security through obscurity", "text": "Security through obscurity\n\nSecurity through obscurity (\"bezpečnost skrze neznalost\") je v informatice označení používané v počítačové bezpečnosti. Používá utajení (například návrhu, implementace, atd.) tím, že používá nestandardní konstrukce či postupy (např. vlastní algoritmy pro šifrování nebo hashování, vlastní úpravy všeobecně uznávaných algoritmů nebo ukládání přístupových údajů tak, že jsou veřejně přístupné, pouze jsou nějak zamaskované, apod.) k zajištění bezpečnosti. Systém využívající toho principu však může obsahovat programátorské chyby i bezpečnostní rizika, ale jeho tvůrce věří, že pokud tyto bezpečnostní chyby nejsou známy a např. přístupové údaje jsou jen těžko zjistitelné, tak je nepravděpodobné, že by na ně útočník přišel. Opačný přístup se nazývá Secure by design (\"bezpečné podle návrhu\"). Velká část reálných projektů obsahuje kombinaci obou dvou přístupů.\n\nBezpečnost skrze utajení je důvěra v to, že jakýkoliv systém může být bezpečný po dobu, kdy nikomu kromě lidí, kteří ho implementovali, není dovoleno zjistit nic o jeho vnitřních mechanismech. Například schovávání hesla do binárního souboru, či skriptu s tím, že předpokládáme, že ho nikdy nikdo nenajde, je základní případ bezpečnosti skrze utajení.\n\nTento přístup je upřednostňován většinou byrokratických organizaci (vlády, armádní složky a průmyslové podniky) a bývala využívána jako hlavní prostředek „pseudobezpečnosti“ v počítačových systémech.\n\nS rozšířením open source systémů, síťových připojení, většímu obecnému pochopení programovacích technik a rozšíření relativně výkonných výpočetních systémů, se značně snížila bezpečnost těchto systémů. Základem vždy bylo, že váš systém musíte znát jen do té míry, jak je nutné, tedy co nejzákladněji. Pokud uživatel neví, jak provést nějakou nebezpečnou operaci, pak neexistuje nebezpečí. Ovšem takto je to pouze teoreticky. Bezpečnost se opírá o důvěru v úzký okruh lidí, například zaměstnanců. Pokud tento zaměstnanec odejde pracovat jinam, například kvůli lepšímu platu, toto tajemství odchází s ním. A jakmile jsou jednou tyto tajné informace vyzrazeny, systém přestává být bezpečný.\n\nV dnešní době také čím dál víc běžných uživatelů potřebuje znát detaily, jak daný systém funguje, čímž se opět snižuje účinnost bezpečnosti skrze utajení. I uživatelé mají dnes více pokročilých znalostí, jak pracují operační systémy atd. a dokáží si domyslet tajné věci, čímž vlastně obcházejí to, že uživatel ví, jen to nejzákladnější, co je potřeba. Což je základní myšlenka bezpečnosti skrze utajení a systémy tedy přestávají být bezpečné.\n\nUkládání hesel do stínových souborů (v Linuxu např. soubor s hesly codice_1, ke kterému má přístup pouze root) je někdy vykládáno jako použití bezpečnosti skrze utajení. Ale to není pravda, protože bezpečnost skrze utajení je striktně vázána na utajení algoritmů nebo technik. V tomto případě se ale jedná o bezpečnost skrze zakázání přístupu k těmto datům.\n\nBezpečnost skrze utajení způsobuje velké kontroverze, které budou dále rozebrány jako argumenty pro a proti jejímu používání.\n\nZnámý bonmot říká, že každý dokáže navrhnout tak silnou šifru, kterou sám nedokáže rozluštit. Autor zabezpečení skrze utajení často bývá přesvědčen, že jeho řešení je nepřekonatelné, nebo je překonatelné jen s velkými obtížemi. Realita je ale často úplně jiná. Jediný způsob, jak zjistit, zda je řešení opravdu bezpečné, je otevřít způsob zabezpečení všem a nechat kohokoli, ať v něm hledá chyby. Teprve pokud v něm nikdo žádné chyby nenajde, můžeme takové řešení považovat (pro tuto chvíli) za bezpečné.\n\nNapříklad kryptografické systémy by neměly vyžadovat utajení, protože pokud by například útočník zjistil jak je navržen, měl by prakticky přístup ke všemu. Měl by být závislý pouze na nějakém specifickém klíči (například heslo).\n\nPokud například zamkneme dům a schováme klíč pod rohožku, spoléháme vlastně na bezpečnost skrze utajení. Útočník se do domu může dostat schovaným klíčem, pokud ho najde. My spoléháme že ho nenajde. Ovšem navíc zloději většinou znají pravděpodobná místa, kam se obvykle schovává klíč. Takže je pravděpodobné, že klíč najdou a do domu se dostanou s menším úsilím, než kdyby použili jinou metodu.\n\nNavíc v minulosti se několikrát stalo, že tajné detaily byly omylem nebo úmyslně odhaleny (například prolomení GSM šifrování, WEP a mnoha dalších pomocí reverzního inženýrství). Zjištění nějaké chyby v určitém systému může být taky předmětem obchodů na černém trhu. Chyba může být tedy už dlouho využívána ke kriminální činnosti a výrobce systému o tom nemusí vědět.\n\nBezpečnost skrze utajení často také znamená, že se používají slabé algoritmy. Často ani nemusí dojít k úniku algoritmu jako takového, ale daný algoritmus je možné prolomit i bez jeho znalosti. Příkladem mohou být jednoduché substituční šifry, které je možné rozluštit jen na základě statistických charakteristik jazyka – a teprve na základě šifrovaného a rozluštěného otevřeného textu zpětně odvodit přesný algoritmus, který byl použit pro zašifrování.\n\nLinusovo pravidlo, pojmenované po Linusu Torvaldsovi, říká, že mnoho očí zmenšuje možnost výskytu chyby. Tedy pokud je kód volně k dispozici a je hodně lidí, co ho zkoumají, je velice pravděpodobné, že někdo, případně i více lidí, tuto chybu odhalí a nahlásí, tudíž bude dříve veřejně známa a opravena.\n\nVývojáři programů využívajících bezpečnost skrze utajení mohou navíc zatajit jim známou chybu, kvůli spokojenosti zákazníků a také finanční stránce věci. Může být velice těžké a časově a finančně náročné nějaké chyby opravit. Takže je lepší chybu zatajit, doufat, že se na ní nepřijde a vydávat svůj produkt za bezpečný.\n\nJe velice těžké, až nemožné navrhnout naprosto dokonale bezpečný systém. I když spoléhat se pouze na bezpečnost skrze utajení je většinou velice slabá obrana, je možné použít tuto strategii v kombinaci s dalšími a tím značně snížit možnost zjištění bezpečnostních rizik. Jde vlastně o zamezení možnosti rychle zjistit možné chyby v systému a mít tedy více času na opravu vzniklých chyb.\n\nDále pokud o chybě víme, je možné tuto chybu použít k detekci nebo zastrašení potenciálního útočníka. Například pokud útočník zjistí v síti počítač, který nemá opravenou známou chybu, útočník se musí rozhodnout, zda této chyby využije nebo ne. Pokud by totiž tento počítač byl nastaven na detekování využití této chyby, může na to reagovat zablokování systému, monitorováním útočníka a jeho vystopováním, jeho odpojením a podobně, což také zvyšuje potřebný čas a rizika útoku.\n\nNicméně většina odborníků, i těch kteří jsou zastánci bezpečnosti skrze utajení, se shodne, že bezpečnost skrze utajení by nikdy neměla být použita jako hlavní bezpečnostní hledisko. V nejlepším případě jako druhé hledisko.\n\nOpen source software (tj. software s otevřeným zdrojovým kódem) poskytuje veřejně své zdrojové kódy, takže nejen bezpečnost skrze utajení nepoužívá, ale ani nemůže. Avšak také může obsahovat bezpečnostní chyby (například Morrisův červ). Argumentem proti je to, že vývojáři mohou být méně důkladní při kontrole vydávaného kódu. Tato práce je totiž považována za méně zábavnou a méně oceňovanou.\n\nNa druhou stranu přesto, že zde není finanční stimul k opravě chyb, neznamená to, že by nebyla žádná motivace opravovat. Dokonce protože jsou kódy volně k dispozici, může si každý tyto chyby opravit sám a případně tyto opravy dál distribuovat. Je těžké tento fakt dokázat, ovšem výzkumy ukazují, že open source software má více objevených chyb, ale i jejich rychlejší nalezení, rychlejší opravení a rychlejší distribuci těchto oprav. Jedna studie dokonce tvrdí, že ve zdrojovém kódu Linuxu je průměrně 0,17 chyb na 1 000 řádků kódu, naproti tomu v komerčních, non-open source programech je průměrně 20–30 chyb na 1 000 řádků.\n\n"}
{"id": "630850", "url": "https://cs.wikipedia.org/wiki?curid=630850", "title": "Petra Šimberová", "text": "Petra Šimberová\n\nPetra Šimberová (* 24. května 1994) je česká divadelní a filmová herečka.\n\nHraje v Městském divadle Brno a od roku 2006 účinkovala v dětských rolích v několika filmech.\nOd roku 2006 studuje Taneční konzervatoř Brno. Mezi její nejvýraznější role na hudební scéně MdB patří především Sofie v kultovním muzikálu Mamma Pia!, díky které se stala známou nejen v Brně. V lednu roku 2019 byla na českém zpravodajském webu parlamentní listy přirovnána k americké herečce Natalii Portmanové.\n\n12. října 2007 získala na 39. ročníku Dětského filmového a televizního festivalu Oty Hofmana v Ostrově cenu Zlatý dudek za nejlepší dívčí herecký výkon za vedlejší roli Veroniky ve filmu\n\"Maharal - Tajemství talismanu\" (2006).\n\n15. října 2010 získala na 42. ročníku Dětského filmového a televizního festivalu Oty Hofmana v Ostrově cenu Zlatý dudek za nejlepší dívčí herecký výkon za roli Adélky v pohádce\n\"Dům U Zlatého úsvitu\" (2009).\n\n\n\nPetra Šimberová také propůjčila svoji tvář a natočila několik reklamních spotů.\n\n"}
{"id": "630853", "url": "https://cs.wikipedia.org/wiki?curid=630853", "title": "Eduard Bartoníček", "text": "Eduard Bartoníček\n\nEduard Bartoníček (31. srpna 1855 Chrudim – 7. května 1915 Praha) byl český hudební skladatel a sbormistr.\n\nPo absolvování reálného gymnázia v Praze se živil jako úředník a současně soukromě studoval hudbu u J. Augusta Starého. V letech 1880 až 1883 byl úředníkem v notářské kanceláři v Rokycanech. Od roku 1883, kdy se stal učitelem hudby v Klatovech, se zcela věnoval hudbě.\n\nV roce 1887 odešel do Ostravy. Byl sbormistrem pěveckého spolku \"Lumír\" a později také sboru \"Záboj\". Kromě toho byl ředitelem kůru kostela sv. Spasitele v Ostravě a po krátkou dobu i v kostelích ve Strumeni (dnes v Polsku) a v Jablunkově. Po jistou dobu byl rovněž varhaníkem ve Frýdku-Mísku. S ostravskými sbory provedl vrcholná díla Dvořákova: Stabat Mater, Sv. Ludmila, Svatební košile i operu Karla Kovařovice Edip král.\n\nBartoníček byl činný jako národní buditel. Věnoval se osvětové činnosti. Pořádal četné koncertní zájezdy do okolních obcí nejen ve Slezsku, ale i na Slovensko. Šířil zájem o lidovou píseň a jeho skladby jsou silně lidovou písní ovlivněny. Velmi populární se stala jeho úprava lidových slezských tanců pod názvem \"Slezská beseda\". Závěrečný smíšený sbor z jeho \"Zpěvů lidu slezského\" (na slova Adolfa Heyduka) se stal neoficiální hymnou Slezska.\n\nVydával dva hudebně osvětové časopisy: \"Moravskoslezský hudební věstník\" a \"Varyto\". V roce 1903 zorganizoval v Opavě první slezský pěvecký festival.\n\nZemřel v Praze, byl pohřben na Olšanských hřbitovech do rodinné hrobky.\n\n\n\n\n\n\n"}
{"id": "630862", "url": "https://cs.wikipedia.org/wiki?curid=630862", "title": "Michael (album)", "text": "Michael (album)\n\nMichael je sedmé posmrtně vydané album zpěváka Michaela Jacksona. Jedná se o první kompilaci dříve nevydaných písní nahraných od roku 1982. Předchozích šest posmrtně vydaných alb bylo tzv. výběrových.\n\nKompilační album Michael bylo vydáno v období od 10. do 24. prosince 2010. Kompilaci vydala nahrávací společnost Sony Music Entertainment s výjimkou práv v USA, kde bylo album vydáno pod Epic Records, které ovšem také patří pod Sony Music. Michael má tři hosty: zpěváky Akona, Lennyho Kravitze a rappera 50 Centa.\n\nK propagaci alba byla 5. listopadu 2010 na oficiálních webových stránkách Michaela Jacksona na jeden týden uveřejněna píseň \"Breaking News\". Ta vyvolala diskuze, zda jde skutečně o hlas Michaela Jacksona. Podle oficiálního vyjádření Sony Music je hlas jen zkreslen přidanými efekty.\n\nPrvním singlem alba je duet s Akonem \"Hold My Hand\", zveřejněný 15. listopadu 2010. Píseň se umístila na 39. pozici žebříčku Billboard Hot 100. Největší úspěch zaznamenala v dánské (3. pozice), německé (5.) a italské (6.) hitparádě. V Česku se píseň vyšplhala na 26. pozici v Radio Top100.\n\nV první týden prodeje alba, bylo odesláno do 31 zemí celkem tři miliony kusů alba.\n\nKompilace Michael debutovala na 3. místě žebříčku Billboard 200 s 228 000 prodanými kusy během prvního týdne prodeje v USA. Album dokázalo dosáhnout na první místa žebříčků v Rakousku, Německu, Nizozemsku, Itálii, Švédsku a na Taiwanu. V Česku debutovalo na 6. místě v žebříčku Top50 prodejní.\n\nKompilace získala certifikaci 5x platinová deska v Česku. Certifikaci 2x platinová deska získalo ve Francii, v Itálii a v Rusku Také získalo certifikaci platinová deska v Belgii, Dánsku, Kanadě, Polsku, Rakousku, ve Spojeném království, Španělsku, na Taiwanu a v USA, a to i přesto, že prodeje v USA jsou jen okolo 500 000 kusů. Dále zlaté desky v Austrálii, Finsku, Japonsku, Maďarsku, na Novém Zélandu, v Portugalsku, Řecku a ve Švédsku.\n\nAlbum se dočkalo spíše průměrných kritik.\n\n\n(*) Koproducent\n"}
{"id": "630871", "url": "https://cs.wikipedia.org/wiki?curid=630871", "title": "VAZ 2101/2102", "text": "VAZ 2101/2102\n\nVAZ 2101 je sovětský automobil nižší střední třídy vyráběný v letech 1970 až 1983. Jednalo se o první model vyráběný ve Volžském automobilovém závodě (VAZ).\n\nMalý osobní automobil se na sovětském trhu prodával pod jménem Žiguli (rusky \"Жигули\"). Pro exportní trhy se používal název Lada, v západních zemích se prodával pod označením Lada 1200. Vůz vycházel z italského Fiatu 124, který pro potřeby ruských silnic prošel řadou změn, včetně instalování zcela nového čtyřválcového motoru. Model 2101 se stal velmi oblíbeným zejména v domácím Sovětském svazu, ale i v ostatních zemích socialistického tábora a stal se základem pro vývoj dalších důležitých modelů značky VAZ.\n\nV roce 1966 byla dohodnuta spolupráce mezi sovětskou vládou a automobilkou Fiat za účelem vybudování továrny a následné produkci vozu na základě licence. Jako místo pro novou továrnu bylo vybráno povolžské město Stavropol na Volze, pojmenované v roce 1964 po předsedovi italské komunistické strany Palmiru Togliattim. Za čtyři roky od podepsání smlouvy byla za pomoci italských odborníků dostavěna rozlehlá a moderní automobilka, která se již v druhé polovině 70. let stala hlavním producentem osobních automobilů v zemi.\n\nVůz se začal na domácím trhu prodávat od srpna roku 1970, světová premiéra proběhla na počátku roku 1971 na autosalonu v Bruselu. Zde byl presentován se jménem \"Slavia\", ovšem toto jméno rychle nahradilo známé označení Lada. Do Československa se vůz zpočátku dodával s názvem VAZ Žiguli, díky čemuž oblíbený model 2101 zdomácněl jako „žigulík“, ovšem již od roku 1972 se stejně jako ve všech ostatních exportních trzích užívá název Lada. Na Západě jako Lada 1200, ve Východním bloku jako Lada/VAZ 2101. Za třináct let výroby vzniklo celkem na 3 miliony exemplářů modelu 2101. V ČSSR, kde reprezentoval vyšší část nabídky nových automobilů, se prodalo 156 tisíc těchto vozů. Dovoz do západních zemí mohl probíhat až od roku 1974, kdy skončil prodej italského 124 náhradou za model 131.\n\nZa základ modelu 2101 byl vybrán Fiat 124, který byl v roce 1967 zvolen evropským autem roku. Od modelu 124 se však finální vůz v mnohém odlišoval, což bylo dáno nutností přizpůsobit automobil náročným podmínkám sovětských, potažmo ruských silnic především ve venkovských oblastech. Bylo nutné vyztužit samonosnou ocelovou karoserii, což se projevilo např. na tlustší střeše či silnějších sloupcích. Změnami prošel také podvozek. Poháněná zadní tuhá náprava byla odlehčená dvěma dvojicemi podélných ramen s panhardovou tyčí napříč. Vpředu zůstala nezávisle odpružená přední náprava. Vůz dostal také odolnější pérování a především brzdy, které byly na původním voze sice všechny kotoučové, které ovšem v náročných podmínkách ruských cest snadněji ztrácely účinnost, a proto se u zadních kol přistoupilo k nainstalování spolehlivějších bubnových brzd.\n\nZcela odlišným od modelu 124 byl také motor, kterým byl podélně uložený čtyřválec OHC o objemu 1 198 cm. Výkon 44 kW (60 koní) byl přenášen čtyřstupňovou manuální převodovku na zadní kola. 955 kg těžký vůz dosahoval maximální rychlosti lehce přes 140 km/h. Pětimístný automobil s karoserii sedan nabízel úložný prostor 380 litrů.\n\nV letech 1974 až 1981 se vyráběl modernizovaný model 21011 na základě 2101, jehož výroba probíhala souběžně. Mimo SSSR se model prodával jako Lada 1300. Největší odlišností bylo použití upraveného čtyřválce s objemem zvětšeným na 1 294 cm a výkonem 49 kW, díky čemuž se maximální rychlost zvýšila na 145 km/h. Lehké změny se dotkly také exteriéru. Na předním čele vozu přibyly dvě dvojice horizontálně orientovaných otvorů pro přívod vzduchu a změněna byla také maska chladiče. Klasické nárazníky byly doplněny pryžovou lištou. Přibylo také nové větrání na bocích karoserie a zadní světla. V interiéru se změnilo barevné tónování přístrojového panelu z černé na světle šedou a palubní deska dostala plastový dekor imitující dřevo. Klakson se přesunul na volant.\n\nVAZ 21013 jinak zvaná Lada 1200 S byla exportní verzí pro Německo. Tato Lada vypadala téměř shodně jako 21011, ovšem byla vybavena motorem 1200. Od původního VAZu 2101 je 1200 S odlišovala zejména zadními světlomety. Zadní světlomety byly hlavní poznávacím znakem, že se jedná o 1200 S, čili Special. Světla byla obdélníková a vodorovná místo původních ve tvaru stříšky. Interiér byl v černé kůži. Lada 1200 S měla chrómovanou přední mřížku chladiče, chromované byly také nárazníky.\nLada 1200 S dokázala jet bez problémů rychlostí 145 km/h. Nejvíce byla Lada 1200 S rozšířená v bílé barvě a ve variantě sedan. Model VAZ 21013 byl vyráběn v letech 1977 - 1988.\n\nOd roku 1972 se vyrábělo také kombi VAZ 2102, které bylo až na karoserii shodné se standardním 2101. Jednalo se o první automobil s karoserií kombi vyráběný v automobilce VAZ . Jako základ opět posloužil licenčně poskytnutý Fiat 124, nyní s karoserií kombi jménem Familiare, na němž proběhly stejné změny jako u původního modelu 2101.\n\nPraktický pětidveřový vůz byl na rozdíl od sedanu o 14 mm delší, o 18 mm vyšší a o 40 kg těžší. Palivová nádrž měla o 6 litrů větší objem a plnila se na rozdíl od výchozího modelu zleva. Automobil dosahoval průměrně maximální rychlosti 135 km/h. Jelikož měl vůz sklápěcí zadní sedadlo, mohl se zavazadlový prostor zvětšit až na 1 450 litrů. Hrana zadních výklopných dveří byla v jedné rovině s podlahou, což usnadňovalo užívání úložného prostoru zejména při manipulaci s těžšími břemeny. Také kombi se prodávalo od roku 1978 i se silnější variantou motoru 1,3 litru jako VAZ 21021 (Lada 1300 Combi). Již o rok dříve se dalo na některých trzích pořídit i s 1,5 litrovým motorem z modelu 2103, díky čemuž dostalo název 1500 Combi. Zajímavostí je elektromobil VAZ 2801 Elektro (\"Электро\"), který vznikl v sérii pouhých 47 exemplářů.\n\nModel kombi přežil mateřský typ 2101 o necelé 2 roky, přestal se vyrábět v roce 1985, kdy jej nahradil modernější VAZ 2104. Jeho produkce se první rok překrývala se starším 2102, kterého se za 13 let vyrobilo přes 650 000 kusů.\n\n"}
{"id": "630872", "url": "https://cs.wikipedia.org/wiki?curid=630872", "title": "Osobnost roku časopisu Time", "text": "Osobnost roku časopisu Time\n\nOsobnost roku časopisu \"Time\" (anglicky: Person of the Year; původním názvem Man of the Year) je každoročně udělovaný titul amerického časopisu \"Time\" pro osobu, pár, skupinu, myšlenku, místo či stroj, který \"„v lepším či horším … nejvíce ovlivnil události daného roku.“\"\n\n"}
{"id": "630873", "url": "https://cs.wikipedia.org/wiki?curid=630873", "title": "František Lukeš (lední hokejista)", "text": "František Lukeš (lední hokejista)\n\nFrantišek Lukeš (* 25. září 1982, Kadaň) je český hokejový útočník současně a dlouhodobě hrající za tým HC Verva Litvínov. V sezóně 2010/2011 byl nejproduktivnějším hráčem týmu HC Benzina Litvínov. Své první hokejové kroky započal v týmu SK Kadaň.\n\n\n"}
{"id": "630876", "url": "https://cs.wikipedia.org/wiki?curid=630876", "title": "Michail Mjasnikovič", "text": "Michail Mjasnikovič\n\nMichail Vladimirovič Mjasnikovič (: ', : ', * 6. května 1950 Novyj Snov u Ňasviže v Minské oblasti) je běloruský ekonom a politik. V prosinci 2010 byl jmenován předsedou běloruské vlády, který zůstal až do prosince 2014, kdy jej běloruský prezident Alexandr Lukašenko nahradil Andrejem Kobjakovem. \n\nVystudoval inženýrsko-stavební institut v Brestu (1972). Po dokončení studií působil jako inženýr a později ve vedoucích funkcích v podnicích Minskprojekt, Minskvodokanal a v Podniku veřejných služeb města Minsk.\n\nV 80. letech se zapojil do komunální politiky v Minsku, stal se místopředsedou městského výboru. Byl tajemníkem městského výboru komunistické strany.\n\nV roce 1986 byl jmenován ministrem bydlení a komunálních služeb Běloruské SSR, od roku 1990 byl místopředsedou vlády a předsedou státního výboru pro hospodářství a plánování. V roce 1989 absolvoval Vysokou stranickou školu v Minsku.\n\nV letech 1995 až 2001 působil jako vedoucí prezidentské kanceláře prezidenta Alexandra Lukašenka, poté byl členem Rady ministrů Běloruska.\n\n28. prosince 2010 ho jmenoval prezident Lukašenko předsedou vlády.\n\nV akademické sféře se věnoval ekonomickým tématům ekonomiky trhu, strukturálních reforem a mezinárodní spolupráce. Je akademikem, od 19. října 2001 byl předsedou prezidia Národní akademie věd Běloruska. V roce 2003 obdržel titul profesora a v roce 2008 čestný doktorát na Petrohradské státní univerzitě ekonomie a financí.\n\nJe nositelem řady běloruských vyznamenání a ruského Řádu přátelství.\n"}
{"id": "630880", "url": "https://cs.wikipedia.org/wiki?curid=630880", "title": "Cena Izvestijí 1981", "text": "Cena Izvestijí 1981\n\nPatnáctý ročník Ceny Izvestijí se konal od 16. do 21. 12. 1981 v Moskvě. Zúčastnila se čtyři reprezentační mužstva, která se utkala jednokolovým systémem každý s každým. Turnaj pokračoval zápasy o umístění, které se započítávaly do tabulky a rozhodovaly o umístění zvlášť mezi prvním a druhým a mezi třetím a čtvrtým z původního pořadí v tabulce.\n\n Švédsko – Československo 4:4 (0:1, 2:2, 2:1)\n\n16. prosince 1981 – Moskva\nBranky : 2x Ulander, Patrik Sundström, Mörth\nBranky : 2x František Černík, Jaroslav Korbela, Vincent Lukáč\nRozhodčí: Fedotov – Galinovskij, Fedosejev (URS)\nVyloučení: 5:3 (1:0)\n\nČSSR: Lang – Uvíra, Hořava, Kadlec, Stanislav Hajdušek, Slanina, Plánovský, Chalupa, Miroslav Dvořák – Jaroslav Korbela, Milan Nový, František Černík – Jiří Lála, Kokrment, Pěnička – Vincent Lukáč, Peter Ihnačák, Igor Liba – Jiří Hrdina, Dušan Pašek, F. Černý.\n\nŠvédsko: Lindmark – Lindblolm, Thelin, T. Eriksson, Häglund, Samuelsson, J. Eriksson – Peter Sundström, Patrik Sundström, Isaksson –Näslund, Ohlsson, Mörth – Loob, Rundqvist, Ulander – Sjöö, Edlund, Själin.\n\n16. prosince 1981 – Moskva\nBranky : Viktor Žluktov, Sergej Světlov, Chomutov \nBranky : Sussi, Peltonen\nRozhodčí: Nilsson (SWE) – Barinov, Prusov (URSú\nVyloučení: 4:3 (0:1)\n\n18. prosince 1981 – Moskva\nBranky : Ulander, T. Eriksson \nBranky : 2x Lindgren, Lehtonen, Sevon, Hakulinen, Peltonen\nRozhodčí: Šubrt (TCH) – Smirnov, Fasachutdinov (URS)\nVyloučení: 4:6 (1:1)\n\n18. prosince 1981 – Moskva\nBranky : Viktor Žluktov, Viktor Šalimov \nBranky : Jiří Hrdina\nRozhodčí: Juhala (FIN) – Prusov, Barinov (URS)\nVyloučení: 8:7 + Sergej Šepelev na 10 min.\n\nČSSR: Lang – Kadlec, Stanislav Hajdušek, Slanina, Plánovský, Chalupa, Miroslav Dvořák, Uvíra, Hořava – Jiří Lála, Kokrment, Pěnička – Vincent Lukáč, Peter Ihnačák, Igor Liba – Jiří Hrdina, Dušan Pašek, F. Černý – Jaroslav Korbela, Milan Nový, František Černík.\n\nSSSR: Vladislav Treťjak – Kasatonov, Fetisov, Vasiljev, Zubkov, Biľaletdinov, Pervuchin, Gimajev, Babinov – Sergej Makarov, Igor Larionov, Vladimir Krutov – Viktor Šalimov, Sergej Šepelev, Alexandr Koževnikov – Maľcev, V. Golikov, Sergej Světlov – Chomutov, Viktor Žluktov, Drozděckij.\n\n20. prosince 1981 – Moskva\nBranky : Alexandr Koževnikov, Sergej Šepelev, Vladimir Krutov, Sergej Makarov \nBranky : Olsson, Loob\nRozhodčí: Juhola (FIN) – Smirnov, Fasachutdinov (URS)\nVyloučení: 2:2 (1:0, 1:0)\n\n20. prosince 1981 – Moskva\nBranky : 3x Igor Liba, Dušan Pašek, Stanislav Hajdušek, Jiří Lála, Peter Ihnačák, František Černík, Milan Nový \nBranky : Hirvonen, Lehtonen\nRozhodčí: Nilsson (SWE) – Fedosejev, Galinovskij (URS)\nVyloučení: 6:6 (2:1)\n\nČSSR: Králík – Uvíra, Hořava, Kadlec, Stanislav Hajdušek, Chalupa, Miroslav Dvořák – Jaroslav Korbela, Milan Nový, František Černík – Jiří Lála, Kokrment, Pěnička – Jiří Hrdina, Dušan Pašek, F. Černý – Vincent Lukáč, Peter Ihnačák, Igor Liba.\n\nFinsko: Lassila – Heikkilä, Helander, Suoraniemi, Huikari, Nummelin, Litma – Hjerpe, Hakulinen, Peltonen – Sevon, Jalonen, Kiimalainen – Lindgren, Koskinen, Susi – Laine, Mäkitala.\n SSSR – Československo 4:3 (2:2, 0:1, 2:0)\n\n21. prosince 1981 – Moskva\nBranky : 2x Sergej Šepelev, Igor Larionov, Valerij Vasiljev \nBranky : 2x Dušan Pašek, Vincent Lukáč \nRozhodčí: Nilsson (SWE) – Fedosejev, Galinovskij (URS)\nVyloučení: 9:6 (0:2)\n\nČSSR: Králík (6. Lang) – Kadlec, Stanislav Hajdušek, Uvíra, Hořava, Chalupa, Miroslav Dvořák – Jiří Lála, Kokrment, Pěnička – Vincent Lukáč, Peter Ihnačák, Igor Liba – Jiří Hrdina, Dušan Pašek, F. Černý – Jaroslav Korbela, Milan Nový, František Černík.\n\nSSSR: Vladislav Treťjak – Kasatonov, Fetisov, Valerij Vasiljev, Zubkov, Gimajev, Babinov, Biľaletdinov, Pervuchin – Sergej Makarov, Igor Larionov, Vladimir Krutov – Viktor Šalimov, Sergej Šepelev, Alexandr Koževnikov – Chomutov, Viktor Žluktov, Drozděckij – Maľcev, V. Golikov, Sergej Světlov.\n Švédsko – Finsko 4:2 (1:1, 1:0, 2:1)\n\n21. prosince 1981 – Moskva\nBranky : Mört, Näslund, Olsson, P. Sundström \nBranky : Laine, Lehtonen\nRozhodčí: Šubrt (TCH) – Smirnov, Prusov (URS)\nVyloučení: 6:4 (1:2)\n\n"}
{"id": "630885", "url": "https://cs.wikipedia.org/wiki?curid=630885", "title": "Christian Wörns", "text": "Christian Wörns\n\nChristian Wörns (* 10. května 1972, Mannheim, Západní Německo) je bývalý německý fotbalista. Hrál na pozici středního obránce a svou dobu nastupoval i za německou reprezentaci. Většinu kariéry má spojenou s dvěma německými kluby – Bayer 04 Leverkusen a BV Borussia Dortmund.\n\nDo velkého fotbalu vstoupil ve dresu SV Waldhof Mannheim, za nějž v nejvyšší německé Bundeslize debutoval 9. září 1989 v zápase se St. Pauli ve věku něco málo přes 17 let. I v roce 2019 patří mezi desítku nejmladších debutantů v nejvyšší německé soutěži.\nOd roku 1991 do roku 1998 hrál za Leverkusen vedle hráčů jako byli Jens Nowotny nebo Markus Happe. O rok později si na rok zahrál ve Francii za PSG, ale toto angažmá nepatřilo mezi úspěšné.\n\nV létě 1999 přestoupil do Borussie Dortmund. V srpnovém předkole Ligy mistrů pomohl Wörns k postupu přes český klub FK Teplice. Wörns odehrál obě utkání celá a BVB obě utkání opanovalo výsledkem 1:0.\nByl pravidelným členem základní sestavy, která v ročníku 1999/2000 dosáhla pouze na 11. místo, a to i díky dlouhé sérii porážek mezi březnem a dubnem. Gólově se prosadil během 17. kola, když z pozice defenzivního záložníka zvýšil na 4:0 v domácím utkání s berlínskou Herthou.\nBěhem ročníku 2000/01 pomohl ke třetímu místu v ligové tabulce.\n\nWörns měl zásadní podíl na ligovém titulu v sezóně 2001/02, kdy byl jeho partnerem ve stoperské dvojici obvykle Christoph Metzelder. Nastoupil do 29 klání Bundesligy a v nich vstřelil 2 branky. V předposledním 33. ligovém kole proti Hamburku byl vyloučen ve 42. minutě po druhé žluté kartě, kterou dostal deset minut po té první. Přesto Dortmund přestřelku zvládl 4:3 díky 2 gólům Amorosa a dalším gólům Rosického a Kollera.\nDo závěrečného a rozhodujícího utkání s Werderem Brémy proto nemohl zasáhnout, jeho spoluhráči i bez něj zvítězili 1:0 a uzmuli titul jeho bývalému klubu, Leverkusenu.\n\nVe stejné sezóně nastoupil BVB do bojů v rámci Ligy mistrů a Wörns byl pilířem obrany i tam. BVB ze skupiny nepostoupilo dále a přesunulo se do Poháru UEFA. Wörns dopomohl BVB k postupu do finále, zahrál si rovněž ve čtvrtfinálovém dvojzápase se Slovanem Liberec. Ve finále nezabránil porážce proti nizozemskému Feyenoordu 2:3.\n\nBěhem ročníku 2002/03 Dortmund titul neobhájil a skončil v lize třetí. Wörns odehrál 30 zápasů v Bundeslize a dalších deset si přičetl v rámci Ligy mistrů. Další sezónu se BVB umístilo až na 6. místě, v předkole Ligy mistrů nestačilo na belgické Bruggy. V tomto období se Borussia začala zmítat v hospodářských potížích, Wörns ale přistoupil na snížení platu.\n\nZa Dortmund hrál i další sezóny, ligového titulu se však již znovu nedočkal. Poslední roky v BVB byl také kapitánem. V roce 2008 ukončil aktivní kariéru.\n\nReprezentační debut si odbyl 22. dubna 1992 v přátelském zápase proti Československu. Kouč Berti Vogts Wörnse nechal na hřišti po celý zápas, který skončil remízou 1:1.\n\nEvropský šampionát v roce 1996 byl nucen vynechat kvůli zranění kolena.\n\nNa mistrovství světa 1998 patřil k oporám Německa. Během čtvrtfinálového utkání s Chorvatskem byl ale ve 40. minutě vyloučen, když faulem zabránil brejku útočníka Dada Prša. Zápas, ve kterém Němci postupně získávali převahu, se otočil ve prospěch Chorvatů, kteří třemi góly zápas rozhodli ve svůj prospěch.\n\nZúčastnil se Konfederačního poháru 1999, kde byl v základní sestavě ve všech třech zápasech ve skupině, Německo ale dále nepostoupilo.\n\nBěhem kvalifikace na MS 2002 se v zahajovací sestavě objevoval pouze střídavě. Trenér Rudi Völler Wörnse postavil do obrany v domácím utkání proti Anglii v předposledním kole kvalifikace. Ačkoliv se Němci dostali brzkým gólem Carstena Janckera do vedení, Anglie stihla do poločasu srovnat na 1:1. Wörnse v poločasové přestávce vystřídal útočník Gerald Asamoah, Německo ale ve druhé půlce inkasovalo čtyři góly a prohrálo 1:5. Poslední skupinový zápas s Finskem Wörns opět odehrál celý, avšak zápas skončil remízou 0:0 a Německo proniklo na MS až přes baráž proti Ukrajině. V té si Wörns ale nezahrál a na mistrovství světa se kvůli zranění kolena nedostal.\n\nWörns se objevil v konečné nominaci na EURO 2004, které se konalo v Portugalsku. Všechny tři skupinové zápasy odehrál celé, po remízách s Nizozemskem a Lotyšskem a prohře s reprezentací ČR se však Němci s turnajem rozloučili. Sám Wörns měl v zápase s Nizozemskem dvě dobré příležitosti, byl to navíc on, kdo neuhlídal soupeřova kanonýra van Nistelrooye a dovolil mu srovnat na konečných 1:1.\n\nPřed světovým šampionátem v roce 2006, který se konal v Německu, byl 34letý Wörns pro trenéra Jürgena Klinsmanna pouze záložní volbou. Wörns Klinsmanna za toto zkritizoval, za což byl vyřazen z nominace a jeho kariéra v národním mužstvu tak byla u konce.\n\nBayer Leverkusen\n\nParis Saint-Germain\n\nBorussia Dortmund\n\nNěmecko\n\n"}
{"id": "630887", "url": "https://cs.wikipedia.org/wiki?curid=630887", "title": "Vejdova lípa", "text": "Vejdova lípa\n\nVejdova lípa je obvodem nejmohutnější památný strom na území České republiky. Roste v Pastvinách nedaleko Klášterce nad Orlicí. Lip bylo původně více, ale dodnes se zachovala jediná. Druhá nejstarší (jižně od statku) byla zničena vichřicí v 70. letech. Oba stromy byly chráněny již ve 40. letech 20. století.\n\n\nUrčitá nesrovnalost mezi jednotlivými zdroji se týká druhového zařazení. Některé zdroje chybně uvádějí, že se jedná o lípou malolistou (srdčitou), ale vyhlašovací dokumentace, registr památných stromů (který přebírá informace z vyhlašovací dokumentace), odborné studie a publikace klasifikují lípu jako velkolistou.\n\nLípa je veřejně přístupná, roste u bývalé hájovny (č. p. 21), severním směrem.\n\nStrom je s ohledem na věk ve velmi dobrém stavu. Původní kmen uzavírá rozměrnou dutinu shora krytou stříškou. Otvor do dutiny je částečně překryt a ponechán je pouze průchod. Z nízkého kmene se rozrůstá široká vitální koruna. Podle zápisu z místní školní knihy z konce 19. století ještě nebyla dutina otevřená a strom měl v obvodu 11 metrů. K otevření pravděpodobně došlo vylomením části srostlice mezi lety 1880 a 1907, což potvrzuje i pokles celkového obvodu v této době.\n\nLípy byly odborně ošetřeny roku 1977. Došlo na průřez koruny, vyčištění dutin, konzervaci skalicí modrou a zakrytí šindelovým krytem. Koruny byly staženy ocelovými lany. V roce 1992 musela být odstraněna jedna z větví, roku 1999 došlo na prořez koruny, instalaci vazeb, konzervaci dutiny, opravu stříšky a ošetření odumřelých míst. V roce 2008 byl proveden zdravotní a redukční řez koruny.\n\nPrvní historická zmínka o obci Pastviny se datuje do r. 1513, takže je pravděpodobné, že lípy stály již při založení vesnice. Po roce 1200 stával na místě současné hájovny (č. 21) srub, který užívali pasáci vrchnosti ze Žampachu. Lípy údajně označovaly roh ohrady pro dobytek. Lípa označující druhý roh, jihovýchodně od statku (druhá Vejdova lípa, viz níže), byla už kolem roku 1900 popisovaná jako velice sešlá, již bez poloviny kmene. Třetí roh určovaly prý Bouchalovy lípy (3 stromy), které snad vyrostly jako výmladky původní lípy. O čtvrté lípě se neví.\n\nVejdovy lípy získaly své přízvisko podle přezdívky jednoho z bývalých majitelů statku, pana Dolečka. Ten se mezi sousedy proslavil větou \"„Kdypak já na ten kopec vejda?“\", kterou údajně pronášel při návratu z dolní hospody domů. Po „Vejdovi“ pak byl pojmenován původní selský dvůr, lípy, později i hájovna (roku 1872 nahradila statek) a nakonec i nová zástavba („Na Vejdovně“) vzniklá po vysídlení z důvodu stavby přehrady ve 30. letech 20. století. Ve 40. letech 20. století vlastnil hájovnu pan Josef Ježek, který ji koupil, když se musel odstěhovat z usedlosti zaplavené přehradou.\n\nPodle pověsti do lípy kdysi zapadl pasáček, ze kterého byla po mnoha letech nalezena pouze kostra. Kolem půlnoci je prý z lípy slyšet sten a ve větvích se objevuje světlo. Strašení zřejmě ustalo, když se kmen počátkem 20. století otevřel. Podle vyprávění současné obyvatelky domu č. 21 se kostra ve skutečnosti nenašla ve Vejdově lípě, ale v jiném nedaleko stojícím stromě a očitým svědkem byl údajně její otec, ročník narození 1888.\n\nV těchto místech prý působil i loupežník Ledříček, který si ukryl své poklady ve stráni pod lípou a nedalekém lese \"Sekyří\" poblíž tzv. \"Katova dolu\".\n\nVejdova lípa je od roku 1997 (poškození Tatrovické lípy) vůbec nejmohutnějším stromem České republiky. Z lip bývala krom Tatrovické (1650 cm) mohutnější ještě Bzenecká (1400 cm, do přelomu 19. a 20. století) a srovnatelné Běleňská (1250 cm, do roku 1951) nebo lípa ve Velké Losenici (1256 cm).\n\nDo dutiny stromu se podle dobového hlášení četnické stanice pohodlně vejde stůl a čtyři židle. Dočasně byla využívána i jako skladiště hospodářského nářadí. Vejdově lípě byl věnován prostor v televizním pořadu Paměť stromů, konkrétně v dílu č. 4: Stromy žijí s lidmi.\n\nKrom zmíněného literárního díla byla lípa zachycena na mnoha kresbách a malbách. Prodávané byly pohlednice s kresbami akademického malíře K. Rubeše, ve vlastivědné publikaci \"Žambersko\" byl uveden dřevoryt J. Krčmářové. Zdařilé vyobrazení bylo také uváděno v díle \"Krása našeho domova\" od Jana Březiny (1934). Lípu také zachytil akademický malíř Jaroslav Turek nebo Dr. Vladimír Lepš (2000).\n\n\nVejdovy lípy byly podle některých zdrojů původně čtyři. Do dnešní doby se dochovala jediná. Druhá Vejdova lípa rostla jižně od statku. Jednalo se lípu velkolistou, jejíž původní kmen se částečně rozpadl a vytvořil zdání dvou samostatných stromů. Na jednom z kmenů visel obrázek sv. Václava a prý pod ním sedávala hospodyně oplakávající rodinné poměry. Toto téma je literárně zpracované Jožkou Žamberským v románu \"Drama na Vejdově statku v Pastvinách\". Ve 40. letech 20. století byl obvod větší části kmene 600 cm a menší 340 cm. Druhou Vejdovu lípu zničila vichřice 11. září 1978. Lípa ale nezanikla úplně, z živých kořenů vyrašil výmladek a časem z něj vyrostl mladý stromek.\n\n\n"}
{"id": "630889", "url": "https://cs.wikipedia.org/wiki?curid=630889", "title": "Případy detektivní kanceláře Ostrozrak", "text": "Případy detektivní kanceláře Ostrozrak\n\nPřípady detektivní kanceláře Ostrozrak je detektivní televizní seriál režiséra Karla Smyczka z roku 2000.\n\nTři kriminální příběhy zpracované do šesti částí se odehrávají na sklonku 30. let 20. století a na počátku let 40. v období protektorátu. Komediální formou předkládá snažení mladého soukromého detektiva Pivoňky (Ondřej Vetchý), kterému úspěšně sekunduje jeho snoubenka Boženka (Barbora Srncová).\n\n\n\n"}
{"id": "630892", "url": "https://cs.wikipedia.org/wiki?curid=630892", "title": "Cena Izvestijí 1982", "text": "Cena Izvestijí 1982\n\nŠestnáctý ročník Ceny Izvestijí se konal od 16. do 22. 12. 1982 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n Švédsko - Československo 4:5 (1:1, 1:2, 2:2)\n\n16. prosince 1982 - Moskva\nBranky : Ulander, R. Eriksson, Andersson, Berglund \nBranky : Pavel Richter, Igor Liba, František Černík, Dornič, Dárius Rusnák\nRozhodčí: Karandin – Galinovskij, Fedosejev (URS)\nVyloučení: 5:5 (1:1)\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Peter Slanina, Miloslav Hořava, Kolda, Antonín Plánovský – Jiří Lála, Jindřich Kokrment, František Černík – Vincent Lukáč, Dárius Rusnák, Igor Liba – Dornič, Dušan Pašek, Jaroslav Korbela – Jiří Hrdina, Ladislav Svozil, Pavel Richter.\n\nŠvédsko: I. Eriksson – T. Eriksson, Waltin, Andersson, Hägglund, Thelvén, Samuelsson – Berglund, R. Eriksson, Ulander – Södergren, Olsson, Silfver – Loob, Rundqvist, Gradin.\n\n16. prosince 1982 - Moskva\nBranky : 2x Vladimir Krutov, Alexandr Malcev, Alexandr Gerasimov, Sergej Šepelev, Alexej Kasatonov \nBranky : Kühnhackl, Truntschka.\nRozhodčí: Lindgren (SWE) – Prusov, Barinov (URS)\nVyloučení: 4:7 (0:0, 0:2)\n\n17. prosince 1982 - Moskva\nBranky : 2x Pet. Sundström, Hägglund, B. Ericsson, R. Eriksson, Erixon, Ulander \nBranky : Kreis, Rödger\nRozhodčí: Fedotov – Smirnov, Fasachutdinov (URS)\nVyloučení: 4:10 (2:0)\n\n17. prosince 1982 - Moskva\nBranky : Alexandr Malcev, Vladimir Krutov, Viktor Šalimov, Alexandr Gerasimov, Alexandr Koževnikov, Larionov \nBranky : Rautakallio 2, Susi\nRozhodčí: Kompalla (GER) – Prusov, Barinov (URS)\nVyloučení: 2:1 (1:1)\n\n18. prosince 1982 - Moskva\nBranky : Ladislav Svozil, Antonín Plánovský \nBranky : Litma, Javanainen, Summanen\nRozhodčí: Lindgren (SWE) – Smirnov, Fasachutdinov (URS)\nVyloučení: 3:4 (0:1)\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Peter Slanina, Miloslav Hořava, Kolda, Antonín Plánovský – Jiří Lála, Jindřich Kokrment, František Černík – Vincent Lukáč, Dárius Rusnák, Igor Liba – Jiří Hrdina, Ladislav Svozil, Pavel Richter – Dornič, Dušan Pašek, Jaroslav Korbela.\n\nFinsko: Takko – Rautakallio, Litma, Lehto, Helander, Lehtonen, Haapalainen, Ruotanen, Kaario – Javanainen, Hagman, Makkonen – Susi, Nurmi, Laine – Skriko, Jalo, Summanen – Melametsä, Tuohimaa, Jokinen.\n\n19. prosince 1982 - Moskva\nBranky : 2x Vjačeslav Bykov, Alexandr Gerasimov, Viktor Žluktov, Vladimir Krutov \nBranky : 2x Eklund, T. Eriksson\nRozhodčí: Jirka (TCH) – Barinov, Prusov (URS)\nVyloučení: 8:9 (2:0)\n\n19. prosince 1982 - Moskva\nBranky : 3x Vincent Lukáč, 2x Dárius Rusnák, 2x Igor Liba, Jiří Hrdina, Dušan Pašek, Radoslav Svoboda, Antonín Plánovský \nBranky : Wolf, Rödger\nRozhodčí: Kaisla (FIN) – Fedosejev, Galinovskij (URS)\nVyloučení: 10:7 (0:0, 1:0)\n\nČSSR: Karel Lang – Radoslav Svoboda, Eduard Uvíra, Milan Chalupa, Jaroslav Benák, Kolda, Antonín Plánovský, Peter Slanina, Miloslav Hořava – Vincent Lukáč, Dárius Rusnák, Igor Liba – Jiří Lála, Jindřich Kokrment, Pavel Richter – Jiří Hrdina, Ladislav Svozil, František Černík – Dornič, Dušan Pašek, Jaroslav Korbela.\n\nSRN: Weishaupt (G. Hegen) – Blum, Kreis, Kiessling, Hiemer, Berndaner, Reil – Rödger, Höfner, Wolf – D. Hegen, Truntschka, Schiller – Kuhl, Kühnhackl, Steiger.\n\n20. prosince 1982 - Moskva\nBranky : R. Eriksson, Eklund, Olsson \nBranky : Makkonen, Summanen, Melametsä, Javanainen, Rautakallio\nRozhodčí: Kompalla (GER) – Fedosejev, Galinovskij (URS)\nVyloučení: 2:3 (0:0, 1:0)\n\n21. prosince 1982 - Moskva\nBranky : Susi, Hagman \nBranky : 3x Rödger, 2x Höfner, Kiessling, Trunschka, Kreis, Kühnhackl, D. Hegen.\nRozhodčí: Jirka (TCH) od 41. Karandin (URS) – Smirnov, Fasachutdinov (URS)\nVyloučení: 10:7 (0:3) navíc Javanainen na 5 minut.\n\n22. prosince 1982 - Moskva\nBranky : 3x Vladimir Krutov, 2x Viktor Šalimov, Kapustin, Zubkov, Skvorcov, Alexandr Koževnikov \nBranky : E. Musil, Jindřich Kokrment, Pavel Richter, Dárius Rusnák \nRozhodčí: Kaisla (FIN) – Barinov, Smirnov (URS)\nVyloučení: 3:8 (1:3, 0:1)\n\nČSSR: Karel Lang (15. Jiří Králík) – Antonín Plánovský, Jaroslav Benák, Radoslav Svoboda, Eduard Uvíra, Peter Slanina, Miloslav Hořava, Kolda, Stanislav Hajdušek – Jiří Lála, Jindřich Kokrment, Pavel Richter – Vincent Lukáč, Dárius Rusnák, Igor Liba – Jiří Hrdina, Ladislav Svozil, František Černík – E. Musil, Dušan Pašek, Jaroslav Korbela.\n\nSSSR: Treťjak – Alexej Kasatonov, Fetisov, Biľaletdinov, Pervuchin, Zubkov, S. Gimajev, Vožakov, Babinov – Alexandr Malcev, Larionov, Vladimir Krutov – Viktor Šalimov, Sergej Šepelev, Kapustin – Alexandr Gerasimov, Vjačeslav Bykov, Vasiljev – Skvorcov, Žlutkov, Alexandr Koževnikov.\n\n"}
{"id": "630893", "url": "https://cs.wikipedia.org/wiki?curid=630893", "title": "Piotrków Pierwszy", "text": "Piotrków Pierwszy\n\nPiotrków Pierwszy je vesnice v gmině Jabłonna v okrese Lublin v polském Lublinském vojvodství. Leží na říčce Czerniejówka a na silnici z Lublinu do Biłgoraje. Je to původem královská ves, která v roce 1388 obdržela magdeburské městské právo od Vladislava II. Jagellonského.\n\nPiotrków leží Czerniejówką.\nTo se nachází v centrální části Lublinu v okrese Lublin v obci Jablonná. Obydlena asi 2500 osob (Piotrków první, druhé a Kolín nad Rýnem).\nPiotrków se nachází na důležité dopravní cesty:\n\n\nVzdálenost od velkých městských center:\n\nV obci jsou:\n\n"}
{"id": "630897", "url": "https://cs.wikipedia.org/wiki?curid=630897", "title": "Mlýnky na obilí", "text": "Mlýnky na obilí\n\nMlýnky na obilí slouží k mletí obilí. Na rozdíl od mlýnů se mlýnky používají pro mletí menšího množství obilí. První kamenné mlýnky však byly základem pro budování mlýnů.\nJiž v pravěku se k drcení obilí používalo mírně zahloubeného kamene a malého ručního drtidla. Toto primitivní vybavení později nahradily ruční otočné mlýnky, takzvaná žerna (žernovy), která výrobu mouky výrazně zefektivnila. Nástupcem kamenných mlýnků jsou nyní mlýnky litinové a ruční šrotovníky. V poslední době se na trhu objevují nové malé ruční kamenné mlýnky v rámci programu zdravé výživy.\n\nV drobných hospodářstvích nebo na samotách se používaly k hrubému mletí – šrotování obilí ještě mnohde v období první poloviny 20. století ruční rotační mlýnky s kameny - žerna (žernovy). \n\nV principu je to shodný stejný systém jako ve mlýnech, kde ovšem kameny jsou podstatně větších rozměrů.\nKamenný mlýnek sestává ze dvou kamenů usazených těsně na sobě. Spodní kámen - ležák - je usazen pevně, vrchní kámen - běhoun - se po něm volně pohybuje krouživým pohybem.. Uvnitř obou kamenů je vyvrtán otvor v kterém je usazen čep. Čep prochází ležákem a je ukotven v papřici, která je zapuštěna ve výřezu po stranách středového otvoru na spodní straně běhounu. Výškou papřice se na mlýnku reguluje mezera mezi kameny a tím hrubost mletí. \nOba kameny jsou uloženy na pevné stolici. Zrní se sype do otvoru v běhounu (kolem středového čepu který nevyplňoval celý otvor v běhounu). Mlýnek se roztáčí ručně. Na běhounu je uchyceno madlo, nebo v běhounu jsou otvory do kterých se madlo vkládá, aby bylo možno s kamenem pohodlně otáčet. U nejstarších mlýnků se předpokládá, že se madlo či spíše dřevěný kolík připevňoval k okraji běhounu pomocí koženého řemene nebo provazu staženého po obvodu běhounu. Obvyklý průměr běhounu se pohybuje od 300 do 500 mm.\n\nV průběhu času i ruční kamenný mlýnek doznal jistých technických vylepšení, ačkoliv princip mletí i základní konstrukce zůstala stejná - ležák se ale dělal větší a běhoun byl do něj zapuštěný. Plocha obou kamenů už nebyla čočkovitá, ale rovná, s tím že dno dutiny vyhloubené v ležáku se mírně svažovalo jedním směrem. V tomto nejhlubším místě pak byl do boku ležáku proražen otvor, kterým mletivo vypadávalo ven přímo do připravené nádoby.\nNa Moravě a ve Slezsku se na těchto mlýncích mlelo, respektive šrotovalo ještě ke konci 20. století,\n\nPrvní litinové mlýnky byly pravděpodobně mlýnky na mletí kávy. Káva se mlela mezi dvěma plochými kameny, stejně jako obilí. Později se roztloukala paličkou ve hmoždíři. Mašina na mletí kaffé byla údajně vynalezena v městě Wittenberg někdy kolem roku 1768. Trvalo však dlouhou řadu let, než se tento vynález o váze několika liber a poháněný ruční klikou prosadil na trhu. Jedním z prvních, kdo na starém kontinentu začal vyrábět mlýnek na kliku, byla v roce 1840 firma Peugeot, v Americe to byla firma Enterprise. V Českých zemích to byla firma Porkert ze Skuhrova nad Bělou, která začala vyrábět na přelomu 19. a 20 století.\n\nMlýnky, které se vyráběly v Americe nebo Evropě, byly těžké a velmi robustní. Lidé sami přišli na to, že v těchto mlýncích se dá mlít i něco jiného než káva. Přišlo na řadu mletí koření, obilí, kukuřice, semen, skořápek, kostí, lastur, kůry, kořenů apod. Vývoj šel dál a mlýnky se začaly od sebe odlišovat.\n\nKlasický mlýnek na mletí obilí je talířové konstrukce s průměrem talířů (ocelových kamenů) od 60 do 100mm. Obilí se sype do násypky na šnekový unašeč. Šnek přes otvor pevného talíře, který je pevně spojen s tělesem mlýnku tlačí obilí (melivo) mezi talíře (kameny). Mezera mezi kameny se dá nastavit regulačním šroubem. Hrubá mouka, respektive šrot je vynášen po obvodu talířů a padá z mlýnku do připravené nádoby.\nKvalita mletí je závislá na ostří ocelových talířů.\nLitinové mlýnky této konstrukce se vyrábějí mnoha firmami ještě v současnosti.\n\nRuční šrotovníky melou stejným způsobem jako litinové mlýnky. Základem jsou ocelové talíře, které mají větší průměr než mlýnky a jejich průměr je obvykle od 80 mm do 160 mm. Vlastní konstrukce tělesa šrotovníků je odlišná a je patrna z fotografie.\nHistorické i současné exempláře mlýnků na obilí se nacházejí v expozici Muzea Mlejn v Ostravě.\n"}
{"id": "630898", "url": "https://cs.wikipedia.org/wiki?curid=630898", "title": "Cena Izvestijí 1983", "text": "Cena Izvestijí 1983\n\nSedmnáctý ročník Ceny Izvestijí se konal od 16. do 21. 12. 1983 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n SSSR - Kanada 8:1 (2:0, 3:1, 3:0)\n\n16. prosince 1983 - Moskva\nBranky : 2x Alexandr Gerasimov, 2x Vladimir Krutov, Chomutov. Viktor Žluktov, Valerij Vasiljev \nBranky : Morrison\nRozhodčí: Kompalla (GER) – Jegorov, Samojlov (URS)\nVyloučení: 4:5 (1:0)\n\n16. prosince 1983 - Moskva\nBranky : 15. Igor Liba, 37. Jiří Hrdina \nBranky : 18. Carlsson\nRozhodčí: Andersson (FIN) – Smirnov, Noskov (URS)\nVyloučení: 2:6 (0:0)\n\nČSSR: Jaromír Šindel – Milan Chalupa, Jaroslav Benák, Arnold Kadlec, Miloslav Hořava, Radoslav Svoboda, Eduard Uvíra – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina , Vladimír Růžička, Pavel Richter – Vladimír Caldr, Dušan Pašek, Jaroslav Korbela.\n\nŠvédsko: Ridderwall – Thelvén, Bo Ericsson, Ahlen, Waltin, Lindbolm, Nordin – Ohlin, P. E. Eklund, Gradin – A. Carlsson, Södergren, Mörth – Olsson, H. Eriksson, Hjälm – Hessel, T. Eklund, Rundqvist.\n\n17. prosince 1983 - Moskva\nBranky : Gradin, Södergren, E. Eklund \nBranky : Driver, Donnelly\nRozhodčí: Karandin – Galinovskij, Afanasjev (URS)\nVyloučení: 4:5 (0:0)\n\n17. prosince 1983 - Moskva\nBranky : 4x Sergej Makarov, 2x Alexandr Gerasimov, Chomutov, Vladimir Krutov, Sergej Šepelev, Alexej Kasatonov, Viktor Ťumeněv \nBranky : Susi, Melametsä, Javanainen\nRozhodčí: Lindh (SWE) – Smirnov, Noskov (URS)\nVyloučení: 6:9 (3:0)\n\n18. prosince 1983 - Moskva\nBranky : 13. Igor Liba, 21. Jiří Hrdina , 60. Pavel Richter \nBranky : nikdo\nRozhodčí: Karandin – Galinovskij, Afanasiev (URS)\nVyloučení: 6:9 (0:0)\n\nČSSR: Jaromír Šindel – Radoslav Svoboda, Eduard Uvíra, Arnold Kadlec, Miloslav Hořava, Milan Chalupa, Jaroslav Benák – Vincent Lukáč, Dárius Rusnák, Igor Liba – Vladimír Caldr, Dušan Pašek, Jaroslav Korbela – Jiří Lála, Ladislav Svozil, František Černík – Jiří Hrdina , Vladimír Růžička, Pavel Richter.\n\nFinsko: Valtonen – Lehtonen, Saarinen, P. Lehto a Ruotanen, Jutila, Jyrkiö, M. Lehto, Nyman – Sirviö, Melametsä, Arima – Skriko, Tuohimaa, Summanen – Javanainen, Mäkitalo, Ahokainen – Järvela, Oksanen, Susi.\n\n19. prosince 1983 - Moskva\nBranky : 9. a 19. Flatley \nBranky : 12. Miloslav Hořava, 25. a 45. Jaroslav Benák, 58. Dárius Rusnák \nRozhodčí: Andersson (FIN) – Smirnov, Noskov (URS)\nVyloučení: 5:7 (3:0)\n\nČSSR: Jaromír Šindel – Milan Chalupa, Jaroslav Benák, Arnold Kadlec, Miloslav Hořava, Radoslav Svoboda, Eduard Uvíra – Vincent Lukáč, Dárius Rusnák, Igor Liba – Rosol, Vladimír Caldr, Jaroslav Korbela – Jiří Lála, Ladislav Svozil, František Černík – Jiří Hrdina , Vladimír Růžička, Pavel Richter.\n\nKanada: Gosselin – Patrick, Daigneault, Grant, Driver, Lidster, Anderson – Flatley, Wilson, Servinis – Dineen, Tippett, Bartell – Lowe, Morroson, Wood – Gagner, Donnelly, Sherven.\n\n19. prosince 1983 - Moskva\nBranky : Viktor Ťumeněv, Skvorcov, Valerij Vasiljev, Alexandr Gerasimov \nBranky : Hessel\nRozhodčí: Kompalla (GER) – Galinovskij, Afanasjev (URS)\nVyloučení: 3:3 (0:0)\n\n20. prosince 1983 - Moskva\nBranky : Gradin, Hjalm, Södergren, P. Eklund, Nordin \nBranky : Skriko\nRozhodčí: Lípa (TCH) – Noskov, Samojlov (URS)\nVyloučení: 3:4 (0:0)\n\n21. prosince 1983 - Moskva\nBranky : Tuohimaa, Oksanen, Nyman \nBranky : Wood\nRozhodčí: Lípa (TCH) – Jegorov, Smirnov (URS)\nVyloučení: 4:5 (3:0)\n\n21. prosince 1983 - Moskva\nBranky : 13. Alexej Kasatonov, 18. Viktor Žluktov, 21. Vjačeslav Fetisov, 27. Igor Larionov, 50. Vjačeslav Fetisov \nBranky : 26. a 30. Vladimír Caldr\nRozhodčí: Lind (SWE) – Prusov, Samojlov (URS)\nVyloučení: 4:5 (0:2)\n\nČSSR: Hašek - Milan Chalupa, Jaroslav Benák, Arnold Kadlec, Miloslav Hořava, Radoslav Svoboda, Eduard Uvíra – Vincent Lukáč, Dárius Rusnák, Igor Liba – Vladimír Caldr, Dušan Pašek, Jaroslav Korbela – Jiří Lála, Ladislav Svozil, František Černík - Jiří Hrdina , Vladimír Růžička, Pavel Richter\n\nSSSR: Treťjak – Vjačeslav Fetisov, Alexej Kasatonov, Zubkov, Tjurikov, Biljaletdinov, Pervuchin, Starikov, Stělnov – Sergej Makarov, Igor Larionov, Vladimir Krutov – Drozděckij, Viktor Žluktov, Michail Vasiljev – Skvorcov, Tjumeněv, Jašin – Gerasimov, Sergej Šepelev, Chomutov.\n\n"}
{"id": "630902", "url": "https://cs.wikipedia.org/wiki?curid=630902", "title": "Pancířové ze Smojna", "text": "Pancířové ze Smojna\n\nPancířové ze Smojna byl nižší šlechtický rod z oblasti Zákup na severu Čech, v jehož řadách bylo i několik loupeživých rytířů. Tento rod se objevuje v období 13. – 15. století.\n\nKde se nacházelo Smojno, od něhož se odvíjela historie rodu \"Pánů ze Smojna\", není dosud přesně známo. Je možné, že se tak nazývalo sídlo (tvrz, hrádek?) u Velenic, nebo ve 3 km vzdálených Zákupech ještě předtím, než zde byl založen zámek. Ve Velenicích jsou zbytky hrádku, který možná oním sídlem byl. Vladykové Pancířové ze Smojna byli zřejmě vazaly - many rodu Vartenberků, pánů z Lipé , či Berků z Dubé.\n\nPrvním známým příslušníkem rodu byl jednooký bojovník \"Fridman ze Smojna\". V roce 1296 je uváděn v listině, kde se Hynek z Dubé mu zavazuje zaplatit 62 marek stříbra. Další zpráva z roku 1306 jej označuje jako narušitele zemského míru. Při korunovaci krále Jana Lucemburského v roce 1311 byl pasován na rytíře. O čtyři roky později je jakožto rytíř Fridman ze Zákup svědkem na jedné z listin Jindřicha z Lipé.Zřejmě právě on nechal založit svým lokátorem u Svitávky osadu, která se stala základem dnešních Zákup a na protější čedičové skále opevněné sídlo i s kostelem svaté Panny Marie. Na tomto místě dnes stojí zákupský zámek. Opodál dal vzniknou další osadě Richinstadt, s níž Česká Ves časem splynula. Kolem roku 1320 Fridman zemřel a majetek převzal jeho syn, také Fridman.\n\nRodina časem zchudla a z některých mužů se stali lapkové a potom byl zván loupeživým celý rod Pancířů. Mnozí z nich byli zapsání v seznamech dlužníků, ale také jako vlastníci mnoha vsí v severních Čechách.\n\nTvrz a vesnici Kunratice u Cvikova měl v roce 1358 v držení Hanuš Pancíř ze Smojna, v roce 1391 již patřily rodu Berků z Dubé.\n\nV roce 1363 je připomínán Ondřej ze Smojna jako patron zákupského kostela společně s Václavem z Vartenburka a znovu je v Zákupech a Velenicích zmiňován v roce 1388 jako \"Pancierz de Zakup alias de Göczendorf\". \nDomnívám se, že zde došlo ke sloučení dvou osob do jedné díky shodě jmen. Fridman z listin z roku 1296 a 1306 nemohl být tím Fridmanem, který byl 7. února 1311 při příležitosti korunovace Jana Lucemburského českým králem pasován tímto na rytíře, když byl jedním ze dvou \"jinochů\" (tím druhým byl syn Bohuslava z Boru, Smil z Krasíkova), kteří drželi nad králem korunu, viz Kronika zbraslavská. Fridman starší - otec - zemřel r. 1320, majetku se ujal Fridman mladší - syn - ten, který byl pasován na rytíře.\n\nDalší známou postavou rodu byl Mikeš, či také uváděn jako Mikuláš Pancíř, který byl loupeživým rytířem. Byl aktivním účastníkem vojenských výprav z let 1429–1430, kradl dokonce i stáda krav v Lužici, je zaznamenána jeho loupeživá výprava do Lužice ve spojenectví s Janem z Vartenberka roku 1444. Byl spojen i s Čeňkem Berkou z Dubé, pánem na Jestřebí. Od roku 1427 žil nedalekém skalním hradu Sloup a loupeživé výpravy po okolí a do Saska podnikal z něj. V roce 1445 mu žitavské vojsko při odvetné výpravě řadu sídel zničilo a také jej zajalo. On slib daný vojsku brzy porušil, hrad i loupeživé výpravy v roce 1448 obnovil. Zachovaly se pověsti o tomto loupeživém rytíři, že byl sťat v Doksech, či jiná, že byl sněden myšmi v obilnici na Myším ostrůvku uprostřed Máchova jezera. V Sloupu byli po roce 1455 jeho synové Jan a Frydman ze Smojna, od nich ho získali roku 1471 Berkové z Dubé.\n\nZnámým loupežníkem byl Jan, řečený Pancíř, kterého podle pověsti dal král Karel IV. po dobytí hradu Žampachu oběsit na zlatém řetěze, který mu sám za záchranu života daroval.\n\nTaké další zprávy o příslušnících rodu jsou útržkovité, známé jen z kupních smluv.\nZ roku 1379 pochází zpráva o zakoupení Vlastibořic u Českého Dubu Hanušem Pancířem ze Smojna. V roce 1394 je doložen Mikuláš Kokotek z Pěnčína z rodu Pancířů Smojenských jako držitel tvrze v Chocnějovicích. \n\nKolem roku 1450 je připomínán Sigmund ze Smojna, jehož synové se nazývali Seletičtí ze Smojna poté, kteří získali tvrz a statek Samšinu (Dymokury na Bydžovsku). Z roku 1573 se zachovala listina, že Jindřich Seletický ze Smojna a na Dymokurech prodal Dymokury.\n\n"}
{"id": "630909", "url": "https://cs.wikipedia.org/wiki?curid=630909", "title": "Bekasi", "text": "Bekasi\n\nBekasi je indonéské velkoměsto na západě ostrova Jáva. V podstatě tvoří východní předměstí Jakarty, zástavba obou měst na sebe přímo navazuje. Metropolitní oblast Jakarty, v níž se Bekasi nachází, se někdy nazývá Jabotabek a jde o jeden z nejlidnatějších sídelních útvarů na světě.\n\nMěsto se v posledních letech rychle rozrůstá, v roce 1990 zde žilo asi 650 000 lidí, dnes se 2 miliony obyvatel patří k největším sídlům Indonésie.\n"}
{"id": "630912", "url": "https://cs.wikipedia.org/wiki?curid=630912", "title": "39/Smooth", "text": "39/Smooth\n\n39/Smooth je první album americké punk rockové skupiny Green Day. Vyšlo 13. dubna 1990. V roce 1991 bylo společně s EP \"The Slappy\" a \"1,000 Hours\" vydáno jako \"1,039/Smoothed Out Slappy Hours\".\n\n"}
{"id": "630915", "url": "https://cs.wikipedia.org/wiki?curid=630915", "title": "František Ševčík", "text": "František Ševčík\n\nFrantišek Ševčík (11. ledna 1942, Vilémovice – 22. července 2017) byl československý hokejový útočník. V roce 2014 byl uveden do Síně slávy českého hokeje.\n\nJeho jméno nese závrt u Vilémovic v Moravském krasu, který se nachází v poli, jež Ševčík vlastnil.\n\nS hokejem začínal v rodných Vilémovicích na Blanensku. V nejvyšší soutěži odehrál první zápas v týmu Rudá hvězda Brno v roce 1961. Zde odehrál 12 sezón a vyhrál pět republikových titulů. Ve 485 odehraných zápasech zaznamenal 172 branek a 108 asistencí. V roce 1973 přestoupil do prvoligového Baníku Karviná, roku 1975 pak do Železáren Prostějov. V letech 1978–1982 působil na amatérské úrovni jako hrající trenér za Metru Blansko a od roku 1983 pak za své rodné Vilémovice. Od 90. let pracoval jako finanční a provozní ředitel fotbalového Boby Brno. V roce 1997 dostal mozkovou mrtvici, po které ochrnul na půlku těla. Zdravotní problémy však překonal a po půlročním pobytu v lázních začal opět chodit.\n\nHokeji se věnoval i jeho syn František.\n\nZemřel 22. července 2017.\n\nPoprvé byl nominován na mistrovství světa 1965. Na svém prvním šampionátu čtyřikrát skóroval a třikrát nahrál na gól. Československo prohrálo jediný zápas, se Sovětským svazem, a získalo stříbrné medaile. Druhá pozvánka přišla pro MS 1966. Scénář turnaje byl podobný, prohra se Sovětským svazem znamenala celkově druhou příčku. Startoval na Zimních olympijských hrách 1968, po turnaji byl nominován do All star teamu. Československá reprezentace se zde opět umístila na druhé příčce. Z dvou následujících mistrovství, 1969 a 1970, si Ševčík odvezl dvě bronzové medaile.\n\nV 95 zápasech v československém dresu nastřílel Ševčík 26 gólů.\n\nStatistika na velkých mezinárodních turnajích\n\n"}
{"id": "630919", "url": "https://cs.wikipedia.org/wiki?curid=630919", "title": "Jabotabek", "text": "Jabotabek\n\nJabotabek je akronym používaný k označení indonéské metropolitní oblasti, která je tvořena Jakartou a přilehlými sídly v provinciích Banten a Západní Jáva. Název je odvozen od počátečních slabik největších sídel (Jakarta, Bogor, Tangerang a Bekasi). Mezi největší města oblasti patří také Depok, proto je někdy používán i delší název Jabodetabek.\n\nJabotabek patří mezi největší aglomerace na světě, v roce 2010 zde žilo 26,6 milionu lidí, přičemž počet obyvatel dále roste. Kromě výše jmenovaných měst jsou do metropolitní oblasti počítány i přilehlé okresy (kabupaten) Bogor, Tangerang a Bekasi.\n"}
{"id": "630924", "url": "https://cs.wikipedia.org/wiki?curid=630924", "title": "Umoření listiny", "text": "Umoření listiny\n\nUmoření listiny je český občanskoprávní institut, druh soudního nesporného řízení, kterým lze nahradit ztracenou nebo zničenou listinu. Touto listinou ale může být zásadně jen taková, která je nutná k uplatnění práva, typicky nějaký cenný papír (např. směnka, šek, akcie, dluhopis). Vkladní knížky umořují pouze banky. Nelze naopak vůbec umořit peníze, loterijní losy, sázenky, vstupenky, jízdenky apod. Po úspěšně proběhlém řízení o umoření je listina zcela nahrazena usnesením soudu, které ji zároveň zruší, takže i kdyby se daná listina později objevila, nebude již mít žádné právní účinky.\n\nUpraveno je v § 303–315 zákona o zvláštních řízeních soudních (do 1. ledna 2014 v § 185i–185s občanského soudního řádu) a zahajuje se jen na návrh, který ale může podat kdokoli, kdo má na umoření právní zájem. Soudem, který řízení vede, je vždy místně příslušný okresní soud. Do již zahájeného řízení může vstoupit státní zastupitelství a hájit v něm veřejný zájem. Důležité je, že po celou dobu řízení neběží lhůty ke splatnosti či zániku práva, staví se i promlčecí doba a s listinou nelze nijak nakládat.\n\nSoud na základě kvalifikovaného návrhu vydá usnesení, tzv. \"edikt\", kterým vyzve toho, kdo má listinu v držení, aby se do 1 roku (u směnek a šeků do 2 měsíců) soudu přihlásil a listinu rovnou předložil, nebo aby podal proti jejímu umoření námitky. Edikt se doručuje účastníkům řízení, pokud jsou známi, a zároveň se vyvěšuje na úřední desce soudu. \n\nJestliže soud během řízení zjistí, že listina ztracena nebo zničena nebyla, nebo dokonce že nikdy ani neexistovala, návrh na její umoření zamítne. Jinak po uplynutí doby k jejímu předložení či k uplatnění námitek musí navrhovatel do 1 měsíce podat další návrh k umoření, pokud jej nepodá, soud řízení zastaví. V případě jeho včasného podání soud vydá usnesení, kterým umořenou listinu nahradí.\n\n"}
{"id": "630927", "url": "https://cs.wikipedia.org/wiki?curid=630927", "title": "Olovník", "text": "Olovník\n\nOlovník může být podle významu a použití:\n\n"}
{"id": "630928", "url": "https://cs.wikipedia.org/wiki?curid=630928", "title": "Vozík", "text": "Vozík\n\nVozík může být:\n\n"}
{"id": "630931", "url": "https://cs.wikipedia.org/wiki?curid=630931", "title": "Rough Diamond (album)", "text": "Rough Diamond (album)\n\nRough Diamond je debutové album britské rockové skupiny Rough Diamond.\n\nSkupinu Rough Diamond založil zpěvák David Byron po svém odchodu od Uriah Heep, společně s bývalým kytaristou Humble Pie Clemem Clempsonem a bývalým bubeníkem Wings Geoffem Brittonem. Album v roce 1977 dosáhlo pozice #103 v žebříčku Billboard 200. Skupina se krátce po vydání tohoto alba rozpadla.\n\n\n"}
{"id": "630932", "url": "https://cs.wikipedia.org/wiki?curid=630932", "title": "Higgins", "text": "Higgins\n\nPříjmení Higgins [\"higinz\"] nosí více různých osobností:\n\n\n\n"}
{"id": "630933", "url": "https://cs.wikipedia.org/wiki?curid=630933", "title": "Difosgen", "text": "Difosgen\n\nDifosgen (systematický název \"trichlormethylchlormethanoát\") je sloučenina se vzorcem ClCOCCl. Tato bezbarvá kapalina je cenným reagenciem v organické syntéze. Difosgen je příbuznou látkou fosgenu, lépe se s ním však zachází, protože je za normálních podmínek kapalina, kdežto fosgen je plyn.\n\nDifosgen se připravuje radikálovou chlorací methylchlorformiátu v UV záření.:\n\nDalší metodou je radikálová chlorace methylformiátu:\n\nPři zahřívání nebo katalyticky (na dřevěném uhlí) se difosgen rozkládá za vzniku fosgenu. To je užitečné pro reakce, kde se tradičně používá fosgen. Například to lze využít pro konverzi aminů na isokyanáty, sekundárních aminů na karbamoylchloridy, karboxylových kyselin na jejich chloridy nebo formamidů na isokyanidy. Difosgen poskytuje dva ekvivalenty fosgenu:\n\nS α-aminokyselinami difosgen poskytuje chlorid-isokyanáty kyselin (OCNCHRCOCl) nebo anhydridy \"N\"-karboxy-aminokyselin, v závislosti na podmínkách. Na vlhkém vzduchu difosgen hydrolyzuje za uvolňování HCl.\n\nDifosgen zaujal místo fosgenu v některých velkoobjemových průmyslových procesech, například výroby (di-)isokyanátů z aminů, protože se s ním bezpečněji zachází.\n\nDifosgen byl původně vyvinut jako dusivá bojová otravná látka pro chemické zbraně, a to několik měsíců po prvním použití fosgenu. Byl použit během 1. světové války jako otravný plyn v dělostřeleckých granátech. První použití na bitevním poli bylo zaznamenáno v květnu 1916. Difosgen byl schopen ničit filtry tehdy používaných ochranných masek.\n\nDifosgen má poměrně vysoký tlak par (1,3 kPa při 20 °C) a při cca 300 °C se rozkládá na fosgen. Nebezpečnost difosgenu je proto podobná jako u fosgenu.\n\n\n"}
{"id": "630934", "url": "https://cs.wikipedia.org/wiki?curid=630934", "title": "Moravská pohraniční dráha", "text": "Moravská pohraniční dráha\n\nMoravská pohraniční dráha (německy \"k.k. privilegierte Mährische Grenzbahn\", zkratka MGB) byla privátní železniční společnost v Rakousko-Uhersku, která v letech 1872–1874 postavila tratě mezi Šternberkem, Šumperkem, Zábřehem a Lichkovem. Získala též dráhu ze Šumperka do Sobotína, která byla postavena už dříve.\n\nHlavními členy konsorcia vlastníků byla sobotínská firma bratří Kleinů a šumperská rodina Oberleithnerů. Koncese na stavbu dráhy jim byla udělena v roce 1871. Zajímavé je, že Kleinové nezadali stavbu své vlastní stavební firmě, která postavila po celé monarchii tisíce kilometrů tratí, ale vídeňské firmě Wiener Eisenbahnen Baugesellschaft, ta však po půl roce zkrachovala a stavbu dokončilo podnikatelství bratří Kleinů. Na stavbě však pracovali většinou dělníci z Itálie. Stavba byla dokončena v roce 1874.\n\nFirma byla známá svou nevybíravou cenovou politikou, kvůli níž nebyly její osobní vlaky příliš využívány a měla význam především v dopravě nákladní.\n\nZáhy po otevření kmenových tratí zasáhla rakouskou ekonomiku hluboká hospodářská krize po krachu na vídeňské burze, k němuž došlo v roce 1873. Situaci společnosti zhoršil propad výkonu regionálního průmyslu a neochota parlamentu sanovat schodkové hospodaření firmy. Již roku 1883 převzaly provoz na tratích MGB státní Kk.StB a zákonem z listopadu 1894 byla pak celá firma k 1. lednu 1895 zestátněna.\n\n\n"}
{"id": "630936", "url": "https://cs.wikipedia.org/wiki?curid=630936", "title": "Nesmrtelná teta", "text": "Nesmrtelná teta\n\nNesmrtelná teta je česká filmová pohádka scenáristy a režiséra Zdeňka Zelenky z roku 1993, kterou režisér napsal na jeden z motivů dvoustránkové pohádky „Rozum a štěstí“ Karla Jaromíra Erbena. Jiřina Bohdalová obdržela za hlavní roli v tomto filmu v roce 1993 Českého lva. Ve své době patřila \"Nesmrtelná teta\" k vůbec nejdražším projektům české kinematografie. Film byl v kinech premiérově uveden 25. listopadu 1993. Televizní premiéra se odehrála na stanici ČT1 24. prosince 1995, kdy byl odvysílán jako štědrovečerní pohádka České televize.\n\nJsme v království krále Ctirada, který je vdovec a má jedinou dceru Pavlínku. V sousedním království si s dětmi hraje mladík, kterému rozumu nebylo dvakrát naděleno. Jmenoval se Matěj, ale nikdo mu neřekl jinak než Jojo. A proto otec rozhodl, aby šel k muzice a našel si tam děvče. Jak se řeklo, tak se také stalo. Šel k muzice a tam se nechal nachytat. Král Ctirad se rozhodl dát zlato, šperky ve třech pytlech Mojmírovu království, které se náhle ocitlo v nouzi. Daň nechal snížit a platy kuchařům zvýšit, ale v brzké době změní názor. Jojo se usadil pod lávkou u potoka. Na lávce se setkali Rozum a Štěstí. Rozum chtěl dát Matějovi rozum, ale není kde nazbyt. A tak mu dal králův rozum. Vtom se jako had připlazila Závist a věděla, co se stalo. Ráno se Matěj rozhodl, že půjde do světa. Závist se dostala na zámek a přeměnila se v jeho sestřenici Stázku. Ta mu radí, aby říkal pravý opak toho, co řekne ona. Ona poví ano a král ne. Když přijel vyslanec krále Mojmíra, okamžitě vše zrušil. Pytle se měly vrátit tam, kam patří, snížit platy kuchařům a zvýšit daně. I když krále prohlídl lékař, byl z toho paf. Nikdo neví, že je ve skutečnosti Závist. Do království přijde Matěj a zakouká se do Pavlínky. Když měl přespat u tetinky, tak se dozvěděl, kdo to je ve skutečnosti. A její hromotluci ho hodili do tůně, protože si myslí, že co sama nemá ani druhý nesmí mít. Štěstí ho dostalo z tůně ven a Matěj se vydal zpět na zámek. V zámecké kapli vyšlo najevo, kdo je ta tetinka. V noci vzala na sebe podobu Pavlínky a tu ráno odvezli někam do lesa. Matěj ji najde a osvobodí ji. Pomocí dvořanů odtáhne Závist o dům dál. A král napravil to, co zrušil, tedy daně snížit, platy zvýšit a pytle jako dar Mojmírovu království.\n \n"}
{"id": "630938", "url": "https://cs.wikipedia.org/wiki?curid=630938", "title": "Farář (rozcestník)", "text": "Farář (rozcestník)\n\nSlovo Farář může znamenat:\n"}
{"id": "630944", "url": "https://cs.wikipedia.org/wiki?curid=630944", "title": "Hrnečku, vař!", "text": "Hrnečku, vař!\n\nHrnečku, vař! je pohádka českého spisovatele Karla Jaromíra Erbena.\n\nPohádka vypráví o chudé vdově, která má jedinou dceru. Vdova chodila v zimě do lesa na dříví, v létě na jahody. Dcera nosila do města prodávat vejce, která jim slepice snesly. Jednou v létě se matka roznemohla a tak šla dcera do lesa na jahody. Vzala si sebou hrnec a kus chleba. Když měla hrnec plný jahod, došla ke studánce, usedla, vyndala si ze zástěry chléb a chtěla obědvat. Najednou se objevila odněkud stará žena, vypadala jako žebračka a držela v ruce hrneček. Požádala jí, jestli by neměla kousek chleba k snědku. Dcera jí dala celý kus svého chleba. Žena jí poděkovala a za odměnu jí dala hrneček a pověděla jí, že když hrneček postaví na stůl a řekne: „Hrnečku, vař!“, hrneček jí navaří tolik kaše, kolik bude chtít. A když bude mít kaše dost, tak jen řekne: „Hrnečku, dost!“ a hrneček přestane vařit. Dcera se vrátila domů a pověděla matce vše, co se jí přihodilo v lese. Hrneček postavila na stůl a řekla: „Hrnečku, vař!“ Když měli kaše s matkou dost, poručila hrnečku: „Hrnečku, dost!“ Když se najedly, šla dcera do města prodat několik vajec. Matka se nemohla dcery dočkat a měla už také hlad, postavila hrneček na stůl a sama řekla: „Hrnečku, vař!“. Matka ale zapomněla, co má říct, aby hrníček přestal vařit. A tak se kaše valila z hrníčku na stůl, ze stolu na lavici, z lavice na zem, ze světnice, z chaloupky, až na náves. Dcera se mezitím vrátila a hrnečku poručila: „Hrnečku, dost!“ Ale na návsi bylo už tolik kaše, že si sedláci museli cestu domů prokousat. \n\n\n"}
{"id": "630948", "url": "https://cs.wikipedia.org/wiki?curid=630948", "title": "Tři zlaté vlasy děda Vševěda", "text": "Tři zlaté vlasy děda Vševěda\n\nTři zlaté vlasy děda Vševěda je pohádka Karla Jaromíra Erbena.\n\n\n\n"}
{"id": "630951", "url": "https://cs.wikipedia.org/wiki?curid=630951", "title": "Dlouhý, Široký a Bystrozraký", "text": "Dlouhý, Široký a Bystrozraký\n\nDlouhý, Široký a Bystrozraký je pohádka českého spisovatele Karla Jaromíra Erbena.\n\n\n\n\n"}
{"id": "630952", "url": "https://cs.wikipedia.org/wiki?curid=630952", "title": "Dvojčata (pohádka)", "text": "Dvojčata (pohádka)\n\nDvojčata je pohádka českého spisovatele Karla Jaromíra Erbena.\n\nPohádka vypráví o jedné královně a králi, kteří nemohli mít žádné děti. Jednoho dne k nim přijde stará žena se sedmi dětmi a prosí je, aby jí dali něco pro ty děti. Královnu to rozesmutnilo. Žena jí poradila, aby dala vylovit jednu rybu z rybníků pana krále. Tu rybu sní, co nedojí dá kobyle, co kobyla nesní dá psici, a co nesní psice, tak ty kůstky zakope do zahrady. Když přijde čas, královně se narodí dva synáčci, kobyla dvě hříbata běloušci, psici dva pejsci hnědoušci a v zahradě vyrostou dva proutky jako mečíky samorosty. Za rok vyrostou chlapci jako za sedm let, za dva jako za čtrnáct let a za tři jsou už jako dospělí mládenci. Rozhodli se, že pojedou do světa. Vyměnili si své koně, psy a meče. Přijeli do hustého lesa. V lesa stál velký dub, který rozděloval cestu na dvě. Každá princ se vydal jednou cestou.\n\n\n"}
{"id": "630955", "url": "https://cs.wikipedia.org/wiki?curid=630955", "title": "Cena Izvestijí 1984", "text": "Cena Izvestijí 1984\n\nOsmnáctý ročník Ceny Izvestijí se konal od 16. do 21. 12. 1984 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n SSSR – SRN 6:0 (2:0, 0:0, 4:0)\n\n16. prosince 1984 – Moskva\nBranky : 2x Vjačeslav Fetisov, Sergej Makarov, Viktor Žluktov, Sergej Světlov, Varnakov.\nBranky : nikdo\nRozhodčí: Šubrt (TCH) – Galinovskij, Pavlovskij (URS)\nVyloučení: 5:4 (1:0)\n\n16. prosince 1984 – Moskva\nBranky : 33. Vincent Lukáč, 58., 60. Petr Klíma\nBranky : 23. Thelvén\nRozhodčí: Karandin – Smirnov, Samojlov (URS)\nVyloučení: 8:8 (0:1, 1:0)\n\nČSSR: Jiří Králík – Radoslav Svoboda, Jaroslav Benák, Arnold Kadlec, Bakoš, Peter Slanina, Antonín Stavjaňa, Mojmír Božík, Bokroš – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Dárius Rusnák, Petr Klíma – Jiří Hrdina, Dušan Pašek, Pavel Richter.\n\nŠvédsko: Ridderrwall – Thelvén, Eldebrink, Svensson, Albelin, Samuelsson, Bo Ericsson, Åhlén, Lindgren – Gradin, Eklund, Öhling – Carlsson, Stålnacke, K. Niemi – K. Johansson, Pauna, L. G. Pettersson – Granstedt, Stridh, Bergqvist.\n\n17. prosince 1984 – Moskva\nBranky : Stålnacke, Pettersson \nBranky : Blum\nRozhodčí: Mäkelä (FIN) – Jegorov, Prusov (URS)\nVyloučení: 5:9 (0:0)\n\n17. prosince 1984 – Moskva\nBranky : 3x Alexej Kasatonov, Vjačeslav Bykov, Vjačeslav Fetisov, Sergej Makarov, Igor Larionov, Gimajev\nBranky : Helminen\nRozhodčí: Henricksson (SWE) – Komisarov, Palačev (URS)\nVyloučení: 4:5 (3:0)\n\n18. prosince 1984 – Moskva\nBranky : 9. a 29. Igor Liba, 30. Pavel Richter, 51. Dárius Rusnák \nBranky : 5. Vuori, 18. Suoraniemi, 24. Järvelä, 37. Susi, 51. Tuohimaa, 57. Helminen\nRozhodčí: Kompalla (GER) – Galinovskij, Pavlovskij (URS)\nVyloučení: 2:4\n\nČSSR: Jaromír Šindel (24. Jiří Králík) – Mojmír Božík, Jaroslav Benák, Arnold Kadlec, Bakoš, Peter Slanina, Antonín Stavjaňa, Bokroš – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Dárius Rusnák, Petr Klíma – Jiří Hrdina, Dušan Pašek, Pavel Richter.\n\nFinsko: Takko – Ruotanen, Lehto, Hirsimäki, Virtanen, Nikander, Suoraniemi, Sirén, Lepistö – Arbelius, Järvelä, Järvenpää – Melametsä, Tuohimaa, Vuori – Kiimalainen, Ruuttu, Suikkanen – Sirviö, Helminen, Susi.\n\n19. prosince 1984 – Moskva\nBranky : 5. Reindl, 35. Reindl, 50. Kiessling \nBranky : 13. Jiří Lála, 15. Ladislav Svozil, 17. Petr Klíma, 29. Jiří Lála, 34. Igor Liba, 43. Petr Rosol, 46. Vladimír Caldr, 46. Dušan Pašek, 49. Vincent Lukáč, 51. Vincent Lukáč\nRozhodčí: Henricksson (SWE) – Komisarov, Palačov (URS)\nVyloučení: 8:9 (1:2, 1:0)\n\nČSSR: Jiří Králík – Peter Slanina, Jaroslav Benák, Arnold Kadlec, Bokroš, Mojmír Božík, Antonín Stavjaňa – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Dárius Rusnák, Petr Klíma – Jiří Hrdina, Dušan Pašek, Pavel Richter.\n\nNěmecko: Hoppe – Kiessling, Kretschmer, Blum, Scharf, Reil, Berndaner, Medicus, Schuster – Kuhl, Kühnhackl, Wolf – Reindl, Truntschka, Höfner – Mörz, Betz, Hegen – Schiller, Obresa, Kammerer.\n\n19. prosince 1984 – Moskva\nBranky : Varnakov, Sergej Světlov, Nikolaj Drozděckij, Sergej Jašin, Vasilij Pěrvuchin, Anatolij Semjonov, Vjačeslav Bykov, Sergej Makarov, Skvorcov, Vladimir Krutov.\nBranky : nikdo\nRozhodčí: Kompalla (GER) – Galinovskij, Pavlovskij (URS)\nVyloučení: 1:1 (1:0)\n\n20. prosince 1984 – Moskva\nBranky : 2x Gradin, Eldebrink, Pettersson, Carlsson \nBranky : Ruotanen, Narvanmaa, Ruuttu\nRozhodčí: Šubrt (TCH) – Samojlov, Smirnov (URS)\nVyloučení: 7:8 (0:0)\n\n21. prosince 1984 – Moskva\nBranky : 2x Järvenpää, 2x Ruuttu, Arbelius, Suikkanen \nBranky : 2x Höffner, Kühnhackl.\nRozhodčí: Karandin – Noskov, Afanasjev (URS)\nVyloučení: 8:6 (1:1, 1:0)\n\n21. prosince 1984 – Moskva\nBranky : 7. Vladimir Krutov, 29. Sergej Makarov, 38. Sergej Jašin, 44. Igor Larionov, 55. Leonov.\nBranky : nikdo\nRozhodčí: Kompalla (GER) – Jegorov, Prusov (URS)\nVyloučení: 5:8 (0:1)\n\nČSSR: Jiří Králík – Peter Slanina, Jaroslav Benák, Mojmír Božík, Antonín Stavjaňa, Arnold Kadlec, Bokroš, Bakoš – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Dárius Rusnák, Petr Klíma – Jiří Hrdina, Dušan Pašek, Pavel Richter.\n\nSSSR: Vladimir Myškin – Alexej Kasatonov, Vjačeslav Fetisov, Zinetula Biljaletdinov, Vasilij Pěrvuchin, Alexej Gusarov, Gimajev, Igor Stělnov, Sergej Starikov – Sergej Makarov, Igor Larionov, Vladimir Krutov – Sergej Světlov, Anatolij Semjonov, Sergej Jašin – Nikolaj Drozděckij, Viktor Žluktov, Leonov – Skvorcov, Vjačeslav Bykov, Varnakov.\n\n"}
{"id": "630960", "url": "https://cs.wikipedia.org/wiki?curid=630960", "title": "Karel I. Martel", "text": "Karel I. Martel\n\nKarel Martel z Anjou (italsky \"Carlo Martello d'Angiò\", 1271, Neapol – 12. srpna 1295 Neapol) byl princ ze Salerna a titulární uherský král. Dante Alighieri ve své Božské komedii Karla i s chotí umístil do Ráje.\n\nKarel byl nejstarším synem neapolského krále Karla II. a uherské princezny Marie, dcery krále Štěpána V. Již roku 1274 byl díky politické aktivitě svého děda Karla z Anjou zasnouben s dcerou římského krále Rudolfa, její jméno nebylo v prvních dohodách uvedeno, ale podle svědectví jiných pramenů se jednalo o mladičkou Gutu, pozdější českou královnu, teprve později došlo k výměně za její sestru Klemencii. Dynastická svatba Habsburků s Anjouovci se konala v lednu roku 1281 ve Vídni.\nNevěsta byla o devět let starší než desetiletý ženich a první potomek, syn Karel Robert, se narodil o sedm let později.\n\nRoku 1282 se Sicílie vzbouřila proti nadvládě Anjouovců a v následných bojích byl Aragonci zajat Karlův otec. Svým pádem do zajetí proti sobě velmi popudil svého otce a ten nástupcem trůnu po dobu synovy nepřítomnosti určil vnuka Karla Martela. Regentem měl do doby synova návratu ze zajetí nebo dosažení vnukovy plnoletosti být Robert z Artois. Karel II. se po propuštění ze zajetí na jaře 1289 nechal korunovat a Karel Martel téhož roku společně otcem a s Robertem z Artois získal první válečnou zkušenost během nových bojů s Aragonci. Roku 1290 byl v Uhrách zavražděn Karlův strýc Ladislav IV. a Karel Martel vznesl svůj nárok na uherský trůn. Vzhledem k vratké politické situaci na domácí půdě se nikdy do Uher nevydal, za podpory části uherské šlechty se stal pouze titulárním uherským králem, a skutečná koruna nakonec připadla Ondřejovi III.\n\nKarel zemřel v srpnu 1295, krátce před svými čtyřiadvacátými narozeninami a byl pohřben v katedrále v Neapoli společně s manželkou Klemencií. Uherskou korunu získal až jejich syn Karel Robert.\n\n"}
{"id": "630961", "url": "https://cs.wikipedia.org/wiki?curid=630961", "title": "Cena Izvestijí 1985", "text": "Cena Izvestijí 1985\n\nDevatenáctý ročník Ceny Izvestijí se konal od 16. do 21. 12. 1985 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n Československo - Švédsko 3:3 (2:0, 1:2, 0:1)\n\n16. prosince 1985 - Moskva\nBranky : 10. Arnold Kadlec, 20. a 35. Vladimír Růžička \nBranky : 29. Pauna, 31. Södergren, 57. Pettersson\nRozhodčí: Koskinen (FIN) – Kalinovskij, Pavlovskij (URS)\nVyloučení: 4:4 (1:1)\n\nČSSR: Jaromír Šindel – Mojmír Božík, Jaroslav Benák, Arnold Kadlec, Miloslav Hořava, Antonín Stavjaňa, František Musil – Dornič, Dárius Rusnák, Igor Liba – Otakar Janecký (41. Petr Rosol), Vladimír Růžička, Jiří Hrdina – Jiří Lála, Dušan Pašek, Jiří Šejba – Oldřich Válek, Ladislav Svozil, Vladimír Caldr.\n\nŠvédsko: Lilljebjörn – Ivarsson, Kihlström, Lusth, Albelin, Nordmark, Samuelsson, Ekroth, Eldebrink – Hjälm, Pauna, Pettersson – Öhling, Ljungbergh, Hansen – Bergqvist, Carlsson, Södergren – Eklund, Johansson, Gradin.\n\n16. prosince 1985 - Moskva\nBranky : 2x Alexej Gusarov, Igor Larionov, Zinetula Biljaletdinov, Sergej Jašin, Alexandr Gerasimov, Vjačeslav Fetisov, Agejkin – McLaren, Boyko.\nBranky : McLaren, Boyko\nRozhodčí: Jirka (TCH) – Jegorov, Prusov (URS)\nVyloučení: 8:10 (1:0)\n\nSSSR: Sergej Mylnikov – Alexej Gusarov, Igor Stělnov, Zinetula Biljaletdinov, Vasilij Pěrvuchin, Vjačeslav Fetisov, Alexej Kasatonov, Jevdokimov, Mikulčik – Sergej Makarov, Igor Larionov, Vladimir Krutov – Sergej Světlov, Anatolij Semjonov, Sergej Jašin – Alexandr Gerasimov, Viktor Ťumeněv, Leonov – Agejkin, Sergej Šepelev, Kapustin.\n\nKanada: Kemp (21. Raymond) – Cavallini, Yawney, Felix, Clarke, Benning, Stiles – Ronning, Millar, McLaren – Joseph, Bouliane, Karpan – Boyko, Cote, Berry – Brown, Proft.\n\n17. prosince 1985 - Moskva\nBranky : 2x Carlsson, Södergren, Nordmark, Gradin, Pettersson \nBranky : McLaren\nRozhodčí, Karandin – Jegorov, Prusov (URS)\nVyloučení: 5:5 (0:1, 2:0)\n\nŠvédsko: Lilljebjörn – Ivarsson, Kihlström, Nordmark, Samuelsson, Lusth, Albelin, Ekroth, Eldebrink – Eklund, Johansson, Gradin – Bergqvist, Carlsson, Södergren – Hjälm, Pauna, Pettersson – Eklund, Molin, Hansen.\n\nKanada: Raymond – Yawney, Stiles, Felix, Benning, Clarke, Cavallini – Millar, Ronning, McLaren – Boyko, Cote, Berry – Karpan, Brown, Proft – Joseph, Bouliane.\n\n17. prosince 1985 - Moskva\nBranky : Vjačeslav Fetisov, Agejkin, Alexandr Gerasimov, Sergej Světlov \nBranky : Jalonen\nRozhodčí: Frederiksson (SWE) – Galinovskij, Pavlovskij (URS)\nVyloučení: 3:4 (0:0)\n\nSSSR: Sergej Mylnikov – Alexej Gusarov, Igor Stělnov, Zinetula Biljaletdinov, Vasilij Pěrvuchin, Alexej Kasatonov, Vjačeslav Fetisov, Jevdokimov, Mikulčik – Sergej Makarov, Igor Larionov, Vladimir Krutov – Sergej Světlov, Anatolij Semjonov, Sergej Jašin – Alexandr Gerasimov, Viktor Ťumeněv, Leonov – Agejkin, Sergej Šepelev, Kapustin.\n\nFinsko: Kamppuri – Nikander, Suoraniemi, Grönstrand, Eloranta, Markus Lehto, Tuomi, Narvanmää, Petteri Lehto – Makkonen, Tuohimaa, Javanainen – Lindgren, Lehtonen, Arbelius – Suikkanen, Jalonen, Järvenpää – Vilander, Ruuttu, Vuori.\n\n18. prosince 1985 - Moskva\nBranky : 18. Igor Liba\nBranky : 54. Arbelius\nRozhodčí: Sparks (CAN) – Bokarev, Komisarov (URS)\nVyloučení: 3:4 (1:0)\n\nČSSR: Dominik Hašek – Peter Slanina, Miloslav Hořava, Mojmír Božík, Jaroslav Benák, Antonín Stavjaňa, František Musil – Otakar Janecký (41. Dornič), Dárius Rusnák, Igor Liba – Petr Rosol, Vladimír Růžička, Jiří Hrdina – Jiří Lála, Dušan Pašek, Jiří Šejba – Oldřich Válek, Ladislav Svozil, Vladimír Caldr.\n\nFinsko: Tammi – Nikander, Suoraniemi, Grönstrand, Eloranta, Markus Lehto, Tuomi, Narvanmää, Petteri Lehto – Makkonen, Tuohimaa, Javanainen – Lindgren, Lehtonen, Arbelius – Suikkanen, Jalonen, Järvenpää – Vilander, Ruuttu, Vuori.\n\n19. prosince 1985 - Moskva\nBranky : 3. Dušan Pašek, 12. Vladimír Růžička, 17. Jiří Lála, 38. Jiří Hrdina, 42. Jiří Lála, 45. Mojmír Božík, 54. Petr Rosol \nBranky : 2. McLaren, 45. Ronning\nRozhodčí: Kompala (GER) – Galinovskij, Pavlovskij (URS)\nVyloučení: 5:5 (1:0, 1:0)\n\nČSSR: Jaromír Šindel – Arnold Kadlec, Miloslav Hořava, Mojmír Božík, Jaroslav Benák, Peter Slanina, František Musil – Petr Rosol, Vladimír Růžička, Jiří Hrdina – Jiří Lála, Dárius Rusnák, Igor Liba – Dornič, Dušan Pašek, Jiří Šejba – Oldřich Válek, Ladislav Svozil, Vladimír Caldr.\n\nKanada: Kemp – Yawney, Stiles, Felix, Clarke, Cavallini, Benning – Karpan, Brown, Proft – Millar, Ronning, McLaren – Boyko, Cote, Berry – Joseph, Bouliane.\n\n19. prosince 1985 - Moskva\nBranky : 2x Agejkin, 2x Vladimir Krutov, 2x Alexandr Gerasimov, Igor Larionov, Sergej Makarov, Zinetula Biljaletdinov, Alexej Kasatonov \nBranky : Hjälm\nRozhodčí: Tyszkiewicz (POL) – Prusov, Jegorov (URS)\nVyloučení: 4:4 (2:0)\n\nSSSR: Sergej Mylnikov (31. Bělošejkin) – Alexej Gusarov, Igor Stělnov, Zinetula Biljaletdinov, Vasilij Pěrvuchin, Alexej Kasatonov, Vjačeslav Fetisov, Jevdokimov, Mikulčik – Sergej Makarov, Igor Larionov, Vladimir Krutov – Sergej Světlov, Anatolij Semjonov, Sergej Jašin – Alexandr Gerasimov, Viktor Ťumeněv, Leonov – Agejkin, Sergej Šepelev, Kapustin.\n\nŠvédsko: Lilljebjörn – Ekroth, Eldebrink, Kihlström, Ivarsson, Samuelsson, Nordmark, Lusth, Albelin – Eklund, Johansson, Gradin – Hjälm, Pauna, Pettersson – Bergqvist, Carlsson, Södergren – Öhling, Ljungbergh, Hansen.\n\n20. prosince 1985 - Moskva\nBranky : Pauna, Karlsson, Eklund \nBranky : Ruuttu\nRozhodčí: Sparks (CAN) – Bokarev, Komisarov (URS)\nVyloučení: 3:5 (0:1)\n\n21. prosince 1985 - Moskva\nBranky : Joseph, Yawney, Karpan, McLaren, Stiles \nBranky : Vuori, Suikkanen, Järvenpää, Tuohimaa\nRozhodčí: Kompalla (GER) – Galinovskij, Pavlovskij (URS)\nVyloučení: 4:6 (2:1)\n\nKanada: Raymond (21. Kemp) – Benning, Proft, Felix, Yawney, Cavallini, Stiles – Karpan, Joseph, Bouliane – Millar, Ronning, McLaren – Boyko, Cote, Berry – Brown.\n\nFinsko: Tammi – Nikander, Suoraniemi, Eloranta, Grönstrand, Markus Lehto, Tuomi, Narvanmä, Petteri Lehto – Makkonen, Tuohimaa, Javanainen – Suikkanen, Jalonen, Järvenpää – Lindgren, Lehtonen, Arbelius – Vilander, Ruuttu, Vuori.\n\n21. prosince 1985 - Moskva\nBranky : 45. Vladimir Krutov\nBranky : 24. Dárius Rusnák, 51. Jiří Lála, 56. Dušan Pašek \nRozhodčí: Koskinen (FIN) – Prusov, Jegorov (URS)\nVyloučení: 7:6 (0:1)\n\nČSSR: Dominik Hašek – Mojmír Božík, Jaroslav Benák, Peter Slanina, Miloslav Hořava, Antonín Stavjaňa, František Musil – Petr Rosol, Vladimír Růžička, Jiří Hrdina – Jiří Lála, Dárius Rusnák, Igor Liba – Dornič, Dušan Pašek, Jiří Šejba – Oldřich Válek, Otakar Janecký, Ladislav Svozil, Vladimír Caldr.\n\nSSSR: Sergej Mylnikov – Alexej Gusarov, Igor Stělnov, Zinetula Biljaletdinov, Vasilij Pěrvuchin, Vjačeslav Fetisov, Alexej Kasatonov, Jevdokimov, Mikulčik – Sergej Makarov, Igor Larionov, Vladimir Krutov – Sergej Světlov, Anatolij Semjonov, Sergej Jašin – Alexandr Gerasimov, Viktor Ťumeněv, Leonov – Agejkin, Sergej Šepelev, Kapustin.\n\n Alexandr Gerasimov 6 (4 + 2)\n\n\n"}
{"id": "630968", "url": "https://cs.wikipedia.org/wiki?curid=630968", "title": "Arrondissement Brive-la-Gaillarde", "text": "Arrondissement Brive-la-Gaillarde\n\nArrondissement Brive-la-Gaillarde je francouzský arrondissement ležící v departementu Corrèze v regionu Limousin. Člení se dále na 15 kantonů a 99 obcí.\n\n"}
{"id": "630973", "url": "https://cs.wikipedia.org/wiki?curid=630973", "title": "Cena Izvestijí 1986", "text": "Cena Izvestijí 1986\n\nDvacáctý ročník Ceny Izvestijí se konal od 16. do 21. 12. 1986 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n Švédsko - Československo 2:1 (0:0, 2:0, 0:1)\n\n16. prosince 1986 - Moskva\nBranky : 26. Samuelsson, 37. Södergren \nBranky : 48. Jiří Hrdina\nRozhodčí: Juhola (FIN) – Prusov, Komisarov (URS)\nVyloučení: 8:6 (1:1)\n\nČSSR: Dominik Hašek – Luděk Čajka, Stanislav Mečiar, Miloslav Hořava, Suchánek, Mojmír Božík, Jaroslav Benák, Antonín Stavjaňa, Bedřich Ščerban – Otakar Janecký, Dušan Pašek, Jiří Šejba – Petr Rosol, Vladimír Růžička (25. Dárius Rusnák), Petr Vlk – David Volek, Jiří Hrdina, Doležal – Oldřich Válek, Rostislav Vlach, František Černý.\n\nŠvédsko: Lilljebjörn – Karlsson, Samuelsson, Kihlström, Andersson, Eriksson, Albelin – Pauna, Rundqvist, Lundh – Bergqvist, Gustafsson, Södergren – Sundström, Eklund, Pettersson – Hjälm, Ljundbergh, Gradin (31. Roupe).\n\n16. prosince 1986 - Moskva\nBranky : 2. Michail Tatarinov, 9. Charin, 27. Igor Larionov, 37. Andrej Chomutov, 57. Anatolij Semjonov \nBranky : 52. Berry\nRozhodčí: Olsson (SWE) – Galinovskij, Pavlovskij (URS)\nVyloučení: 7:8 (0:0, 1:0)\n\n17. prosince 1986 - Moskva\nBranky : 39. Andrej Chomutov, 40. Igor Larionov \nBranky : 23. Kurkinen, 30. a 50. Torkki.\nRozhodčí: Geiger (CAN) – Prusov, Komisarov (URS)\nVyloučení: 2:4 (0:0)\n\n17. prosince 1986 - Moskva\nBranky : 18. Albelin, 22. Andersson, 25. Bergqvist, 42. Ljundbergh \nBranky : 5. Zalapski, 10. Berry, 20. Berry, 20. Joseph, 46. Zalapski, 51. Ronning.\nRozhodčí: Šubrt (TCH) – Pavlovskij, Galinovskij (URS)\nVyloučení: 5:6 (0:1)\n\n18. prosince 1986 - Moskva\nBranky : 13. Dušan Pašek, 19. Jiří Hrdina, 20. Jiří Doležal, 26. Dárius Rusnák, 46. Jiří Hrdina\nBranky : 12. Jalo, 14. Laitinen, 36. Neuvonen, 40. Neuvonen, 53. Jutila\nRozhodčí: Tyszkiewicz (POL) – Galinovskij, Pavlovskij (URS)\nVyloučení: 2:3 (0:0)\n\nČSSR: Jaromír Šindel - Luděk Čajka, Stanislav Mečiar, Suchánek, Miloslav Hořava, Mojmír Božík, Jaroslav Benák, Antonín Stavjaňa, Bedřich Ščerban – Otakar Janecký, Dušan Pašek, Jiří Šejba – Petr Rosol, Dárius Rusnák, František Černý – David Volek, Jiří Hrdina, Jiří Doležal – Oldřich Válek, Jiří Kučera, Petr Vlk.\n\nFinsko: Myllys – P. Lehtonen, Lumme, Virta, Virtanen, Jutila, Kuusisto, Ruatanen, Salo – Järvi, Jalo, Neuvonen – Vilander, E. Lehtonen, Vuori – Kurkinen, Torkki, Järvelä – Tuomisto, Jalonen, Laitinen.\n\n19. prosince 1986 - Moskva\nBranky : 7. Nemeth \nBranky : 3. Jiří Doležal, 43. Bedřich Ščerban, 49. Petr Vlk, 53. Jiří Šejba \nRozhodčí: Juhola (FIN) – Prusov, Komissarov (URS)\nVyloučení: 4:5 (0:0) navíc Habscheid na 10 min.\n\nČSSR: Dominik Hašek – Luděk Čajka, Miloslav Hořava, Mojmír Božík, Jaroslav Benák, Antonín Stavjaňa, Bedřich Ščerban – Otakar Janecký, Dušan Pašek, Jiří Šejba – Petr Rosol, Dárius Rusnák, František Černý – David Volek, Jiří Hrdina, Jiří Doležal – Jiří Kučera (21. Oldřich Válek), Rostislav Vlach, Petr Vlk.\n\nKanada: Burke – Yawney, Zalapski, Reierson, Trader, Felix, Stiles – Karpan, Doucet, Schreiber – Vilgrain, Ronning, McLaren – Habscheid, Sherven, Berry – Joseph, Stapleton, Nemeth.\n\n19. prosince 1986 - Moskva\nBranky : 14. Vasilij Pěrvuchin, 20. Andrej Chomutov, 28. Igor Stělnov, 33. Vjačeslav Bykov, 34. Němčinov, 46. Sergej Makarov\nBranky : nikdo\nRozhodčí: Šubrt (TCH) – Pavlovskij, Galinovskij (URS)\nVyloučení: 3:3 (1:0)\n\n20. prosince 1986 - Moskva\nBranky : 17. Södergren, 40. Rundqvist\nBranky : nikdo\nRozhodčí: Geiger (CAN) – Prusov, Komisarov (URS)\nVyloučení: 4:5 (0:0)\n\n21. prosince 1986 - Moskva\nBranky : 5. Habscheid, 10. McLaren, 49. Vilgrain\nBranky : 20. Jalo, 22. Kuusisto.\nRozhodčí: Olsson (SWE) – Pavlovskij, Galinovskij (URS)\nVyloučení: 2:2 (0:0)\n\n21. prosince 1986 - Moskva\nBranka : 13. Sergej Makarov.\nBranka : nikdo\nRozhodčí: Kompalla (GER) – Prusov, Komissarov (URS)\nVyloučení: 6:4 (0:1)\n\nČSSR: Jaromír Šindel – Luděk Čajka, Miloslav Hořava, Mojmír Božík, Jaroslav Benák, Bedřich Ščerban, Antonín Stavjaňa – Otakar Janecký, Dušan Pašek, Jiří Šejba – Petr Rosol, Rostislav Vlach, František Černý – David Volek, Jiří Hrdina, Jiří Doležal – Oldřich Válek, Jiří Kučera, Petr Vlk.\n\nSSSR: Jevgenij Bělošejkin – Alexej Kasatonov, Vjačeslav Fetisov, Michail Tatarinov, Vasilij Pěrvuchin, Sergej Starikov, Igor Stělnov, Fatkullin, Ťjurikov – Sergej Makarov, Igor Larionov, Vladimir Krutov – Jašin, Sergej Světlov, Anatolij Semjonov – Andrej Chomutov, Vjačeslav Bykov, Varnakov – Prjachin, Chmyljov, Němčinov – Charin, Semak.\n\n"}
{"id": "630974", "url": "https://cs.wikipedia.org/wiki?curid=630974", "title": "Poupata (hudební skupina)", "text": "Poupata (hudební skupina)\n\nPoupata byla česká folková a trampská skupina. Hrála především písně kapelníka Víti Troníčka a dále Radky Klečkové. Během působení kapela získala řadu cen, včetně Porty (rok 1997), Mohelnického dostavníku či nejprestižnějšího folkového festivalu Zahrada. Dvakrát získala ocenění objev roku v anketě časopisu v anketě časopisu Folk & Country (1993 a 1997)\nKapela vznikla v roce 1992, po celou dobu hrála prakticky ve stejném složení. V roce 2002 opouští skupinu Šárka Nováková, kterou nahrazuje zpěvačka Zdena Němcová. V roce 2003 kapelu opouští jedna z vůdčích osob Andrea Troníčková a kapela se rozpadá.\n\n\n\n\n\n"}
{"id": "630975", "url": "https://cs.wikipedia.org/wiki?curid=630975", "title": "Poupata", "text": "Poupata\n\nPoupata je množné číslo slova poupě a může znamenat:\n\n"}
{"id": "630978", "url": "https://cs.wikipedia.org/wiki?curid=630978", "title": "Jurisdikcionalismus", "text": "Jurisdikcionalismus\n\nJurisdikcionalismus je způsob správy církve, v níž má značnou úlohu panovník. Sám rozhoduje o pravidlech, kterými se církev vůči státu řídí, a někdy se vměšuje i do záležitostí uvnitř církve. Rozvinul se v protestantských státech zejména v 17. a 18. století.\n\nUplatňoval se v Německu, ve Francii, ve Španělsku a rakouských oblastech. Velmi radikálně jej uplatňoval císař Josef II..\n\nTato podoba katolického jurisdikcionalismu se vyvinula ve Francii. Usilovala o úplnou nezávislost na papeži a podrobení se státu. Základy galikanismu pochází z roku 1438, kdy Karel VII. vydal svoji Pragmatickou sankci.\n"}
{"id": "630979", "url": "https://cs.wikipedia.org/wiki?curid=630979", "title": "Johana Krtičková", "text": "Johana Krtičková\n\nJohana Krtičková (* 27. května 1998) je česká dětská herečka a dabérka.\n\nOd svých čtyř let veřejně vystupuje. Její první rolí byla Lucinka v televizním seriálu \"Pojišťovna štěstí\", účinkovala i v seriálu \"Rodinná pouta\". Hraje i ve filmech a televizních reklamách a také v Činoherním klubu ve hře \"U Kočičí bažiny\". Kromě hraní nadabovala řadu postav ve filmech (většinou animovaných).\nJe dcerou dabérky Hany Krtičkové. Se svým bratrem Štěpánem, který také hraje ve filmech, se často setkává při dabingu.\nDle svých slov hraje na housle asi od svých pěti let, občas i na koncertech, učí se zpívat a herectví ji baví. Žije v Dřetovicích.\n\n\n\n\n\n"}
{"id": "630983", "url": "https://cs.wikipedia.org/wiki?curid=630983", "title": "J. J. Abrams", "text": "J. J. Abrams\n\nJeffrey Jacob „J. J.“ Abrams (* 27. června 1966 New York) je americký filmový a televizní producent, scenárista, režisér, herec a skladatel. Narodil se v židovské rodině v New Yorku a vyrůstal v Los Angeles. Psal a produkoval celovečerní filmy už předtím, než se podílel na vytvoření amerického televizního seriálu \"Felicity\" (1998–2002). Dále vytvořil nebo se podílel na vzniku seriálů \"Alias\" (2001–2006), \"Ztraceni\" (2004–2010), \"Hranice nemožného\" (2008–2013) a \"Undercovers\" (2010). Abrams také režíroval filmy \"\" (2006), \"Star Trek\" (2009), \"Super 8\" (2011), \"\" (2013) a \"\" (2015).. Produkoval také film \"Monstrum\" (2008). \n\n\n\n"}
{"id": "630985", "url": "https://cs.wikipedia.org/wiki?curid=630985", "title": "Polina Semionovová", "text": "Polina Semionovová\n\nPolina Semionovová (: , : , * 13. září 1984, Moskva) je ruská baletka, primabalerina Státního baletu Berlín.\n\nUž v průběhu studií na moskevské Státní akademii choreografie si získala celosvětovou proslulost, a to zejména díky úspěchům na prestižních tanečních soutěžích (první ceny v Moskvě 2001 a Petrohradě 2002 a první juniorskou cenu v Nagoji 2002). I díky tomu okamžitě získala sólové angažmá v baletním souboru Státní opery v Berlíně, což se ve věku 17 let žádné jiné baletce v historii souboru nepodařilo, a v roce 2004 se stala první sólistkou Státního baletu Berlín. Do Berlína si ji pozvala tamní hvězda Vladimir Malachov, jehož se okamžitě stala jevištní partnerkou.\n\nOd sezóny 2005-6 je stálou hostující sólistkou ve Vídeňské státní opeře, pravidelně hostuje také na dalších světových scénách. V roce 2011 debutovala v roli Kitri jako sólistka Amerického baletního divadla, jehož první sólistkou se stala v září 2012.\n\nJejí repertoár zahrnuje prakticky všechny velké role v klasických baletech, nastudovala také řadu představení soudobých choreografů (Jiří Kylián, Uwe Scholz, Maurice Béjart, Roland Petit, William Forsythe ad.) včetně vystoupení ve světových premiérách. Malachov pro ni vytvořil choreografii Prokofjevovy \"Popelky \"a Mauro Bigonzetti roli Tvořivosti v \"Caravaggiovi\". Od neoklasických choreografů nastudovala např. hlavní role v baletech George Balanchina, Johna Cranka, Kennetha MacMillana nebo Fredericka Ashtona.\n\nVyniká silnou technikou a skvělými liniemi. V roce 2005 byla za roli Nikie v baletu \"Bajadéra\" nominována na Cenu Benois. V témže roce získala Cenu německých kritiků, v roce 2007 byla kritiky vyhlášena nejlepší tanečnicí v zemi. V roce 2014 byla za několik rolí ztvárněných v Americkém baletním divadle nominována na Cenu Benois a tentokrát ji získala.\n\nJejí bratr Dmitrij Semionov je sólistou baletu Mariinského divadla v Petrohradě.\n"}
{"id": "630986", "url": "https://cs.wikipedia.org/wiki?curid=630986", "title": "Bolesław Kominek", "text": "Bolesław Kominek\n\nBolesław kardinál Kominek (23. prosince 1903 Radlin (II) (nyní část města Wodzisław Śląski), Německá říše – 10. března 1974 Vratislav, Polsko) byl polský římskokatolický církevní představitel, arcibiskup vratislavský a kardinál.\n\nPo studiích na státním gymnáziu v Rybniku (byl prvním polským maturantem na této škole) nastoupil roku 1923 do Slezského duchovního semináře v Krakově; současně zde navštěvoval teologickou fakultu Jagellonské univerzity. Dne 11. září 1927 byl v Katovicích vysvěcen na kněze. V letech 1927-1930 absolvoval doktorské studium na Katolickém institutu v Paříži. Po návratu do rodné katovické diecéze jen krátce pracoval jako duchovní správce farnosti sv. Jana a Pavla v Katovicích-Dębiu, ale již roku 1931 jej biskup Stanisław Adamski povolal do biskupské kurie, kde pracoval mj. jako tajemník Katolické akce v diecézi. Redigoval rovněž řadu diecézních katolických periodik v polštině i němčině a upoutal pozornost originálním novinářským stylem.\n\nV průběhu II. světové války zůstal Kominek ve službách své diecéze, která se ocitla na území Německa a jejíž biskup Stanisław Adamski byl vyhoštěn do Generálního gouvernementu. Zabýval se především charitativními akcemi ve prospěch polských válečných zajatců a později vězňů koncentračních táborů, zprostředkovával rovněž spojení mezi polským klérem na okupovaném území a emigrační vládou. V bezprostředně poválečné době se staral o nové osídlence a repatrianty ve Slezsku.\n\nPoté, co bezprostředně po II. světové válce došlo ke změně hranic mezi Polskem a Německem, zřídil polský primas August Hlond, odvolávaje se na zmocnění papeže, dne 15. srpna 1945 pro tato území čtyři administratury. Správu administratury pro Opolské Slezsko svěřil Bolesławu Kominkovi. Tyto administratury však nebyly papežem uznány, mj. s ohledem na protesty vratislavské metropolitní kapituly sídlící ve Zhořelci. Kominek položil základy diecézní organizace včetně založení vyššího duchovního semináře v Nise a církevního vydavatelství. 25. ledna 1951 byl však stejně jako ostatní administrátoři nově obsazených území donucen opustit své působiště.\n\nDne 26. dubna 1951 byl jmenován titulárním biskupem ze Sophene (\"Sophenensis\") a papežem určen za správce polské části vratislavské arcidiecéze v postavení pomocného biskupa. Funkce se však pro odpor státních orgánů nemohl ujmout ani se nemohl na území arcidiecéze zdržovat; jeho pohyb byl omezen na krakovskou diecézi. Úřady bránily i jeho biskupskému vysvěcení, které musel přijmout tajně v privátní kapli od přemyšlského biskupa Franciszka Bardy dne 10. října 1954. Jelikož mezitím (1953) byl titul biskupa sophenského udělen jinému knězi, byl roku 1956 jmenován titulárním biskupem z Vagy (\"Vagensis\").\n\nV témže roce 1956 se konečně mohl ujmout faktické správy vratislavské arcidiecéze; protože Vatikán dosud neuznával administratury zavedené primasem Hlondem, působil zde jakožto generální vikář hnězdenského arcibiskupa. Od té doby do roku 1972 rovněž předsedal Biskupské církevní komisi západních a severních oblastí, která mj. pracovala na normalizaci církevněsprávních poměrů na polských „nových územích“, tj. těch, která před II. světovou válkou náležela Německu. O rok později, 19. května 1962, byl jmenován titulárním arcibiskupem z Euchaitae (\"Euchaitenus\"). Prvním krokem ke standardizaci správy vratislavské provincie bylo oficiální jmenování arcibiskupa Kominka apoštolským administrátorem arcidiecéze \"ad nutum Sanctae Sedis\" 15. května 1967.\n\nV letech 1962 a 1965 se arcibiskup Kominek účastnil prvního a čtvrtého zasedání Druhého vatikánského koncilu. Byl členem komise pro věci apoštolátu laiků a komise pro věci tisku a sdělovacích prostředků, papež jej povolal rovněž do komise „Justitia et pax“ a jmenoval členem sekretariátu pro věci nevěřících. Byl spoluautorem Pastorální konstituce o církvi v dnešním světě. Po dlouhá léta byl předsedou Pastorální komise Polské biskupské konference a později také místopředsedou Rady Evropských biskupských konferencí.\n\nOd počátku svého poválečného působení usiloval Kominek o řádné uspokojení církevních potřeb německy mluvících věřících ve své administratuře i o smíření polského a německého národa v širším smyslu. V těchto intencích působil i na II. vatikánském koncilu, zejména v komisi „Justitia et pax“. V roce 1965 byl iniciátorem a autorem \"Proklamace polských biskupů k jejich německým bratrům v Kristově pastýřském úřadu\", z níž pochází známý obrat \"odpouštíme a prosíme o odpuštění\". Jednalo se o jeden z prvních významných příspěvků k polsko-německému smíření.\n\nBiskup Kominek se rovněž přičinil o normalizaci diplomatických vztahů mezi Polskem a Spolkovou republikou Německo, která vyústila v polsko-německou smlouvu a nepřímo i v urovnání církevní organizace polských „nových území“ roku 1972. Vratislavská arcidiecéze a Vratislavská církevní provincie byly obnoveny, od arcidiecéze byly odděleny jako samostatné diecéze opolská, diecéze gorzówská a diecéze zhořelecká (na území tehdejší NDR). Arcibiskup Kominek byl 28. června 1972 jmenován plnoprávným arcibiskupem a metropolitou vratislavským. 5. března následujícího roku jej papež Pavel VI. jmenoval kardinálem-knězem od S. Croce in via Flaminia (předchozím držitelem tohoto titulu byl kardinál Josef Beran). O rok později, 10. března 1974, však kardinál Kominek zemřel v sídle své arcidiecéze. Jeho ostatky byly uloženy do krypty katedrály svatého Jana Křtitele ve Vratislavi.\n\n\n\n"}
{"id": "630987", "url": "https://cs.wikipedia.org/wiki?curid=630987", "title": "Račínská prameniště", "text": "Račínská prameniště\n\nRačínská prameniště je přírodní památka v okrese Český Krumlov. Nachází se na Šumavě u Račínské zátoky vodní nádrže Lipno, 1,5 km východně od osady Přední Zvonková. Je součástí CHKO Šumava.\n\nDůvodem ochrany jsou pramenné oblasti dvou potoků s drobnými rašeliništi, pastvinná a luční společenstva, významná flóra a vegetace. Původně vlhké louky byly v posledních šedesáti letech jen minimálně narušeny lidskou činností a ponechány přirozenému vývoji, proto tu vznikají sukcesní plochy a přírodní památka vzhledem ke své velké výměře slouží jako modelová plocha pro sledování postupu sukcese mokřadních společenstev. Podloží je tvořeno moldanubickými migmatizovanými pararulami.\n\nPřevážná část území je plošně porostlá náletem dřevin, pouze v místech zrašelinělých pramenišť jsou zbytky lučních společenstev, na nichž rostou prstnatec májový, pleška stopkatá, zábělník bahenní a vemeník zelenavý. Smrkové až borosmrkové lesy v chráněném území jsou vesměs uměle založené, podrost v nich je většinou potlačen nedostatkem světla.\n\nV území žije řada druhů hmyzu a ptáků, vázaných na raná stadia sukcese a horské mokřady. Z motýlů jsou to především batolec červený, batolec duhový, bělopásek topolový, hnědásek osikový, perleťovec mokřadní a žluťásek borůvkový. Z ptáků je významný výskyt tetřívka obecného, jeřábka lesního, bekasiny otavní, sluky lesní.\n"}
{"id": "630988", "url": "https://cs.wikipedia.org/wiki?curid=630988", "title": "Cena Izvestijí 1987", "text": "Cena Izvestijí 1987\n\nDvacáctýprvní ročník Ceny Izvestijí se konal od 16. do 22. 12. 1987 v Moskvě. Zúčastnilo se šest reprezentačních mužstev, která se utkala jednokolovým systémem každý s každým.\n\n Československo - Finsko 2:1 (1:0, 0:1, 1:0)\n\n16. prosince 1987 - Moskva\nBranky : 15. Vladimír Růžička, 45. Jiří Doležal \nBranky : 38. Laine\nRozhodčí: Morley (CAN) - Komisarov, Pavlovskij (URS)\nVyloučení: 3:3 (1:1)\n\nČSSR: Petr Bříza - Mojmír Božík, Jaroslav Benák, Luděk Čajka, Miloslav Hořava, Suchánek, Leo Gudas, Eduard Uvíra, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Raděvič - Jiří Lála, Rostislav Vlach, Igor Liba - Oto Haščák, Dárius Rusnák, Ladislav Lubina.\n\nFinsko: Tammi - Ruotanen, Saarinen, Blomqvist, Narvanmaa, Suoraniemi, Kuusisto, Lumme, Virtanen - Mikkolainen, Jalonen, Laitinen - Laine, Helminen, Järvi - Tuomisto, Lehtonen, Susi - Suikkanen, Keskinen, Torkki.\n\n16. prosince 1987 - Moskva\nBranky : 2x Sergej Makarov, 2x Sergej Světlov, Vjačeslav Bykov, Chomutov, Čisťjakov, Konstantinov, Alexandr Černych, Igor Stělnov\nBranky : Schiller\nRozhodčí: Nässen (SWE) – Tolstikov, Šarikov (URS)\nVyloučení: 4:6 (1:0)\n\n16. prosince 1987 - Moskva\nBranky : Redmond, Schreiber, Boisvert \nBranky : M. Johansson, Berglund\nRozhodčí: Fedosjev – Bokarev, Balin (URS)\nVyloučení: 5:2 (0:0)\n\n17. prosince 1987 - Moskva\nBranky : 2x Sanström, Bo Berglund \nBranky : Hegen, Holzman\nRozhodčí: Vögtlin (SUI) - ???\nVyloučení: 4:4 (0:0)\n\n17. prosince 1987 - Moskva\nBranky : 60. Schreiber \nBranky : 31. Petr Rosol, 31. Jiří Lála, 54. David Volek\nRozhodčí: Jalarvo (FIN) - Bokarev, Balin (URS)\nVyloučení: 5:4 (0:1)\n\nČSSR: Jaromír Šindel - Mojmír Božík, Jaroslav Benák, Luděk Čajka, Miloslav Hořava, Suchánek, Leo Gudas, Eduard Uvíra, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Raděvič - Jiří Lála, Rostislav Vlach, Igor Liba - Oto Haščák, Dárius Rusnák, Ladislav Lubina - Jiří Kučera.\n\nKanada: Moog - Zalapski, Roy, Redmond, Joseph, Yawney - Boisvert, Yaremchuk, Joyce - Sherven, Vilgrain, Berry - Schreiber, Habscheid, Karpan - Ronning.\n\n17. prosince 1987 - Moskva\nBranky : Igor Kravčuk, Alexej Kasatonov, Alexandr Černych \nBranky : Susi, Jalonen, Mikkolainen\nRozhodčí: Jirka (TCH) - ???\nVyloučení: 1:2 (0:0)\n\n19. prosince 1987 - Moskva\nBranky : 23. Hjälm, 42. Pettersson \nBranky : 8. Raděvič\nRozhodčí: Vogt (GER) - Tolstikov, Šakirov (URS)\nVyloučení: 3:5 (1:0)\n\nŠvédsko: Bergman - T. Eriksson, Kihlström, Ivarsson, P. Andersson, Svensson, Carlsson - Bo Berglund, Sandström, M. Johansson - Ch. Berglund, Nilsson, Johansson - Stambert, Lindholm, P. Eriksson - Hjälm, Pettersson, Lundström.\n\nČSSR: Petr Bříza - Mojmír Božík, Jaroslav Benák, Eduard Uvíra, Miloslav Hořava, Suchánek, Leo Gudas, Luděk Čajka, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Raděvič – Oto Haščák (41. Jiří Lála), Dárius Rusnák (41. Rostislav Vlach), Ladislav Lubina - Libor Dolana, Jiří Kučera, Igor Liba.\n\n19. prosince 1987 - Moskva\nBranky : 2x Tuomisto, Helminen, Lehtonen, Suikanen, Jalonen, Susi, Torkki \nBranky : Hegen, Steiger\nRozhodčí: Tyszkyewicz (POL) - ???\nVyloučení: 5:4 (0:0)\n\n19. prosince 1987 - Moskva\nBranky : 2x Berry, Schreiber \nBranky : Sergej Světlov, Igor Larionov\nRozhodčí: Nässen (SWE) – Bokarev, Barin (URS)\nVyloučení: 4:3 (0:0)\n\n20. prosince 1987 - Moskva\nBranky : Zalapski, Yaremchuk \nBranky : Kuhl\nRozhodčí: Vogtlin (SUI) – Jersov, Kozin (URS)\nVyloučení: 3:3 (0:0, 1:0)\n\n20. prosince 1987 - Moskva\nBranky : 2x Bo Berglund \nBranky : Torkki, Tuomisto\nRozhodčí: Jirka (TCH) – Bokarev, Balin (URS)\nVyloučení: 2:2 (0:0)\n\n20. prosince 1987 - Moskva\nBranky : 32. a 34. Vladimir Krutov, 34. Alexej Kasatonov, 37. Ilja Bjakin, 52. Širjajev \nBranky : 17. Vladimír Růžička, 23. Suchánek, 31. Oto Haščák.\nRozhodčí: Morley (CAN) - Pavlovskij, Komisarov (URS)\nVyloučení: 1:2 (1:1)\n\nČSSR: Jaromír Šindel (24.Petr Bříza, 25. Jaromír Šindel, 49. Petr Bříza) - Mojmír Božík, Jaroslav Benák, Luděk Čajka, Miloslav Hořava, Suchánek, Leo Gudas, Eduard Uvíra, Bedřich Ščerban - David Volek, Jiří Hrdina, Jiří Doležal - Oto Haščák, Vladimír Růžička, Raděvič - Jiří Lála, Jiří Kučera, Igor Liba - Rostislav Vlach, Dárius Rusnák, Ladislav Lubina - Libor Dolana.\n\nSSSR: Jevgenij Bělošejkin - Alexej Kasatonov, Vjačeslav Fetisov, Čistjakov, Konstantinov, Igor Kravčuk, Igor Stělnov, Širjajev, Ilja Bjakin - Sergej Makarov, Igor Larionov, Vladimir Krutov - Sergej Světlov, Semak, Andrej Lomakin - Chomutov, Vjačeslav Bykov, Valerij Kamenskij - Chmyljov, Alexandr Černych, Vitalij Davydov.\n\n22. prosince 1987 - Moskva\nBranky : 2. Sherven, 6. Joyce, 31. Vilgrain, 32. Felix \nBranky : 5. Laine\nRozhodčí: Vogt (GER) – Tolstikov, Šarikov (URS)\nVyloučení: 4:2 (1:0)\n\n22. prosince 1987 - Moskva\nBranky : 13. Jiří Lála, 38. Jiří Hrdina, 46. Ladislav Lubina \nBranky : 11. Kiessling, 41. Hegen, 48. E. Steiger, 58. Hegen\nRozhodčí: Tyszkiewicz (POL) - Pavlovskij, Komisarov (URS)\nVyloučení: 7:8 (0:1)\n\n22. prosince 1987 - Moskva\nBranky : Igor Stělnov, Ilja Bjakin, Semak, Alexandr Černych\nBranky : Johnson\nRozhodčí: Jalarvo (FIN) – Bokarev, Balin (URS)\nVyloučení: 6:6 (0:1, 1:0) navíc Johnson na 10 minut.\n\n"}
{"id": "630992", "url": "https://cs.wikipedia.org/wiki?curid=630992", "title": "I-čchang", "text": "I-čchang\n\nI-čchang ( ) je město a městská prefektura v Čínské lidové republice v provincii Chu-pej. Po Wu-chanu, hlavním městě provincie, se jedná o druhé největší město provincie. Leží na obou březích řeky Jang-c’-ťiang a do jeho území zasahuje také přehrada Tři soutěsky svou nejvýchodnější soutěskou Si-ling.\n\nI-čchang je staré město, jsou dochovány historické prameny, podle kterých zde byl v roce 278 př. n. l. během Období válčících států úmyslně založen požár. Za dynastie Čching v roce 1876 patřil I-čchang mezi města, které Čína po Druhé opiové válce se Spojeným královstvím otevřela zahraničnímu obchodu.\n\n\n"}
{"id": "630994", "url": "https://cs.wikipedia.org/wiki?curid=630994", "title": "Sasha Strunin", "text": "Sasha Strunin\n\nAleksandra Igoriewna Strunina, známá jako Sasha Strunin (* 27. října 1989 Sankt-Petěrburg, SSSR) je polská popová zpěvačka ruského původu. Absolvovala fakultu fotografování na Univerzitě výtvarných umění v Poznani.\n\nV letech 2005 až 2009 byla členkou skupiny The Jet Set, s níž nahrála album \"Just Call Me\". Album získalo zlatou certifikaci a nachází se na něm píseň „Time to Party”, která získala cenu na festivalu v Opole. V roce 2007 reprezentovala spolu se skupinou Polsko na Eurovision Song Contest 2007, kde se v semifinále umístili na 14. místě v konkurenci 28 zemí Evropy.\n\nV roce 2009 zahájil svou sólovou kariéru. Její debutové album s názvem \"Sasha\" bylo vydáno 21. září téhož roku a nalezneme na něm hit „To nic kiedy płyną łzy”. Do roku 2013 prodala sólově i se skupinou The Jet Set v součtu téměř 30 000 kopií a vystoupila na více než 300 koncertech.\n\n"}
{"id": "630999", "url": "https://cs.wikipedia.org/wiki?curid=630999", "title": "Daňový řád", "text": "Daňový řád\n\nDaňový řád je český zákon, jímž je upraven postup správců daní, práva a povinnosti daňových subjektů a třetích osob, které jim vznikají v daňovém řízení při správě daní. Daňový řád byl přijat dne 22. července 2009 a ve Sbírce zákonů vyšel pod číslem 280/2009. Účinnosti nabyl dne 1. ledna 2011. Přípravy na jeho vzniku probíhaly od roku 2000.\n\n\n"}
{"id": "631003", "url": "https://cs.wikipedia.org/wiki?curid=631003", "title": "Trestní právo daňové", "text": "Trestní právo daňové\n\nTrestní právo daňové je podoborem trestního práva, které se zabývá trestním postihem závažných porušení předpisů daňového práva.\n\nV České republice není trestní právo daňové kodifikováno v samostatném zákoně, ale normy trestního práva daňového jsou obsaženy v trestním zákoníku. Mezi trestné činy daňové lze v České republice zařadit zejména následující trestné činy: „Zkrácení daně, poplatku a podobné povinné platby“, „Neodvedení daně, pojistného na sociální zabezpečení a podobné povinné platby“, „Nesplnění oznamovací povinnosti v daňovém řízení“, „Porušení předpisů o nálepkách a jiných předmětech k označení zboží“ a „Padělání a pozměnění předmětů k označení zboží pro daňové účely a předmětů dokazujících splnění poplatkové povinnosti.“\n\nV některých zemích je trestní právo daňové obsaženo v samostatných zákonech – např. v Argentině (\"Ley Penal Trbutaria\").\n\n\n"}
{"id": "631005", "url": "https://cs.wikipedia.org/wiki?curid=631005", "title": "Lapidárium Národního muzea", "text": "Lapidárium Národního muzea\n\nLapidárium Národního muzea je největší státní veřejně přístupná historická sbírka kamenosochařství a architektonické plastiky v České republice.\nPo vzniku Národního muzea z roku 1818 byly kamenosochařské památky sbírány pouze výjimečně. Teprve na základě písemně zpracované sbírkotvorné koncepce Františka Palackého z roku 1842 se měly shromažďovat jak originály, tak především nákresy, modely či sádrové odlitky významných monumentálních památek (například včetně odlitků zvonů a nápisových pásů). Jednotlivé sbírkové předměty byly včleněny do stálé expozice muzea již od 20. let 19. století, hojně pak ve druhé instalaci v Nostickém paláci po roce 1849. Kromě toho byly do roku 1898 deponovány především na dvorech nové muzejní budovy na Václavském náměstí a v jejím podstřeší. Dodnes prezentované exponáty byly zapůjčeny roku 1891 do výstavního pavilónu hl. města Prahy pro Retrospektivní výstavu starožitností v rámci Všeobecné zemské jubilejní výstavy v Praze, v areálu tehdy nově založeného Výstaviště Praha-Holešovice. Další výstavu v tomto pavilónu uspořádal v roce 1898 Spolek inženýrů a architektů, který pořídil také několik monumentálních sádrových kopií: tří chrámových tympanonů, rakovnické kazatelny, a zábořského portálu, jež v sálech zůstaly přizděny a jsou dodnes součástí expozice.\n\nPrvní stálá expozice Lapidária byla otevřena podle koncepce archeologa dr. Václava Fabiána a s přispěním přednosty oddělení dr. Bohumila Matějky, po jednoročních přípravách roku 1905. Patřil do ní mimo jiné Langweilův model Prahy, který pro Národní muzeum zakoupil císař Ferdinand V., dále zvony (dnes vystavené v samostatné expozici na zámku Vrchotovy Janovice i rozměrné závěsné obrazy, ze kterých do současnosti zůstal jen jeden ve vstupním vestibulu, nad průchodem do prvního sálu (sv. Antonín s Ježíškem).\n\nDruhou expozici vytvořil dr. Karel Guth za účasti dr. Františka Kršňáka v letech 1930–1932. Ta již byla rozšířena o zastřešení dvou dvorků a obsahovala dva pomníky Habsburků a maršála Radeckého. Třetí expozici připravil Josef Opitz v roce 1942 a 1943, brzy po realizaci musela být uzavřena a z větší části odstěhována z důvodů protiletecké evakuace. V roce 1954 dovršili Opitzovu koncepci jeho spolupracovníci Vladimír Denkstein, Zoroslava Drobná a Jana Kybalová. Byla součástí nově otevřeného Parku kultury a oddechu Julia Fučíka, jehož ideový program vyloučil vystavení soch habsburských panovníků a Radeckého pomníku. Roku 1958 byl vydán podrobný katalog expozice. Roku 1967 musela být expozice uzavřena pro havarijní stav budovy.\n\nČtvrtá expozice – zatím poslední verze – byla připravována v souvislosti s rekonstrukcí budovy od roku 1987, koncepce Jiřího Fajta a Lubomíra Sršně byla otevřená v roce 1993.\n\nPůvodně novorenesanční budovu palácového typu číslo popisné 422 v k. ú. Bubeneč postavil Quido Bělský podle projektu architekta Antonína Wiehla jako výstavní pavilón protější k sochařskému pavilónu Akademie výtvarných umění.. Sochařskou výzdobu obstarali Antonín Procházka a Bernard Otto Seeling. Úpravami z roku 1908 došlo k barokizaci střech, zazdění některých oken a k doplnění sochařské a reliéfní výzdoby vstupního průčelí podle návrhu Františka Hergessela a Gustava Zouly. Ke zboření dvou kašen při rizalitech postranních fasád, zničení sousoší na kašnách a k zastřešení dvorů došlo postupně v letech 1930-1932 a po roce 1945. Budova má nyní osm sálů, kancelář s příručním depozitářem, dva depozitáře a sochařský ateliér. Lapidárium je součástí nemovité kulturní památky Výstaviště, budova je od svého vzniku dodnes majetkem Magistrátu hl. m. Prahy. Roku 1992 byla na 99 let pronajata agentuře Incheba Praha. Nájemní smlouva byla zrušena k 31.12.2016 a nyní budovu opět spravuje magistrát.\n\nSbírka celkem obsahuje přes 3000 předmětů, převážně z kamene. Z nich je kolem šesti set exemplářů vystaveno a ostatní deponovány ve třech depozitářích přilehlých k expozici. Sádrové odlitky tvoří samostatnou kolekci a jsou shromážděny zčásti v 1.– 3. sále, ale většinou v ústředním depozitáři muzea v Terezíně.\n\nVystavují se díla kamenická, sochařská a architektonická plastika, převážně z Prahy nebo ze středních Čech. V chronologickém uspořádání jsou v osmi sálech vystavena díla od počátků románského slohu přes ranou, vrcholnou a pozdní gotiku, renesanci a manýrismus, dále jsou tři sály věnovány baroku, další památkám od rokoka přes klasicismus po historické slohy 19. století a poslední sál je vyhrazen bronzovým pomníkům a jejich modelům.\n\nSbírkové předměty pocházejí zejména z Prahy (včetně fragmentů sloupů z krypty pražské katedrály), sloupů a jejich hlavic z baziliky sv. Jiří na Pražském hradě či fragmentů z bazilik sv. Petra a Pavla či sv. Jana Křtitele na Vyšehradě z období od 11. do 13. století, z veřejných prostranství (plastiky z kašen), kostelů, klášterů, veřejných budov, šlechtických paláců a měšťanských domů od středověku až do počátku 20. století, stejně tak ze středních Čech. Největším souborem je kolem 1000 fragmentů z archeologického výzkumu kláštera benediktinů v Ostrově u Davle, který v letech 1932-1934 prováděl archeolog Karel Guth. Stálá expozice nese název \"Památky kamenosochařství v Čechách od 11. do 19. století\".\n\nNejčastěji použitým materiálem je kámen, a to opuka z okolí Prahy, ponejvíce z lomů na Petříně nebo na Bílé Hoře, vápenec, pískovce většinou hořický nebo žehrovický, stejně jako arkózy, narůžovělý slivenecký mramor a jemu podobný mramor ze Svatého Jana pod skalou, černý mramor českého původu, výjimečně se objevují také importované mramory, zářivě bílý z Carrary v Toskánsku či z Laasu v Rakousku, italský temně zelený mramor zvaný \"antico verde\", žula, alabastr či serpentinit. Kamenné exponáty od počátku doplňují dekorativní či architektonické prvky z pálené hlíny (románské podlahové dlaždice z Vyšehradu a z Ostrova u Davle) a z polychromovaného štuku (domovní znamení, erby). Dřevo v podobě dubových trámů a prken je přítomno v obou největších sálech (1. a 7.): jsou to gotické, renesanční a barokní trámové stropy, které pocházejí ze zbořených měšťanských domů ze Starého a Nového Města pražského, převážně s dekorativní temperovou malbou.\n\nDo stěn expozice jsou vsazeny sádrové odlitky románského portálu kostela sv. Jakuba v Záboří nad Labem, odlitky gotických chrámových tympanonů (z Týnského chrámu, ze Sv. Jakuba u Kutné Hory a z kostela Panny Marie Sněžné), dále je zde sádrový černě patinovaný odlitek gotické jezdecké sochy sv. Jiří z Pražského hradu, (podle originálu bratří z Kluže z roku 1373) a odlitek pozdně gotické kazatelny, díla Matouše Rejska z chrámu sv. Bartoloměje v Rakovníku.\n\nVýznamným souborem jsou historické odlitky gotických bust z vnitřního triforia pražské katedrály. Jen z malé části jsou vystaveny autorské sádrové modely pro kamenná sousoší z historické budovy Národního muzea z let 1889 - 1891, převážně alegorické sochy Bohuslava Schnircha. Bronzové pomníky habsburské éry byly do Lapidária deponovány roku 1919 a vystaveny poprvé roku 1932.\n\nStálá expozice mj. zahrnuje:\nArchitektonické články a plastika\n\nSochy\n\nTympanony\n\nNáhrobky\n\nSvorníky\n\nOstatní\n\n\n\nNáhrobní desky\n\nPamětní desky\n\n\n\n\n\n\n\n\"Nad vchodem do 1.sálu\"\n\n\"Ve dvou vitrinách\"\n\n\"Na konzole\"\n\n\nNa místě je možno zakoupit turistickou známku č. 1524 a cizojazyčné průvodce.\n\n\n"}
{"id": "631006", "url": "https://cs.wikipedia.org/wiki?curid=631006", "title": "Cena Izvestijí 1988", "text": "Cena Izvestijí 1988\n\nDvacátý druhý ročník Ceny Izvestijí se konal od 16. do 21. 12. 1988 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n SSSR – Kanada 7:1 (1:0, 3:0, 3:1)\n\n16. prosince 1988 – Moskva\nBranky : 15. Maslennikov, 24. Němčinov, 30. Alexandr Černych, 35. Maslennikov, 42. Alexej Kasatonov, 46. Vladimir Krutov, 58. Vjačeslav Fetisov \nBranky : 44. Graves\nRozhodčí: Vögtlin (SUI) – Galinovskij, Pavlovskij (URS)\nVyloučení: 6:6 (0:0)\n\n17. prosince 1988 – Moskva\nBranky : 6. Laitinen, 43. Järvinen, 48. Vilander, 53. Vuori \nBranky : 3. Jiří Látal, 24. Petr Pavlas, 47. Libor Dolana, 49. Ladislav Lubina\nRozhodčí: Gaudet (CAN) – Šakirov, Balin (URS)\nVyloučení: 2:3 (0:0)\n\nČSSR: Petr Bříza – Suchánek, Soudek, Eduard Uvíra, Miloslav Hořava, Mojmír Božík, Jiří Látal, Luděk Čajka, Petr Pavlas – Jiří Lála, Tomáš Sršeň, Božek – Hauer, Vladimír Kameš, František Černý – Belas, Robert Kron, Ladislav Lubina – Libor Dolana, Martin Hosták, Richard Žemlička.\n\nFinsko: Tammi – Suoraniemi, Kuusisto, Ruotanen, Saarinen, Haapakoski, Ruotanen, Blomqvist, Salo, Narvanmaa – Järvinen, Koskinen, Vuori – Tuomisto, Jalonen, Vilander – Seppo, Nieminen, Summanen – Mikkolainen, Lehtonen, Laitinen.\n\n17. prosince 1988 – Moskva\nBranky : 9. Davis \nBranky : 35. Öhling, 41. K. Johansson, 43. Södergren, 60. Blomsten\nRozhodčí: Mäkelä (FIN) – Bervenskij, Razumovič (URS)\nVyloučení: 4:5 (1:0) navíc Nienhuis na 10 minut.\n\n18. prosince 1988 – Moskva\nBranky : nikdo\nBranky : 5. a 40. Eklund\nRozhodčí: Vögtlin (SUI) – Galinovskij, Pavlovskij (URS)\nVyloučení: 3:3 (0:0)\n\nČSSR: Petr Bříza – Suchánek, Soudek, Eduard Uvíra, Miloslav Hořava, Mojmír Božík, Jiří Látal, Luděk Čajka – Jiří Lála, Belas, Božek – Hauer, Vladimír Kameš, František Černý – Petr Pavlas, Robert Kron, Ladislav Lubina – Libor Dolana, Martin Hosták, Richard Žemlička.\n\nŠvédsko: Ridderwall – T. Eriksson, Ivarsson, Svensson, Lundell, Djoos, P. Andersson – Öhling, Eklund, Sjögren – B. Berglund, M. Johansson, Sandström – Forslund, K. Johansson, Södergren – Hansen, Strömwall, Huss.\n\n18. prosince 1988 – Moskva\nBranky : 2. Valerij Kamenskij, 4. Vladimir Krutov, 31. Němčinov, 48. a 55. Sergej Makarov \nBranky : 23. Järvinen, 46. Vilander.\nRozhodčí: Lípa (TCH) – Šakirov, Balin (URS)\nVyloučení: 4:5 (2:0)\n\n19. prosince 1988 – Moskva\nBranky : 1. Graves, 9. Jooris, 14. Morrison, 17. Wickenheiser, 25., 30. a 42. Graves \nBranky : 43. Haapakoski\nRozhodčí: Gubernatorov – Berevenskij, Razumovič (URS)\nVyloučení: 5:2 (0:0)\n\n20. prosince 1988 – Moskva\nBranky : 20. Martin Hosták, 24. Božek, 42. Ladislav Lubina, 46. Jiří Lála \nBranky : 16. Moller, 29. Jooris\nRozhodčí: Mäkelä (FIN) – Balin, Šakirov (URS)\nVyloučení: 3:3 (1:0, 1:0) + Ladislav Lubina na 10 min.\n\nČSSR: Petr Bříza – Eduard Uvíra, Miloslav Hořava, Mojmír Božík, Jiří Látal, Luděk Čajka, Petr Pavlas, Suchánek – Jiří Lála, Martin Hosták, Božek – Hauer, Vladimír Kameš, František Černý – Libor Dolana, Robert Kron, Ladislav Lubina – Soudek, Belas, Richard Žemlička.\n\nKanada: Hansch – Show, Tutt, Lousin, Hynes, Gasseau, Plavsic – Strueby, Wickenheiser, Jooris – Nemeth, Morrison, Bucyk – Nienhuis, Emmons, Hajdu – Moller, Wenaas, Draper.\n\n20. prosince 1988 – Moskva\nBranky : 18. Vladimir Krutov, 23. Sergej Jašin, 49. Vladimir Krutov\nBranky : nikdo\nRozhodčí: Gaudet (CAN) – Galinovskij, Pavlovskij (URS)\nVyloučení: 8:8 (1:0)\n\n21. prosince 1988 – Moskva\nBranky : 13. Saarinen (vlastní), 18. Strömwall, 45. K. Johansson, 55. Huss \nBranky : 11. Vilander, 43. Keskinen, 54. Vuori.\n\"Vlastní branka - při ohlášené výhodě Finů se vracel Saarinen k vlastní prázdné brance a puk mu do ní sklouzl. V dostupném tisku nebylo uvedeno, kterému švédskému hráči byla branka připsána.\"\nRozhodčí: Lípa (TCH) – Bervenskij, Razumovič (URS)\nVyloučení: 5:6 (1:1)\n\n21. prosince 1988 – Moskva\nBranky : 24. Vjačeslav Bykov, 27. Konstantinov, 43. a 53. Chomutov, 58. Sergej Makarov, 60. Chmyljov \nBranky : 3. Božek\nRozhodčí: Svensson (SWE) – Galinovskij, Pavlovskij (URS)\nVyloučení: 6:6 (0:2, 0:1)\n\nČSSR: Petr Bříza – Eduard Uvíra, Miloslav Hořava, Soudek, Jiří Látal, Luděk Čajka, Petr Pavlas – Jiří Lála, Martin Hosták, Božek – Hauer, Vladimír Kameš, František Černý – Libor Dolana, Robert Kron, Ladislav Lubina – Belas, Richard Žemlička.\n\nSSSR: Gološumov – Vjačeslav Fetisov, Konstantinov, Alexej Kasatonov, Gusarov, Bjakin, Kravčuk, Krivochiža, Stělnov – Sergej Makarov, Maslennikov, Vladimir Krutov – Chomutov, Vjačeslav Bykov, Valerij Kamenskij – Sergej Jašin, Němčinov, Chmyljov – Anatolij Semjonov, Alexandr Černych, Vostrikov.\n\n"}
{"id": "631013", "url": "https://cs.wikipedia.org/wiki?curid=631013", "title": "Marie Kremerová", "text": "Marie Kremerová\n\nMarie Karabcová, roz. Kremerová (* 29. prosince 1940 Louny) je česká operní pěvkyně-sopranistka.\n\nZpěv studovala na Pražské konzervatoři u Běly Chalabalové, absolvovala v roce 1964.\n\n\n"}
{"id": "631014", "url": "https://cs.wikipedia.org/wiki?curid=631014", "title": "Camp Rock 2: Velký koncert", "text": "Camp Rock 2: Velký koncert\n\nCamp Rock 2: velký koncert (v anglickém originále \"Camp Rock 2: The Final Jam\") je hudební film (muzikál) z dílny Disney Channel, který měl ve Spojených státech amerických premiéru 3. září 2010 a v České republice byl tento film uveden jen o pár dnů později- 18. září 2010. Je to pokračování Disney filmu z roku 2008 Camp Rock. Film sklidil mnoho skvělých ohlasů. Byl rozhodně lepš než Camp Rock, ať už počtem písniček anebo dějem. Na tento film se dívalo velmi mnoho lidí, je to asi v řádech milionů. Do hlavní role byla opět nasazena už zkušená Demi Lovato ze Sonny ve velkém světě. A po jejím boku se neobjevil nikdo jiný než kapela Jonas Brothers- Joe Jonas, Kevin Jonas a Nick Jonas.\n\nMitchie Torresová ( Demi Lovato ) se vrací opět po roce do Camp rocku. Teď je více zkušenější a také tam má svou známost, kterou celý rok neviděla- Shana Graye v podání Joea Jonase. Shane si s sebou na léto přivezl i své bratry- Jasona a Nata, které hrají Kevin Jonas a Nick Jonas. Jenže nic není tak skvělé, jak se na první pohled zdá. Na druhém břehu jezera totiž přes prázdniny vyrostl zbrusu nový tábor- Camp Star- a jeho vedoucí Axel Turner v podání Daniela Kashe hned ukradl Camp Rocku některé instruktory a táborníky včetně Tess Tylerové v podání Meghan Jette Martinové, na kterou udělal Camp Star dojem. Nabídl jim dvojnásobný plat, vytápěné stany... Tak se prostě nechali zblbnout. Vedoucí Camp rocku Brown Cesario, kterého ztvárnil Daniel Fathers nemá jinou možnost než tábor zavřít. Mitchie však ostatní přesvědčí, že se nikdy nesmí vzdát a přemluví je, aby pomohli Brownovi tím, že budou instruktoři. Zpočátku jim to moc nejde a není se čemu divit, vždyť tuto práci ještě nikdy nedělali. Pak to začnou zvládat. Jednoho dne se Mitchie se svými přáteli rozhodnou vyzvat Camp Star na soutěž. Přijde s nimi přímo na campstarovské pódium, což hned vyvolá rozpory, Mitchie si toho nevšímá a vyzve je k soutěži. Pak se tam však objeví také Axel a ten jim navrhne, aby tu soutěž viděli všichni, jelikož ji chce vysílat v televizi. Tohle se Mitchie moc nezdá, ale pro nátlak ostatních to přijímá. Brownovi se to moc nelíbí, protože on zná Axla déle než kterýkoli táborník v Camp Rocku. Nic se s tím už nedá dělat, a tak se musí Camp Rock snažit. Den D nastal. První vystoupil Camp Star s písní \"\"Tear It Down\"\". A po nich Camp Rock s písní \"\"What We Came Here For\"\". Podle ohlasu diváků bylo jasné, kdo vyhraje. Jenže to by to nebylo tak zajímavé. Axel chtěl za každou cenu vyhrát, a tak zmanipuloval hlasování, takže i když chtěl někdo poslat SMS Camp Rocku poslal ji Camp Staru. Vše se ale obrátí k lepší pro Camp Rock. Po prohrané soutěži totiž zpívají u táboráku a tam k nim přijedou táborníci z Camp Staru snad kromě Axla a Lucka Wiliamse (Mathew \"Mdot\" Finley). Přijdou k nim, protože v Camp Staru oheň nerozdělávají. Tess Tylerová řekne Brownovi, jestli by nemohla jít zas do Camp Rocku a také plno dalších lidí z Camp Staru přešlo do Camp Rocku.\n\n"}
{"id": "631017", "url": "https://cs.wikipedia.org/wiki?curid=631017", "title": "Vlajka Aleutského rajónu", "text": "Vlajka Aleutského rajónu\n\nVlajka Aleutského rajónu Ruské Federace, který zahrnuje Komandorské ostrovy, je používána od 1.12.2008. Je to obdélníková vlajka s poměrem stran 2:3. Je bleděmodrá a jsou na ní žlutě vyobrazeni lachtan a aleutský lovec v tradičním úboru - kamlejce, v kajaku s harpunou a tradiční loveckou dřevěnou čepicí. Od poloviny žerďové části k pravému hornímu rohu vybíhá bílý trojúhelník s větrnou růžicí. \n\nBarvy a symboly popisují národní, etnografické a ekonomické rysy Komandorských ostrovů. Aleutský lovec symbolizuje přežití národu v drsných podmínkách života na severním pobřeží ruského dálného východu. Lachtan reprezentuje mořskou faunu, hojnost mořských živočichů na Komandorských ostrovech. Lov mořských živočichů je zde hlavní obživou. Větrná růžice je symbol objevitelů, cestovatelů, lidí s těžkým osudem, milovníků dobrodružství. Poukazuje na objevení Komandorských ostrovů slavným objevitelem Vitusem Beringem. \n\nModrá barva na vlajce symbolizuje upřímnost a oddanost. Bílá (stříbrná) zas čistotu, otevřenost a usmíření. Žlutá (zlatá) je symbolem nejvyšších hodnot, velkorysosti, bohatství a úrody. Červená symbolizuje práci, odvahu a krásu. \n\nTým autorů se skládá z Konstantina Močenova (vedoucí projektu), Oksany Ofanasjevy (umělec, počítačový design) a Vjačeslava Mišiniho (odůvodnění symbolismu). \n"}
{"id": "631018", "url": "https://cs.wikipedia.org/wiki?curid=631018", "title": "Michael Keprt", "text": "Michael Keprt\n\nMichael Keprt (* 5. června 1972 Olomouc) je český sbormistr, dirigent, hudební skladatel, hudební inscenátor a korepetitor.\n\nDirigování řádně vystudoval na Akademii múzických umění v Praze Radomila Elišky a Františka Vajnara, dále také studoval u Ivana Kurze komponování. \n\nDále se vzdělával na Bachakademii v Praze, tu absolvoval v letech 1991 a 1992 u Helmutha Rillinga, \nv roce 1993 absolvoval u Hanse Grafa i vídeňské mistrovské kurzy. \n\nTři roky pak působil nejprve coby asistent sbormistra v Hudebním divadle v Karlíně, \npůsobil i u dalších orchestrů a vokálních pěveckých souborů jako jsou Filharmonie Hradec Králové, Státní filharmonie Teplice, Musici di Praga nebo Kühnův dětský sbor. \n\nV letech 1992–2000 pracoval jako sbormistr Pražského pěveckého sboru Smetana, od roku 1994 \npůsobil také u Pěveckého sdružení pražských učitelů. \n\nVěnuje se komponování, jeho skladby pokrývají široké žánrové rozpětí, ať už se jedná o skladby vokální, \nkomorní nebo orchestrální - například \"Symfonický triptych\", komorní opera \"Břehy Gangy\" a opera \"Nevěsta z Korinthu\".\n\nOd roku 1997 pracuje také jako sbormistr ve Státní opeře Praha, od roku 2002 zde působí také jako operní dirigent, od roku 2009 i jako korepetitor.\n\n\n \n"}
{"id": "631020", "url": "https://cs.wikipedia.org/wiki?curid=631020", "title": "Kachlová kamna", "text": "Kachlová kamna\n\nKachlová kamna jsou zařízení používané pro vytápění, vyrobené z keramických materiálů (šamot, kamnářská hlína, kachle). Bývají dominantou interiéru a tak bývají zajímavě designově ztvárněna. Skládají se z topeniště, tahového systému a teplosměnné plochy (pláště). V topeništi dochází k přeměně energie uložené v palivu (dřevo, uhlí) na tepelnou energii. Ta ve formě horkých spalin prochází tahovým systémem (systém kanálů), který ze spalin odebírá tepelnou energii, jež je následně pláštěm kamen předávána do vytápěných prostor sáláním. Díky dobré akumulační schopnosti keramických materiálů používaných k výrobě kamen, je v nich energie zadržena a postupně vyzařována do prostoru. Topeniště jsou konstruována tak, aby v nich bylo za krátký čas spáleno velké množství paliva (uvolněno velké množství energie). Vyrobené teplo je pak postupně předáváno do vytápěného prostoru několik hodin.\nDříve stála kamna v každé místnosti. Dnes je možné kamna konstruovat tak, aby vytápěla více místností najednou.\n\nUzavřená kamna se vyvinula postupným zvětšováním obezdívky kolem otevřeného ohně. Setkáváme se s nimi na konci středověku v alpských oblastech Švýcarska a Itálie. Z této doby také pocházejí první kachle.\nKachlová kamna byla často umělecky zpracována, jak o tom svědčí zachovalé unikáty ze starých sídel. Kamna podléhala svým současným uměleckým směrům, a tak můžeme podle doby jejich vzniku najít kamna gotická, barokní, secesní, kubistická atd.\nAž do 19. století byla každá kachlová kamna originální výrobek. Ve druhé polovině 19. století dochází k průmyslové výrobě kachlů a kamen. Od té doby byla kachlová kamna součástí prakticky každého městského bytu. Kamna ze začátku 20. století jsou často zachována do současnosti. Podle jejich místa výroby či vzhledu a konstrukce známe kamna tahovky, sloupová, kamna se středovou římsou, Plzeňky. Ve 30. letech 20. století začíná průmyslová výroba přenosných kachlových kamen (Spora, Tropical, Kolinorky, Hornobřízky).\n\nBěhem doby docházelo k vývoji a zdokonalování jak topeniště, tak tahového systému.\nPůvodní obestavěné otevřené topeniště pro spalování dřeva bylo v průběhu doby opatřeno roštem, z důvodu možnosti spalování uhlí. Nejdříve vznikají topeniště univerzální, později přímo určená pro spalování uhlí. V polovině 20. století vlivem energetické krize dochází k výraznému vývoji v oblasti spalování dřeva, převážně v Rakousku a Německu. Československu se díky komunistickému režimu tento vývoj vyhnul a kamnářství bylo prakticky zničeno. V této době dochází k vývoji bezroštového topeniště vhodného pro hoření dřeva s vysokou účinností. Toto topeniště je později zdokonaleno pomocí přívodu předehřátého vzduchu pro dokonalé prohoření spalin.\nPosledním typem topeniště jsou topeniště s dvoukomorovým spalováním. V současné době jsou topeniště vyráběna průmyslově. Oproti individuálně stavěným topeništím mají své plusy i minusy.\n\nPrvní kamna byla jen obestavěný prostor pro hoření, který ústil do komína. Později byly do cesty spalinám uvnitř kamen kladeny vodorovné přepážky, aby prodloužily jejich cestu a mohlo z nich být odebráno více energie. Ve sloupových kamnech je nejdříve používán vodorovný tahový systém (kamna tahovky), kdy jsou spaliny nad topeništěm usměrňovány přepážkami v patrech střídavě z jedné strany kamen na druhou a postupně nahoru ke komínovému průduchu. Při přechodu na spalování uhlí dochází k vývoji horizontálního tahového systému, kdy je půdorys kamen rozdělen na několik svislých kanálů, jimi spaliny procházejí střídavě nahoru a dalším dolů a tak dále až posledním nahoru a do komína.\nPři návratu ke spalování dřeva vlivem energetické krize, dochází ke zdokonalení ležatého (horizontálního) tahového systému, lepe vyhovujícímu spalinám vznikajícím při spalování dřeva.\nV současné době různí výrobci dodávají i modulární tahové systémy různých typů, jak po tvarové, tak materiálové stránce.\n\nPovrch kamen je důležitý pro předání tepla do prostoru. U kachlových kamen k tomu dochází sáláním. Tradičně bývá povrch kamen tvořen keramickými kachly. Díky vývoji kamnářských omítek je však možné tvořit povrch kamen i omítanými plochami, tak jako na přiložené fotografii.\n\n\n"}
{"id": "631023", "url": "https://cs.wikipedia.org/wiki?curid=631023", "title": "Giorgi Saakadze", "text": "Giorgi Saakadze\n\nGiorgi Saakadze (gruzínsky: გიორგი სააკაძე) (1570 – 3. října 1629) byl gruzínský politik a vojevůdce, jedna z nejvýznamnějších osobností Gruzie v 1. polovině 17. století. byl znám pod titulem Veliký mouravi - gruzínsky დიდი მოურავი, \"didi mouravi\", persky Mūrāv-Beg a turecky Maghraw-Bek. \"Mouravi\" znamená gruzínsky správce či regent.\n\nSaakadze byl příslušníkem gruzínské nižší šlechty - \"aznaurů\", Jeho otec Šio Saakadze byl dvořanem krále Šimona I. z Kartli a ve službách tohoto panovníka začal svou kariéru také mladý Girogi. Za jeho syna Luarsaba II. byl ustanoven správcem Tbilisi a Osetie. Roku 1608 porazil osmanská vojska v bitvě u Tašiakari, byl povýšen do knížecího stavu a stal se jedním z nejmocnějších feudálů v Gruzii. Roku 1611 se král Luarsab oženil s jeho sestrou Teklou Saakazde, čímž Giorgioho moc ještě vzrostla. To se vůbec nezamlouvalo příslušníkům staré rodové šlechty, kteří se cítili jeho kariérou ohroženi. Následujícího roku se kníže Šadiman Baratašvili pokusil Saakadzeho zavraždit a úspěšný vojevůdce musel uprchnout do Persie. Zde konvertoval k islámu a vstoupil do služeb perského šáha Abbáse. Několik let bojoval pro šáha proti Osmanům, Mughalům a roku 1614 byl nucen vést perské tažení do Gruzie. Roku 1614 sesadil svého švagra, krále Luarsaba a vydal ho šáhovi. Luarsab byl Peršany uvězněn a popraven. Giorgi Saakadze se stal perským regentem v Gruzii, ale roku 1623 se od šáha odvrátil. Spojil se s vůdci protiperské strany: bratrem své ženy princem Zurabem z Aragvi a vládcem Kachetie Tejmurazem. Společně pak vyhlásili nezávislou křesťanskou Gruzii. Perský šáh proti nim vyslal trestnou výpravu, ale tu Saakadze rozdrtil roku 1625 v bitvě u Martkopi. Jako reakci na tuto zradu nařídil šáh Abbás popravu Saakadzeho syna Paaty, který žil od roku 1612 na šáhově dvoře.\nMezi Saakadzem a Tejmurazem z Kachetie došlo brzy k otevřenému sporu o vládu nad Gruzií. Spory postupně vyústily v domácí válku, v níž roku 1626 zvítězil Tejmuraz, podporovaný vysokou šlechtou. Tejmuraz se pak sám vyhlásil králem sjednocené Gruze a Giorgi Saakadze byl vypuzen ze země.\nStárnoucí Saakadze se uchýlil do Istanbulu, kde byl přijat sultánem Muradem a vstoupil do osmanských služeb. Získal hodnost paši a správu nad vilajetem Konya. V této hodnosti válčil proti Peršanům, na nichž pro Turky dobyl město Erzurum. Saakadzeho nepřítelem se stal velkovezír Erkem Hüsrev Paša, který se cítil ohrožen jeho úspěchy. Obvinil proto svého rivala ze zrady a impulzivní sultán nařídil jeho likvidaci. Girogi Saakadze a jeho syn Avtandil byli zavražděni 3. října 1629 v Alepu.\nGiorgiho druhý syn Ioram zůstal po otcově vyhnání s matkou v Gruzii a stal se zakladatelem gruzínského knížecího rodu Tarchan-Mouravi.\n\nPřes svou kontroverzní kariéru je Giorgi Saakadze pokládán za národního hrdinu Gruzie. Za vlády Stalina, který byl údajně se Saakadzem vzdáleně rodově spřízněn, byl význam této osobnosti až nekriticky přeceňován.\n\nAnna Arnoldovna Antonovskaja: \"Veliký Mouravi\". Praha, Svět sovětů, 1953.\n"}
{"id": "631024", "url": "https://cs.wikipedia.org/wiki?curid=631024", "title": "Jan Zikmund Zápolský", "text": "Jan Zikmund Zápolský\n\nJan II. Zikmund Zápolský (7. července 1540, Buda, Uhersko – 14. března 1571, Gyulafehérvár, Sedmihradsko) byl uherský král v letech 1540–1570 a sedmihradský kníže. Jeho otec byl Jan Zápolský a matka Isabela Jagellonská. Otec zemřel dva týdny po jeho narození, takže králem se stal již jako novorozenec, ve skutečnosti však vládla do jeho dospělosti jeho matka s podporou tureckého sultána Sulejmana I. Po převzetí vlády vydal v roce 1568 Tordský edikt, první dekret o široké náboženské svobodě v novodobé historii Evropy a podpořil zřízení unitářské církve v Sedmihradsku. Podporoval otevřený dialog mezi všemi náboženskými názory, vyznával veřejnou debatu mezi katolíky, luterány a unitářstvím, včetně židů a muslimů.\n\nV roce 1570 odstoupil ve prospěch Habsburků, kdy na trůn usedl Maxmilián II. Habsburský. Téhož roku se stal prvním sedmihradským knížetem. Je pohřben v Katedrále svatého Michaela v Alba Iulii.\n\nJeho přáním bylo, aby následníkem v Sedmihradsku se stal Gáspár Bekes, ale šlechtici jeho přání nevyslyšeli a panovníkem Sedmihradska byl zvolen Štěpán Báthory. Toto vedlo ke krátké občanské válce, která skončila vítězstvím Báthoryho.\n"}
{"id": "631025", "url": "https://cs.wikipedia.org/wiki?curid=631025", "title": "Gali Atari", "text": "Gali Atari\n\nAvigail „Gali“ Atari (: אביגיל \"גלי\" עטרי; narozená 29. prosince 1953) je izraelská herečka a zpěvačka. V roce 1979 se stala společně s Milk and Honey vítězkou soutěže Eurovision Song Contest.\n\nNarodila se v izraelském městě Rechovot. Na mezinárodní scéně se poprvé objevila roku 1971, když v Japonsku reprezentovala Izrael na World Popular Song Festival s písněmi \"All Free\" a \"Give Love Away\". Téže soutěže se zúčastnila ještě v roce 1976, a to s písní \"The Same Old Game\".\n\nV roce 1978 vystoupila společně s Cvi Bumsem a Udi Spielmanem s písní \"Nesich hachlomot\" (: נסיך החלומות, \"Dream Prince\") na festivalu Hacemer ha-Ivri, který je izraelským národním kvalifikačním kolem pro soutěž Eurovision Song Contest. Umístila se na třetím místě a následující rok se rozhodla zúčastnit znovu, tenrokráte jako ženská vokalistka se skupinou Milk and Honey. Národní kolo vyhráli a jejich píseň \"Halleluja\" reprezentovala Izrael na soutěži Eurovision Song Contest, která se toho roku konala 31. března v Jeruzalémě. S písní nakonec vyhráli celou soutěž. Atari nicméně se skupinou nezůstala a vydala se na sólovou dráhu.\n\nV roce 1979 se objevila v izraelském filmu \"Dizengoff 99\".\n\nMá dvě sestry, Jonu Atari, která je rovněž zpěvačkou a herečkou, a Šoš Atari, která je izraelskou televizní osobností.\n\n\n"}
{"id": "631026", "url": "https://cs.wikipedia.org/wiki?curid=631026", "title": "Privilegium maius", "text": "Privilegium maius\n\nPrivilegium maius (Větší privilegium) byla zfalšovaná středověká listina, vytvořená na popud rakouského vévody Rudolfa IV. Habsburského v letech 1358–1359. Jednalo se o pozměněnou verzi tzv. Privilegia minus (Menší privilegium), vydaného císařem Fridrichem I. Barbarossou v roce 1156, který tímto dokumentem povýšil bývalou Východní marku (součást Bavorského vévodství) na samostatné vévodství. \n\nPrivilegia popsaná v dokumentu měla velký vliv na rakouskou politickou scénu a vytvořila zvláštní vazby mezi rodem Habsburků a Rakouskem.\n\nRod Habsburků získal vládu v Rakouském vévodství v roce 1282. Rudolf IV. (1339–1365) se snažil obnovit habsburský vliv na evropskou politiku budováním příbuzenských vztahů s císařem Karlem IV. a zvyšováním vážnosti rakouských panovníků. Nepatřil však mezi sedm kurfiřtů, říšských knížat s právem volit krále, jak ustanovil Karel IV. roku 1356 ve své Zlaté bule. Podobně jako Karel učinil Prahu centrem své vlády, snažil se Rudolf o totéž ve Vídni. Propůjčil městu zvláštní privilegia, započal velkolepé stavební plány a založil univerzitu. Toto vše mělo za cíl prestiž, legitimitu a vliv rodu a jeho rakouských zemí. Pro tento účel Rudolf objednal v zimě 1358/9 vytvoření dokumentu zvaného \"Privilegium maius\". Smyslem nároků, které byly vepsány na různá místa původního textu, bylo postavit rakouské země na roveň kurfiřtstvím a učinit je témě nezávislé na Říši.\n\nPrivilegium maius se skládá z pěti podvržených dokumentů. Některé z nich dokonce měli vydat historické římské provincii Noricum (ležící na území dnešního Rakouska) Julius Caesar a Nero. Ačkoliv byl svazek pečlivě vytvořen podle původního dokumentu, jehož originál se v téže době „ztratil“, byl již současníky, např. Franceskem Petrarkou, označen jako podvrh.\n\nRudolf IV. v podvrženém dokumentu prohlásil rakouské země za arcivévodství, obdařené podobnými právy, jako měla říšská knížectví, v nichž vládli kurfiřti. Mezi tato privilegia patřilo například:\n\nRudolf též vytvořil titul \"Pfalzerzherzog\" (arcivévoda falcký), podobný titulu rýnského kurfiřta. První habsburský vládce, který skutečně titul arcivévoda používal, byl Arnošt Železný, který vládl ve Vnitřních Rakousích v letech 1406–1424. Od 15. století pak všechna knížata z habsburského rodu byla titulována jako arcivévodové (\"Erzherzöge\").\n\nCísař Karel IV. odmítl Privilegium maius potvrdit. Avšak Fridrich III., který byl jako první Habsburk korunován v roce 1452 císařem, byl schopen sám sobě a svým potomkům udělit povolení užívat titul arcivévody, což později potvrdili i jeho následovníci Rudolf II. a Karel VI. To však nezahrnovalo právo volit římského krále. V roce 1519 si proto musel arcivévoda Karel I. půjčit značnou sumu peněz na to, aby mohl uplatit kurfiřty, a zabezpečit si tak svoji volbu králem.\n\nPrivilegium maius umožnilo habsburským arcivévodům postavení podobné králům, dávané v cizině najevo zvláštních odznaků moci. Habsburkové obdrželi nový základ pro svoji vládu v rakouských zemích. Rakousko a habsburský rod tak splynuly v jedno. Podvrh tedy nakonec znamenal úspěch. Rod potom v pozdějších dobách publikoval zvláštní vydání dokumentu a nepřipouštěl jakékoliv diskuse o jeho pravosti.\n\nDokument pozbyl svého významu v roce 1806, kdy zanikla Svatá říše římská. V roce 1852 Wilhelm Wattenbach prokázal, že se jedná o podvrh, a vytvořil označení Privilegium maius a Privilegium minus, aby oba dokumenty odlišil.\n\n"}
{"id": "631028", "url": "https://cs.wikipedia.org/wiki?curid=631028", "title": "Peter Jánský", "text": "Peter Jánský\n\nPeter Jánský (* 3. května 1985, Most) je český lední hokejista, útočník, v současnosti hrající za tým HC Verva Litvínov. 28. prosince 2010 zaznamenal za tým HC Benzina Litvínov svůj první hattrick ve své hokejové kariéře.\n\n\n"}
{"id": "631030", "url": "https://cs.wikipedia.org/wiki?curid=631030", "title": "Host do domu (film)", "text": "Host do domu (film)\n\nHost do domu česká filmová komedie režiséra Zdeňka Giny Hašlera z roku 1942.\n\nDále hrají:\n\nLída Borovcová, František Kreuzmann starší, Vladimír Borský, Eman Fiala, Míla Svoboda, Marie Kautská, Jan W. Speerger, František Černý, František Filipovský, Milka Balek-Brodská, Eliška Pleyová, Jan Fifka, Vladimír Řepa, Alois Dvorský, Antonín Holzinger, Karel Veverka, Darja Hajská, Rudolf Deyl mladší, Miloš Šubrt, Fanda Mrázek, Ota Motyčka, Josef Vošalík, Jaroslav Orlický, Hermína Vojtová, F. X. Mlejnek, Ferdinand Jarkovský\n\n"}
{"id": "631037", "url": "https://cs.wikipedia.org/wiki?curid=631037", "title": "Microtus", "text": "Microtus\n\nMicrotus je rod drobných hlodavců z podčeledi hrabošovitých. Je známo 62 druhů. V České republice žijí čtyři druhy:\n\n\n"}
{"id": "631038", "url": "https://cs.wikipedia.org/wiki?curid=631038", "title": "Zdeněk Gina Hašler", "text": "Zdeněk Gina Hašler\n\nZdeněk Gina Hašler, vlastním jménem Zdeněk Miloš Hašler (31. října 1909, Praha, Rakousko-Uhersko – 11. listopadu 1972, Santa Monica, Kalifornie, USA) byl český herec a režisér.\n\n\n\n\n"}
{"id": "631046", "url": "https://cs.wikipedia.org/wiki?curid=631046", "title": "Budař", "text": "Budař\n\nBudař je název více míst: \nPříjmení Budař, Budarz, Budar nosí více různých osobností:\n\n\n"}
{"id": "631047", "url": "https://cs.wikipedia.org/wiki?curid=631047", "title": "Karnyx", "text": "Karnyx\n\nKarnyx (také karnix nebo nejčastěji carnyx) byl keltský žesťový hudební nástroj (300 př. n. l. – 500 n. l.)\n\nJde o zvláštní formu bronzové trubky, orientované vertikálně a zakončené do pravého úhlu nasazeným vodorovným roztrubem v podobě hlavy kance. Používal se ve válce, v boji, pravděpodobně při nástupu jednotek do bitvy a k zastrašení nepřátel. Nošení ve svislé poloze umožňovalo, aby se jeho zvuk z vysoko umístěného roztrubu nesl do daleka nad hlavami účastníků bitvy (či obřadů).\n\nNástroj je znám z vyobrazení na keltských mincích a z výzdoby kotlíku z Gundestrup.\n\nNástroj zmiňuje řada písemných pramenů: zprávy o použití karnyxů při keltském dobytí Delf (279 př. n. l.), při Caesarově tažení do Galie nebo při Claudiově invazi do Británie. Diodóros Sicilský v 2. polovině 1. století př. n. l. píše: \"\"Jejich nové trumpety jsou zvláštního barbarského typu, dují do nich a vyluzují drsný zvuk, který se podobá válečné vřavě:\"\"\n\nDobře dochovaný příklad je tzv. \"Deskfordský Carnyx\", nalezený v roce 1816 na břehu zálivu Moray Firth v Aberdeenshire ve Skotsku. Do roku 2004 byly známy pouze fragmenty dalších čtyř karnyxů. V listopadu tohoto roku však bylo odkryto pět velmi dobře dochovaných exemplářů z 1. století př. n. l. - 1. století n. l. pod galo-římským chrámem v Tintignacu (Corrèze, Francie). Čtyři z nich mají roztrub v podobě hlavy kance, pátý v podobě hlavy hada.\n\nKarnyx nebyl používán výlučně Kelty, je potvrzen jeho výskyt i u Dáků (vyobrazení scén z dáckých válek na Trajánově sloupu). Je možné, že nástroj byl rozšířen u populací doby železné v celé barbarské Evropě. Přijali ho i Řekové pod názvem\n\"carnyx (κάρνυξ)\" a jeho ekvivalentem je římská trubka \"lituus\".\n\nV roce 1991 zahájil rekonstrukci \"Deskfordského Carnyxu\" (za finanční podpory \"Glenfiddich Living Scotland\" a Skotského národního muzea) muzikolog \"John Purser\" ve spolupráci s archeologem \"Fraserem Hunterem\", trombonistou \"Johnem Kennym\" a zlatníkem \"Johnem Creedem\". Po dvou tisících let mlčení se \"Deskfordský Carnyx\" (resp. jeho replika) rozezněl v Národním muzeu v dubnu roku 1993 prostřednictvím Johna Kennyho, který od té doby na nástroj nejen hraje, ale i vyučuje, a to v mezinárodním měřítku, jak v koncertních sálech, tak v masmédiích.\n\nV současnosti zkomponoval řadu skladeb pro karnyx, vydal množství CD a 15. března roku 2003 uskutečnil koncert pro 65.000 účastníků v Paříži.\n\n"}
{"id": "631058", "url": "https://cs.wikipedia.org/wiki?curid=631058", "title": "Primitivismus", "text": "Primitivismus\n\nPrimitivismus je hnutí v umění a literatuře formující se na konci 19. a začátku 20. století, které využívá pojmu původně označující (z latiny) něco prvotního, vůči estetice 19. století prostého, naivního a podobně, rodící se se zvýšeným zájmem o lidovou kulturu. Zastánci tohoto hnutí se snaží o zjednodušení techniky vyjádření, o návrat ke kořenům. Například malíři zavrhují technologické vymoženosti vytvářené po staletí a vrací se k středověkým primitivům, tj. italským, či vlámským umělcům 13.–15. století, nicméně inspiraci hledají též v umění tzv. přírodních národů a posléze i v dětském výtvarném projevu. Primitivismus také označuje dílo malířů bez formálního vzdělání, tedy naivní umění.\n\n"}
{"id": "631064", "url": "https://cs.wikipedia.org/wiki?curid=631064", "title": "Infrabel", "text": "Infrabel\n\nInfrabel je podnik, který je od roku 2005 manažerem železniční infrastruktury v Belgii. Podnik vznikl rozdělením státních drah Société Nationale des Chemins de fer Belges. Podnik spravuje 3374 km železničních tratí a zaměstnává 12 748 pracovníků.\n\nPodnik vznikl 1. ledna 2005 rozdělením unitárního železničního podniku Société Nationale des Chemins de fer Belges na tři části: SNCB Holding, SNCB a Infrabel. Stát vlastnil 100 % akcií společnosti SNCB Holding, tato společnost pak držela podíl 92,66 % v Infrabelu, zbývající podíl v Infrabelu držel přímo belgický stát. V roce 2009 byla vlastnická struktury Infrabelu prakticky totožná (93,6 % SNCB Holding, 6,4 % stát). Přestože je stát minoritním akcionářem, je držitelem 80 % + 1 hlasu.\n\nSpolečnost spravuje železniční síť o celkové délce 3374 km, na které se nachází:\n\n"}
{"id": "631066", "url": "https://cs.wikipedia.org/wiki?curid=631066", "title": "Togon Temür", "text": "Togon Temür\n\nTogon Temür ( ; 25. května 1320 – 23. května 1370), z rodu Bordžiginů byl poslední císař říše Jüan a veliký chán Mongolů (s titulem Uchagantu-chán, klasická mongolština: , ) vládnoucí Mongolsku, Číně a okolním zemím. Jeho vládu vyplnily boje uvnitř mongolské elity říše a čínské národní povstání rudých turbanů. Ve válkách v Číně získala převahu nová říše Ming, jejíž armáda roku 1368 vyhnala císaře z Číny. Jeho potomci nadále vládli Mongolsku jako dynastie Severní Jüan.\n\nTogon Temür byl synem mongolského knížete Chošily, pravnuka prvního jüanského císaře Chubilaje, narodil se v době Chošilova exilu ve střední Asii. Togonovou matkou byla dcera jednoho z náčelníků Karluků.\n\nPo skončení občanské války následující po smrti císaře Jesün Temüra roku 1328 se s otcem vrátil do Šang-tu. Jeho otec po krátké vládě zemřel v srpnu 1329, načež nastoupil Chošilův bratr Tug Temür, který odeslal Togon Temüra do Koreje a pak do Kuang-si.\n\nTug Temür zemřel roku 1332. Jeho vdova Budaširi-chatun, podle přání zemřelého, pominula jejich syna El Tegüse a dosadila na trůn mladšího Chošilova syna Rinčinbala. Když Rinčinbal po dvou měsících zemřel, regent El Temür opět naléhal na vyzdvižení El Tegüse, ale Budaširi poslala pro Togon Temüra. Z obavy, že bude volán k odpovědnosti za smrt Chošily, odkládal El Temür uvedení mladého prince na trůn, dokud na jaře 1333 nezemřel. V červenci 1333 byl Togon Temür konečně korunován.\n\nTogon Temür jmenoval bratrance El Tegüse korunním princem, silný vliv si zachovala vdova Budaširi. Ve vládě získal rozhodující postavení velitel císařských gard Bajan, který v několika čistkách odstranil El Temürovy příbuzné a stoupence. Prováděl konzervativní politiku, zahleděnou do Chubilajovy éry jako ideálu stability, a odmítající čínský vliv. Proto uzavřel akademii Chan-lin, zrušil úřednické zkoušky a čistil úřady od Číňanů. Držel pod kontrolou finance – omezil náklady na císařský dvůr, snížil daně, poskytl úlevy oblastem zasaženým přírodními neštěstími. Roku 1339 dosáhl na funkci kancléře.\n\nJak císař dospíval, rostla v něm nespokojenost s Bajanovou autokratickou vládou. Roku 1340 společně s Bajanovým bratrem Madžartajem zorganizoval puč. Bajan zemřel na cestě do exilu, Budaširi a El Tegüs byli vypovězeni ode dvora, úřady očištěny od Bajanových stoupenců. Do čela nové vlády se dostal Madžartaj, od roku 1341 kancléř, a jeho syn Togto. Byla vyhlášena nová éra vlády a rázně změněna vládní politika, nabrala nyní prokonfuciánský směr. Do metropole se vrátila řada čínských literátů, kteří předtím byli vypovězeni do provincií nebo odešli sami, vláda obnovila úřednické zkoušky. Togto osobně řídil sepsání oficiálních historií předešlých dynastií Sung, Liao a Ťin.\n\nV červnu 1444 byli Togto i jeho otec odvoláni a roku 1347 posláni do Kan-su. Následující krátkodobé administrativy nebyly schopny udržet autoritu centrální vlády a zabezpečit pořádek a bezpečnost v Číně. Zemi postihla řada záplav, hladomorů a epidemií, nespokojenost obyvatelstva vyvolávala inflace a nucené práce (především na opravách vodních děl). Neschopnost vlády efektivně pomoci lidem vedla ke ztrátě podpory mezi nimi. Mezi obyvatelstvem se šířila mesianistická víra Bílého lotosu. Od konce 40. let propukala stále nebezpečnější povstání.\n\nRoku 1349 císař povolal Togta zpátky ke dvoru a jmenoval jej kancléřem. Opatření nové administrativy (inflační finanční reforma a nahnání desetitisíců rolníků na opravu kanálů na Chuang-che) ale jen vyostřila situaci. Roku 1351 vzplanulo dlouho nazrávající povstání rudých turbanů, které zachvátilo rozsáhlé oblasti střední a severní Číny. Togto v čele armády v letech 1352–1354 rozprášil rebely v Che-nanu, An-chueji i Chu-peji, ale počátkem roku 1355 byl císařem, obávajícím se přílišného zesílení svého kancléře, odvolán. Poté jüanská vláda definitivně ztratila kontrolu nad provinciemi, povstalci znovu ovládli střední Čínu a jednotliví jüanští vojevůdci bojovali mezi sebou s nemenší vervou než s povstalci.\n\nCísař postupně ztratil zájem o vládu a rezignoval na vměšování se do politických střetů. Náhradou se věnoval lovu, ženám a konstruování mechanických zařízení sloužících k zábavě dvora. Jeho syn Ajuširidara, jmenovaný roku 1353 korunním princem, se při pokusu o uchopení moci dostal do konfliktu s císařovými stoupenci. Císař, neschopný spor vyřešit smírně, nechal ministry podporující prince popravit. Na to roku 1364 reagoval Bolod Temür, jüanský generál kontrolující provincii Šan-si, tažením na Ta-tu (hlavní město, dnešní Peking), obsazením metropole a ovládnutím dvora. Ustoupivší Ajuširidara se spojil s Bolodovým konkurentem Kökö Temürem z Che-nanu a následující rok vyhnali Bolodovy oddíly z Ta-tu. Boj jüanských armád o kontrolu nad metropolí ještě více oslabil autoritu ústřední vlády.\n\nZ válek mezi rebelskými státy i vládními vojsky vyšel vítězně Ču Jüan-čang v čele říše Ming. Roku 1368 mingská armáda dobyla Peking, Togon Temür s dvorem uprchl do Šang-tu, druhé metropole. Následující rok musel ustoupit do Jing-čchangu (dnes ve vnitřním Mongolsku), zde zemřel na úplavici v květnu 1370. Novým císařem říše Jüan a velikým chánem se stal Ajuširidara. Vzápětí museli Mongolové ustoupit na sever za poušť Gobi do Karakorumu.\n\nMingská vláda udělila Togon Temürovi posmrtné jméno \"Šun-ti\" (順帝), naznačující přechod mandátu nebes na novou mingskou dynastii. Ale jeho syn a nástupce mu udělil posmrtné jméno \"Süan-žen pchu-siao chuang-ti\" (宣仁普孝皇帝) a chrámové jméno \"Chuej-cung\" (惠宗).\n"}
{"id": "631068", "url": "https://cs.wikipedia.org/wiki?curid=631068", "title": "Arrondissement Ussel", "text": "Arrondissement Ussel\n\nArrondissement Ussel je francouzský arrondissement ležící v departementu Corrèze v regionu Limousin. Člení se dále na 8 kantonů a 69 obcí.\n\n"}
{"id": "631069", "url": "https://cs.wikipedia.org/wiki?curid=631069", "title": "Wireless USB", "text": "Wireless USB\n\nWireless USB (WUSB, Certified Wireless USB) je v informatice technologie, která umožňuje bezdrátové spojení dvou zařízení stejně, jako pomocí rozhraní USB. V roce 2005 byla dokončena specifikace a v roce 2007 přišly na trh první výrobky.\n\nWUSB je koncipováno jako náhrada klasického drátového USB. Typickými připojovanými zařízeními jsou klávesnice, myš, fotoaparát, kamera, tiskárna, bezdrátové obrazovky, externí disky atd. WUSB je také používáno k jednoduchému sdílení tiskáren, které již nemusí mít klasické síťové rozhraní nebo být připojeny k tiskovému serveru. Tiskárna se s WUSB chová stejně, jako by byla připojena přes klasické USB přímo k PC. \nWUSB není určeno k vytváření počítačových sítí (i když je to teoreticky možné).\n\nParametry přenosu jsou shodné s parametry standardní USB verze 2.0, ale datová propustnost záleží na vzdálenostech mezi komunikujícími zařízeními. Do 3 metrů rychlost dosahuje stejných přenosových rychlostí jako klasické USB, tedy teoreticky 480 Mbit/s (60 MB/s). Při vzdálenosti do 10 metrů potom pouze 110 Mbit/s (v optimálním prostředí). WUSG je navrženo, aby fungovalo ve frekvenčním rozsahu od 3,1 GHz do 10,6 GHz. Pomocí modulace OFDM se docílí vysokých přenosových rychlostí na krátkou vzdálenost, která se dá považovat za výhodu, protože tak velmi ztěžuje případné odposlouchávání přenášených dat. Přenos je zabezpečen pomocí šifrování AES-128/CCM. Stejně jako u WPA/PSK ve WiFi je zde možná autentizace pomocí před sdíleného klíče.\n\nFyzický přenos dat je postaven na bezdrátové platformě UWB, jejímž autorem je WiMedia Aliance. Stejnou technologii využívají i další standardy pro bezdrátový přenos dat (Bluetooth, WiNET, ZigBee).\n\nWUSB nabízí stejný model komunikace jako standardní USB. Jeden bod funguje jako master (host, server, řídící zařízení), druhý jako klient. Master vždy řídí celou komunikaci a klient pouze odpovídá na požadavky. Jako master vystupuje počítač, klientem je připojovaná periferie (viz obr. vpravo).\n\nArchitektura WUSB umožňuje přímé připojení k masteru až pro 127 zařízení. Protože nejsou potřeba žádné dráty nebo porty, nejsou již dále třeba ani rozbočovací huby, což najde využití hlavně v malých kancelářích nebo domácnostech. Pro usnadnění přechodu z pevné do bezdrátové technologie představilo WUSB novou třídu – Device Wire Adapter (DWA), někdy označovanou jako „WUSB hub“. DWA umožňuje připojit stávající USB 2.0 zařízení k bezdrátovému WUSB pomocí klientské WUSB (viz obr. 1).\n\nWUSB hostitelské schopnosti mohou být přidány do stávajících počítačů pomocí Wire Host Adapter (HWA). HWA je USB 2.0 zařízení, které se připojí externě na stolní PC nebo notebook pomocí USB portu nebo interně k notebooku rozhraním MiniCard. WUSB podporuje dual-role zařízení (DRDs), který navíc k tomu, že je WUSB, může fungovat jako master s omezenými schopnostmi. Například, digitální fotoaparát se bude chovat při připojení k PC jako USB disk a při připojení k tiskárně bude možnost fotografie přímo vytisknout.\n\nPo stránce ovladačů se nemění nic, ty zůstávají stejné. Liší se pouze fyzický přenos dat. Systém tak nerozpozná, zda jde o zařízení připojené přes klasické USB nebo přes WUSB.\n\nCelým názvem bezdrátového USB je „Certified Wireless USB“. USB Implementers Forum stojící za propagací USB dbá na dodržování správného označení, kvůli výrobkům, které nesou stejná nebo podobná označení, ale které nesplňují specifikace. Například vedle Wireless USB a jim konkurujících CableFree USB (kteří stejných výsledků dosahují pouze jinými prostředky) jsou tu produkty, které výrobci označují podobně, ale pracují pouze na WiFi 802.11g (tedy pouze 54 Mbit/s teoretické rychlosti).\n\nSeznam certifikovaných Wireless USB výrobků si můžete zobrazit na oficiálních stránkách USB Implementers Forum.\n\n\n"}
{"id": "631089", "url": "https://cs.wikipedia.org/wiki?curid=631089", "title": "Parní stroj Marx", "text": "Parní stroj Marx\n\nParní stroj Marx je technická památka, která byla vyrobena v plzeňské Škodovce roku 1909. Od srpna 2010 slouží jako demonstrační exponát pro účely neformálního vzdělávání v plzeňském science centru Techmania.\n\nI když se parní stroj dochoval ve velmi slušném stavu díky konzervaci, kotel, jeho podstatná a zároveň také největší část, se nedochovala. Vzhledem k tomu se k jeho rozběhu používá elektromotor, který je připojený k setrvačníku. Parní stroj tedy již nefunguje jako pohon, ale jako spotřebič.\n\nStroj vyrobila firma Škoda, tehdy nazývaná Skodawerke A.G. v roce 1909. O prvních letech umístění a provozu stroje ale není oficiálně nic známo. Ve třicátých letech 20. století sloužil na pile Kieswetter v Krašovicích na severním Plzeňsku. Ta však byla v padesátých letech nuceně zestátněna a Marx zakonzervován. V roce 1998 jej společnost Škoda získala od majitele pily pro zamýšlené podnikové muzeum, po jehož zrušení však připadl plzeňskému science centru Techmania. V létě 2010 byla odborníky ze společnosti Škoda Power s.r.o. – A Doosan company dokončena celková rekonstrukce parního stroje, který byl 17. srpna odhalen v expozicích science centra Techmania.\n\nTechnicky se jedná o jednoválcový ležatý parní stroj s ventilovým rozvodem páry, tzv. patent Marx, podle něhož stroj nese své jméno (u starších typů parních strojů se používala tzv. šoupátka). Stroj má precisní rozvod s vysmekávacímy ventily typu Sulzer. Na horní straně strojního válce jsou umístěny vstupní ventily, které střídavě zajišťují vstup páry na obě strany pístu. Pod válcem jsou ventily výstupní, vpouštějící páru do výfuku. Byl zde použit tzv. uzavřený okruh páry, tzn. že pára nikam neunikala, ale pomocí výfuku byla odváděna do kondenzátoru, kde se z ní stávala opět voda, která se následně vracela zpět do kotle. Regulaci stroje zajišťoval kuželový odstředivý regulátor systému Hartung. Setrvačník, který je koncovým stupněm celého stroje, má v průměru 3 m a váží téměř 2 tuny. Originální parní kotel s přehřívačem se však nedochoval.\n\nRegulace probíhala změnou plnění páry, čímž byla lépe využita její expanze. Mazání stroje zajišťovaly zkapávací maznice. Jedná se o mazání ztrátové. Olej zachycený pod strojem bylo možno po přefiltrování znovu použít. Mazání ucpávek a pístu obstarávaly dva Molerupovy mazací lisy. Stroj byl postaven na přehřátou páru o tlaku 1,2 MPa (12 atmosfér). V současné době se parní stroj otáčí velmi pomalu, konkrétně rychlostí 5 otáček za minutu, původní rychlost ovšem činila 100 otáček za minutu. Výkon parního stroje dosahoval při plné rychlosti 150 HP. Zásadní nevýhodou parních strojů však byla jejich velice malá účinnost (5–12 %). Tento parní stroj dosahoval účinnosti jen kolem 6 %, což znamená, že 94 % energie bylo spotřebováno na ztráty třením a na tepelnou přeměnu. To byl také hlavní důvod, proč byly postupem času parní stroje nahrazeny účinnějšími spalovacími motory a elektromotory.\n"}
{"id": "631090", "url": "https://cs.wikipedia.org/wiki?curid=631090", "title": "Definitiva", "text": "Definitiva\n\nDefinitiva je trvalé ustanovení zaměstnance ve státní službě. Znamená, že pracovní či služební poměr je ze strany státu (zaměstnavatele) zásadně nevypověditelný.\n\nVe své čisté podobě se v současné době uplatňuje pouze v některých státech (např. Belgie, Francie, Německo, Rakousko) a většinou jen pro omezenou kategorii úředníků. \n\nDefinitiva státních úředníků byla v Československu zrušena roku 1966.\n"}
{"id": "631091", "url": "https://cs.wikipedia.org/wiki?curid=631091", "title": "Delibační řízení", "text": "Delibační řízení\n\nDelibační řízení je zvláštní řízení, v němž jsou zjišťovány podmínky předepsané v právních řádech jednotlivých států pro uznání a výkon cizích rozhodnutí.\n\nV České republice jsou v tomto řízení uznávány rozhodnutí ve věcech manželských a ve věcech určení otcovství, je-li alespoň jeden z účastníků českým občanem a pokud:\nŘízení koná a rozsudkem rozhoduje Nejvyšší soud.\n"}
{"id": "631092", "url": "https://cs.wikipedia.org/wiki?curid=631092", "title": "Opuštění věci", "text": "Opuštění věci\n\nOpuštění věci neboli derelikce je jedním ze způsobů zániku vlastnického práva. Vzhledem k úmyslu vlastníka věc dále nevlastnit jde o jednostranné právní jednání, čímž se liší od ztráty věci, která je právní událostí.\n\nPodle rakouského obecného zákoníku občanského patřilo právo věc opustit k základním vlastnickým právům, omezeno však bylo v případě nemovitostí.\n\nČeskoslovenský občanský zákoník z roku 1950 výslovně vyloučil možnost opuštění u těch věcí, které nebylo možno podle zvláštních předpisů zcizit. Opuštěné věci nepatrné hodnoty mohl nabýt prostřednictvím tzv. okupace každý, ostatní propadly i bez dalšího soudního nebo správního rozhodnutí státu.\n\nPozdější občanský zákoník z roku 1964 zrušil výjimku pro věci nepatrné hodnoty, takže všechny věci opuštěné připadaly státu a žádná věc se již opuštěním nemohla stát věcí ničí. Jeho zásadní novela z roku 1991 dané ustanovení vypustila, čímž i právní úprava institutu „opuštěné věci“ ze soukromého práva zmizela. Ne však úplně, protože ačkoli tehdejší české právo derelikci jako možnost pozbytí vlastnictví neumožňovalo, občanský zákoník v ustanovení o nálezech i nadále s nalezením věci, která byla podle předchozích právních předpisů opuštěna, počítal.\n\nObčanský zákoník z roku 2012 se k možnosti zániku vlastnictví opuštěním věci opět vrátil. Každý může svou věc opustit, čímž se stane věcí ničí a jiný si ji může přivlastnit. V případě věcí nemovitých se však vlastníkem stane vždy stát. Zákon dokonce zavedl fikci opuštění věci, a to v případě, kdy vlastník své vlastnické právo po stanovenou dobu nevykonává (3 roky u věcí movitých a 10 let u nemovitých), nebo pokud byla movitá věc nepatrné hodnoty zanechána na místě přístupném veřejnosti. Na druhou stranu pouhý nález věci automaticky neznamená možnost jejího přivlastnění bez dalšího, protože obecně se má za to, že každý chce své vlastnictví podržet.\n\nV praxi se o opuštění nemovité věci pokusila kolem roku 2014 římskokatolická farnost Konojedy ve vztahu ke kostelu svatého Havla v Bílém Kostelci. Katastrální úřad ale převod odmítl zapsat a Krajský soud v Ústí nad Labem žalobu farnosti zamítl s tím, že vlastník kulturní památky má povinnost o ni na vlastní náklady pečovat a udržovat ji v dobrém stavu, a pokud tak nečiní a chce obejít zákon tím, že majetek účelově opustí, je takové chování v rozporu s dobrými mravy.\n"}
{"id": "631096", "url": "https://cs.wikipedia.org/wiki?curid=631096", "title": "Cena Izvestijí 1989", "text": "Cena Izvestijí 1989\n\nDvacátý třetí ročník Ceny Izvestijí se konal od 16. do 22. 12. 1989 v Moskvě. Zúčastnilo se šest reprezentačních mužstev, která se utkala jednokolovým systémem každý s každým.\n\n Finsko - Československo 3:5 (2:1, 1:1, 0:3)\n\n16. prosince 1989 - Moskva\nBranky : 2. Lehtonen, 15. Helminen, 21. Kulonen \nBranky : 13. Josef Beránek, 31. Martin Hosták, 45. Petr Vlk, 53. Tomáš Sršeň, 60. Kampf\nRozhodčí: Radosai (GER) – Feofanov, Šakirov (URS)\nVyloučení: 8:8 (1:0)\n\nČSSR: Petr Bříza – Mojmír Božík, Jaroslav Benák, Luděk Čajka, Petr Pavlas, Jančuška, Brázda, Tichý, Ivan Vlček – Dudáček, Vladimír Kameš, Petr Vlk – Richard Žemlička, Martin Hosták, Ladislav Lubina – Robert Kron, Ján Vodila, Tomáš Sršeň – Kolník, Josef Beránek, Kampf.\n\nFinsko: Tammi – Kulonen, Henriksson, Laksola, Tuomenoksa, Salo, Kuusisto, Ruotanen, Saarinen – Järvenpää, Helminen, Summanen – Mikkolainen, Lehtonen, Peltola – Kurkinen, Arbelius, Jalo – Järvinen, Keskinen, Laitinen.\n\n16. prosince 1989 - Moskva\nBranky : Strömwall, Huss\nBranky : Strueby, Gratton, Graves\nRozhodčí: Morozov – Balin, Zajnutdinov (URS)\nVyloučení: 3:2 (1:0)\n\n16. prosince 1989 - Moskva\nBranky : 2x Valerij Kamenskij, Ťjurikov, Čisťjakov, Maslennikov, Stěpaniščev \nBranky : Hilger\nRozhodčí: Lípa (TCH) – Komissarov, Pavlovskij (URS)\nVyloučení: 8:6 (1:0) navíc Gusarov (URS) a Berwanger (GER) na 5 minut a do konce utkání.\n\n17. prosince 1989 - Moskva\nBranky : Schreiber, Martin \nBranky : Trattner, Wagner\nRozhodčí: Morozov - Komissarov, Pavlovskij (URS)\nVyloučení: 6:5\n\n17. prosince 1989 - Moskva\nBranky : nikdo\nBranky : nikdo\nRozhodčí: Kaisla (FIN) – Razumovič, Bervinskij (URS)\nVyloučení: 5:3 (0:0)\n\nČSSR: Petr Bříza – Mojmír Božík, Jaroslav Benák, Luděk Čajka, Petr Pavlas, Jančuška, Brázda, Tichý, Ivan Vlček – Dudáček, Vladimír Kameš, Petr Vlk – Radek Ťoupal, Martin Hosták, Ladislav Lubina – Robert Kron, Ján Vodila, Tomáš Sršeň – Kolník, Josef Beránek, Kampf.\n\nŠvédsko: F. Andersson – Eriksson, Stillman, Jonsson, Djoos, Karlsson, Svensson – Viktorsson, Johansson, Öhling – Huss, Strömvall, Ericksson – Forslund, Holmberg, Roupé – Bjuhr, Paul Andersson, Carnbeck.\n\n17. prosince 1989 - Moskva\nBranky : Tkačuk, Vladimir Malachov, Maslennikov, Semjonov, Konstantinov \nBranky : Laitinen, Mikkolainen.\nRozhodčí: Björkman (SWE) – Feofanov, Šatirov (URS)\nVyloučení: 4:6 (2:0) navíc Järvinen na 5 minut.\n\n19. prosince 1989 - Moskva\nBranky : 2x Jalo, 2x Peitola, 2x Summanen, Kurkinen, Järvinen \nBranky : G. Truntschka, Trattner.\nRozhodčí: Lípa (TCH) – Rozumovič, Bervinskij (URS)\nVyloučení: 4:3 (0:2) navíc Kulonen na 5 minut.\n\n19. prosince 1989 - Moskva\nBranky : 2x Chomutov, Valerij Kamenskij, Sergej Fjodorov, Maslennikov, Christič \nBranky : Strömwall\nRozhodčí: Radosai (GER) – Šakirov, Feofanov (URS)\nVyloučení: 10:7 (0:0)\n\n19. prosince 1989 - Moskva\nBranky : 12. Josef Beránek, 21. Ladislav Lubina, 37. Jaroslav Benák, 48. Josef Beránek \nBranky : 4. Gratton, 8. Boisvert, 24. Strueby, 35. Brost, 44. Graves\nRozhodčí: Björkman (SWE) – Komissarov, Pavlovskij (URS)\nVyloučení: 8:7 (1:1, 1:0)\n\nČSSR: Petr Bříza – Mojmír Božík, Jaroslav Benák, Luděk Čajka, Petr Pavlas, Jančuška, Brázda, Tichý, Ivan Vlček – Dudáček, Vladimír Kameš, Petr Vlk – Richard Žemlička, Martin Hosták, Ladislav Lubina – Robert Kron, Ján Vodila, Tomáš Sršeň – Kolník, Josef Beránek, Kampf – Radek Ťoupal.\n\nKanada: Skorodenski – Schlegel, Dollas, Lovsin, Leavins, Odelein, Poudrier, Boisvert, Martin, Schreiber – Strueby, Brost, Lambert – Blaisdell, Nemeth, Graves – Heroux, Gratton, Hajdu.\n\n20. prosince 1989 - Moskva\nBranky : Trattner, Draisaitl, Hilger \nBranky : Holmberg, Stillman\nRozhodčí: Morozov – Balin, Zajnutdinov (URS)\nVyloučení: 4:3 (1:0)\n\n20. prosince 1989 - Moskva\nBranky : Strueby \nBranky : 2x Helminen \nRozhodčí: Lípa (TCH) – Bervenskij, Razumovič (URS)\nVyloučení: 3:3\n\n20. prosince 1989 - Moskva\nBranky : 1. Chomutov, 22. Čisťjakov, 22. Tkačuk \nBranky : 5. Ladislav Lubina, 21. a 25. Vladimír Kameš, 48. Radek Ťoupal.\nRozhodčí: Kaisla (FIN) – Komisarov, Pavlovskij (URS)\nVyloučení: 6:3 (0:1) + Valerij Kamenskij na 10 min.\n\nČSSR: Petr Bříza – Mojmír Božík, Jaroslav Benák, Luděk Čajka, Petr Pavlas, Jančuška, Brázda, Tichý, Ivan Vlček – Dudáček, Vladimír Kameš, Petr Vlk – Richard Žemlička, Martin Hosták, Ladislav Lubina – Robert Kron, Ján Vodila, Tomáš Sršeň – Radek Ťoupal, Josef Beránek, Kampf.\n\nSSSR: Artūrs Irbe – Vladimir Malachov, Konstantinov, Ilja Bjakin, Igor Kravčuk, Ťjurikov, Širjajev, Igor Stělnov – Chomutov, Vjačeslav Bykov, Valerij Kamenskij – Torgajev, Sergej Fjodorov, Čisťjakov – Tkačuk, Maslennikov, Šipicyn – Stěpaniščev, Němčinov, Christič.\n\n22. prosince 1989 - Moskva\nBranky : Kuusisto, Järvinen, Helminen, Laksola, Kulonen \nBranky : Andersson\nRozhodčí: Radosai (GER) - Feofanov, Šabirov\nVyloučení: 6:4 (0:0)\n\n22. prosince 1989 - Moskva\nBranky : nikdo\nBranky : 6. Richard Žemlička, 20. Vladimír Kameš, 30. Petr Pavlas, 51. a 56. Tomáš Sršeň\nRozhodčí: Kaisla (FIN) – Balin, Zajnutdinov (URS)\nVyloučení: 3:6 (2:0)\n\nČSSR: Petr Bříza – Mojmír Božík, Jaroslav Benák, Luděk Čajka, Petr Pavlas, Jančuška, Brázda, Tichý, Ivan Vlček – Dudáček, Vladimír Kameš, Kolník – Richard Žemlička, Martin Hosták, Ladislav Lubina – Robert Kron, Ján Vodila, Tomáš Sršeň - Radek Ťoupal, Josef Beránek, Kampf.\n\nSRN: Heiss – Kiessling, Pokorny, Kreis, Wagner, Sinner, Sterflinger – B. Truntschka, G. Truntschka, Hegen – Trattner, Berwanger, Hilger – Birk, Krinner, Draisaitl – Lupzig, Brockmann, Brittig.\n\n22. prosince 1989 - Moskva\nBranky : nikdo\nBranky : Igor Kravčuk, Chomutov, Torgajev, Vjačeslav Bykov, Tkačuk, Valerij Kamenskij, Christič, Čisťjakov\nRozhodčí: Bergmann (SWE) - Pavlovskij, Komissarov\nVyloučení: 7:3 (0:2)\n\n"}
{"id": "631101", "url": "https://cs.wikipedia.org/wiki?curid=631101", "title": "Chabenec", "text": "Chabenec\n\nJméno Chabenec nese více vrcholů:\n\n"}
{"id": "631103", "url": "https://cs.wikipedia.org/wiki?curid=631103", "title": "Holstein-Gottorp", "text": "Holstein-Gottorp\n\nHolstein-Gottorp nebo Holstein-Gottorf plným názvem Haus Schleswig-Holstein-Gottorp (česky: \"Šlesvicko-Holštýnsko-Gottorpská dynastie\") je název mladší větve rodu Oldenburků, který vládla v domácím Šlesvicku-Holštýnsku, Oldenbursku, Rusku, Švédsku a nakrátko i Norsku.\n\n\n\n\"Titulární carové, po roce 1918\"\n\nvs.\n\n\nJean-Baptiste Bernadotte byl napoleonský generál, kterého adoptoval bezdětný král Karel XIII. Bernadotte se pak stal švédským a norským králem a založil vlastní dynastii Bernadotte, která Švédsku vládne dodnes.\n\n\n\"Titulární velkovévodové, po roce 1918\"\n\n\n\n"}
{"id": "631105", "url": "https://cs.wikipedia.org/wiki?curid=631105", "title": "Science center", "text": "Science center\n\nScience center (event. \"centre\", anglicky \"centrum věd\") je středisko neformálního vzdělávání, které se primárně zaměřuje na cílenou popularizaci vědy a techniky. Nejedná se přitom o klasickou vzdělávací instituci, důraz je zde kladen zejména na interaktivitu a učení formou her a samostatného objevování vědy a techniky prostřednictvím osobní zkušenosti.\n\nPro science centra je důležitý kontaktní přístup jednotlivým exponátům: ty zpravidla demonstrují fyzikální, chemické, matematické či jiné vědní zákonitosti a principy, které návštěvníci science center sami objevují díky manipulaci s těmito exponáty.\n\nExponáty science center jsou zpravidla členěny do jednotlivých tematických expozic, které mohou být buď permanentní (trvalou součástí science centra) či putovní. Většina evropských expozic je koncipována jako monotematický, nicméně polyfunkční soubor exponátů. Tak např. expozice TOP SECRET, nabízená plzeňským science centrem Techmania, se orientuje na kriminalistiku, v jejímž rámci neformálním způsobem vzdělává širokou veřejnost v oborech jako je daktyloskopie, balistika či pylová analýza.\n\nDánská expozice SPORT AND SPINACH umístěná v kodaňském Experimentariu se zaměřuje na zdravý životní styl, jehož prostřednictvím komunikuje vědecké poznatky o lidském těle, sportu či nebezpečích obezity apod. V liberecké iQLANDII je zase expozice vytvořená pro dospívající. Je stylizovaná do mateřského lůna a novátorsky představuje vše o plození, rození, dospívání i deviacích. Potkat tam také můžete prvního mluvícího humanoidního robota v Česku.\n\nV science centrech působí tzv. \"edutaineři \"(z anglického „educate“ = „vzdělávat“ a „entertain“ = „bavit“) či explaineři (z angl. „explain“ = „vysvětlovat“): jedná se o průvodce jednotlivými expozicemi, kteří zábavnou nicméně přesto odbornou formou vysvětlují principy jednotlivých exponátů.\n\nScience centra mohou být sdružena ve dvou základních organizacích: americké ASTC (Association of Science-Technology Centers) a evropské ECSITE (European Network of Science Centres and Museums).\n\nZa první science center vůbec se považuje berlínská Urania (1888), boom však science centra ve světě zažila až na přelomu 60. a 70. let 20. století, kdy bylo otevřeno např. Exploratorium v San Franciscu nebo kanadské Ontario Science Center v Torontu. Mezi významná evropská science centra patří například dánské Experimentarium, vlámské Technopolis či finské Heureka.\n\nPrvním a nejnavštěvovanějším (130 tisíc návštěvníků ročně) science centrem v Česku byl liberecký iQpark, který otevřel své brány v roce 2007. Od roku 2008 pak v Plzni působí science center Techmania a v následujících letech vznikla science centra i v dalších českých městech. V Ostravě mohou návštěvníci od roku 2012 zavítat do Malého světa techniky U6, v prosinci 2014 bylo otevřelo v Brně VIDA! science centrum a nejnovějším science centrem je Pevnost poznání v Olomouci.\n"}
{"id": "631114", "url": "https://cs.wikipedia.org/wiki?curid=631114", "title": "Jan Zdeněk Bartoš", "text": "Jan Zdeněk Bartoš\n\nJan Zdeněk Bartoš (4. června 1908 Dvůr Králové nad Labem – 1. června 1981 Praha) byl český hudební skladatel.\n\nAbsolvoval dvouletou obchodní školu a vedle toho studoval hru na housle u Karla Huršla v Hradci Králové. Hudební praxi získal jako houslista v řadě orchestrů. V 18 letech ho otec zplnoletnil, aby mohl získat licenci k založení vlastního hudebního soubor, byl i hudebníkem kočovné divadelní společnosti. Později vstoupil se svým souborem do služeb francouzské námořní společnosti Messageries Martimes se sídlem v Marseille. Na jejích lodích procestoval Středozemní moře, Dálný východ, a dostal se i na Madagaskar.\n\nPo krátkém působení v Paříži se vrátil domů a doplňoval si hudební vzdělání na Pražské konzervatoři pod vedením Otakara Šína a poté v mistrovské škole u Jaroslava Křičky. Hrál mimo jiné v Symfonickém orchestru hlavního města Prahy FOK. Za války působil i jako pedagog.\n\nV roce 1945 začal pracovat na ministerstvu školství a kultury, věnoval se i mládežnickým orchestrům, byl uměleckým vedoucím hudebního souboru Motorletu v Jinonicích a postupně se začal prosazovat i jako skladatel. Od roku 1956 byl vedoucím hudebního odboru Ministerstva školství a kultury, v roce 1958 začal vyučovat na Pražské konzervatoři (jeho žáky byli např. Otomar Kvěch, Juraj Filas nebo Jiří Gemrot) a v roce 1959 z ministerstva odešel a stal se hlavním redaktorem Státního nakladatelství krásné literatury, hudby a umění. Později se věnoval pouze výuce na konzervatoři a skladatelské činnosti. V 70. letech byl rovněž předsedou pražské Mozartovy obce. Vedle hudby napsal i knihy O hudebních formách (1960), Hudba volá SOS (1969) a Breviář posluchače hudby (1983).\n\n\n\n\n\n\na řada dalších písní, písňových cyklů a sborů, scénická hudby, hudba pro rozhlasové pořady. Komponoval i hudbu zábavnou a taneční.\n\n\n"}
{"id": "631116", "url": "https://cs.wikipedia.org/wiki?curid=631116", "title": "Tore Vikingstad", "text": "Tore Vikingstad\n\nTore Vikingstad (* 8. října 1975, Trondheim, Norsko) je norský hokejový útočník.\n\nV Norsku hrával za Viking Hockey ve Stavangeru a Stjernen Hockey. Od roku 1998 nastupoval ve švédské lize za Färjestads BK a Leksands IF. Největší část kariéry odehrál v německé hokejové lize. V letech 2001 až 2008 byl hráčen DEG Metro Stars. V sezóně 2005/2006 vyhrál kanadské bodování ligy a byl jmenován nejužitečnějším hráčem. Tyto individuální úspěchy mu vynesly i ocenění pro nejlepšího hokejistu Norska. V posledních třech se zónách nastupuje za Hannover Scorpions. V roce 2010 vybojoval s týmem Hannoveru německý titul. 8. února 2011 podepsal smlouvu na dva roky s týmem Stavanger Oilers, působící v norské nejvyšší soutěži.\nV roce 1999 byl draftován v šestém kole týmem St. Louis Blues, v NHL ale nikdy nehrál.\n\nOd roku 1995 reprezentoval Norsko na čtyřech turnajích mistrovstvích světa nejvyšší kategorie a rovněž čtyřikrát na MS divize I. Hrál také na Olympijských hrách 2010, kde v utkání proti Švýcarsku vstřelil hattrick.\n\nTýmové\n\nIndividuální\n\n"}
{"id": "631118", "url": "https://cs.wikipedia.org/wiki?curid=631118", "title": "Andrzej Czaja", "text": "Andrzej Czaja\n\nAndrzej Konrad Czaja (* 12. prosince 1963 Wysoka u Oleśna, Polsko) je polský římskokatolický církevní představitel a teolog, od roku 2009 biskup opolský.\n\nVystudoval Vyšší duchovní seminář v Nise (1982-88). Dne 11. května 1988 byl vysvěcen na kněze. V letech 1989-94 absolvoval doktorské studium na Katolické univerzitě v Lublinu a v letech 1996-98 studoval na Ekumenickém institutu Johanna Adama Möhlera v Paderbornu.\n\nOd roku 1993 působí na Katolické univerzitě v Lublinu, nejprve jako asistent na katedře dogmatické teologie. Roku 2003 se stal docentem a roku 2005 profesorem. Od roku 2004 vede katedru pneumatologie a eklesiologie v rámci ústavu dogmatické teologie. Současně od vzniku Opolské univerzity roku 1994 působil na její teologické fakultě jako vedoucí katedry ekumenismu v rámci ústavu ekumenismu a integračních studií.\n\nHlavní předměty Czajovy teologické práce:\nHlavní díla:\n\nDne 14. srpna 2009 byl jmenován třetím sídelním biskupem opolské diecéze. Vysvěcen byl 29. srpna 2009 dosavadním ordinářem, arcibiskupem Alfonsem Nossolem, který odešel na odpočinek. Jako biskupské heslo si zvolil \"Astare coram Te et Tibi ministrare\" (Dlít u Tebe a Tobě sloužit).\n\n"}
{"id": "631121", "url": "https://cs.wikipedia.org/wiki?curid=631121", "title": "Bezdětná", "text": "Bezdětná\n\nBezdětná je romantické filmové drama režiséra Miroslava Josefa Krňanského z roku 1935 natočené podle stejnojmenné předlohy Ignáta Herrmanna.\n\nPostava svobodné matky, titulní role ve filmu, byla filmovým debutem herečky Nataši Gollové.\n\n"}
{"id": "631128", "url": "https://cs.wikipedia.org/wiki?curid=631128", "title": "Kostel I (Znojmo-Hradiště)", "text": "Kostel I (Znojmo-Hradiště)\n\nKostel č. I ve Znojmě-Hradišti je podle jeho objevitele archeologa Bohuslava Klímy mladšího kamenný jednolodní kostelík, vybudovaný na zdejším velkomoravském výšinném hradišti (Znojmo-Hradiště, jinak též Hradiště sv. Hypolita) někdy v 9. století.\n\nV letech 1996-1999 byly při archeologickém výzkumu velkomoravského výšinného hradiště ve Znojmě (dnes místní část Znojmo-Hradiště, dříve Hradiště sv. Hypolita) odhaleny skromné pozůstatky kamenné stavby, kterou vedoucí výzkumu, brněnský archeolog Bohuslav Klíma mladší, interpretoval jako kamenný kostelík velkomoravského stáří.\n\nNález byl učiněn v západní části vnitřního hradu na jeho nejvyšším místě, v těsné blízkosti hradby a předpokládané vstupní brány. Dnes se prostor nachází v areálu bývalého hospodářského zázemí proboštství Křížovníků s červenou hvězdou, později státního statku. Z celé stavby se dochovaly jen skromné zbytky základového zdiva, někde doplněné negativním otiskem v podobě mírně zasekané rýhy do podložní skály. Nálezová situace byla značně komplikována faktem, že podložní skála zde místy vystupuje až k samotnému povrchu, takže půdní pokryv je zde velmi slabý. Část údajných základů navíc překryla stavba novověké stodoly. Zbylý prostor byl v posledních desetiletích intenzivně využíván jako dvůr zemědělského podniku.\n\nBěhem výzkumu bylo objeveno několik dochovaných úseků zdiva, sestávajícího z různě velkých kamenných bloků na silně zvětralé vápenné maltě o maximální výšce 36 cm a několika izolovaných kamenů na zbytcích malty, případně menší kry malty na podložní skále. Na základě nálezů rekonstruoval a popsal B. Klíma původní půdorys jako stavbu s jednou podélnou lodí, s delší osou přibližně ve směru západ – východ. Vnitřní rozměry lodi udal 7,75 x 5,90 metrů. Na loď navazoval téměř čtvercový presbytář o rozměru 3,9 x 3,4 metru. Síla zdiva se pohybovala kolem 80 cm.\n\nNa základě nálezové situace, kdy na západní stěnu lodi navazovala s mírným odskokem další zeď. Bohuslav Klíma dovodil, že kostel vznikl ve dvou fázích, přičemž ve druhé z nich byla k lodi přistavěna předsíň o blíže neurčitelné délce, neboť předpokládaná západní stěna této předsíně se nalézala mimo prozkoumanou plochu.\n\nV těsném sousedství základů kostela, uvnitř předsíně, byly objeveny dva dětské hroby v mělkých hrobových jámách. Oba byly vybaveny milodary typickými pro 9. století (nádoba, bronzová náušnice, korály), přičemž jeden z nich (s málo často severojižní orientací) přísně respektoval západní stěnu lodi. \n\nPředevším na základě dvou hrobů nalezených v těsné blízkosti kostela datoval Bohuslav Klíma jeho výstavbu do 9. století. Na základě rozboru jeho stavební dispozice (téměř čtvercové kněžiště) a srovnání s dalšími velkomoravskými kostely (tzv. kostel č. II z Mikulčic, kostel v Modré u Velehradu) jej objevitel zařadil do první poloviny 9. století, tj. ještě před příchod cyrilometodějské misie. Jeho vznik spojuje s působením pasovského biskupství a kláštera v St. Pölten (česky Svatý Hypolit), odkud zřejmě dostalo znojemské hradiště i své jméno. Zánik kostela je možné spojovat s vyvrácením hradiště Maďary někdy v polovině 10. století.\n\nNa základě přesně změřené orientace podélné osy tzv. kostela č. I na Hradišti (která by měla směřovat k místu východu slunce v den založení kostela) dospěl moravský historik Lubomír E. Havlík k názoru, že kostel mohl být založen v den svátku sv. Hypolita (2. prosince) a tudíž byl dle něj zasvěcen sv. Hypolitovi. Tomuto světci je zasvěcen dodnes stojící chrám v centrální části Hradiště, na nějž bylo patrocinium podle Havlíka přeneseno po zániku tzv. kostela č. I.\n\nKlímova interpretace nalezených pozůstatků, která byla oficiálně představena a publikována v roce 1999, nebyla akademickou obcí obecně přijata. Hlavní námitky směřují proti neprůkaznosti jen špatně a torzovitě dochovaných pozůstatků a proti absenci většího množství hrobů, které podle dnes přijímaných názorů velkomoravské církevní stavby zpravidla doprovázejí.\n\n\n\n"}
{"id": "631129", "url": "https://cs.wikipedia.org/wiki?curid=631129", "title": "Včela skalní", "text": "Včela skalní\n\nVčela skalní (\"Apis laboriosa\" Smith, 1871) je vysokohorským druhem včely. Vyskytuje se pouze v Himálaji v pásmu od 1200 do 4000 m n. m. Z hlediska taxonomie není odborná veřejnost zcela zajedno, zda jde o samostatný druh. Někdy je tato včela považována za poddruh včely obrovské pod názvem \"Apis dorsata laboriosa\".\nV české literatuře nebylo dosud (2004) o ní pojednáno. Autor zdroje Ing. Přidal navrhuje pro \"Apis laboriosa\" český název včela skalní, jednak podle charakteru prostředí, v němž se vyskytuje, jednak s přihlédnutím k přijatému polskému ekvivalentu \"pszczoła skalista\".\n\n"}
{"id": "631133", "url": "https://cs.wikipedia.org/wiki?curid=631133", "title": "Alexandra Maria Lara", "text": "Alexandra Maria Lara\n\nAlexandra Maria Lara (* jako Alexandra Plătăreanu, 12. listopadu 1978) je v Rumunsku narozená německá herečka. Vystupuje převážně v hlavních rolích v různých historických a kriminálních filmech.\n\nAlexandra Maria Lara se narodila jako jediné dítě herce Valentina Plătăreanu (* 1935) a ženy v domácnosti Doiny. Když jí byly čtyři roky, její rodina se rozhodla uprchnout z Ceaușescuova Rumunska do západního Německa.\n\nZpočátku chtěli uprchnout do Kanady, nakonec ale zůstali v Německu. Usadili se v Freiburg im Breisgau v Bádensku-Württembersku, později se přestěhovali do Berlína.\n\nTam v roce 1997 vystudovala francouzské gymnázium, v roce 2000 vystudovala obor herectví.\n\nV šestnácti letech už hrála hlavní role v různých televizních dramatech. Brzy se stala respektovanou filmovou herečkou. Hrála po boku herců, jako jsou Bruno Ganz, Irène Jacobová, Rolf Kanies a jiných.\n\nJejí nejslavnější rolí je Traudl Jungeová, osobní sekretářka Adolfa Hitlera ve filmu \"Pád Třetí říše\", kde byla dokonce nominována na Oscara.\n\nVzhledem k jejímu přesvědčivému výkonu ji režisér Francis Ford Coppola dal hlavní roli v \"Mládí bez mládí\" (2007).\n\nV roce 2013 si zahrála po boku Daniela Brühla a Chrise Hemswortha ve filmu \"Rivalové\", pojednávajícím o jezdcích Formule 1 - Niki Laudovi a Jamesi Huntovi.\n\nV roce 2009 se provdala za herce Sama Rileyho, s nímž hrála ve filmu \"Control\". V roce 2014 se jim narodil syn Ben.\n\n"}
{"id": "631136", "url": "https://cs.wikipedia.org/wiki?curid=631136", "title": "Artur a Leontýnka (film)", "text": "Artur a Leontýnka (film)\n\nArtur a Leontýnka je česká komedie režiséra Miroslava Josefa Krňanského z roku 1940 natočená podle stejnojmenné knižní předlohy Ignáta Herrmanna.\n\n"}
{"id": "631159", "url": "https://cs.wikipedia.org/wiki?curid=631159", "title": "Seznam rakouských panovníků", "text": "Seznam rakouských panovníků\n\nSeznam rakouských panovníků zahrnuje postupně vládnoucí markrabata, vévody, arcivévody a císaře.\n\nPrivilegium minus byl dokument, vydaný 19. září 1156 císařem Fridrichem Barbarossou pro Jindřicha Jassomirgota z rodu Babenberků. Tento dokument povyšoval Rakousko z dosavadního markrabství na vévodství. Vláda v zemi byla zaručena Babenberkům a to dědičně bez ohledu na pohlaví.\n\nBabenberkové Fridrichovou smrtí v Rakousku i Štýrsku vymřeli po meči. Dědičné nároky uplatnila vedle Fridrichovy neteře Gertrudy také jeho sestra Markéta jako nejstarší příslušnice rodu. Na základě tzv. Privilegia minus z roku 1156.\n\nRoku 1281 se Albrecht Habsburský stal říšským správcem Rakouska a Štýrské marky a roku 1282 mu otec, římský král Rudolf I. dal dědičně v léno Rakousko, Štýrskou marku, Korutany, Kraňsko a Slovinskou marku\nAlbrecht II. nařídil, aby jeho synové vládli společně, to ale selhalo kvůli jejich rivalitě. Po smrti Rudolfa IV. došlo v roce 1379 k dělení (Neuberská smlouva, Hollenburská smlouva). Došlo i k dalším dělením a složitostem, dokud Fridrich V. (jako Fridrich III. římskoněmecký císař) od roku 1463 rakouské země opět nesjednotil pod vládou jednoho panovníka.\n\nAlbrechtská linie (vládnoucí v českých zemích) získala arcivévodství rakouské. Po smrti Ladislava Pohrobka připadlo území Leopoldinské linii.\nLeopoldinská linie získala Štýrsko, Korutansko, Kraňsko (Vnitřní Rakousy), Tyrolské hrabství a Přední Rakousy.\nPrivilegium maius byl zfalšovaný středověký dokument, vytvořený na popud rakouského vévody Rudolfa IV. Habsburského v letech 1358–1359. Jednalo se o pozměněnou verzi tzv. Privilegia minus, vydaného císařem Fridrichem I. Barbarossou, která udělovala Rudolfovi hodnost \"arcivévody rakouského\". Avšak Fridrich III., který byl jako první Habsburk korunován v roce 1452 císařem, byl schopen sám sobě a svým potomkům udělit povolení užívat titul arcivévody, což později potvrdili i jeho následovníci Rudolf II. a Karel VI.\n\nV roce 1804 zřídil František I. rakouské císařství a stal se císařem jako František I., římskoněmeckým císařem byl do roku 1806. Nešlo o povýšení dosavadního arcivévodství, ale císařstvím se stávaly všechny državy rakouských Habsburko-Lotrinků.\n"}
{"id": "631162", "url": "https://cs.wikipedia.org/wiki?curid=631162", "title": "Martin Zálešák", "text": "Martin Zálešák\n\nMartin Zálešák (* 2. září 1959 v Uherském Hradišti) je český malíř.\n\n\n\n\n\n\n"}
{"id": "631165", "url": "https://cs.wikipedia.org/wiki?curid=631165", "title": "Nisse Nilsson", "text": "Nisse Nilsson\n\nNisse Nilsson (8. března 1936, Forshaga, Švédsko - 24. června 2017) byl švédský lední hokejista.\n\nHrával ve švédské lize za týmy IK Göta, Forshaga IF a Leksands IF. S Leksandem získal v roce 1969 švédský hokejový titul. Po této sezóně ukončil aktivní hokejovou kariéru.\n\nByl dlouholetým reprezentantem Švédska. Účastnil se třech zimních olympijských her, v Innsbrucku 1964 pomohl vybojovat stříbrnou medaili. Mimo olympiádu hrál na šesti turnajích mistrovství světa s bilancí dvou zlatých, dvou stříbrných a dvou bronzových medailí. Celkem za Švédsko odehrál 206 utkání, v nichž vstřelil 161 branek.\n\n\n"}
{"id": "631176", "url": "https://cs.wikipedia.org/wiki?curid=631176", "title": "Dance with the Wolves", "text": "Dance with the Wolves\n\n„Dance with the Wolves“ je jeden ze singlů ukrajinské zpěvačky Ruslany, vydaný v roce 2005.\n\nK této písni byla natočena hned dvě videa. Během natáčení byla Ruslana zavřena v kleci s divokými vlky. Jeden z videoklipů zahrnuje záběry z Oranžové revoluce, které se Ruslana aktivně zúčastnila. Video je dostupné na Ruslanině oficiální stránce.\n\n„Dance with the Wolves“ je první singl, který v Evropě vyšel po Wild Dances. Na vzniku se podílela mezinárodní produkční společnost Ego Works. Nahrávání proběhlo v Miami v legendárním studiu Hit Factory Criteria. V tomto studiu rovněž nahrávala spousta dalších celebrit světového formátu, například Whitney Houston, Celine Dion, Aerosmith, Madonna, Michael Jackson nebo Shakira.\n\n\nMyšlenka písně „Dance with the Wolves“ pojednává o velkém sociálním problému.\n\nVe videu byl použit také velký betonový lis, kterému se stavěl na odpor dav lidí.\n\nPři natáčení videa byly použity obrovské dekorace. Celá scéna pak měla evokovat klec. Obrovské pětimetrové kolo a čtyřmetrový lis tlačily agresivní dav. Aby video vypadalo realističtěji, všechny scény s divokými zvířaty se natáčely bez jakéhokoliv zásahu zvenčí. Ruslanu od několika velkých vlků dokonce ani neoddělovala žádná klec, a ani cvičitel, který stál poblíž, do natáčení nijak nezasahoval.\n\nObjevila se i zpráva, že vlci Ruslanu pokousali. Ta sice nebyla zcela bezdůvodná, ale byla poněkud přehnaná – jeden z vlků s Ruslanou pouze chvíli zápasil. Žádné zvíře však během natáčení nebylo zraněno. Když se Ruslana aktivně zapojila do Oranžové revoluce, nápad přidat do videa dokumentační záběry vypadal velmi zásadně. Ba co víc, přiložení těchto záběrů podtrhlo uměleckou i dokumentární podstatu klipu – idea svobody by v sobě neměla mít lež a neupřímnost.\n\nDruhá část videa se natáčela na Náměstí Nezávislosti ( ). Natáčeli jsme lidi, kteří stávkovali, aby byli vyslyšeni. Bránili svoji svobodu. Ve videu také můžeme zahlédnout „megafon svobody,“ jeden ze symbolů.\n\nKlip se vysílal na televizních stanicích více než 25 evropských zemí: Na BBC (Spojené království), na populárních německých stanicích (ARD, NDR, MTV, VIVA), stejně tak v Nizozemsku, Finsku, Belgii, Švédsku, Lotyšsku, Litvě, Estonsku, Polsku, Izraeli, Turecku, České republice, Slovensku a Slovinsku.\n\nVýpis jedenácti skladeb na albu:\n\n"}
{"id": "631178", "url": "https://cs.wikipedia.org/wiki?curid=631178", "title": "Cena Izvestijí 1990", "text": "Cena Izvestijí 1990\n\nDvacátý čtvrtý ročník Ceny Izvestijí se konal od 16. do 22. 12. 1990 v Moskvě. Zúčastnilo se pět reprezentačních mužstev, která se utkala jednokolovým systémem každý s každým.\n\n SSSR - Švédsko 5:1 (1:1, 2:0, 2:0)\n\n16. prosince 1990 - Moskva\n\n16. prosince 1990 - Moskva\n\n17. prosince 1990 - Moskva\n\n18. prosince 1990 - Moskva\n\n18. prosince 1990 - Moskva\n\n19. prosince 1990 - Moskva\n\n20. prosince 1990 - Moskva\n\n20. prosince 1990 - Moskva\n\n21. prosince 1990 - Moskva\n\n22. prosince 1990 - Moskva\n\n"}
{"id": "631186", "url": "https://cs.wikipedia.org/wiki?curid=631186", "title": "Passage du Ponceau", "text": "Passage du Ponceau\n\nPassage du Ponceau je soukromá pasáž v Paříži ve 2. obvodu mezi domem č. 212 v ulici \"Rue Saint-Denis\" a domem č. 119 na Boulevardu de Sébastopol. Její délka je 92 m a šířka 2,5 m.\n\nPasáž byla otevřena v roce 1826 a v roce 1854 zkrácena při vzniku bulváru Sébastopol.\n\n"}
{"id": "631193", "url": "https://cs.wikipedia.org/wiki?curid=631193", "title": "Mail (prostranství)", "text": "Mail (prostranství)\n\nMail je ve frankofonních zemích označení pro ulici s parkovou úpravou, která je určená především pro pěší. Obvykle se jedná o širokou cestu s trávníkem uprostřed, osázenou po stranách stromořadím a doplněnou chodníky. Někdy jsou tyto promenády na místě bývalých městských hradeb.\n\nVýraz pochází přeneseně z označení pro upravený terén určený ke hře \"jeu de quilles au maillet\", což je tradiční gaskoňská hra, při které se dřevěné koule posunují pomocí palice nazývané rovněž mail. Slovo pochází z latinského \"malleus\" (kladivo).\n\n"}
{"id": "631195", "url": "https://cs.wikipedia.org/wiki?curid=631195", "title": "Larry Murphy", "text": "Larry Murphy\n\nLawrence Thomas Murphy (* 8. března 1961 ve Scarborough v Ontariu v Kanadě) je bývalý kanadský hokejový obránce, který byl v roce 2004 uveden do hokejové síně slávy.\n\nPo hvězdné juniorské kariéře v Peterborough Petes a reprezentování Kanady na MS juniorů 1980 byl draftován do NHL týmem Los Angeles Kings na 4. místě vstupního draftu NHL 1980. V sezóně 1980-81 vytvořil rekordy obránce-nováčka s 60 asistencemi a 75 kanadskými body. V sezóně 1983-84 byl vyměněn do Washingtonu Capitals za Briana Engbloma a Kena Houstona.\n\nV roce 1989 byl vyměněn do Minnesoty North Stars s Mikem Gartnerem za Dina Ciccarelliho a Boba Rousea.\n\nV roce 1990 byl vyměněn do Pittsburghu Penguins s Peterem Taglianettim za Chrise Dahlquista a Jima Johnsona.\n\nV roce 1995, poté co byl vybrán do 2. All-star týmu NHL, byl vyměněn do Toronta Maple Leafs za Dmitrije Mironova a 2. kolo draftu 1996, ve kterém byl vybrán Josh DeWolf. U Maple Leafs byl jako jejich nejvíce vydělávající hráč vypískáván při špatných výsledcích klubu. V roce 1996 byl za budoucí vyrovnání vyměněn do Detroitu Red Wings, kde vyhrál dva Stanley cupy po sobě (1997, 1998). V playoff 1998 vyrovnal se dvěma góly v oslabení rekord NHL Paula Coffeyho.\n\nJako jediný hráč získal čtyři Stanley cupy během devadesátých let. V letech 1991 a 1992 s Pittsburghem Penguins, a 1997 a 1998 s Detroitem Red Wings.\n\nV roce 1987 byl Murphy klíčovým hráčem Kanady na Kanadském poháru a svými šesti asistencemi byl společně se spoluhráčem Rayem Bourquem nejlepší mezi obránci na turnaji.\n\nV roce 2004 byl uveden do hokejové síně slávy. Kariéru dokončil s 1216 body v NHL a je tak pátým nejproduktivnějším obráncem historie NHL za Rayem Bourquem, Paulem Coffeym, Alem MacInnisem a Philem Housleym.\n\nMurphy je v současné době hokejovým analytikem pro Detroit Red Wings na televizní stanici FSN Detroit. Komentuje zápasy Detroitu při výjezdech na západní pobřeží USA. V letech 2003-2006 se ve výjezdech střídal s Patem Verbeekem, ale ten v kariéře rozhlasového odborníka skončil v roce 2006 a stal se skautem Detroitu Red Wings. Kromě toho se Murphy podílí na studiových analýzách v přestávkách zápasů, které nekomentuje. V sezóně 2007-08 vystřídal Mickeyho Redmonda při rozhovorech s hráči po dobu léčby Redmondovy rakoviny.\n\n\n\n\n"}
{"id": "631197", "url": "https://cs.wikipedia.org/wiki?curid=631197", "title": "Fontána Charonne", "text": "Fontána Charonne\n\nFontána Charonne (francouzsky \"Fontaine de Charonne\"), též nazývaná starším názvem fontána Trogneux (\"fontaine Trogneux\") je fontána v Paříži v 11. obvodu na rohu ulic \"Rue du Faubourg Saint-Antoine\" a \"Rue de Charonne\".\n\nTato kašna byla součástí stavebního plánu sestaveného na základě příkazu Ludvíka XV. jako jedna z pěti kašen určených k zásobování pitnou vodou předměstí Saint-Antoine. Dnes se z nich vedle této fontány dochovala ještě fontána Petite-Halle. Výstavba je připisována Jeanu Beausirovi (1651–1743), který byl generálním ředitelem, kontrolorem a inspektorem staveb města Paříže. Fontána Trogneux byla postavena v letech 1719–1721, restaurována v letech 1806–1810 a naposledy v roce 1963. Fontána byla původně napájena vodou ze Seiny. Od roku 1995 je chráněná jako historická památka. Své původní jméno získala podle místního pivovaru Trogneux, dnešní je podle ulice.\n\nKlasicistní kašna byla postavena v řadě domů na nároží ve formě monumentálního průčelí s pilastry a římsami vysokého asi 12 metrů a zakončeného trojúhelníkovým frontonem. Výzdobu tvoří delfíni, voluty a orámované římsy. Ve spodní části jsou umístěny dva bronzové maskarony ve tvaru lvích hlav, ze kterých prýští voda do zamřížovaného kanálu v zemi.\n\n"}
{"id": "631198", "url": "https://cs.wikipedia.org/wiki?curid=631198", "title": "Cena Izvestijí 1992", "text": "Cena Izvestijí 1992\n\nDvacátý pátý ročník Ceny Izvestijí se konal od 15. do 21. 12. 1992 v Moskvě a Petrohradu. Zúčastnilo se sedm reprezentačních mužstev a druhý tým Ruska. Mužstva byla rozdělena do dvou skupin po čtyřech, ve kterých se utkala systémem každý s každým. Vítězové skupin se utkali o první místo, druzí hráli o třetí místo atd.\n\n Rusko I - Švýcarsko 4:1 (2:0, 0:0, 2:1)\n\n15. prosince 1992 - Moskva\n\n15. prosince 1992 - Moskva\n\n17. prosince 1992 - Moskva\n\n17. prosince 1992 - Moskva\n\n19. prosince 1992 - Moskva\n\n19. prosince 1992 - Moskva\n\n Rusko II - Německo 8:1 (2:0, 4:1, 2:0)\n\n15. prosince 1992 - Petrohrad\n\n15. prosince 1992 - Petrohrad\n\n17. prosince 1992 - Petrohrad\n\n17. prosince 1992 - Petrohrad\n\n19. prosince 1992 - Petrohrad\n\n19. prosince 1992 - Petrohrad\n\n Rusko II - Československo 2:1 (1:1, 1:0, 0:0)\n\n21. prosince 1992 - Moskva\n Rusko I - Švédsko 4:1 (1:0, 1:0, 2:1)\n\n21. prosince 1992 - Petrohrad\n Finsko - Švýcarsko 3:1 (0:1, 0:0, 3:0)\n\n21. prosince 1992 - Petrohrad\n Kanada - Německo 6:1 (3:1, 2:0, 1:0)\n\n21. prosince 1992 - Moskva\n\n\n"}
{"id": "631199", "url": "https://cs.wikipedia.org/wiki?curid=631199", "title": "Cuvierova fontána", "text": "Cuvierova fontána\n\nCuvierova fontána (francouzsky \"Fontaine Cuvier\") je fontána v Paříži.\n\nKašna se nachází v 5. obvodu na nároží ulic \"Rue Linné\" a \"Rue Cuvier\" naproti vstupu do Jardin des plantes.\n\nFontána vznikla v roce 1840, jejím autorem je architekt Vigoureux a nese jméno francouzského přírodovědce Georgese Cuviera. V roce 1984 byla zapsána na seznam historických památek.\n\nDominantou kašny je alegorická socha Přírodní historie, jíž autorem je sochař Jean-Jacques Feuchère. Představuje mladou ženu nesoucí desku s latinským nápisem \"Rerum cognoscere causas\", což bylo Cuvierovo motto převzaté z Vergiliova verše \"Felix qui potuit rerum cognoscere causas\" (Šťasten, kdo by dokázal poznat příčiny všech věcí). Ženu doprovází lev, mořští živočichové a obojživelníci.\n\n"}
{"id": "631200", "url": "https://cs.wikipedia.org/wiki?curid=631200", "title": "Jean-Jacques Feuchère", "text": "Jean-Jacques Feuchère\n\nJean-Jacques Feuchère (24. srpna 1807 – 26. července 1852) byl francouzský sochař.\n\n\n"}
{"id": "631202", "url": "https://cs.wikipedia.org/wiki?curid=631202", "title": "Fontána Croix du Trahoir", "text": "Fontána Croix du Trahoir\n\nFontána Croix du Trahoir (\"Fontaine de la Croix du Trahoir\", česky doslovně \"Fontána Kříž zrádce\") je fontána v Paříži. Stavba je chráněná jako historická památka.\n\nKašna se nachází v 1. obvodu na nároží ulic \"Rue de l'Arbre-Sec\" a \"Rue Saint-Honoré\".\n\nZvláštní jméno fontány, které v překladu znamená \"Kříž zrádce\", je odvozeno od starého názvu zdejší křižovatky, kde se až do roku 1698 konaly popravy. Do roku 1739 se zde rovněž sekaly uši nepoctivým trhovcům. Nacházel se zde kříž pro poslední modlitby odsouzených, který byl zničen v roce 1789.\n\nPrvní fontánu postavil architekt Jean Goujon z rozhodnutí krále Františka I. v roce 1529. V roce 1606 byla přestavěna a v roce 1636 přemístěna o několik metrů, aby se zlepšil provoz v ulici \"Rue Saint-Honoré\". V roce 1775 byl architekt Jacques-Germain Soufflot pověřen úpravou kašny, která byla ve velmi špatném stavu.\n\nPolygonální stavba je vyzdobena sochami nymf. Voda vytéká z maskaronu do malé nádržky ve tvaru lastury. Nad nimi je pamětní deska s latinským nápisem věnovaným Ludvíku XVI.\n\n"}
{"id": "631203", "url": "https://cs.wikipedia.org/wiki?curid=631203", "title": "Židovský hřbitov v Mutěníně", "text": "Židovský hřbitov v Mutěníně\n\nŽidovský hřbitov v Mutěníně se nachází jihovýchodně od obce Mutěnín na Domažlicku na kraji remízku mezi poli. Byl založen roku 1642 na severním okraji malého lesíka v místě, kterému se dříve říkalo \"Ovčí kopec\" ( \"Schafberg\"), což je dnes asi 800 m od jižního okraje obce.\n\nŽidovský hřbitov, jenž má rozlohu 1151 m, patřil od roku 1853 obci Muttersdorf - Mutěnín. Za okupace byl zdevastován nacisty. Dnes je obehnán kamennou zdí a „citlivě zrekonstruován“. Zachovalo se zde 162 náhrobků nebo jejich fragmentů, jež jsou všechny orientovány na východ. Nejstarší čitelné náhrobky pocházejí z poloviny 18. století. Epitafy jsou psány , menší část též .\n\nNa hřbitově, který dnes patří do majetku české Federace židovských obcí, jsou pochováni židovští občané z obce a okolí.\n\nV Mutěníně bývala kdysi i synagoga. První byla stržena roku 1860, její nástupkyně, přestavěná v roce 1923, padla za oběť nacistické devastaci.\n\nZdejší židovská komunita přestala existovat v roce 1938.\n\n\n\n"}
{"id": "631204", "url": "https://cs.wikipedia.org/wiki?curid=631204", "title": "Dejeanova fontána", "text": "Dejeanova fontána\n\nDejeanova fontána (francouzsky \"Fontaine Dejean\") je fontána v Paříži.\n\nKašna se nachází v 11. obvodu na náměstí \"Place Pasdeloup\" poblíž Cirque d'hiver.\n\nFontána byla postavena v roce 1906. Jejím autorem je architekt Camille Formigé, sochařskou výzdobu provedl Charles-Louis Malric. Fontána byla součástí plánu na zřízení 12 kašen pro poskytování pitné vody pro obyvatele, který vymyslel architekt François Eugène Dejean (1821-1893), byla však realizována pouze tato kašna.\n\nKašna má osmiboký podstavec, na kterém jsou v polovině umístěny dvě nádržky ve tvaru lastury, do kterých stéká malé množství vody z chrličů ve tvaru delfínů. Nad nimi je medailon a dedikační nápis dárci F. E. Dejeanovi. Na špici sedí pelikán.\n\n"}
{"id": "631206", "url": "https://cs.wikipedia.org/wiki?curid=631206", "title": "Tomáš Brňák", "text": "Tomáš Brňák\n\nTomáš Brňák (* 20. dubna 1987 v Považské Bystrici) je slovenský hokejový obránce.\n\nS profesionálním hokejem začínal v rodném městě v týmu HK 95 Považská Bystrica, kde debutoval ve druhé nejvyšší slovenské soutěži v sezóně 2004/05, odehrál 27 zápasů. Po Mistrovství světa do 18 let v roce 2005, které se konalo v Česku, zůstal a podepsal smlouvu s týmem HC Energie Karlovy Vary. První sezónu v Česku odehrál v juniorské lize a první zápas v české nejvyšší soutěži odehrál ve 49. kole proti týmu Bílí Tygři Liberec, ve kterém vyhráli 4:2. Sezónu 2006/07 odehrál poslední sezónu v juniorské kategorii, odehrál 14 zápasů v základní části a 7 zápasů v playoff, v seniorské nejvyšší lize odehrál 30 zápasů, nasbíral pouze 8 trestných minut. Následující ročník hrával ve střídavých stratech mezi první ligou v týmu Sportovní klub Kadaň, ve kterém odehrál 29 zápasů v základní části a jeden zápas v playoff a mezi Extraligou v týmu HC Energie Karlovy Vary. Za Energii odehrál 18 zápasů v základní části a 7 zápasů v playoff, ve kterém nahradil zraněného spoluhráče Miroslava Dubna.\n\nPřed začátkem nové sezóny 2008/09 odešel na hostování do týmu BK Mladá Boleslav, za Boleslav odehrál 36 zápasů základní části a 9 zápasů v baráži. V sezóně odehrál jeden zápas v první lize v týmu HC Most. Po skončení hostování se vrátil zpět do Karlových Varů, za které odehrál 20 zápasů v základní části. 31. ledna 2010 přestoupil do týmu KLH Chomutov , za které odehrál 19 zápasů v základní části a 20 zápasů v playoff, pomohl vyhrát 1.ligu ale závěrečný boj o extraligu nevyhráli, prohráli 4:1 na zápasy proti týmu BK Mladá Boleslav za který v minulé sezóně působil. Sezónu 2010/11 začal v Chomutovu, ale odehrál pouze 9 zápasů, poté ho zbrzdilo zranění kolena. Po zranění byl poslán na měsíční hostování do týmu Sportovní klub Kadaň, kde stihl odehrát 27 zápasů. Na nový ročník 2011/12 se dohodl na spolupráci s týmem HC 05 Banská Bystrica. V Bystrici strávil jeden rok a poprvé hrával ve slovenské nejvyšší lize. Od roku 2012 působí ve slovenském klubu ŠHK 37 Piešťany, taktéž hrající v nejvyšší lize.\n\n10. října 2008 ve 13. kole v zápase proti týmu HC Energie Karlovy Vary, kde byl puštěn na hostování do BK Mladá Boleslav, byl ve druhé třetině zasažen pukem do obličeje a ztratil 3 zuby.\n\n"}
{"id": "631212", "url": "https://cs.wikipedia.org/wiki?curid=631212", "title": "Fontána Château d'eau (12. obvod)", "text": "Fontána Château d'eau (12. obvod)\n\nFontána Château d'eau [\"šatódó\"] (neboli \"Fontána Vodárenská věž\"), též nazývána Fontána lvů (\"Fontaine des Lions\") je fontána v Paříži ve 12. obvodu na náměstí \"Place Félix-Éboué\".\n\nKašna vznikla v roce 1875 a jejím autorem je architekt Gabriel-Jean-Antoine Davioud. Kašna získala svůj název podle náměstí, na kterém se původně nacházela - \"Place du Château-d'Eau\" (dnešní Place de la République). Nahradila tak předchozí kašnu stejného jména z roku 1811, která byla přesunuta v roce 1867 z náměstí do 19. obvodu. V roce 1880 byla i druhá fontána přemístěna na \"Place Daumesnil\" (dnešní \"Place Félix-Éboué\") a na jejím místě bylo postaveno alegorické sousoší Republiky.\n\nFontána se skládá z velkého kruhového bazénu, ke kterému přiléhají tři nádrže. Je vyzdobená osmi bronzovými lvy, kteří chrlí vodu. Autorem lvů je sochař Henri-Alfred Jacquemart. Na kamenných podstavcích, které podpírají dolní nádrž, spočívají ženské hlavy, které vytvořil Louis Villeminot.\n\n"}
{"id": "631213", "url": "https://cs.wikipedia.org/wiki?curid=631213", "title": "Fontána Château d'eau (19. obvod)", "text": "Fontána Château d'eau (19. obvod)\n\nFontána Château d'eau (\"Fontána Vodní zámek\"), též nazývána Fontána núbijských lvů (\"Fontaine aux Lions de Nubie\") je fontána v Paříži v 19. obvodu na \"Avenue Jean Jaurès\" u vchodu do parku La Villette.\n\nFontána vznikla v roce 1811 pro náměstí \"Place du Château d'eau\" (dnešní Place de la République), kterému dala své jméno. Jejím autorem je inženýr Pierre-Simon Girard (1765-1835). V roce 1867 byla přesunuta na nádvoří jatek v La Villette. Od roku 1979 je společně s budovou bývalých jatek chráněná jako historická památka.\n\nFontánu tvoří čtyři stupňovité nádrže. Uprostřed nejvyšší je chrlič. Další voda tryská z tlam čtyř dvojic lvů.\n\n"}
{"id": "631217", "url": "https://cs.wikipedia.org/wiki?curid=631217", "title": "Henri-Alfred Jacquemart", "text": "Henri-Alfred Jacquemart\n\nHenri-Alfred Jacquemart (24. února 1824 Paříž – 4. ledna 1896 tamtéž) byl francouzský sochař, který vytvářel především sochy zvířat.\n\n\n"}
{"id": "631220", "url": "https://cs.wikipedia.org/wiki?curid=631220", "title": "Paedocypris", "text": "Paedocypris\n\nPaedocypris je rod drobných sladkovodních paprskoploutvých ryb z řádu máloostní. V rámci řádu je řazen do samostatné nadčeledi Paedocypridoidea a čeledi Paedocyprididae. Zahrnuje tři popsané druhy. Pochází z černých vod jihovýchodní Asie. Patří k vůbec nejmenším známým obratlovcům.\n\nTypovým druhem rodu \"Paedocypris\" je \"Paedocypris progenetica\" Kottelat, Britz, Hui & Witte 2006. Celkem jsou popsány tři druhy:\n\n\nRod \"Paedocypris\" původně zařazen do čeledi kaprovití (Cyprinidae).\n"}
{"id": "631222", "url": "https://cs.wikipedia.org/wiki?curid=631222", "title": "Tři zlaté vlasy děda Vševěda (rozcestník)", "text": "Tři zlaté vlasy děda Vševěda (rozcestník)\n\n"}
{"id": "631224", "url": "https://cs.wikipedia.org/wiki?curid=631224", "title": "Roman Vopat", "text": "Roman Vopat\n\nRoman Vopat (* 21. dubna 1976 v Litvínově) je bývalý český hokejový útočník. Ve své poslední sezóně aktivní hráčské kariéry 2010/2011 byl kapitánem týmu HC Benzina Litvínov. V současnosti (rok 2015) trénuje mladé talenty v Kanadě .\n\n\n"}
{"id": "631235", "url": "https://cs.wikipedia.org/wiki?curid=631235", "title": "Petr Straka", "text": "Petr Straka\n\nPetr Straka (* 15. června 1992 v Plzni v Československu) je český hokejový útočník hrající v týmu Lehigh Valley Phantoms v severoamerické lize American Hockey League.\n\nStraka nastupoval v mládežnickém a dorosteneckém věku za Plzeň. V 17 letech odešel hrát do Kanady ligu Quebec Major Junior Hockey League, kde nastupoval za Rimouski Oceánic. Tam byl po sezóně 2009/2010 jmenován do All-Rookie týmu QMJHL a získal trofej pro nejlepšího nováčka QMJHL. Byl draftován týmem Columbus Blue Jackets ve vstupním draftu NHL 2010 v 2. kole na celkově 55. místě. Tentýž rok byl draftován také do KHL ve 2. kole z 39. místa Avangardem Omsk. Po vydařené sezóně se ovšem v další sezóně juniorské ligy QMJHL trápil a zdaleka nedosahoval takových výsledků jako v minulosti. Reputaci si však nahradil v playoff 2012, ve kterém si připsal 22 kanadských bodů ve 21 zápasech. Českou reprezentaci posílil na juniorských šampionátech 2011 a 2012. Před sezónou 2012/13 přestoupil v QMJHL do Baie-Comeau Drakkar a tam se vrátil do své dřívější formy. V 55 utkáních si připsal 82 kanadských bodů a 11. dubna 2013 s ním podepsal smlouvu tým NHL - Philadelphia Flyers.\n\nPo podpisu smlouvy s Philadelphií zamířil před sezónou 2013/14 do jejího farmářského týmu - Adirondack Phantoms. Zde se zařadil do ligového průměru. S týmem se nedokázali kvalifikovat do playoff. Po sezóně se s týmem přestěhoval a tým změnil název na Lehigh Valley Phantoms.\n\n\n"}
{"id": "631236", "url": "https://cs.wikipedia.org/wiki?curid=631236", "title": "Take No Prisoners (album, David Byron)", "text": "Take No Prisoners (album, David Byron)\n\nTake No Prisoners je sólové debutové album britského rockového zpěváka Davida Byrona. Bylo vydáno v době, kdy byl zpěvákem skupiny Uriah Heep a uvádí i jeho spoluhráče z U. Heep Micka Boxe a Lee Kerslakea.\n\n\n\n"}
{"id": "631237", "url": "https://cs.wikipedia.org/wiki?curid=631237", "title": "Rabban Bar Sauma", "text": "Rabban Bar Sauma\n\nRabban Bar Sauma také Ṣawma Rabban nebo Rabban Çauma (: znaky 拉宾 扫 务 玛) (cca 1220, Peking, Čína - leden 1294, Bagdád, Irák) byl ujgurský mnich, nestorián, diplomat a cestovatel.\n\nV roce 1278 se vydal se svým žákem Rabbanem Markosem z Pekingu do Jeruzaléma. Putoval přes Košang do Lou-lanu a Kašgaru. Dále postupoval přes Írán do Ázerbájdžánu, kde se usadil a zůstal. Do roku 1284 žil ve městě Marágha v Ázerbájdžánu, poté byl vyslán mongolským chánem Abaqou na diplomatickou misi do Evropy. Postupoval přes Irák do Turecka. V Konstantinopoli se setkal s byzantským císařem Andronikem II. Palaiologem. Po jednání se nalodil a přeplavil na Sicílii. Odtud putoval do Říma, kam dorazil v roce 1287 a setkal se s papežem Honoriem IV., po krátké zastávce se vydal na sever. Přes Janov došel do Paříže, kde se téhož roku sešel s Filipem IV. a poté v Bordeaux s anglickým králem Eduardem I. Jeho úkolem bylo dojednat plán na francouzsko-mongolskou alianci, ale nebyl úspěšný a ani další jednání u evropských panovníků nepřineslo žádná pozitiva, proto se vydal na zpáteční cestu. V roce 1289 na květnou neděli se v Římě setkal s novým papežem Mikulášem IV.. Ani zde při jednání nebyl úspěšný. Přes Akko v roce 1289 dospěl do Iráku a poté se usadil v Marágha v Ázerbájdžánu.\n\nZ jeho cesty se dochovaly zprávy sepsané neznámým autorem a přinesly mnoho pozorování, které následně využili další cestovatelé, jako byli Vilém z Rubroeku a Marco Polo.\n\n"}
{"id": "631243", "url": "https://cs.wikipedia.org/wiki?curid=631243", "title": "Basalawarmi", "text": "Basalawarmi\n\nBasalawarmi (; † 6. ledna 1382) byl mongolský státník z rodu knížat z Liang a místodržitelů Jün-nanu, potomek mongolského velikého chána a císaře říše Jüan Kublaje. \n\nOd poloviny 60. let 14. století Basalawarmi jménem jüanské vlády spravoval provincii Jün-nan, která tehdy zahrnovala i část Kuej-čou. Osídlena byla nečínskými kmeny a národy. Po svém předku, synovi prvního jüanskéno císaře Kublaje, zdědil kromě místodržitelství i titul knížete z Liang. Poté co nová čínská říše Ming v letech 1368–1372 ovládla Čínu, stal se Jün-nan, s centrem v Kchun-mingu, jedním z posledních středisek mongolského odporu proti mingské vládě. \n\nMingský císař Chung-wu obrátil svou pozornost na Jün-nan roku 1372, kdy do Kchun-mingu vyslal Wang Weje v čele diplomatické mise. Rozhovory o podrobení se mingské říši ukončila Wangova poprava roku 1374. Další mingský vyslanec byl zabit roku 1375. Po několika letech klidu se roku 1381 císař Chung-wu rozhodl vyřešil jünnanský problém silou. Do čela útočících vojsk jmenoval generála Fu Jou-tea, jeho zástupci Lan Jüa a Mu Jinga, zásobování z Čcheng-tu zajišťoval Lu Čung-cheng, zatímco Ma Chua velel v zázemí posádce v Kuej-jangu. Mingské armády měly 300 tisíc vojáků, Basalawarmi měl k dispozici třetinový počet. Útočníci díky početní převaze rozdrtili jünnanská vojska a když přitáhli k Kchun-mingu, Basalawarmi 6. ledna 1382 utopil manželku, přikázal ministrům spáchat sebevraždu a sám se zabil. \n\nOkupace celého Jün-nanu se protáhla do konce roku, většina invazní armády mohla být odvolána až koncem jara 1383. Ma Jing zůstal v provincii jako velitel zbylých jednotek.\n"}
{"id": "631247", "url": "https://cs.wikipedia.org/wiki?curid=631247", "title": "Ožanka čpavá", "text": "Ožanka čpavá\n\nOžanka čpavá (\"Teucrium scordium\") je druh nízké vlhkomilné rostliny z čeledě hluchavkovitých.\n\nOžanka čpavá je rozšířena hlavně v západní a jižní Evropě, řidčeji v Evropě střední, na jihu Skandinávie, na Balkánském poloostrově, Blízkém východě a v západní Asii. Vyskytuje se nejčastěji na březích v určitých intervalech rozvodňujících se vodních toků, na vlhkých až bažinatých loukách, při okrajích rybníků a jezer, lemuje okraje vlhkých lužních lesů. Ojediněle se nachází i v příkopech podél podmáčených cest nebo železničních tratí. V České republice se nejčastěji vyskytuje v teplých oblastech středního a východního Polabí a nížinách okolo řek Moravy, Svratky a Dyje. Vyskytuje se v rostlinných společenstvech vázaných na vysokou hladinu podzemní vody (rákos, ostřice), stejně jako na pravidelně zaplavovaných loukách.\n\nJe to vytrvalá bylina s nedřevnatějící lodyhou vyrůstající z výběžkatého, široce se větvícího oddenku. Bývá přímá nebo vystoupavá, dosahuje výše 15 až 25 cm. Lodyha se bohatě rozvětvuje a je stejně jako listy hustě poseta chlupy 1 až 1,5 mm dlouhými. Přisedlé prolamované, z lodyhy vstříčně vyrůstající listy jsou měkké, podlouhlého nebo podlouhle kopinatého tvaru, okraje mají hrubě zubaté nebo vroubkované, na koncích jsou tupé. Ve střední části lodyhy jsou listy obvykle nejdelší 2 až 4 cm a nejširší 0,6 až 1,2 cm. Rostlina vydává vůni, čpí, po česneku.\n\nZ paždí hořejších listů vyrůstají chudokvěté jednostranné lichopřesleny vždy oddálených květů (2 až 6četné) bez listenů, mají stopky dlouhé 4 až 5 mm. Pěticípý nachový nebo zelený chlupatý trubkovitý kalich zvonkovitého tvaru je dlouhý asi 3 mm. Nachová, růžová nebo bělavá koruna, dlouhá asi 6 mm, je uvnitř lysá a vně chlupatá, je zdánlivě jednopyská, horní pysk chybí. Laloky horního pysku jsou totiž z boku přirostlé k dolnímu a ten proto vypadá jako pětilaločný, jeho střední lalok je největší a lžícovitě vydutý. Z místa po \"chybějícím\" horním pysku vyčnívají dopředu tyčinky s prašníky i čnělka s bliznou.\n\nPokud není pyl v prašnících zralý, dolní lalok je přehnutý vzhůru a uzavírá vstup do koruny k nektaru. Po dozrání pylu se dolní lalok překlopí dolů a čtyři tyčinky se napřímí tak, že se o ně nektar hledající hmyz musí otřít. Když se všechen pyl vypýlí tyčinky se ohnou a jejích místo zaujme blizna právě schopná přijmout pyl. Kvete od července do září. Tmavě hnědé plody jsou vejčité tvrdky velké asi 1 mm.\n\nOžanka čpavá se někdy dělí do dvou poddruhů:\n\nPodle Černého a červeného seznamu cévnatých rostlin České republiky je ožanka čpavá řazena mezi druhy silně ohrožené – C2. Ohrožená je nejvíce vysušováním a přeměnou zamokřených území na ornou půdu nebo jejím zalesňováním, používáním herbicidů na vodní rostliny a zásahy do vodních toků znemožňující nebo naopak prodlužující záplavy.\n\n"}
{"id": "631252", "url": "https://cs.wikipedia.org/wiki?curid=631252", "title": "Marcus (automobil)", "text": "Marcus (automobil)\n\nMarcusův automobil byl prvním automobilem se spalovacím motorem, který byl vyroben v Rakousku-Uhersku. Jeho výrobcem byly Adamovské strojírny, které se nacházejí v Adamově nedaleko Brna.\n\nV 70. letech 19. století došlo k přeměně Adamovských železáren na významný strojírenský podnik. Roku 1885 ho získala do pronájmu firma Märky, Bromovský & Schulz. Firma vyráběla jako jedna z prvních m.j. i parní kotle a benzínové a plynové motory. Mimo jiné se dozvěděla i o pokusech mechanika a vynálezce Siegfrieda Marcuse, který se zabýval problematikou automobilů poháněných benzinovými motory. Podle různých zdrojů se uvádí, že první vozidlo sestavil již roku 1870. Kolem vozidla samotného i jeho funkčnosti se však objevují pochybnosti, navíc se nedochovalo. Uvádí se, že vozidlu chyběly důležité prvky, jako jsou brzdy, spojka, řízení apod.\n\nDalší tentokráte funkční vozidlo bylo vyrobeno až v letech 1888–1889 právě v Adamovských strojírnách. Jednalo se o první, benzinem poháněný automobil se čtyřtaktním motorem, který byl vyroben v Rakousku-Uhersku. Z bran adamovského závodu vyjel pouhé tři roky poté, co německý vynálezce Gottlieb Daimler sestrojil svůj první automobil poháněný spalovacím motorem. Marcusův automobil měl dořešené ústrojí pohonu, šnekový systém řízení, kartáčkový karburátor a magnetoelektrické zapalování benzinové směsi. Některé technické prvky byly Marcusovým patentem. Vůz měl letmé zavěšení zadní nápravy s odpružením gumovými silentbloky a stavitelnými třecími spojkami, které nahrazoval diferenciál. Přes všechny tyto novinky se ukázalo, že přenos hnací síly mezi motorem a zadní nápravou vyžaduje zásadně novou konstrukci, takže se od sériové výroby upustilo a firma se věnovala zejména výrobě motorů, které byly prvotřídní kvality.\n\nMarcusův automobil se zúčastnil několika velkých výstav, např. Světové výstavy v Paříži roku 1900, ale nakonec skončil v v Technickém muzeu ve Vídni. V roce 1950 byl znovu zprovozněn a jezdil ukázkové jízdy ve Vídni po tamních bulvárech. Roku 1960 byl zapůjčen na Strojírenský veletrh v Brně. Vzhledem k tomu, že rakouský Spolkový památkový úřad jízdy zakázal, sestrojili místní nadšenci v letech 2005–2006 repliku tohoto vozu dle původních plánů z Adamova. Značná část dílů byla vyrobena v ADAST Adamov - tedy ve firmě, kde vznikl originál.\n\n"}
{"id": "631256", "url": "https://cs.wikipedia.org/wiki?curid=631256", "title": "František IV. Modenský", "text": "František IV. Modenský\n\nFrantišek IV. Modenský (6. října 1779, Miláno – 21. ledna 1846, Modena) byl rakouský arcivévoda, v letech 1814 až 1846 modenským a reggijským vévodou a od roku 1829 také vévodou Massy a Carrary. Pocházel z dynastie Rakouští-Este, což byla vedlejší větev Habsbursko-lotrinské dynastie.\n\nNarodil se jako druhý syn (prvorozený však zemřel jako nemluvně)/páté dítě z deseti potomků rakouského arcivévody Ferdinanda Karla Habsbursko-Lotrinského a jeho manželky Marie Beatrice Ricciardy d'Este, jediného potomka modenského vévody Ercola III. d´Este; ta jako jediná dědička svého otce svým sňatkem s habsburským arcivévodou přinesla modenské dědictví habsburskému rodu, založivši zároveň novou rodovou linii \"Rakoští-Este\".\n\nFrantišek byl přes svého otce vnukem Marie Terezie a jako takový zároveň arcivévodou rakouským a princem českým, uherským a chorvatským. Přes svou matku byl zase potomkem italského rodu Este. Jeho starší sestra Marie Ludovika se v roce 1808 stala třetí manželkou císaře Františka I.\n\nO narození žil s rodiči a sourozenci v Miláně a od roku 1796 v Rakousku, kam se rodina uchýlila před napoleonskými vojsky. Zatímco jeho matka a mladší sourozenci pobývaly ve Vídeňském Novém Městě, František zůstal s otcem a žil převážně ve Vídni. Svému otci dělal často doprovod na cestách, kterými je pověřil císař František I.\n\nOd roku 1806 byl dědicem modenského vévodství, které však bylo od roku 1805 přivtěleno k italskému království. Na trůn vstoupil rozhodnutím Vídeňského kongresu roku 1814. Za jeho panování tvrdě potlačil revoluční hnutí a Modena se stala centrem reakčních sil celé Itálie. Po smrti své matky zdědil vévodství Massa a Carrara. Za revoluce v roce 1831 byl nucen v únoru prchnout do Маntovy. Již v březnu téhož roku však se vrátil, přizvav na pomoc rakouskou armádu, a s účastníky revoluce se nemilosrdně vypořádal. Zemřel v roce 1846 a pochován byl v modenském kostele sv. Vincenza.\n\nV roce 1812 si vzal za ženu svou neteř, princeznu Marii Beatricii Savojskou, dceru sardinského krále Viktora Emanuela I. Z jejich manželství vzešli čtyři potomci – dva synové a dvě dcery:\n\n"}
{"id": "631258", "url": "https://cs.wikipedia.org/wiki?curid=631258", "title": "Laurel Holloman", "text": "Laurel Holloman\n\nLaurel Holloman je americká herečka proslavená hlavně jako Randy Dean z filmu \"The Incredibly True Adventure of Two Girls in Love\", Justine Cooper z filmu \"Angel\" a nebo jako Tina Kennard ze seriálu \"The L Word\".\n\nNavštěvovala univerzitu v Chapel Hill v americkém státě Severní Karolína. Po jejím první roce na vysoké škole se odstěhovala do Chicaga, aby spolupracovala s Piven Theatre Workshop. Studovala s Johnem Lynnem v Los Angeles; byla obsazena v nezávislé produkci Blossom Time. Na počátku roku 1994 se přestěhovala do New Yorku a objevila se v divadelních produkcích jako Tennessee Williams' Glass menagerie, Carson McCuller' The Heart Is a Lonely Hunter a Theatre for the New City. \n\nV roce 1995 začala filmovou kariéru se zlomovou rolí Randy Dean v The Icredibly Treu Adventure of Two Girls in Love a s ní získala i kritiky. Pracovala stále v různých nezávislých filmových rolích jako The Myth of Fingerprints, Boogie Nights, Tumbleweeds a další. \n\nO téměř 10 let později se objevila v lesbickém seriálu The L Word na Showtime. V roce 2005 byla za tuto roli oceněna Golden Satellite Award.\n\nLaurel se narodila v Chapel Hill v Severní Karolíně. Její rodina byla republikánská a její otec měl strach jak budou lidé reagovat na její roli Randy Dean ve filmu The Incredibly True Adventure of Two Girls in Love, film dostal pozitivní recenze.\n\n13. června 2002 si vzala architekta Paula Machereyho. Mají dceru Lolu Reiko Machereyovou, která se narodila 4. listopadu 2004. O čtyři roky později 25. března adoptovali druhou dceru Nalu Belleovou. Podle prosincového vydání DIVA jsou uprostřed rozvodového řízení. \nLaurel je také umělkyní. Maluje také pro charity a na začátku roku 2010 vytvořila speciální sérii obrazů, které byly vydraženy ve prospěch Maasai Wilderness Conservation Fund.\n"}
{"id": "631263", "url": "https://cs.wikipedia.org/wiki?curid=631263", "title": "František V. Modenský", "text": "František V. Modenský\n\nFrantišek V. Modenský (1. června 1819, Modena – 20. listopadu 1875, Vídeň) byl v letech 1846 až 1859 modenským, reggijským, masským a carrarským vévodou. Dále byl také arcivévodou rakouským, princem českým, uherským a chorvatským. Pocházel z dynastie Rakouští-Este, což byla vedlejší větev Habsbursko-lotrinská dynastie.\n\nFrantišek byl starším ze dvou synů modenského vévody Františka IV. (1779–1846) a jeho ženy Marie Beatrice Savojské (1792–1840), dcery sardinského krále Viktora Emanuela I.\n\nPo smrti matky v roce 1840 se stal dalším pretendentem Jakobitů anglického, skotského a irského trůnu. Po jeho smrti přešel tento post na jeho neteř, bavorskou královnu Marii Terezu.\n\nV roce 1842 si vzal za ženu princeznu Adelgundu Bavorskou, dceru bavorského krále Ludvíka I. Z manželství se roku 1848 narodila jediná dcera Anna Beatrice, která však zemřela již následujícího roku 1849.\n\nNa modenský trůn nastoupil František po smrti svého otce v roce 1846. O rok později, v roce 1847, kdy zemřela Marie Luisa Habsbursko-Lotrinská, parmská, piacenzská a guastallská vévodkyně, připadla Guastalla právě Františku V. z Modeny.\n\nZa revoluce v březnu roku 1848 byl vévoda František nucen uprchnout před lidovým povstáním, téhož roku v srpnu byl za pomoci rakouského vojska znovu instalován na trůn. V listopadu ještě unikl neúspěšnému atentátu. Ani další léta neuklidnila napjatou situaci.\n\nPo francouzsko-piemontské válce roku 1859 byl vévoda František z Modeny nucen uprchnout (14. června), když bylo vévodství anektováno francouzskými a piemontskými vojsky. V prosinci roku 1859 se Modena, Parma a Toskánsko spojily ve Spojené středoitalské provincie. Již 18. března následujícího roku 1860 začlenil sardinský král Viktor Emanuel II. vévodství do nově vzniklého Italského království. František o čtyři dny později protestoval, avšak bez výsledku.\n\nPo tomto tentokrát již definitivním opuštění své země se uchýlil do Vídně, kde žil v Modenském paláci. Měl rovněž letní sídlo na zámku Wildenwart v Bavorsku. Většinu času trávil v Rakousku, avšak také rád cestoval. Roku 1864 navštívil Střední východ.\n\nJelikož již v době sesazení z trůnu byl bezdětný František V. posledním mužským příslušníkem modenské větve Habsbursko-lotrinská dynastie, která zdědila Modenu po předchozí estenské dynastii (která vymřela v roce 1803), bylo nutné určit dědice vévodské hodnosti a majetku, neboť ženy se samy nemohly stát vévodkyněmi.\n\nFrantišek V. tak nabídl arcivévodovi Karlu Ludvíkovi (mladší bratr císaře Františka Josefa I.), že ustanoví jednoho z jeho synů svým dědicem, a to pod podmínkou, že chlapec přijme rodové jméno \"Este\" a naučí se během 12 měsíců obstojně italsky. Karel Ludvík informoval své dva starší syny. Mladší syn Otto požadavek naučit se italsky striktně odmítl, starší František Ferdinand naopak se k jeho splnění zavázal. Poté, co císař František Josef I. udělil svolení, bylo k habsburskému jménu Františka Ferdinanda připojeno jméno Este a on podstoupil výuku italštiny. Kromě výše uvedených dvou podmínek podle testamentu nesmělo být dědictví nikdy zcizeno.\n\nFrantišek V. z Modeny zemřel 20. listopadu 1875 (ve věku 56 let) a pochován byl v císařské hrobce kapucínského kláštera ve Vídni. Mladému arcivévodovi Františku Ferdinandovi pouhých dvanáct let; nově nabytým dědictvím se stal jedním z nejbohatších lidí v Rakousku.\n\n"}
{"id": "631272", "url": "https://cs.wikipedia.org/wiki?curid=631272", "title": "Josef Bartoš (1902–1966)", "text": "Josef Bartoš (1902–1966)\n\nJosef Bartoš (10. února 1902 Nová Paka – 14. srpna 1966 Nový Bydžov) byl český hudební pedagog, skladatel a sbormistr.\n\nStudoval na reálném gymnáziu ve Dvoře Králové. Na Pražské konzervatoři studoval skladbu pod vedením Karla Boleslava Jiráka a klavír u Romana Veselého. Svá studia dokončil mistrovským kurzem u Vítězslava Nováka a v Paříži na Scola cantorum de Paris u Vincenta d'Indy.\n\nPo návratu do Čech se stal sbormistrem a korepetitorem opery v Olomouci. V letech 1926 a 1927 působil jako dirigent Východočeského divadla v Pardubicích. Na čas se vrátil do Paříže jako člen Slovanského kvarteta. Byl sbormistrem zpěváckého spolku \"Lubor-Ludiše\" v Novém Bydžově, ředitelem hudební školy Slezské matice v Českém Těšíně a vyučoval v Těšíně i zpěv na gymnáziu a rodinné škole a organizoval zde hudební život. Konečně v roce 1939 se stal profesorem Pražské konzervatoře. Za války učil dva roky hudební teorii na hudební škole v Plzni.\n\n\n\n\n\nDále řada skladeb pro klavír, písně a sbory. Oblíbené byl zejména úpravy lidových koled z Podkrkonoší.\n\n\nV rukopise zůstal katalog bohemik v archivech Velké opery v Paříži a v pařížské konzervatoři.\n\n\n"}
{"id": "631273", "url": "https://cs.wikipedia.org/wiki?curid=631273", "title": "Hugh McDonald (hudebník)", "text": "Hugh McDonald (hudebník)\n\nHugh McDonald (* 28. prosince 1950 Filadelfie, USA) je americký hudebník-basista.\n\nNež se přidal k Bon Jovi, působil jako baskytarista v kapele David Bromberg Band, hodně cestoval po celém světě a hrál na Bombergových albech. Zahrál si s mnoha umělci, a to jak živě, tak i ve studiu, patří mezi ně například: Willie Nelson, Richie Sambora, Ringo Starr, Bon Jovi, Lita Ford, Michael Bolton, Cher, Alice Cooper, Jon Bon Jovi, Ricky Martin a další.\n\nV současné době pracuje s Bon Jovi a byl při tom, když Alec John Such opustil kapelu po vydání alba \"Cross Road\" v roce 1994, ale je stále považován za neoficiálního člena Bon Jovi. Ačkoliv nahrává s kapelou ve studiu a živě vystupuje na jevišti a při propagaci představení, neobjevuje se na plakátech a obalech alb. Členové kapely souhlasili, že nikdy nenahradí bývalého baskytaristu oficiálně.\n\nStal se jedním ze studiových hudebníků, kteří nahráli první demo Bon Jovi pro píseň \"Runaway\". Když se stala píseň místním hitem, sestavil Jon dohromady svoji současnou kapelu bez něj. Objevil se také na Jonově sólovém albu \"Destination Anywhere\" a byl členem jeho doprovodné skupiny The Big Dogs.\n\nV roce 2004 se oženil s Kelli, trenérkou koní a návrhářkou šperků. Bydlí v blízkosti Park City v Utahu.\n\n\n\n\n\n"}
{"id": "631274", "url": "https://cs.wikipedia.org/wiki?curid=631274", "title": "Bruce Campbell", "text": "Bruce Campbell\n\nBruce Campbell (* 22. června 1958, Royal Oak, Michigan, USA) je americký herec, známý především z horrorové série \"Smrtelné zlo\". Tento film spolu s mnoha pozdějšími tvořil se svým kamarádem Samem Raimi.\n\nByl dvakrát ženatý, z prvního manželství má dvě děti.\n"}
{"id": "631275", "url": "https://cs.wikipedia.org/wiki?curid=631275", "title": "Kim Battenová", "text": "Kim Battenová\n\nKim Battenová (* 29. března 1969, McRae, Georgie) je bývalá americká atletka, běžkyně, jejíž hlavní disciplínou byl běh na 400 metrů překážek.\n\nV roce 1991 na světovém šampionátu v Tokiu obsadila ve finále časem 53,98 s 5. místo. O dva roky později doběhla na halovém MS v Torontu ve finále hladké čtvrtky na 6. místě a na MS v atletice 1993 ve Stuttgartu skončila těsně pod stupni vítězů, na 4. místě (53,84 s). V roce 1996 vybojovala stříbrnou medaili na letních olympijských hrách v Atlantě, když ve finále byla rychlejší jen Deon Hemmingsová z Jamajky. O rok později na světovém šampionátu v Athénách vybojovala bronz (400 m př.) a stříbro ve štafetě na 4×400 metrů. Reprezentovala také na olympiádě v Sydney v roce 2000, kde skončila její cesta v semifinále.\n\nNejvětší úspěch své kariéry zaznamenala na MS v atletice 1995 ve švédském Göteborgu. Již v semifinále zaběhla trať v čase 54,15 s. V samotném finále však dokázala být ještě o další sekundu a půl rychlejší a časem 52,61 s vytvořila nový světový rekord, když tehdejší rekord Britky Sally Gunnellové vylepšila o 13 setin. Stříbro vybojovala její krajanka Tonja Bufordová-Baileyová, která byla pomalejší o pouhou jednu setinu sekundy. Z prvního místa dlouhodobých tabulek ji v roce 2003 sesadila Ruska Julija Pečonkinová, která v Tule vylepšila hodnotu světového rekordu na 52,34 s.\n\n"}
{"id": "631276", "url": "https://cs.wikipedia.org/wiki?curid=631276", "title": "Garrard County", "text": "Garrard County\n\nGarrard County je okres amerického státu Kentucky založený v roce 1797. Správním střediskem je město Lancaster. Pojmenovaný je podle Jamese Garrarda, guvernéra státu Kentucky v letech 1796-1804.\n\n"}
{"id": "631278", "url": "https://cs.wikipedia.org/wiki?curid=631278", "title": "Benzoe", "text": "Benzoe\n\nBenzoe, též pryskyřice benzoe či guma benzoe, je balzámová pryskyřice získávaná z kůry několika druhů stromů rodu \"Styrax\" (česky sturač). Používá se v parfémech, kadidlech a v lékařství. Hlavní složkou je kyselina benzoová. Pro použití jako přídatná látka v potravinářství se označuje E906, v současné době však není mezi látkami povolenými v ČR ani v celé EU.\n\nNázev látky pochází z arabského \"lubān jāwī\" (لبان خاوي, „kadidlo z Jávy“), protože se benzoe vozila z Indonésie. Katalánští obchodníci, kteří \"lubān jāwī\" kupovali od maurských obchodníků, modifikovali slovo změnou \"a\" na \"e\" a vynecháním \"lu\", takže vzniklo \"benjawi\". Italové ho dále změnili na \"benjuì\" a nakonec se z něj stalo latinské \"benzoë\".\n\nPryskyřice benzoe je běžnou surovinou používanou při výrobě kadidel a parfémů, protože má vanilkovou vůni a fixativní vlastnosti. Je hlavní složkou kadidel používaných v Rusku a v dalších pravoslavných komunitách. Většina pryskyřice se spotřebuje v arabských zemích a v Indii, kde se spaluje na dřevěném uhlí. Používá se také pro výrobu vonných dřevěných destiček Bakhoor (بخور) a různých dalších podobných pryskyřičných přípravků v arabských zemích a v oblasti Somálského poloostrova. Je obsažena i v japonských, indických a čínských kadidlech a vonných tyčinkách a v tzv. arménském papíře (\"Papier d'Arménie\"). Pod názvem \"sambrani\" či \"sambraani\" je populární v Indii pro vykuřování vlasů a prevenci proti infekcím.\n\nExistují dva typy pryskyřice benzoe: siamská a sumaterská. Siamská se získává ze stromů \"Styrax tonkinensis\", rostoucích v Thajsku, Laosu, Kambodži a Vietnamu. Sumaterská je obsažena ve stromech \"Styrax benzoin\", které rostou na Sumatře. V obou případech se jedná o pryskyřice, které stromy vylučují při svém poškození.\n\nV parfumerii se benzoe používá jako fixativ, zpomalující uvolňování esenciálních olejů a dalších vonných látek do vzduchu.\n\n"}
{"id": "631282", "url": "https://cs.wikipedia.org/wiki?curid=631282", "title": "Seznam dílů seriálů Jistě, pane ministře a Jistě, pane premiére", "text": "Seznam dílů seriálů Jistě, pane ministře a Jistě, pane premiére\n\nToto je seznam dílů seriálů \"Jistě, pane ministře\" a \"Jistě, pane premiére\". Britský televizní seriál \"Jistě, pane ministře\" a na něj navazující pokračování \"Jistě, pane premiére\" vysílala televize BBC v letech 1980–1988. Celkem vzniklo v tomto období 38 epizod. V roce 2013 pak došlo k oživení seriálu s novým obsazením a s 6 epizodami.\n\nČeská televize odvysílala premiéru všech pěti řad původního seriálu takřka v jednom kuse od května 2000 do března 2001, a to zpočátku na programu ČT2, od nového kalendářního roku na ČT1.\n\n"}
{"id": "631283", "url": "https://cs.wikipedia.org/wiki?curid=631283", "title": "Marie Ryantová", "text": "Marie Ryantová\n\nMarie Ryantová (* 3. srpna 1964 Písek) je česká historička a archivářka.\n\nV letech 1982 – 1986 vystudovala Filosofickou fakultu Univerzity Karlovy v Praze (obor archivnictví a pomocné vědy historické). Studium zakončila obhajobou diplomové práce \"„Pozůstalostní spisy duchovních z let 1714 až 1730 a jejich počítačové zpracování. Příspěvek k poznání struktury nižšího duchovenstva pražské arcidiecéze v období vrcholící protireformace“\". V témže roce získala titul PhDr. Po ukončení studia pracovala až do listopadu 2001 v Archivu Národního muzea v Praze nejdříve jako archivářka, později jako kurátorka a sedm let jako zástupkyně vedoucího. V prosinci 2001 se stala vedoucí Oddělení rukopisů a starých tisků Knihovny Národního muzea, kde setrvala až do konce listopadu 2004. Současně od roku 1999 externě působila na Historickém ústavu Jihočeské univerzity v Českých Budějovicích, kde získala od roku 2003 částečný a na podzim 2004 plný úvazek jakožto odborná asistentka. V roce 2005 se habilitovala a od 1. dubna 2006 působí na nově založeném Ústavu archivnictví a pomocných věd historických Filozofické fakulty Jihočeské univerzity v Českých Budějovicích jako docentka a ředitelka ústavu, je garantkou bakalářského, magisterského a doktorského studia.\n\nOd roku 1996 je členkou výboru České archivní společnosti, v letech 2002 až 2008 zastávala funkci pokladní a v letech 2008 až 2014 byla předsedkyní ČAS. Od roku 1999 je členkou výboru Sdružení historiků České republiky - Historického klubu 1872, v letech 2002 až 2008 a nově od 2015 jakožto tajemnice SH ČR, v letech 2008 až 2015 místopředsedkyně. Od roku 2011 je členkou Českého národního komitétu historiků. Kromě toho je členkou redakčních a oborových rad. V roce 2014 jí byla udělena medaile Za zásluhy o české archivnictví.\n\nZabývá se dějinami raného novověku, především kulturními a církevními, ale i pomocnými vědami historickými, raně novověkými i novověkými ego-dokumenty a edicemi historických pramenů. Absolvovala řadu stipendijních pobytů především v SRN (Berlín, Lipsko, Výmar, Gotha, Wolfenbüttel) a Rakousku (Vídeň), ale i v Římě, a badatelských pobytů v dalších zemích (Velká Británie, SRN, Rakousko, Švédsko, Polsko, Lotyšsko).\n\n\n"}
{"id": "631284", "url": "https://cs.wikipedia.org/wiki?curid=631284", "title": "Cena Izvestijí 1993", "text": "Cena Izvestijí 1993\n\nDvacátý šestý ročník Ceny Izvestijí se konal od 15. do 21. 12. 1993 v Moskvě. Zúčastnilo se devět reprezentačních mužstev a druhý tým Ruska. Mužstva byla rozdělena do dvou skupin po pěti, ve kterých se utkala systémem každý s každým. Vítězové skupin se utkali o první místo, druzí hráli o třetí místo.\n\n Rusko I – Rusko II 8:1 (4:0, 2:1, 2:0)\n\n21. prosince 1993 – Moskva\n Švédsko – USA 8:3 (1:1, 2:1, 5:1)\n\n21. prosince 1993 – Moskva\n\n\n"}
{"id": "631285", "url": "https://cs.wikipedia.org/wiki?curid=631285", "title": "Narambuenatitan", "text": "Narambuenatitan\n\nNarambuenatitan (\"titán z Puerto Narambuena\") byl rod vývojově pokročilého sauropodního dinosaura ze skupiny Titanosauria (kladu Lithostrotia), který žil v období svrchní křídy na území dnešní Argentiny (souvrství Anacleto, geologický věk kampán).\n\nFosilie tohoto dinosaura představují neúplnou postkraniální kostru. Sauropod byl formálně popsán na počátku roku 2011 paleontology Leonardem S. Filippim, Rodolfem A. Garcíou a Albertem C. Garridem.\n\n\n"}
{"id": "631287", "url": "https://cs.wikipedia.org/wiki?curid=631287", "title": "Cena Izvestijí 1994", "text": "Cena Izvestijí 1994\n\nDvacátý sedmý ročník Ceny Izvestijí se konal od 16. do 20. 12. 1994 v Moskvě. Zúčastnilo se osm reprezentačních mužstev. Mužstva byla rozdělena do dvou skupin po čtyřech, ve kterých se utkala systémem každý s každým. Vítězové skupin se utkali o první místo, druzí hráli o třetí místo atd.\n\n Česko - Rusko 0:1 (0:1, 0:0, 0:0)\n\n20. prosince 1994 - Moskva\n Finsko - Švédsko 2:1pp (0:0, 1:1, 0:0, 1:0)\n\n20. prosince 1994 - Moskva\n Norsko - Itálie 2:0 (1:0, 1:0, 0:0)\n\n20. prosince 1994 - Moskva\n Francie - Švýcarsko 5:3 (0:1, 2:1, 3:1)\n\n20. prosince 1994 - Moskva\n\n\n"}
{"id": "631288", "url": "https://cs.wikipedia.org/wiki?curid=631288", "title": "Fotovoltaická elektrárna Ralsko Ra 1", "text": "Fotovoltaická elektrárna Ralsko Ra 1\n\nFVE Ralsko Ra 1 je fotovoltaická elektrárna u Ralska v okrese Česká Lípa. Má instalovaný výkon 38,3 MW a od svého spuštění v prosinci 2010 je největší sluneční elektrárnou v České republice, v době svého spuštění byla zároveň 12. největší fotovoltaickou elektrárnou na světě, do listopadu roku 2012 byla odsunuta novými elektrárnami s vyšším výkonem na 51. místo na světě.\n\nSkládá se ze čtyř menších zdrojů:\nTyto zdroje jsou připojeny k jednomu odběrnému místu v transformovně v TR 110/23 kV Noviny. Zdroje leží u Kuřívod a Jablonečku v prostoru bývalého vojenského prostoru Ralsko. Elektrárnu provozuje společnost ČEZ Obnovitelné zdroje, s.r.o.\n\nElektrárnu vlastnila a provozovala společnost 3 L invest a.s., kterou od července 2010 vlastní společnost eEnergy Ralsko a.s. Tu od srpna 2010 vlastnila elektrárenská společnost ČEZ, která ji koupila od společnosti Amun.Re asi za 4,5 miliardy Kč. Ve vedení společnosti Amun.Re zasedal podnikatel Martin Shenar a právníci z advokátní kanceláře MSB Legal (dříve Šachta & Partners), často spojovaní s kontroverzním podnikatelem Ivem Rittigem, společnost měla v roce 2010 čistý zisk 669 milionů Kč a v roce 2011 309 milionů Kč. V roce 2012 byla společnost 3 L invest sloučena do společnosti ČEZ OZ uzavřený investiční fond a.s, provozovatelem elektrárny se pak stala společnost ČEZ Obnovitelné zdroje, s.r.o. Na výstavbě se podílela společnost Sudop Praha. Elektrárna je připojena do distribuční sítě společnosti ČEZ Distribuce.\n\nPodle společnosti ČEZ se v rámci této oblasti se s ohledem na přírodní podmínky jedná o jednu z nejvhodnějších lokalit k umístění zařízení pro výrobu elektřiny ze slunečního záření, když průměrný roční úhrn globálního záření zde dosahuje až 3,8 tisíce MJ/m². V roce 2011 elektrárna dodala 38 532 MWh elektrické energie, za které utržila 485 milionů Kč. Čistý zisk společnosti pak činil 136 mil. Kč.\nČEZ v roce 2013 zahájil jednání s městy Mimoň a Ralsko o případné koupi pozemků v rozloze 293 912 m2, na nichž elektrárna stojí.\n\nV dubnu 2017 obvinila policie Martina Shenara v souvislosti s prodejem parku společností ČEZ, při kterém měl dle vrchního státního zástupce stát připravit o více než 70 milionů korun na daních. Shenar s obviněním nesouhlasí a hodlá podat stížnost.\n"}
{"id": "631290", "url": "https://cs.wikipedia.org/wiki?curid=631290", "title": "Cena Izvestijí 1995", "text": "Cena Izvestijí 1995\n\nDvacátý osmý ročník Ceny Izvestijí se konal od 16. do 21. 12. 1995 v Moskvě. Zúčastnilo se pět reprezentačních mužstev, která se utkala jednokolovým systémem každý s každým\n\n\n"}
{"id": "631294", "url": "https://cs.wikipedia.org/wiki?curid=631294", "title": "The Same Star", "text": "The Same Star\n\n„The Same Star“, ukrajinsky Скажи мені (Skažy meni), je singl ukrajinské zpěvačky Ruslany, píseň byla v roce 2004 vydána na jejím albu Wild Dances. Věnovala ji svému manželovi Aleksandru Ksenofontovovi, své životní lásce.\n\nPo svém úspěchu na Eurovision Song Contest 2004 zazpívala o rok později na finále Eurovision Song Contest 2005 v Kyjevě písně „Heart on Fire“ a „The Same Star.“\n\n\n\n"}
{"id": "631296", "url": "https://cs.wikipedia.org/wiki?curid=631296", "title": "Akacuki", "text": "Akacuki\n\nAkacuki (暁), japonsky „svítání“, může odkazovat na:\n"}
{"id": "631298", "url": "https://cs.wikipedia.org/wiki?curid=631298", "title": "Karl Marginson", "text": "Karl Marginson\n\nKarl Marginson (* 11. listopadu 1970 Manchesteru) je anglický fotbalový manažer a bývalý fotbalista, v současné době manažer F.C. United of Manchester.\n\nJako hráč hrál za fotbalové kluby Blackpool, Rotherham United a Macclesfield Town. Má také rozsáhlé zkušenosti s ne-ligovými fotbalovými týmy v severozápadní Anglii, kde hrál za Salford City, Hyde United, Stalybridge Celtic, Barrow, Chorley, Droylsden a Curzon Ashton\n\nDne 22. června 2005, byl jmenován jako vůbec první manažer F.C. United of Manchester. Joz Mitten doporučil, aby vedl tým k okamžitému úspěchu a dosáhl postupu v každé ze svých prvních třech sezón.\n\n"}
{"id": "631302", "url": "https://cs.wikipedia.org/wiki?curid=631302", "title": "Prameniště Hamerského potoka u Zvonkové", "text": "Prameniště Hamerského potoka u Zvonkové\n\nPrameniště Hamerského potoka u Zvonkové je přírodní památka v okrese Český Krumlov. Nachází se na Šumavě v nivě Hamerského potoka, 1 km jihozápadně od osady Přední Zvonková. Je součástí CHKO Šumava.\n\nDůvodem ochrany je rozsáhlejší pramenná oblast s četnými rašelinnými prameništi a ojedinělými lučními rašeliništi na podkladu migmatizovaných biotitických pararul, významná flora a fauna. Jedná se o bývalé jednosečné louky, které později byly ponechány ladem. V současnosti je sukcese blokována pravidelným kosením a odstraňováním náletů dřevin..\n\nDominantními rostlinami na zdejších minerálních půdách jsou psárka luční, metlice trsnatá, rdesno hadí kořen, tužebník jilmový a zábělník bahenní, k typickým druhům rostlin v chráněném území patří dále prstnatec májový, prstnatec listenatý, pleška stopkatá a vachta trojlistá. Na rašelinných prameništích rostou vlochyně bahenní, klikva bahenní a různé mechorosty, především rašeliníky.\n\nZ fauny je zde hojný výskyt rašeliništních bezobratlých, především motýlů. Je zde významné tokaniště i hnízdiště chřástala polního, bekasiny otavní, sluky lesní a jeřábka lesního.\n"}
{"id": "631303", "url": "https://cs.wikipedia.org/wiki?curid=631303", "title": "Jo Frost", "text": "Jo Frost\n\nJoanne „Jo“ Frost (* 27. června 1971) je britská chůva a ústřední postava reality show Supernanny. Napsala tři knihy o výchově dětí, pracovní zkušenosti sbírá od roku 1989.\n\nNarodila se v Londýně, v Anglii, v roce 1971 Anglickému otci a matce narozené na Gibraltaru. Přestože vlastní děti nemá, má Joanne Frostová 21 let zkušeností s péčí o děti, působí jako chůva v Británii a USA, včetně práce s rodinami v televizním seriálu Supernanny, který se vysílá v 49 zemích.\n\n\nJejí přístup k péči o dítě je zaměřen na udržování stabilní autority dospělého a současně vytvoření bezpečného a poklidného prostředí pro dítě.\n\n"}
{"id": "631305", "url": "https://cs.wikipedia.org/wiki?curid=631305", "title": "Anne Brigmanová", "text": "Anne Brigmanová\n\nAnne Wardrope (Nott) Brigman (3. prosince 1869 – 8. února 1950 El Monte, Kalifornie) byla americká umělkyně a fotografka, jedna z původních členů amerického spolku \"Fotosecese\" a představitelka tohoto směru. Její nejslavnější snímky byly pořízeny v období od roku 1900 do 1920 a zachycují ženské akty v prvotním, naturalistickém kontextu.\n\nBrigmanová se narodila v Nuuanu Valley poblíž Honolulu na Havaji dne 3. prosince 1869. Byla nejstarší z osmi dětí narozených Mary Ellen Andrews Nottové, jejíž rodiče se přestěhovali na Havaj jako misionáři v roce 1828. Její otec, Samuel Nott, pocházel od anglického Gloucesteru. Když jí bylo šestnáct let, její rodina se přestěhovala do Los Gatos v Kalifornii. V roce 1894 se provdala za námořního kapitána Martina Brigmana. Doprovázela svého manžela na několika cestách do jižních moří, na Havaj se přitom také alespoň jednou vrátila.\n\nByli blízcí přátelé se spisovatelem Jackem Londonem a básníkem a přírodovědcem Charlesem Keelerem. Sama začala fotografovat v roce 1901. Brzy vystavovala svá díla na místních fotografických salonech, do dvou let se vypracovala na mistra piktorialistické fotografie. Na konci roku 1902 se setkala s kopií magazínu \"Camera Work\" a zaujaly ji fotografie a články Alfreda Stieglitze. Napsala mu pochvalný dopis a na druhou stranu se Stieglitz začal brzy zajímat o její fotografie. V roce 1902 byla přijata jako oficiální členka sdružení Fotosecese, které vzhledem k přísným vysokým standardům Stieglitze je významným ukazatelem jejích uměleckých kvalit. V roce 1906 byla uváděna jediná členka Fotosecese z oblasti na západ od Mississippi.\n\nOd roku 1903 do 1908 Stieglitz mnohokrát vystavoval fotografie Brigmanové, některé také byly otištěny ve třech vydáních Stieglitzově časopisu \"Camera Work\". Během tohoto období často vystavovala a publikovala díla pod jménem \"Annie Brigman\", ale v roce 1911 vymazala \"i\" a byla známá od té doby jako \"Anne\". Ačkoli byla dobře známá díky své umělecké práci, nedělala žádné komerční či portrétní práce na zakázku jako někteří její současníci. Po roce 1913 pokračovala mnoho let na výstavách a byla také zařazena na mezinárodní Výstavu v Albright-Knox Art Gallery v New Yorku v roce 1911 a na mezinárodní výstavu piktorialistické fotografie v San Franciscu v roce 1922.\n\nV Kalifornii se stala uznávanou fotografkou západního pobřeží Spojených států a její díla ovlivnila mnoho jejích současníků. Byla však také známá jako herečka v místních poměrech a také jako básnířka. Mezi obdivovatele jejích prací patřil také George Wharton James, kterého přinejmenším při jedné příležitosti fotografovala.\n\nBrigmanovou navštěvovala fotografka s podobným zaměřením Adelaide Hanscom Leeson, která se od ní pravděpodobně naučila některé techniky tisku.\n\nPokračovala ve fotografii i během 40. let, její styl přešel z čistého piktorialismu více k přímé fotografii, ačkoli nikdy neopustil svou původní vizi. Její pozdější detailní snímky písečné pláže a vegetace jsou fascinující černobílou abstrakcí. Uprostřed třicátých let začala absolvovat kurzy tvůrčího psaní a sama pak začala poezii psát. Povzbuzena instruktorem, dala dohromady knihu svých básní v kombinaci s fotografiemi s názvem \"Písně Pagana\" (anglicky \"Songs of a Pagan\"). V roce 1941 našla pro knihu vydavatele, ale kvůli druhé světové válce kniha vyšla až v roce 1949, jeden rok před její smrtí. \n\nBrigmanová zemřela 8. února 1950 v domě své sestry ve městě El Monte, Kalifornie.\n\nBrigmanová se na svých fotografiích často zaměřovala na ženský akt, který dramaticky umísťovala do krajiny v přírodě nebo se stromy. Mnoho z jejích snímků bylo pořízeno v pohoří Sierra Nevada v pečlivě vybraných lokalitách a komplikovaných pózách. Brigmanová na snímcích jako subjekt často představuje sama sebe. Po nasnímání fotografií negativy hodně kolorovala barvami, doplňovala tužkou nebo je překrývala.\n\nJejí díla nesou prvky kontrakultury, bohémství a svobodné ženy. Její práce zpochybňují kulturní normy, vzpírají se konvencím, místo toho zahrnují pohanské zvyky starověku. Syrové, emocionální, intenzivní a „barbarské“ fotografie kontrastují s pečlivě komponovanými obrazy Stieglitze a dalších moderních fotografů té doby.\n\n\n\n"}
{"id": "631306", "url": "https://cs.wikipedia.org/wiki?curid=631306", "title": "Sonny with a Chance (soundtrack)", "text": "Sonny with a Chance (soundtrack)\n\nSonny with a Chance je soundtrack k americkému stejnojmennému seriálu, který v Česku vysílá stanice Disney Channel pod názvem \"Sonny ve velkém světě\".\n\n- bývají zpravidla přeloženy do češtiny.\n"}
{"id": "631314", "url": "https://cs.wikipedia.org/wiki?curid=631314", "title": "Skafandr a motýl (film)", "text": "Skafandr a motýl (film)\n\nSkafandr a motýl je filmová adaptace stejnojmenného románu \"Skafandr a motýl\" (: ) v režii Juliana Schnabela (mimo jiné režie filmů \"Basquiat\" a \"Než se setmí\") z roku 2007. Film byl natočen netradičním způsobem, z větší části je natáčen \"z prvního pohledu“ (tedy z Baubyho pohledu). Ve filmu hrají v hlavních rolích Mathieu Amalric a Emmanuelle Seignerová, film byl uveden na filmovém festivalu v Cannes roku 2007 a Julian Schnabel za ně obdržel cenu za nejlepší režii.\n"}
{"id": "631320", "url": "https://cs.wikipedia.org/wiki?curid=631320", "title": "Ten kluk je postrach", "text": "Ten kluk je postrach\n\nTen kluk je postrach (v anglickém originále Problem Child) je film z roku 1990.\n\nPan Healy (John Ritter) a pani Healyová, se rozhodli že adoptují dítě z katolického sirotčince. To ale netušili, že si adoptovali právě největšího padoucha na světě – Prcka (Michael Oliver). Dostal za svou mámu Flow Healyovou (Amy Yasbeck) , kterou zajímají jenom kočky. A hodně zlého dědečka, velkého Bena (Jack Warden). I přesto má Prcek nejradši pana Healyho, kterého bude brát za vlastního otce. Od té doby, co ho ubytovali ve svém domě, nadělal kopu lumpáren na oslavě šestileté holky Lucy. Pak se ale pan Healy rozhodl, že půjde osmiletého Prcka vrátit zpět do sirotčince. Ale pak se dozvěděl, že Prcka si adoptovalo už třicet lidí a poté ho opět vrátili. Pan Healy si řekl, že bude mít Prcka rád, ať už provede cokoliv.\n"}
{"id": "631330", "url": "https://cs.wikipedia.org/wiki?curid=631330", "title": "Camp Rock 2: The Final Jam (soundtrack)", "text": "Camp Rock 2: The Final Jam (soundtrack)\n\nCamp Rock 2: The Final Jam je soundtrack ke stejnojmennému americkému filmu, který byl v Česku uveden pod názvem \"\" na stanici Disney Channel (Česko).\n"}
{"id": "631343", "url": "https://cs.wikipedia.org/wiki?curid=631343", "title": "Charles M. Huber", "text": "Charles M. Huber\n\nCharles Huber Muhamad, rodným jménem Karl-Heinz Huber, (* 3. prosince 1956, Mnichov, Spolková republika Německo) je německý herec a humanitární aktivista. Jde o syna senegalského diplomata, matka byla Němka.\n\nProslul hlavně rolí komisaře Henryho Johnsona v televizním krimiseriálu \"Starej\" (\"\"). Menší roli ztvárnil např. ve sci-fi filmu \"Můj nepřítel\" z roku 1985 nebo v akčním \"Mrakodrapu\" z roku 1997, kde hrál vůdce skupiny teroristů Fairfaxe.\n\nVěnuje se též politickým a humanitárním aktivitám, působil jako zvláštní poradce Organizace pro výživu a zemědělství OSN. Založil organizaci Afrika Direkt na pomoc Senegalu. Ve městě Nianing založil školu pojmenovanou po Baracku Obamovi, na kterou se pokoušel získat peníze též od nadace Petera Ustinova. Spory o užití a poskytnutí prostředků, které začaly nejpozději v roce 2009, dovedly obě strany až k soudu, který Huber prohrál z procedurálních důvodů. Nadace část prostředků vyplatila, ale nakonec spolupráci s Huberem ukončila.\n\nV roce 2011 byl porotcem Miss Německo.\n\nV autobiografické knize \"\" popsal své dospívání v Německu, které komplikoval jeho rasový původ.\n\n\n"}
{"id": "631349", "url": "https://cs.wikipedia.org/wiki?curid=631349", "title": "Servis (nádobí)", "text": "Servis (nádobí)\n\nServis, také jídelní servis, jídelní souprava resp. nápojový servis, nápojová souprava je ucelený soubor nádobí k podávání jídel nebo nápojů.\n\nJde o soubor nádobí k podávání a konzumaci jídel nebo nápojů, vyrobených ze stejného materiálu, jednotného tvaru a dekoru. Jednotlivé soubory jsou určeny k podávání různých součástí menu (jídelní, nápojové) či k podávání různých typů jídel (jídelní – snídaňové, obědové; nápojové – pivní, vinné, likérové, kávové, čajové ap.).\n\nNejčastějšími materiály používanými pro výrobu jídelních servisů a kávových a čajových souprav je v současnosti porcelán a keramika, k výrobě nápojových souprav pak sklo. Luxusní historické jídelní soupravy byly vyráběny i z drahých kovů (zlato, stříbro), používal se cín, naopak nemajetné domácnosti používaly souprav dřevěných.\n\nVrcholu dosáhla výroba a rozmanitost jídelních servisů v 18. století, poté, co bylo pro Evropu objeveno tajemství výroby porcelánu.\n\n\nServisy se různí rovněž četností stejných prvků (talíře, šálky) v závislosti na počtu osob, pro který jsou určeny. Základní komplet sestává ze šesti, méně často z dvanácti či dvaceti čtyři souprav; čajové nebo kávové servisy se někdy vyrábějí jako tzv. \"přátelské soupravy\" (také \"tête-à-tête\"), tj. pro dvě osoby, či \"solitaire\" pro jednu osobu.\n\nNepostradatelným doplňkem jídelního servisu jsou jídelní a překládací, eventuálně i dranžírovací příbor.\n"}
{"id": "631351", "url": "https://cs.wikipedia.org/wiki?curid=631351", "title": "Druhá bitva u Chairóneie", "text": "Druhá bitva u Chairóneie\n\nDruhá bitva u Chaironeie se odehrála roku 86 př. n. l. I přes značnou početní převahu pontské armády vedené Mithridatovým generálem Archelaem vyhrály Sullovy legie bez větších ztrát. V této bitvě se naplno ukázala taktická vyspělost Římanů, kteří díky své disciplíně obstáli proti řeckým falangám.\n\nPopis této bitvy najdeme u tří starověkých autorů – v Appiánových \"Válkách s Mithridatem\", Frontinových \"Stratégématech\" a v Plútarchově \"Sullově životě\" (v češtině \"Životopisy slavných Řeků a Římanů\"). Tyto popisy se však od sebe vzájemně liší.\n\n"}
{"id": "631359", "url": "https://cs.wikipedia.org/wiki?curid=631359", "title": "Penis", "text": "Penis\n\nPenis neboli pyj či falus je kopulační orgán samců či součást samčí rozmnožovací soustavy u hermafroditů. Vyskytuje se u obratlovců a např. u měkkýšů. Všeobecně jsou jím vybaveni savci, penis má mnoho druhů hadů i někteří ptáci (např. pštros dvouprstý).\n\n\n"}
{"id": "631360", "url": "https://cs.wikipedia.org/wiki?curid=631360", "title": "Archelaos", "text": "Archelaos\n\nArchelaos (žil v 2. a 1. století př. n. l.) byl generálem Mithridata Eupatora z Pontu v První válce s Mithridatem. V roce 87 př. n. l. byl poslán s velkou armádou do Řecka, kde se mu podařilo dobýt Pireus. Zde byl obklíčen Luciem Corneliem Sullou, načež se stáhl do Bojótie, kde byl definitivně poražen u Chaironeie. Archelaos dostal od Mithridata posily, ale byl znovu poražen v Bitvě u Orchomena (85 př. n. l.). Nakonec Archelaos dezertoval k Římanům, kterým pomáhal ve Třetí válce s Mithridatem.\n\n\n\n"}
{"id": "631364", "url": "https://cs.wikipedia.org/wiki?curid=631364", "title": "Boháč a chudák", "text": "Boháč a chudák\n\nBoháč a chudák je pohádka českého spisovatele Karla Jaromíra Erbena.\n\nPohádka vypráví o chudém a bohatém bratrovi. Jeden z bratrů je pasáček a jednoho dne, když hlídal bratrovi obilí na poli, spatřil bílou ženu. Zeptal se jí tedy, kdo je. Ona odpověděla, že je bratrovo Štěstí a stará se aby měl více obilí. Zeptá se jí tedy, kde se nalézá jeho štěstí, odpoví, že kdesi na východě. Rozhodl se tedy jíti do světa. Když odcházel nenadále vyskočila ze zápecí Bída a plakala i prosila, aby ji vzal taky s sebou. \n\n\n\n"}
{"id": "631372", "url": "https://cs.wikipedia.org/wiki?curid=631372", "title": "Orpa", "text": "Orpa\n\nOrpa, a.s. (akronym ze slov Orlické papírny) je podnik se sídlem v Lanškrouně. Zabývá se zpracováním papíru již od svého vzniku v 19. století.\n\nZákladní kámen papírenské výroby v Lanškrouně položil v roce 1884 německý podnikatel Pam, který otevřel výrobnu jednoduchých papírových dutinek používaných v textilním průmyslu. Firma byla později pojmenována Pam & Co. a v širokém okolí byla lidově nazývána Pakovka. S rozvojem textilního průmyslu v Rakousko-Uhersku se rozvíjela i firma Pam & Co. \n\n"}
{"id": "631398", "url": "https://cs.wikipedia.org/wiki?curid=631398", "title": "DJ Ashba", "text": "DJ Ashba\n\nDaren Jay Ashba (* 10. listopadu 1972 v Monticellu ve státě Indiana) je americký kytarista, skladatel a producent. V současnosti působí ve skupině . Spolupracoval také s několika dalšími interprety z oblasti rockové hudby, jako jsou např. BulletBoys, Beautiful Creatures, Mötley Crüe nebo Guns n' Roses\n\nDaren Jay Ashba se narodil ve městě Monticello ve státě Indiana 10. 11. 1972. Jeho rodina krátce na to přesídlila do Fairbury ve státě Illinois, kde byl Ashba vychováván svou matkou, poté co jeho otec rodinu opustil. Již v dětství se naučil hrát na různé hudební nástroje, např. na kytaru a bicí. V 16 letech se odstěhoval do Logansportu ke svému otci, který ho vzal na jeho první koncert Mötley Crüe. Ti byli zrovna na turné k albu Girls, Girls, Girls. V 19 pak DJ sbalil všechny věci do svého mini-vanu a odjel do Hollywoodu.\n\nAshba se připojil nejdříve ke skupině a dva roky s ní cestoval. V roce 1996 vydal svoje debutové album instrumentálních nahrávek s názvem Addiction to the Friction /Závislost na tření/. O dva roky později se stal společně s bývalým bubeníkem Guns N' Roses Stevenem Adlerem členem nové sestavy skupiny Bullet Boys. Během působení v Bullet Boys se poprvé setkal s José Lestém, působícím tehdy ve skupině Bang Tango. Když v roce 1999 z Bullet Boys odešel, založili spolu Ashba a Lesté novou skupinu.\n\nV roce 1999 Daren Jay Ashba spolu s bývalým frontmanem skupiny Bang Tango José Lestém dali dohromady skupiny, kterou posléze pojmenovali Beautiful Creatures. Dalšími členy byl baskytarista Kenny Kweens, bývalý člen skupin \"Shake The Faith\" a \"Wicked Jester\", a bubeník Anthony Focx. Ten se nakonec stal druhým kytaristou skupiny, poté co s k ní připojit další bubeník Glen Sobel. Skupina v této sestavě vystoupila v Houstunu jako předkapela KISS na jejich turné po znovuobnovení původní sestavy. Skupina poté podepsala smlouvu s Warner Bros. na vydání svého debutového alba Beautiful Creatures, které produkoval producent Marilyna Mansona Sean Beaven. Album vyšlo 14. srpna 2001. Titulní skladba alba “1 A. M.” se objevila tentýž rok na soundtracku k hororu Valentine a k televiznímu seriálu Smallville. Skladba “Ride” byla uvedena na soundtracku k filmu Rollerball. Navzdory jejich vystoupení na prestižním Ozzfestu se album neprodávalo příliš dobře a pověst skupiny tím dost utrpěla. V únoru 2002 Daren Jay Ashba opustit řady Beautiful Creatures. Skupina se však rozhodla najít si náhradu a pokračovat v aktivní činnosti dál.\n\nDJ Ashba poté zformoval vlastní hudební uskupení, pod názvem ASHBA. Jeho dalšími členy byli baskytarista John Younger a bubeník Bones Elias. Ashba byl také přizván k účasti na projektu skupiny Brides of Destruction s Nikki Sixxem a Tracii Gunsem, ale odmítl neboť se chtěl plně soustředit na svojí sólovou kapelu. Mezi fanoušky se v r. 2005 rozšířili fámy, že se DJ Ashba připojí na turné ke skupině Motley Crue, a dokonce že s ní měl i nahrávat její kompilaci Red, White & Crue (skupina měla v té době problémy s kytaristy Mickem Marsem i bubeníkem Tommym Leem a proslíchalo se, že Lee se nahrávání vůbec nezúčastnil). To ovšem sám Lee ihned dementoval. Dokument hudební televize VH1 natočený po znovusjednocení skupiny ukázal, že na Red, White & Crue hrál skutečně Tommy Lee.\nV roce 2006 založil Ashba s Nikki Sixxem Funny Farms Studios. Jejich spolupráce se postupně utužila, oba muzikanti začali skládat společně a vystupovat spolu se zpěvačkou Marion Ravenovou, se kterou již Sixx spolupracoval dříve. Na jejich albech je uveden také jejich pozdější kolega ze Sixx:A.M. James Michael.\n\nAshba ve spolupráci se Sixxem a Michaelem vydal v srpnu 2007 pod názvem Sixx:A.M. album The Heroin Diaries Soundtrack, které kritika nadšeně přijala, ačkoliv sloužilo pouze jako hudební doprovod k Sixxově autobiografii The Heroin Diaries: A Year in the Life of a Shattered Rock Star. Úspěch z této desky zaznamenal zejména singl Life is Beautiful. Skupina původně oznámila že nemá v úmyslu vycestovat na turné. Pro velký zájem mezi fanoušky se nakonec rozhodli členové skupiny toto prohlášení porušit a po několika odkladech v létě 2008 na turné vyjeli. Jako bubeník pro turné byl vybrán člen Papa Roach Tony Palermo. V dubnu 2009 jak Sixx tak Michael potvrdili, že skupina ve studiu nahrává nový hudební materiál.\n\nV Březnu 2009 byl Daren Jay Ashba představen jako nový kytarista slavné hard-rockové skupiny Guns N' Roses, ve které nahradil Robina Fincka. Ten se vrátil zpátky ke své původní kapele Nine Inch Nails. V současné době je spolu s Guns N’ Roses na turné k novému albu Chinese Democracy. Ne všichni fanoušci této skupiny však vnímají jeho příchod pozitivně, některým se nelíbí jeho osobitý styl, další zase tvrdí že se až příliš snaží podobat Slashovi, legendárnímu bývalému kytaristovi skupiny. Skupinu opustil v červenci 2015.\n\nV roce 2003 DJ Ashba založil uměleckou agenturu Ashba Media Inc. Tato společnost pracuje například pro Virgin Entertaiment, Ovation Guitar Company nebo Royal Underground. Ashba spolupracoval se skupinou Motley Crue na nejnovějším albu skupiny Mötley Crüe Saints of Los Angeles. Stejnojmenná titulní skladba, jejíž je Ashba spoluautorem, byla nominována na cenu Grammy.\n\n\n\n"}
{"id": "631404", "url": "https://cs.wikipedia.org/wiki?curid=631404", "title": "Grigorij Bojarinov", "text": "Grigorij Bojarinov\n\nGrigorij Ivanovič Bojarinov ( , 15. listopadu 1922, Sukromlja, RSFSR – 27. prosince 1979, Kábul, Afghánistán) byl plukovník KGB. Při invazi do Afghánistánu a boji o prezidentský palác byl omylem zastřelen vlastními vojáky.\n\nNarodil se do ruské rolnické rodiny žijící ve vesnici Sukromlja ve Smolenské oblasti. V roce 1939 vstoupil do Rudé armády, v červenci 1941 absolvoval vojenskou pěchotní školu ve Sverdlovsku. Poté bojoval na frontě, zprvu jako velitel minometné čety, od dubna 1942 v řadách pohraničního pluku lidového komisariátu vnitra. Později sloužil u diverzních oddílů vnitra. Po osvobození se Bojarinov stal náčelníkem štábu praporu pěchoty NKVD. \n\nPo válce působil v pohraničním vojsku. Roku 1953 dokončil studium na Vojenském institutu MGB a zůstal zde učit. V roce 1959 absolvoval postgraduálně Vojenskou akademii M. V. Frunzeho a stal se kandidátem vojenských věd. Od roku 1961 vyučoval na Vysoké škole KGB F. E. Dzeržinského, od roku 1969 byl zde náčelníkem Kursů zdokonalování důstojnického sboru (KUOS). \n\nV roce 1979 byl Bojarinov vybrán jako velitel skupiny speciálního určení („specnaz“) Zenit, organizované pro dobytí prezidentského paláce v afghánském Kábulu a zabití prezidenta Hafizulláha Amína. To měl být počátek sovětské okupace Afghánistánu. V konečném plánu operace velel dvěma skupinám Zenit a skupině Hrom a posilovým jednotkám (rota výsadkářů, prapor GRU) celkově ~660 mužů. Proti nim stálo ~300 mužů ochrany paláce a prezidenta.\n\nDne 27. prosince 1979 akce začala. Před vtrhnutím do paláce rozkázal Bojarinov výsadkářům a členům komandos KGB, aby k\"aždého, kdo vyjde z paláce, ihned zastřelili\". Bojarinov též vydal rozkaz, aby nikdo nebral žádné zajatce, a všechny svědky na místě popravili. Po pár minutách přestřelování v paláci řekl Bojarinov svým mužům, že jde ven pro posily. Využil přestávky ve střelbě a utíkal směrem ven z paláce. Jenže ve zmatku zřejmě zapomněl na svůj předchozí rozkaz. Jakmile vyšel ven z paláce, byl zastřelen svými vojáky.\n\nI přes tuto tragickou chybu se celá akce podařila, prezident Amín byl zastřelen. Bojarinovi byl udělen in memoriam Leninův řád, Řád rudého praporu a titul Hrdina Sovětského svazu. Byl pohřben v Moskvě. \n\n"}
{"id": "631405", "url": "https://cs.wikipedia.org/wiki?curid=631405", "title": "Maryša (rozcestník)", "text": "Maryša (rozcestník)\n\nVýraz Maryša může mít několik významů:\n\n\n"}
{"id": "631408", "url": "https://cs.wikipedia.org/wiki?curid=631408", "title": "Zdeněk Bartošík", "text": "Zdeněk Bartošík\n\nZdeněk Bartošík (* 22. srpna 1974 Hustopeče, Morava) je český hudební skladatel.\n\nZákladní hudební vzdělání získal na Lidové konzervatoři v Ostravě a na Konzervatoři Dezidera Kardoše v Topolčanech. Ve studiu skladby pokračoval na Hudební fakultě Akademie múzických umění v Praze u prof. Ivany Loudové.\n\nZa skladbu pro sólový klavír \"Images\" získal druhou cenu v Mezinárodní skladatelské soutěži pořádané u příležitosti 100. výročí narození Miloslava Kabeláče a Oliviera Messiaena.\n\n\n"}
{"id": "631409", "url": "https://cs.wikipedia.org/wiki?curid=631409", "title": "Pták Ohnivák a liška Ryška", "text": "Pták Ohnivák a liška Ryška\n\nPták Ohnivák a liška Ryška je pohádka českého spisovatele Karla Jaromíra Erbena.\n\n\n\n"}
{"id": "631411", "url": "https://cs.wikipedia.org/wiki?curid=631411", "title": "Gilead", "text": "Gilead\n\nGilead (2004) (originál Gilead) je novela americké spisovatelky Marilynne Robinsonové. V roce 2005 Marilynne Robinsonová za tuto knihu získala Pulitzerovu cenu.\n\nReverend Ames připomíná v městečku Gilead v americkém státě Iowa věkovitý strom uprostřed cesty, odolávající poryvům větru a pamatující mnohé z prospektorských časů Velkých plání. Jako duchovní vůdce komunity, kterou tu při osídlování Západu pomáhali budovat jeho dědeček i otec a o jejíž vizi „země zaslíbené“ jeví jeho mladší spoluobčané čím dál menší zájem, je tento kazatel dokladem nadějí, útrap a iluzí, jimiž USA procházely na konci devatenáctého a v první polovině dvacátého století. V létě 1957, kdy obeznalý muž přirozené noblesy poznává, že se jeho čas naplnil, se rozhodne tuto zkušenost sdělit svému sedmiletému synkovi, jehož se navzdory krutému osudu k stáru dočkal. V sérii dopisů – které si chlapec přečte, až vyroste – mu otec odkáže neobyčejně dojemný příběh o nádheře obyčejných věcí, poněvadž každý lidský život je zázrak a požehnání.\n"}
{"id": "631416", "url": "https://cs.wikipedia.org/wiki?curid=631416", "title": "Olive Kitteridgeová (kniha)", "text": "Olive Kitteridgeová (kniha)\n\nOlive Kitteridgeová (2008) (originál Olive Kitteridge) je novela americké spisovatelky Elizabeth Stroutové. V roce 2009 Elizabeth Stroutová za tuto knihu získala Pulitzerovu cenu.\n\nMěstečko Crosby v Maine se může jevit jako zcela bezvýznamné. Pro učitelku na penzi však představuje střed světa. Lidé zde prožívají svá dramata - touhu, zoufalství, žárlivost, naději i lásku.\nJak se lidé z městečka potýkají se všemi svými problémy, Olive dospívá k pochopení sebe sama a svého života; někdy bolestně, ale vždy s nelítostnou upřímností. Kniha Olive Kitteridgeová skýtá hluboký vhled do okolností a podmínek lidského života, do jeho tragédií i radostí a ukazuje, jaké trpělivosti je v něm třeba.\n"}
{"id": "631419", "url": "https://cs.wikipedia.org/wiki?curid=631419", "title": "LG řada Gp", "text": "LG řada Gp\n\nŘada Gp Litevských železnic (Lietuvos geležinkeliai – LG) byla rychlíková parní lokomotiva s vlečným tendrem vyrobená v počtu 6 kusů firmou Škoda. Její konstrukce vychází z německé řady 03.\n\nLokomotivy čísel 21 – 26 byly dodány litevským drahám v roce 1939. Ty je nasadily do vozby rychlíků Berlín – Riga v úseku Virbalis - Joniškis přes Kaunas a Šiauliai. V roce 1940 byla Litva obsazena vojsky Sovětského svazu a LG byly začleněny pod SŽD. Následkem operace Barbarossa byla Litva obsazena a její dráhy přešly pod Deutsche Reichsbahn. Ty zřídily v Rize provozní ředitelství, které v roce 1943 předalo tyto lokomotivy do depa Hamburk-Altona. Ve stejném roce byly prodány BMB-ČMD. ČMD je nově označily 399.001 – 006. Po roce 1945 již lokomotivy zůstaly v Československu.\n\nLokomotivy byly umístěny v depech Praha, Děčín a Brno. Z důvodu vysokých nápravových tlaků však byla jejich přechodnost velmi omezená. Ani svojí maximální rychlost 130 km/h, čímž se staly nejrychlejšími parními lokomotivami u ČSD, nemohly na jejich tratích využít (maximální rychlost na československých železnicích byla tehdy 120 km/h). Z těchto důvodů byly již v roce 1969 vyřazeny.\n\n1000. lokomotiva vyrobená firmou Škoda - 399.005 je zachovaná ve sbírkách MDC Bratislava Východ.\n\n\n"}
{"id": "631422", "url": "https://cs.wikipedia.org/wiki?curid=631422", "title": "Krátký, leč divuplný život Oskara Wajda", "text": "Krátký, leč divuplný život Oskara Wajda\n\nKrátký, leč divuplný život Oskara Wajda (2007) (originál The Brief Wondrous Life of Oscar Wao) je román amerického spisovatele Junota Díaze, autora původem z Dominikánské republiky, který se však v dětství s matkou přestěhoval za otcem do New Jersey a nyní žije v New Yorku. V roce 2008 získal Junot Díaz za tuto knihu Pulitzerovu cenu.\n\nHlavní postava Oskar (narážka na Oscara Wilda) je milý, ale značně obtloustlý nýmand, který v New Jersey sní o tom, že se stane dominikánským Tolkienem a že díky tomu najde konečně lásku. Možná se mu to ale nikdy nemá splnit, protože jeho rodinu už po několik generací pronásleduje prastará kletba zvaná \"fukú\", jež je sužuje různými pohromami, smůlou a hlavně nešťastnými láskami. Oskar stále jen teprve sní o svém prvním polibku a zdá se být zatím poslední obětí rodinné kletby, když se jednoho osudového léta rozhodne, že s \"fukú\" skoncuje. Ve jménu lásky je třeba riskovat všechno.\n"}
{"id": "631429", "url": "https://cs.wikipedia.org/wiki?curid=631429", "title": "Hermafrodit (kniha)", "text": "Hermafrodit (kniha)\n\nHermafrodit (2002) (originál Middlesex) je román amerického spisovatele Jeffreyho Eugenidese. V roce 2003 Jeffrey Eugenides za tuto knihu získal Pulitzerovu cenu.\n\nNa jaře roku 1974 začne studentku prestižní dívčí školy na detroitském předměstí Grosse Pointe neodolatelně přitahovat spolužačka. Calliope cítí, že její city jsou opětovány, nicméně o lesbický vztah nejde – Calliope Stephanidesová totiž záhy vycítí, že s ní něco není v pořádku, lépe řečeno že je jiná než ostatní dívky. Vlastně že vůbec není dívka.Vysvětlení její vzácné vývojové poruchy nutno hledat v minulosti, ve zmutovaném genu a též v tajemství, které až do své smrti s pocitem viny střeží Calliopini prarodiče. Příběh zmutovaného genu zavádí čtenáře do malé vesnice v době hroutící se Osmanské říše, řecko-turecké války, jsme svědky vypálení Smyrny, na lodi provázíme řecké emigranty do Ameriky, zažíváme dobu prohibice, velkou hospodářskou krizi, válku, poválečnou konjunkturu, rasové bouře šedesátých let a následně druhou emigraci rodiny Stephanidesových, tentokrát z centrálního Detroitu na poklidné předměstí. Callie je z části dívka, z části chlapec. Gen předávaný generacemi v ní ukončil svou cestu.\n"}
{"id": "631431", "url": "https://cs.wikipedia.org/wiki?curid=631431", "title": "Karel Rais", "text": "Karel Rais\n\nKarel Rais (* 14. října 1949 Brno) je od roku 2013 poslancem Poslanecké sněmovny Parlamentu ČR. V letech 2006 až 2014 působil jako rektor Vysokého učení technického v Brně.\n\nVystudoval Fakultu elektrotechniky VUT, specializaci počítače a svá vzdělání si doplnil v postgraduálních kurzech Informatiky (specializace programování, 1975–1977). Pracoval nejprve jako technik počítače (T 200), později jako vedoucí střediska na UJEP Brno. Po roce 1989 si doplnil vzdělání v managementu studiem MBA v Nottingham Trent University (GB).\n\nPřed rokem 1989 se zabýval operativním řízením výroby (n. p. Sigma Olomouc, Adast Adamov, Zbrojovka Brno aj.), po roce 1989 přesedlal zejména do oblasti makroekonomické (vedoucí týmu pro vývoj a využití unikátního programového systému pro snížení druhotné platební neschopnosti českých a slovenských firem – 64 miliard Kč) a následně zejména do oblasti strategického řízení firem (Moravské železárny Olomouc, šroubárny Kyjov, Železárny Veselí na Moravě, Zbrojovka Brno, ŽĎAS, a. s., Zetor a. s., BOTEX Hrušovany a. s., BVV, Slovnaft Bratislava a.s., atd.). Jeho odborná a vědecká činnost je dlouhodobě soustředěna zejména na problematiku modelování firemních manažerských procesů. Od 80. let se věnuje tvorbě a následné aplikaci modelů umělé inteligence v oblasti firemního řízení (2 expertní systémy aplikované v praxi, modely založené na bázi genetických algoritmů, použité při investičním rozhodování o výstavbě přehrady v Mongolsku, atd.).\n\nOd roku 1989 se spolupodílel na založení řady mezinárodních studií (např. \"joint master degree\" s univerzitou K. Adamieckého v Katovicích a Nottingham Trent University ve Velké Británii), spoluzakládal studia LLM, MPA na MU v Brně, MBA studia na VUT společně s Dominican University v Chicago, dále MSc studia, BA HONS studia  na VUT, atd. Aktivně přednášel pro řadu zahraničních univerzit – např. ve Velké Británii (např. Nottingham), v Itálii (Florencie, Trento), ve Španělsku (Sevilla) nebo v Polsku (Toruň).\n\nV letech 1992–1995 získal další vzdělání na Nottingham Trent University ve Velké Británii a od té doby začal působit na VUT v Brně, zároveň dále poskytoval konzultační služby výrobním podnikům.\n\nMezi lety 1996 a 2002 byl děkanem Fakulty podnikatelské VUT. V letech 2003–2006 pracoval jako prorektor VUT pro strategický rozvoj. V letech 2006 až 2014 působil jako rektor Vysokého učení technického v Brně, když ve funkci nahradil Jana Vrbku.\n\nOd roku 1989 nepřetržitě zastával řadu akademických funkcí. Je dlouhodobým členem řady vědeckých univerzitních a fakultních  rad – Univerzity Tomáše Bati ve Zlíně, Vysoké školy báňské v Ostravě, Slovenské technické univerzity v Bratislavě, Provozně ekonomické fakulty Mendelovy univerzity v Brně a dalších českých univerzit.\n\nV roce 2010 obdržel titul čestný doktorát od Iževské státní univerzity, v roce 2011 obdržel prestižní ocenění Technické univerzity ve Vídni, cenu Johanna Josepha Ritter von Prechtla. Pod jeho vedením VUT obdrželo řadu význačných ocenění, v roce 2010  bylo zařazeno mezi 100 nejlepších českých firem.\n\nV roce 2011 získal prestižní ocenění Cenu města Brna. Jeho dlouholetá spolupráce s průmyslovými podniky byla několikrát oceněna na úrovni hospodářské komory, a to jak brněnské, tak krajské i celorepublikové.\n\nV roce 2013 byl finalistou soutěže Manažer roku 2012 (obsadit druhé místo), kterou pořádá Česká manažerská asociace. \n\nV roce 2012 kandidoval do Senátu Parlamentu ČR za volební obvod č. 59 Brno-město jako nestraník za TOP 09. Získal 7,96 % hlasů a nedostal se do druhého kola.\n\nV roce 2013 kandidoval v předčasných volbách do Poslanecké sněmovny Parlamentu České republiky jako nestraník na kandidátce hnutí ANO 2011 za Jihomoravský kraj a byl zvolen.\n\nV komunálních volbách v roce 2014 kandidoval za hnutí ANO 2011 (na 26. místě kandidátky) do Zastupitelstva města Brna, ale neuspěl. V krajských volbách v roce 2016 kandidoval za hnutí ANO 2011 do Zastupitelstva Jihomoravského kraje, ale neuspěl. Ve volbách do Poslanecké sněmovny PČR v roce 2017 za hnutí ANO 2011 v Jihomoravském kraji kandidoval na druhém místě kandidátky. Svůj mandát obhájil a stal se znovu poslancem.\n\nPodílel se na autorství 21 skript a 9 monografií – jedna z nich, \"Řízení rizik\", byla roku 2003 vyhlášena nejlepším ekonomickým dílem vydavatelství GRADA Publishing. Celková jeho publikační aktivita čítá zhruba 160 titulů.\n\n"}
{"id": "631432", "url": "https://cs.wikipedia.org/wiki?curid=631432", "title": "Národní báchorky a pověsti", "text": "Národní báchorky a pověsti\n\nNárodní báchorky a pověsti je dílo Boženy Němcové.\n\n\n"}
{"id": "631433", "url": "https://cs.wikipedia.org/wiki?curid=631433", "title": "PKP řada Ok22", "text": "PKP řada Ok22\n\nŘada Ok22 je řada polských parních lokomotiv pro osobní dopravu. Její pojezd odpovídá pruské řadě P 8, má však zejména výkonnější a výše uložený kotel. Prvních 5 lokomotiv dodala v roce 1923 německá firma Hanomag, dalších 185 dodávala od roku 1928 lokomotivka Fablok v Chrzanowě.\n\nV roce 1952 byl dvěma strojům dosazen kotel z amerických lokomotiv ř. Tr203 a byly přeznačeny na řadu Ok55. V roce 1959 k nim přibyl ještě trřetí exemplář. Roku 1970 byly lokomotivy přeznačeny zpět na řadu Ok22.\n"}
{"id": "631436", "url": "https://cs.wikipedia.org/wiki?curid=631436", "title": "Norman L. Eisen", "text": "Norman L. Eisen\n\nNorman L. Eisen (* 11. listopadu 1960, Los Angeles, Kalifornie) je americký diplomat a státní úředník, od ledna 2011 do srpna 2014 velvyslanec Spojených států v České republice. V diplomatických kruzích získal pro svou nekompromisnost přezdívku \"„Mr. No“\" (Pan Ne).\n\nJeho rodiče jsou američtí židovští imigranti, kteří během druhé světové války přežili holokaust. Matka, jež prošla vyhlazovacím táborem Osvětim-Březinka, je původem z Československa (Slovenska), otec pak z Polska.\n\nPostupně vystudoval právo na Brownově univerzitě (1985; B.A.) a Harvardově univerzitě (1991, J.D.), kde byl spolužákem Baracka Obamy. V letech 1985–1988 pracoval pro losangeleskou pobočku židovské nátlakové organizace Anti-Defamation League (Liga proti hanobení). Po absolutoriu pracoval v právnickém oboru. Byl spoluzakladatelem organizace Občané pro zodpovědnost a etiku ve Washingtonu (Citizens for Responsibility and Ethics in Washington, CREW), jejíž hlavní činností je kontrola vlády. V roce 2012 udělila Eisenovi čestný doktorát kalifornská Americká židovská univerzita (American Jewish University).\n\nPodporoval úspěšnou prezidentskou kandidaturu Obamy ve volbách 2008. Prezident jej pak v lednu 2009 jmenoval zvláštním poradcem pro etiku a vládní reformu.\n\nPrezident Obama jej v červnu 2010 navrhl na úřad velvyslanec v České republice, který byl od 20. ledna 2009 neobsazen. Senát USA mu však odmítl poskytnout potřebný souhlas ke jmenování, zejména pro odpor republikánského senátora Charlese Grassleye, jenž potvrzení zablokoval. Problém nastal v otázce odvolání generálního inspektora Společnosti pro národní a komunitní služby Geralda Walpina, ke kterému došlo v červnu 2009. Eisen čelil podezření, že se při něm zachoval neeticky.\n\n29. prosince 2010 prezident využil svého ústavního práva, které umožňuje, aby jmenoval vysoké státní zaměstnance i bez nutného souhlasu Senátu, a to v případě, že je činnost tohoto tělesa přerušena (čl. II, odst. 2. Ústavy, tzv. \"recess appointment\", odročené jmenování). Jmenoval jej tak velvyslancem bez souhlasu. Období služby je v tomto případě omezeno maximálně na dva roky, protože Senát musí takové ustavení potvrdit do konce dalšího volebního období, jež trvá dva roky.\n\nV pátek 28. ledna 2011 předal pověřovací listiny prezidentu republiky a plnohodnotně se ujal funkce.\n\nV srpnu 2011 spolu s diplomaty dalších dvanácti států vyjádřil v otevřeném dopise solidaritu s průvodem homosexuálů „Prague Pride“, za což sklidil kritiku některých osobností a hnutí z důvodu vměšování do vnitřních záležitostí země.\n\nV roce 2011 Eisen také tvrdě lobboval proti internetovým aukcím léků v Česku, které by ušetřily miliardy korun, ovšem na úkor amerických farmaceutických koncernů.\n\nV letech 2011 až 2012 dvakrát písemně podpořil Mezinárodní den Romů, navštívil pietní akci na místě bývalého pracovního tábora v Letech u Písku a navštívil Šluknovsko, aby se tam seznámil s životními podmínkami Romů.\n\nManželka Lindsay Eisenová přednáší angličtinu na Georgetownské univerzitě. Mají dceru Tamar.\n\nRežisér Wes Anderson uvedl velvyslance Eisena jako inspiraci pro postavu právníka Kovacse ve filmu \"Grandhotel Budapešť\". Herci Jeffu Goldblumovi, jenž roli vytvořil, režisér sdělil, že „\"by měl jet do Prahy a podívat se na Norma; to je tvůj člověk … Postava právníka Kovacse ve filmu ctí uvědoměle právo a spravedlnost … jedná se vlastně o typ morálního cara prostupujícího celým filmem\".“ „Morální car“ je jednou z Eisenových přezdívek vzniklých z působení v Bílém domě.\n\n"}
{"id": "631443", "url": "https://cs.wikipedia.org/wiki?curid=631443", "title": "Zánik Empire Falls", "text": "Zánik Empire Falls\n\nZánik Empire Falls (2001) (originál Empire Falls) je román amerického spisovatele Richarda Russoa. Autor s nesmírnou přesností zaznamenává jemné pnutí propletence vztahů na malém městě, kde se zastavil čas, prokazuje mimořádný cit pro rytmus maloměstského života a v jeho vyprávění se mísí neuctivý, posměšný humor s hlubokým pochopením pro slabosti jeho hrdinů. Richard Russo napsal realistický, tragikomický román, jehož hlavním tématem je lpění na minulosti a síla zvyku, činy, které z nich pramení, ať už jsou jejich motivy jakékoli, i nečinnost a nevšímavost, které se slijí do jediného proudu událostí, aby nakonec vyústily v tragédii. V roce 2002 Richard Russo za tuto knihu získala Pulitzerovu cenu.\n\nTragikomický příběh napsaný v nejlepší tradici velkého amerického románu se odehrává v zapadlém průmyslovém městečku Empire Falls, které těžce postihl krach místního dřevařského a textilního impéria. Hlavní hrdina Miles Roby sleduje pozvolný úpadek svého rodného města z ošumělého bistra, které vede od chvíle, kdy odešel ze školy, aby se mohl postarat o nemocnou matku. Miles je slušný člověk, ale jeho slušnost se dá někdy stěží odlišit od pasivity, takže nyní je mu dvaačtyřicet a bezmocně trčí v zapadákově, z něhož se kdysi zoufale pokoušel uniknout. Nemůže se vzepřít panovačné vdově Whitingové, jejíž rodině kdysi patřilo celé město a která mu dosud vládne železnou rukou. Nemůže zachránit svou bývalou manželku před dalším, stejně nešťastným sňatkem, nemůže zkrotit svého výtržnického otce, nemůže ochránit svou šestnáctiletou dceru, kterou zbožňuje, stručně řečeno, nemůže udělat vůbec nic. Jenom doufat, že mu paní Whitingová bistro Empire Grill konečně odprodá a on bude moci odvézt malou Tick někam, kde by jí mohl zajistit lepší život.\n"}
{"id": "631446", "url": "https://cs.wikipedia.org/wiki?curid=631446", "title": "Úžasná dobrodružství Kavaliera a Claye", "text": "Úžasná dobrodružství Kavaliera a Claye\n\nÚžasná dobrodružství Kavaliera a Claye (2000) (originál The Amazing Adventures of Kavalier & Clay) je román amerického spisovatele Michaele Chabona. Jde o mimořádně silný, citlivý příběh a zároveň o určitou mystifikaci – autor vytváří představu, že jeho hrdinové skutečně existovali. V roce 2001 Michael Chabon za tuto knihu získal Pulitzerovu cenu.\n\nPříběh se začíná odvíjet v New Yorku na podzim 1939; hlavní roli v něm hrají Samuel Klayman (později se přejmenuje na Claye), židovský chlapec z Brooklynu, a Josef Kavalier, který uprchl z Prahy před Hitlerem. Jeden má rád komiksy a brakovou literaturu, druhý zbožňuje Harryho Houdiniho. Utvoří tým, v němž Sammy píše texty a Josef kreslí, vytvoří komiksového hrdinu a uspějí v jednom nakladatelství.\n"}
{"id": "631448", "url": "https://cs.wikipedia.org/wiki?curid=631448", "title": "Piják", "text": "Piják\n\nPiják může být:\n"}
{"id": "631450", "url": "https://cs.wikipedia.org/wiki?curid=631450", "title": "Elitserien 2009/2010", "text": "Elitserien 2009/2010\n\nElitserien 2009–10 byla 35. sezónou Švédské ligy ledního hokeje. Začala 21. září 2009 a skončila 13. března 2010. Sezóna Elitserien měla olympijskou přestávku, kvůli OH ve Vancouveru, v Kanadě konaných od 9. do 27. února 2010. Elitserien představila v této sezóně několik novinek: Místa pro vhazování se snížila na pouhých 9 míst; po vyloučení bylo nařízeno vhazování v útočném pásmu týmu, který hrál přesilovou hru; a rozhodčí byli nově anonymní a jmenovky na jejich zádech nahradila pouze čísla.\n\nFinále začalo 18. března 2010 a skončilo 24. dubna 2010 vítězstvím HV71 ve finále nad Djurgårdens IF Hockey 4:2 na zápasy, ve kterých bylo 6 ze sedmi zápasů rozhodnuto v prodloužení, což byl nový rekord soutěže. Celkem bylo hráno 40 zápasů playoff a z nich bylo 17 rozhodnuto v prodloužení, což byl také nový rekord Elitserien.\n\n\n\n\nDo ligy se kvalifikoval tým Södertälje SK a AIK Ishockey. Naopak se z kvalifikace nedostali týmy Rögle BK, Leksands IF, Almtuna IS a Växjö Lakers Hockey, kteří sestupují do HockeyAllsvenskan\n\n██Nominovali se do Elitserien 2010/2011\n\n██Hráli v HockeyAllsvenskan 2010/2011\n"}
{"id": "631453", "url": "https://cs.wikipedia.org/wiki?curid=631453", "title": "Tlumočník nemocí", "text": "Tlumočník nemocí\n\nTlumočník nemocí (1999, originál Interpreter of Maladies) je román americké spisovatelky indického původu Jhumpy Lahiriové. Autorka s citem pro jemná hnutí mysli tlumočí soužení svých krajanů, kteří se v Americe potýkají s odlišným životním stylem a hledají rovnováhu mezi svými tradicemi a lákavými americkými novotami. Indové narození v Americe zjišťují, že \"tlumočníky\" často potřebují nejen ve vztazích s Američany, ale i s indickými partnery nebo příbuznými. V roce 2000 Jhumpa Lahiriová za tuto knihu získala Pulitzerovu cenu.\n"}
{"id": "631459", "url": "https://cs.wikipedia.org/wiki?curid=631459", "title": "Děvče za výkladem", "text": "Děvče za výkladem\n\nDěvče za výkladem je český film režiséra Miroslava Cikána z roku 1937.\n\n\n"}
{"id": "631460", "url": "https://cs.wikipedia.org/wiki?curid=631460", "title": "PICAXE", "text": "PICAXE\n\nMikroprocesory PICAXE jsou založené na architektuře PIC, vyráběné firmou Microchip Technology. Speciální kód (bootloader), nahraný při výrobě, přemění procesor PIC na mikrokontrolér PICAXE. Tento kód umožňuje uživateli programování a komunikaci pomocí třívodičového programovací kabelu. Programování PICAXE je postaveno na jazyce BASIC.\n\nV současné době se mikrokontroléry PICAXE vyrábějí v pouzdře typu DIL a též v pouzdrech SOIC nebo QFP pro povrchovou montáž (SMT). Počet pinů je od 8 do 40 v závislosti na typu.\n\nPICAXE se programují v jazyce vycházejícím z BASICu. Pro vzájemnou komunikaci a nahrání programu se používá připojení na sériový (COM) port RS-232 (u novějších PC lze použít převodník USB/RS-232). Samotný programovací obvod (\"programátor\") sestává ze dvou rezistorů, jejich úkolem je omezit vstupní proud a definovat klidovou úroveň programovacího vstupu při odpojeném kabelu. \n\nVšechny PICAXE mikrokontroléry mají alespoň 2048 bajtů programové paměti určené pro uživatelský program. První dvojčíslí určuje počet pinů. PICAXE 18M2+ nahradil starší 18M2 v roce 2012.\nVýchozí taktovací frekvence oscilátoru pro všechny PICAXE řady M2 a X1 je 4 MHz a pro řadu X2 8 MHz.\n\nPříkaz SETFREQ umožní nastavit vnitřní oscilátor od 31 KHz až na 8 MHz pro řadu X1, od 31 KHz až 32 MHz pro řadu M2 a od 31 KHz do 16 MHz pro řadu X2. \n\nExterní krystal nebo rezonátor může být použit pro řadu X1 s frekvencí od 4 MHz do 20 MHz a pro řadu X2 s frekvencí 16 MHz do 64 MHz.\n\nVýhodou snížení taktovací frekvence mikrokontroléru je především nižší spotřeba, což se dá využít v aplikacích s bateriovým či solárním napájením nebo jinak limitovaným odběrem.\n\nV závislosti na typu mikrokontroléru umožňuje PICAXE využívat toto hardwarové vybavení:\n\nSortiment vývojových a projektových desek je značně široký. Některé z nich nabízí práci se sériovými displeji, krokovými motory, servo motory a tak dále. Desky dodává nejenom výrobce mikrokontrolérů ale i další dodavatelé a výrobci.\n\nVeškerý dodávaný software je zdarma ke stažení na stránkách výrobce. Pro uživatele, kteří nechtějí programovat pomocí jazyk BASIC je možnost vytvářet program pomocí vývojových diagramů (flowchartů). Programování tedy zvládne i méně zkušený uživatel, což je hlavní předností těchto mikrokontrolérů.\n\nJe výchozím programovacím prostředím pro operační systém Windows. Umožňuje programování, ladění a simulace. Nabízí též tvorbu programů pomocí vývojových diagramů. \n\nJedná se o multiplatformní vývojový nástroj pro PICAXE čipy. Podporuje programování v Basicu na platformách Windows, Mac a Linux.\n\nSoftware pro tvorbu programů pomocí flowchartů. Uživatel má možnost si simulovat napsaný program připojením základních I/O zařízení.\n\nDalší z aplikací pro tvorbu flowchartových programů. Flowcharty se dají simulovat a lze tedy vyzkoušet jejich funkčnost a následně je nahrát. Flowol je použitelný na operačních systémech Windows, Mac a Linux.\n\nPICAXE byl vyvinut pro výuku programování na úrovni základních škol, ale díky svým vlastnostem a také nízké pořizovací ceně si našel cestu k dalším uživatelům. Lze jej využít v nejrůznějších projektech, především tam, kde se nepožaduje příliš vysoký výpočetní výkon a kde vystačíme s celočíselnou aritmetikou. Díky propracovaným přikazům pro komunikaci s nejrůznějšími periferiemi je vývoj s PICAXE rychlý a snadný. Pro komunikaci s počítačem stačí jednoduchý sériový kabel a několik rezistorů, případně převodník z USB na sériový port. Procesor lze přeprogramovat až 100 000krát, což zřejmě nevyužije ani velmi pilný programátor.\n\nRoboti řízení pomocí kontroléru PICAXE mohou jezdit, chodit, sledovat čáru, vyhýbat se překážkám, řešit bludiště, nebo třeba i hrát fotbal. Vše závisí na konstruktérovi a velikosti a typu kontroléru. PICAXE umožňuje zpracování signálu z čidel a senzorů, práci se získaným signálem a řízení elektromotorků, serva, LED, bzučáku a mnoho dalšího.\n\n"}
{"id": "631461", "url": "https://cs.wikipedia.org/wiki?curid=631461", "title": "Bobby Farrell", "text": "Bobby Farrell\n\nRoberto \"Bobby\" Alfonso Farrell (6. října 1949 Aruba – 30. prosince 2010 Petrohrad) byl nizozemský tanečník a umělec, pocházející z Aruby. Proslavil se jako člen úspěšné popové skupiny Boney M.\n\nArubu opustil v patnácti letech, kdy se stal námořníkem. Nejprve žil v Norsku, poté v Nizozemsku a nakonec v Německu. Tam pracoval nejčastěji jako diskžokej, než si ho všiml producent Frank Farian, který zrovna zakládal novou skupinu Boney M. a vybral ho jako sólováka zpěváka do skupiny, ačkoliv později přiznal, že Bobby většinu písní nenazpíval. Sám Farian nazpíval ve studiu mužské party písní. Liz Mitchellová také potvrdila, že na nahrávkách zpívala pouze ona a Farian.\n\nV roce 2005 se představil jako tanečník ve videoklipu písně \"Turn on the Music\" od Rogera Sancheze.\n\nŽil v amsterdamské čtvrti Amstelveen. Zemřel ráno 30. prosince 2010 v hotelu v Petrohradě. Večer předtím měl vystoupení se svou skupinou. V den smrti měl pokračovat se skupinou dále do Itálie. Příčinou smrti bylo podle pitvy selhání srdce po dlohoudobějších zdravotních obtížích.\n\n\n\n"}
{"id": "631462", "url": "https://cs.wikipedia.org/wiki?curid=631462", "title": "Denis Potvin", "text": "Denis Potvin\n\nDenis Charles Potvin (* 29. října 1953 Vanier, Ontario) je bývalý kanadský hokejový obránce. Jeho kariéra je spojena s týmem New York Islanders v NHL, se nímž vybojoval čtyřikrát Stanley Cup. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Jeho bratr Jean Potvin je také bývalý hokejový obránce, po řadu let byli spoluhráči v New York Islanders.\n\nJako junior hrával za Ottawa 67s, kde zaujal výbornými výkony. V sezóně 1972/1973 dosáhl jako obránce výjimečné produktivity s průměrem těsně nad 2 body na utkání. V roce 1973 byl draftován z prvním místa týmem New York Islanders, kteří v předchozí sezóně jako nováček dosáhli jen 12 výher. Montreal nabídl ihned manažerovi Islanders Billu Torreyovi výměnou za novou jedničku draftu několik zkušených hráčů, Torrey ale vsadil na dlouhodobou perspektivu. Velká očekávání začal Denis Potvin brzy plnit, ve své první sezóně vybojoval Calder Memorial Trophy pro nejlepšího nováčka NHL, poté v letech 1975/76, 1977/78 a 1978/79 třikrát Norrisovu trofej pro nejlepšího obránce. Z hlediska produktivity byl pro něj neúspěšnější ročník 1978/1979, když jako druhý obránce historie (po Bobby Orrovi překonal hranici 30 gólů a 100 kanadských bodů v sezóně. Byl spolu s Larry Robinsonem považován za nejlepšího obránce své doby. <br>\nMimo kluziště byl znám svou přímočarostí a výřečností, které mu občas přinášely potíže, později se je však naučil využívat v pozitivním smyslu. Od sezóny 1979/1980 působil jako kapitán Islanders. Z hlediska individuálních statistik následující sezóny pro něj již nebyly tak úspěšné, jako kapitán však dovedl tým ke čtyřem vítězstvím ve Stanley Cupu v řadě. V této funkci působil až do roku 1988 a v každé ze svých osmi kapitánských sezón dovedl dříve podceňované mužstvo do play-off.\nKariéru ukončil v roce 1988 jako historicky nejproduktivnější obránce v základní části i play-off. Ve statistikách za celou kariéru překonal i Bobby Orra, odehrál však o 403 utkání více. Bodový průměr měl těsně pod 1 bod na utkání (Bobby Orr 1,39 bodu na utkání). V roce 1993 dostal ještě nabídku od New York Rangres vrátit se na led, avšak odmítl ji. Po ukončení aktivní kariéry působí jako hokejový komentátor.\n\nKanadu reprezentoval na Kanadském poháru 1976, kde přispěl k vítězství mužstva a skončil třetí v kanadském bodování turnaje (těsně za Bobby Orrem). O pět let později byl členem kanadského týmu, který na stejném turnaji obsadil druhé místo.\n\nTýmové\n<br>\nIndividuální\n\nRekordy byly platné v době ukončení kariéry, všechny byly od té doby překonány:\n\n"}
{"id": "631463", "url": "https://cs.wikipedia.org/wiki?curid=631463", "title": "Cech panen kutnohorských", "text": "Cech panen kutnohorských\n\nCech panen kutnohorských je česká historická filmová komedie režiséra Otakara Vávry z roku 1938.\n\n\n"}
{"id": "631464", "url": "https://cs.wikipedia.org/wiki?curid=631464", "title": "Johan Falkberget", "text": "Johan Falkberget\n\nJohan Falkberget, vlastním jménem Johan Petter Lillebakken (30. září 1879, usedlost \"Falkberget\" poblíž Rørosu – 5. dubna 1967, Røros) byl norský spisovatel a politik, autor realistických a historických románů převážně z dělnického prostředí. Svůj literární pseudonym si zvolil podle jména usedlosti, kde se narodil.\n\nFalkberget byl původním povoláním havíř. V dolech na měď pracoval se svým otcem již od osmi let. Své první povídky začal publikovat roku 1902 a roku 1906 opustil se stal redaktorem v novinách \"Nybrott\" v Ålesundu. V roce 1908 se přestěhoval do Fredrikstadu, kde působil jako redaktor \"Smaalenes Socialdemokrat\", a v letech 1909 až 1922 žil a pracoval převážně v Christianii (dnešní Oslo). Roku 1922 se vrátil do rodného kraje a věnoval se literatuře a také politice. V letech 1931–1933 byl poslancem Stortingu (norského národního shromáždění) za Norskou dělnickou stranu v kraji Sør-Trøndelag. Během druhé světové války se aktivně podílel na odporu proti nacistům a nakonec musel odjet do neutrálního Švédska. Roku 1951 se stal členem Norské královské vědecké společnosti, roku 1960 obdržel Řád svatého Olafa, který je udělován jako \"odměna za vynikající služby poskytované vlasti a lidstvu\", a roku 1964 získal v té době nejvyšší norské občanské vyznamenání - Borgerdådsmedaljen ve zlatě.\n\nFalkbergetovo dílo je věnovano především přítomnosti i minulosti rodného kraje a hornického prostředí, které tak důvěrně znal. Velmi realisticky v něm popsal těžký život horníků a projevil v něm hluboké pochopení pro utrpení těch, kteří se v bídě a v zoufalství utíkají buď ke vzpouře nebo k modlitbě.\n\n\n\n"}
{"id": "631467", "url": "https://cs.wikipedia.org/wiki?curid=631467", "title": "Svátek věřitelů", "text": "Svátek věřitelů\n\nSvátek věřitelů je česká filmová komedie režiséra Zdeňka Gini Hašlera z roku 1939.\n\n\n"}
{"id": "631470", "url": "https://cs.wikipedia.org/wiki?curid=631470", "title": "Moravsko-slezská ústřední dráha", "text": "Moravsko-slezská ústřední dráha\n\nMoravsko-slezská ústřední dráha (německy \"k.k. privilegierte Mährisch-Schlesische Centralbahn\", zkratka MSCB) byla privátní železniční společnost v Rakousko-Uhersku, která postavila a provozovala tratě mezi Olomoucí, Opavou a Hlucholazy (tehdy pruské město \"Ziegenhals\") a dnes už neexistující přeshraniční spojku z Krnova do tehdejšího Pruska. \n\nZemský výbor Rakouského Slezska se již od počátku budování železnic v monarchii snažil přivést koleje i do tohoto poněkud odlehlého regionu. Po vybudování odbočné trati ze Svinova do Opavy Severní dráhou Ferdinandovou (KFNB) v roce 1855 sem však již další dráha nesměřovala, přitom se při projektu páteřní tratě z Vídně k pruským hranicím uvažovalo i o tom, že by mohla vést přes Opavu. KFNB však pro takové trasování požadovala od slezské země značný finanční příspěvek, který si zemský výbor nemohl dovolit a tak se slezská metropole musela na delší dobu spokojit pouze se zmíněnou odbočkou ze Svinova.\n\nV dalších letech se objevilo několik dalších projektů na stavbu nové trati vedoucí přes hornatý region Jeseníků, kdy jeden dokonce počítal s tunelem pod Červenohorským sedlem. Privilegium, které získala dceřiná společnost KFNB - Moravsko-slezská severní dráha, jež bylo uděleno v roce 1867, které firmu zavazovalo pro stavbu tratě z Olomouce do Opavy, nesplnila KFNB vůbec. Ještě předtím, v roce 1864, pověřil zemský výbor inženýra Czermaka k vypracování projektu nové slezské dráhy, která měla vycházet z Opavy a v Krnově se měla připojit k pruským železnicím. Czermak však železniční síť pojal jinak a doporučil vystavět tratě v dnešní podobě s připojením na tehdy již existující moravské dráhy. Zemskému výboru se takto navržená síť nelíbila. Zaujala však jiné.\n\nO koncesi na stavbu a provoz trati z Olomouce do Krnova a z Opavy do Hlucholaz s dvojím připojením na pruské železnice dle projektu inženýra Czermaka usilovala skupina zájemců v čele s hrabětem Lichnovským. Získali ji v roce 1869 a v květnu 1870 ustanovili novou společnost s názvem Moravsko-slezská ústřední dráha (někdy je uváděna pod názvem \"Moravsko-slezská centrální dráha\"). Společnost byla kryta bankou Allgemeine Agrarbank, která patřila pod bankovní skupinu Union. V roce 1870 byla původní koncese nahrazena novou, patrně kvůli výhodnějším podmínkám, které v té době stát nabízel, k nim patřilo mimo jiné i třicetileté osvobození od daní.\n\nStavba byla zadána stavební firmě bratří Kleinů, která se zavázala stavbu provést za paušální sumu 12,75 milionu zlatých. V roce 1872 byla hotova kmenová trať i s odbočkami. Na tratích začaly jezdit vlaky a investice se zdála zdařilá.\n\nMěsto Opava, stejně jako jistě i Zemský výbor nebyly spokojeni se situací, kdy hlavní město rakouského Slezska bylo připojeno jen odbočkami hlavních tratí. Proto se Opava zasazovala o stavbu nové trati z Opavy k Vlárskému průsmyku a dále do uherského Trenčína. O koncesi na tuto trať se utkaly dvě konsorcia zájemců, zvítězila však MSCB. V rámci soutěžení s protistranou se vzdala daňových výhod. Poté se vedly další spory o vlastní trasu, kdy města v okolí intervenovala pro to, aby se jim dráha co nejvíc přiblížila. Do projektu též zasahovala armáda s požadavky na příslušné rozšíření stanic pro potřeby vojenských transportů. Stát přikládal této stavbě nejvyšší důležitost. V roce 1873 se začalo stavět v úseku z Opavy do Fulneku. Zakázku na provedení stavby získala firma z Nového Jičína a jako dělníci se zde objevili převážně lidé italské a slovenské národnosti.\n\nRychlý propad rakouské ekonomiky po krachu na vídeňské burze z května 1873 způsobil prudký odliv zájmu o akcie železničních společností a této náročné stavbě tak brzy vyschly finanční zdroje. Banka Union, která stavbu financovala, viděla ve výnosu ze společnosti MSCB možnou záchranu před vlastním krachem, ale teď už hrozil krach bance i železnici samé, a to i přes to, že stát udělil společnosti pro právě stavěnou trať tzv. státní garanci. Přesto se stavba v roce 1874 zastavila. Podnikání MSCB nadále omezovalo nedodržení závazku ze strany pruských železnic, které nedostavěly slíbenou přípojku z Nysy ke státním hranicím, čímž hraniční přechod prakticky pozbýval smyslu. Přes organizační úsporná opatření a redukci počtu zaměstnanců, se finanční situace společnosti nelepšila.\n\nV roce 1874 se sice oproti předchozímu krizovému roku zvýšilo množství přepravovaného nákladu, dále však poklesla přeprava osob. Vyšlo též najevo, že v souvislosti s krachem dalšího bankovního domu je ohrožena stavba Povážské dráhy, která na trať MSCB měla v Trenčíně navazovat, což by značně ohrozilo rentabilitu projektu. Společnost začala od tohoto projektu rychle ustupovat, ale to již byla zadlužena kvůli nedostatečnému odkupu akcií, který měl zajistit financování stavby. Splácení dluhopisů komplikoval nadále velmi slabý provoz na tratích MSCB v roce 1873, kterému též přispívala tvrdá konkurence sousedních drah, především KFNB.\n\nNa konci roku 1874 mohlo být na valné hromadě akcionářů oznámeno snížení zadlužení společnosti díky rozvázání smlouvy s bankou Union. Na konci roku 1875 byla též konečně dána do provozu spojka do Nysy. Postupně byly rozvazovány a vyrovnávány závazky s dodavateli prostředků pro nedostavěnou trať, a to včetně již objednaných vozidel.\n\nV roce 1881 byla ukončena spolupráce s původně hlavním finančním partnerem MSCB - bankou Union, která již od roku 1873 nebyla schopna vydávat další akcie. Akciový podíl Unionu získal jiný akcionář, který již předtím měl ve společnosti svůj podíl. Hospodaření společnosti však bylo nadále ztrátové.\n\nProblematické hospodaření MSCB bylo několikrát terčem interpelací poslanců a bylo jedním z motivů k vydání tzv. Sekvestračního zákona z roku 1877, který umožňoval zestátnění soukromých železničních společností respektující podmínky obsažené v podmínkách koncesí tak, jak jim je stát dříve udělil. Musíme si totiž uvědomit, že podle koncesního zákona platícího od roku 1855 se stát několika způsoby podílel též na financování stavby i provozu většiny tratí. Tato státní podpora pak na začátku 70. let vedla též k přepálení ekonomiky, což si vyžádalo pozdější úpadek několika železničních společností.\n\nK zestátnění společnosti došlo v roce 1895.\n\n\n"}
{"id": "631473", "url": "https://cs.wikipedia.org/wiki?curid=631473", "title": "Jisra'el Kesar", "text": "Jisra'el Kesar\n\nJisra'el Kesar (; 20. května 1931 – 8. září 2019) byl izraelský politik a poslanec za strany Ma'arach a Stranu práce. Na přelomu 80. a 90. let stál v čele odborového svazu Histadrut a v první polovině 90. let pak působil jako ministr dopravy v izraelské vládě.\n\nNarodil se ve městě San'á v Jemenu a v roce 1933 (ve dvou letech) podnikl aliju do britské mandátní Palestiny. Svou povinnou vojenskou službu v Izraelských obranných silách zakončil v hodnosti kapitána. Vystudoval ekonomii a sociologii na Hebrejské univerzitě v Jeruzalémě a na Telavivské univerzitě.\n\nV roce 1966 začal být činný v odborovém svazu Histadrut, a to nejprve jako jeho pokladník (1973–1977), následně jako předseda Dělnické společnosti (1977–1984) a nakonec jako jeho generální tajemník (1984–1992).\n\nV roce 1984 byl zvolen poslancem Knesetu za stranu Ma'arach. Svůj poslanecký mandát v následujících letech obhájil jak ve volbách v roce 1988, tak v roce 1992. Po druhých zmíněných byl jmenován ministrem dopravy ve vládě Jicchaka Rabina a v této funkci setrval až do roku 1996. Byl jedním z prvních iniciátorů Telavivského metra. O svůj poslanecký a ministerský post přišel ve volbách v roce 1996.\n\n"}
{"id": "631474", "url": "https://cs.wikipedia.org/wiki?curid=631474", "title": "Čchen Jou-ting", "text": "Čchen Jou-ting\n\nČchen Jou-ting (čínsky: znaky 陳友定, pchin-jin Chén Yǒudìng; 1330-1368) byl čínský voják a politik sloužící dynastii Jüan. V 60. letech 14. století ovládal Fu-ťien, dokud nebyl roku 1368 poražen armádou říše Ming.\n\nČchen Jou-ting byl negramotný rolnický syn z prefektury Fu-čou ve Fu-ťienu. Osiřel, v neklidných dobách počátku 50. let 14. století využil své fyzické síly a nechal se naverbovat místními úřady k strážní službě.\n\nV operacích proti jižním Rudým turbanům útočícím z Ťiang-si opakovaně projevil svůj vojenský talent a byl povyšován s mimořádnou rychlostí, typickou pro 50. léta. Za méně než deset let se stal nejvlivnějším mužem ve Fu-ťienu. Během let se dovzdělal, ale učenec se z něj nestal. Založením byl diktátor, požadoval neprodlené a bezvýhradné plnění svých, leckdy drakonických, rozhodnutí. K vynikajícím vojevůdcovským schopnostem se družila i neochvějná loajalita k jüanské vládě. Na výzvy mingského císaře Chung-wua k mírovému začlenění do mingské říše reagoval zabitím vyjednavačů. \n\nNakonec roku 1368 na Fu-ťien zaútočila mingská vojska. Pozemní síly vedl Chu Mej, loďstvo Tchang Che a Liao Jung-čung. Provincie byla dobyta v únoru 1368, Čchen současně padl do zajetí. Císař Chung-wu, který vždy oceňoval bravurní dobrodruhy, mu byl ochoten odpustit jeho vzdor a udělit titul a postavení. Ale Čchen, vždy věrný mongolskému císaři, odmítl přejít na druhou stranu a zvolil si smrt. Načež jej císař dal popravit i s jediným přeživším synem, dobrovolně provázejícím otce.\n"}
{"id": "631476", "url": "https://cs.wikipedia.org/wiki?curid=631476", "title": "Kleneč (národní přírodní památka)", "text": "Kleneč (národní přírodní památka)\n\nKleneč je národní přírodní památka, vyhlášená v roce 1976 a od roku 2007 evropsky významná lokalita. Nachází se na Podřipsku u obce Kleneč v okrese Litoměřice. Důvodem ochrany je naleziště endemického, kriticky ohroženého druhu hvozdíku písečného českého (\"Dianthus arenarius\" subsp. \"bohemicus\"), který se vyskytuje pouze na této lokalitě a pak na náhradní lokalitě, kam byl vysazen. Péčí o území je pověřena správa CHKO České středohoří.\n\nPřírodní památka se nachází na zalesněných svazích a loukách se zbytky dřevin. Některé části jsou pravidelně zbavovány drnu až na čtvrtohorní štěrkopísek z řeky Labe. V takovém prostředí se daří právě hvozdíku písečnému. Dříve se tak dělo na lokalitě díky pastvě, dnes se zásah provádí těžkou technikou.\n\nV roce 2013 došlo k novému vyhlášení území tak, aby obsahovalo i cenné písečné plochy s paličkovcem šedavým (\"Corynephorus canescens\") a kostřavovými trávníky.\n"}
{"id": "631480", "url": "https://cs.wikipedia.org/wiki?curid=631480", "title": "Clark Gillies", "text": "Clark Gillies\n\nClark \"Jethro\" Gillies (* 7. dubna 1954) je bývalý kanadský hokejový útočník. Byl součástí slavné generace týmu NHL New York Islanders, která začátkem osmdesátých let vybojovala čtyřikrát Stanley Cup.\n\nJako junior hrával za Regina Pats ve Western Hockey League, kde si vysloužil pověst tvrdého a houževnatého hráče, když ve 201 utkáních za tři roky nasbíral 570 trestných minut. V roce 1974 byl draftován jak New York Islanders do National Hockey League (z celkově 4. místa), tak i týmem Edmonton Oilers do WHA. Smlouvu podepsal s New York Islanders. Rovněž v NHL od počátku potvrzoval svou tvrdost. Byl však také dobrým bruslařem s kvalitní střelou. V letech 1975 až 1979 ve čtyřech po sobě jdoucích sezónách zaznamenal přes 30 gólů. V polovině sezóny 1976/1977 byl jmenován kapitánem týmu a v této funkci vydržel dva roky. Příliš se však neosvědčil, týmu se nedařilo zejména v play-off. Po sezóně 1978/1979 tak přenechal post kapitána Denisi Potvinovi. Více se vžil do role ochránce klíčových hráčů týmu a byl s Mikem Bossym a Bryanem Trottierem součástí hvězdného útoku Islanders zvaného \"Trio Grande\". Pomohl vybojovat čtyři Stanley Cupy v řadě. Od sezóny 1982/1983 jeho produktivita klesala, poslední dvě sezóny odehrál s nevelkým úspěchem v Buffalo Sabres. Aktivní kariéru ukončil v roce 1988.\n\nTýmové\n<br>Individuální\n\n"}
{"id": "631481", "url": "https://cs.wikipedia.org/wiki?curid=631481", "title": "Zavaděč (operační systém)", "text": "Zavaděč (operační systém)\n\nZavaděč ( ) je v informatice označení pro počítačový program, který je při bootování spuštěn po provedení POST testů BIOSu a jeho cílem je aktivace jádra nějakého operačního systému. Zavaděč je uložen v tabulce MBR (první sektor disku), v boot sektoru některého diskového oddílu nebo v prvním sektoru diskety (též se nachází na CD, DVD atp.).\n\nZavaděč je krátký kód, typicky napsaný v jazyce symbolických adres, jehož účelem je, aby do operační paměti počítače nakopíroval větší program (typicky jádra operačního systému) a aktivoval ho (tj. skočil na jeho začátek, čímž je mu předáno řízení počítače). Zavaděč nemusí sloužit pouze k výběru OS. V Linuxu i u Windows NT slouží k předání parametrů zaváděnému jádru. V Linuxu pak běžně též předání specifických parametrů pro startovací skripty.\n\nNejčastěji používané zavaděče:\n\nInstalace zavaděče je zpravidla prováděna při instalaci operačního systému. Lze ji však provést i později, kdy je možné použít „vlastní“ zavaděč, který není součástí původního vybavení operačního systému. Zavaděč je zpravidla instalován do MBR, složitější pak mají své součásti uloženy uvnitř diskového oddílu.\n\nPokud by při pozdější instalaci zavaděče došlo k problémům se zaváděním operačních systémů, můžete pro obnovu původního zavaděče kdykoliv použít záchrannou disketu, kterou jste vytvořili v průběhu instalace operačního systému nebo pomocí instalačního disku a jeho záchranného režimu (u Linuxu tzv. \"rescue mode\", v Microsoft Windows pak \"Microsoft Windows Recovery Console\" s příkazy codice_5 a codice_6, v DOSu či Windows 98 pak příkazem codice_7.\n\nNěkteré zavaděče umožňují měnit parametry startujících systémů (např parametry jádra pro Linux). V takovém případě je obvykle možné jejich zadání omezit znalostí hesla (viz GRUB). Obejití zavaděče je možné tím, že počítač je spuštěn z jiného disku (např. CD/DVD, USB flash paměti, diskety). Proto je vhodné znemožnit změnu nastavení BIOSu nastavením přístupového hesla do setupu. Nastavení BIOSu je možné vymazat propojkou na základní desce, a proto je nutné zabezpečit též fyzický přístup do počítače (např. zámek, speciální šrouby apod.).\n\n"}
{"id": "631482", "url": "https://cs.wikipedia.org/wiki?curid=631482", "title": "Velký vrch (národní přírodní památka)", "text": "Velký vrch (národní přírodní památka)\n\nVelký vrch je kopec (303 m n. m.) v Českém středohoří, chráněný od roku 1989 jako národní přírodní památka. Nachází se u obce Vršovice asi dva kilometry severovýchodně od okresního města Louny v Ústeckém kraji. Důvodem ochrany je teplomilná flóra, zejména vynikající mykoflóra (66 druhů). Péčí o území je pověřeno regionální pracoviště Ústecko AOPK ČR.\n\nPodle prvního vojenském mapování ze šedesátých let 18. století se Velký vrch původně nazýval Vinná hora. Na mapě je totiž označen jako \"Wein B.\", tedy . Na dalších mapách ze čtyřicátých let 19. století, tj. druhém vojenském mapování a stabilním katastru, již má dnešní název.\n\nVrch má kuželovitý tvar. Vrchní část tvoří porcelanity vzniklé vypálením miocenních jílů, zatímco úbočí a úpatí je ze slínovců, vápnitých jílovců a pískovců ze svrchní křídy. Prostor národní přírodní památky zahrnuje vrchol a větší část svahů stejnojmenného vrchu s nadmořskou výškou 303 metrů. Geomorfologicky vrch spadá do celku České středohoří, podcelku Milešovské středohoří, okrsku Ranské středohoří, podokrsku Chožovská vrchovina a její Černodolské části.\n\nVyskytují se zde také zajímavé druhy rostlin, jako je např. pětiprstka žežulník, kruštík širolistý, ostřice plstnatá, sveřep vzpřímený, bradáček vejčitý a další.\n\nV severozápadní části Velkého vrchu (kóta 303 m n. m.), cca 1 km severně od obce Vršovice, bylo na lesní půdě vyhlášeno chráněné území za účelem ochrany teplomilných hub. Jedná se o lokalitu, kde mediteránní makromycety dosahují nejsevernějšího bodu svého areálu. Rostou zde vzácné druhy hub, jako je např. hřib satan, hřib pasatan, hřib medotrpký, hřib koloděj, pstřeň dubový, muchomůrka šiškovitá, muchomůrka Beckerova, muchomůrka Vittadiniho, smrž tlustonohý a další.\n\nZ fauny zde byl zaznamenán výskyt 35 druhů ptáků, jeden druh plaza a jeden druh chráněného savce.\n\nVeřejnosti je vstup do chráněného území povolen s tím, že nebudou ničeny houbařsky neatraktivní druhy hub. Lokalita je houbaři velmi hojně navštěvována. Někteří houbaři přitom z neznalosti zaměňují nejedlý chráněný hřib satan s jedlými druhy nebo vandalsky ničí vzácné druhy muchomůrek.\n\nNa kopec nevede žádná turisticky značená trasa. Nejsnazší přístup je od jihu, kde vedou na úbočí cesty z Vršovic.\n\n\n"}
{"id": "631484", "url": "https://cs.wikipedia.org/wiki?curid=631484", "title": "Ženy u benzinu", "text": "Ženy u benzinu\n\nŽeny u benzinu je česká komedie režiséra Václava Kubáska z roku 1939.\n\n\n"}
{"id": "631487", "url": "https://cs.wikipedia.org/wiki?curid=631487", "title": "Filip Novotný", "text": "Filip Novotný\n\nFilip Novotný (* 6. května 1991, Jihlava, Československo) je český hokejový brankář. Filip Novotný byl členem českého národního juniorského týmu na MS juniorů v letech 2010 a 2011. Aktuálně působí v týmu HC Energie Karlovy Vary.\n\nFilip Novotný začínal s hokejem v Jihlavě, kde postupně procházel věkovými kategoriemi. V dorostu nastupoval také za tým SK Horácká Slavia Třebíč. V 17 letech hrál poprvé mezi dospělými v 1. české hokejové lize za Jihlavu a následně odešel hrát za juniorský tým Sparty Praha. V sezóně 2008–09 byl na hostování v Jihlavě a chytal ve 3 zápasech 1. české hokejové ligy a na konci sezóny chytal na mistrovství světa do 18 let (2009).\n\nV sezóně 2009–10 chytal v juniorské extralize za Spartu Praha, ale byl také na hostování v Berouně, kde odchytal 7 zápasů. V polovině sezóny byl náhradníkem na MS juniorů.\n\nPřed sezónou 2010/11 chytal za Spartu Praha na European Trophy. V sezóně 2010–11 také chytal na hostování za Beroun v 6 zápasech 1. ligy a poprvé chytal za Spartu Praha v české extralize. Sezónu 2011/12 strávil na hostování v jihlavské Dukle, což opakoval i v sezóně 2012/13.\n\nV sezóně 2013/14 dostal konečně větší šanci v extralize, když za Spartu odchytal 8 zápasů. Mimoto chytal i v 1. lize v Třebíči a Litoměřicích na hostování. Opět měl možnost chytat na European Trophy ve třech utkáních za Spartu.\n\nJeho otcem je bývalý brankář české extraligy Marek Novotný. Filip Novotný je sám otcem syna Matyáše, který se narodil v červenci 2010.\n\n"}
{"id": "631494", "url": "https://cs.wikipedia.org/wiki?curid=631494", "title": "Northern Premier League 2010-11", "text": "Northern Premier League 2010-11\n\nSezóna 2010–2011 je již 43. ročníkem pro Northern Premier League Premier Division a čtvrtou sezónu pro Northern Premier League Division One North and South. Sponzorem v této sezoně je firma Evo-Stik.\n\nPremier Division přivítala pro tento ročník pět nových klubů:\n\n\nAktualizováno: 11. prosince 2010 \nLegenda: Poz. – pozice, Z – zápasy, V – výhry, R – remízy, P – prohry, GV – góly vstřelené, GO – góly obdržené, B – body.\n"}
{"id": "631496", "url": "https://cs.wikipedia.org/wiki?curid=631496", "title": "Ciboušov (národní přírodní památka)", "text": "Ciboušov (národní přírodní památka)\n\nCiboušov je národní přírodní památka vyhlášená z důvodu ochrany mineralogického naleziště jaspisů a ametystů, drahokamenné formy křemene. Vyhlášena byla Rozhodnutím rady Okresního národního výboru Chomutov v roce 1983. Rozkládá se na úpatí Krušných hor u obce Ciboušov, nedaleko města Klášterce nad Ohří v Ústeckém kraji na území o rozloze 4,96 ha. Z pohledu mineralogického patří Ciboušov mezi nejvýznamnější národní přírodní památky v severozápadních Čechách.\n\nLokalita Ciboušov je situována na úpatí Krušných hor, nedaleko města Klášterce nad Ohří. Nachází se v nadmořské výšce 425–460 m n. m., 2 km severně až severozápadně od stejnojmenné obce Ciboušov, na jižním svahu hřebenu, který je označován jako Liščí doupě. V blízkosti národní přírodní památky Ciboušov se nachází na temeni Holubího vrchu, v nadmořské výšce 550–577 m n. m., národní přírodní památka Doupňák. Vyhlášena byla rovněž v roce 1983 pro stejný mineralogický význam, tedy pro naleziště jaspisů a ametystů. Národní přírodní památka Doupňák se rozkládá na území o velikosti 12 ha, je tedy více než dvakrát větší, než je rozloha národní přírodní památky Ciboušov. Mezi další významné lokality z hlediska výskytu minerálů, konkrétně bleskového achátu, patří Horní Halže, sousedící s obcí Měděnec.\n\nNázev Krušných hor pochází od slova „krušení“ a souvisí s výskytem minerálních rud, především cínu a stříbra, neboť po objevení byly tyto rudy dobývány rozrušováním neboli krušením. Mezi nejvýznamnější naleziště minerálů patří NPP Ciboušov, NPP Doupňák, Horní Halže a jiné.\n\nKřemenné žíly s drahokamovými odrůdami, jaspisy a ametysty, byly v této oblasti nalezeny ve 14. století a jejich těžba probíhala až do 16. století. Těženy byly metr mocné žíly, tvořené fialovými ametysty, jež byly ostře ohraničené, a které na sebe nasedaly v několika vrstvách, a volné dutiny byly vyplněny cihlově a masově zbarvenými jaspisy.\n\nV období středověku, kdy zde probíhala těžba nejintenzivněji, bylo zpracování jaspisů a ametystů velice důmyslné. Nejprve se nechaly hrubé a vylámané balvany rozřezat na tenké destičky o tloušťce 8 až 15 milimetrů. Takto nařezané destičky o různé velikosti byly následně z jedné strany dokonale vybroušeny a vyleštěny. Druhá strana se ponechala neopracovaná. Touto nezbroušenou stranou se vsazovaly drahokamy do připravených lůžek v nahozené omítce a vzniklé spáry se vyplnily štukem.\n\nTěmito minerály nechal Karel IV. vyzdobit kaple hradu Karlštejna (kaple svatého Kříže, kaple svaté Kateřiny) a  svatováclavskou kapli ve svatovítské katedrále na Pražském hradě. Znovu se pokračovalo v těžbě ve století devatenáctém. Dodnes jsou zásahy člověka do krajiny patrné, v podobě odvalů a těžebních rýh. Těžba byla ovšem prokázána až v roce 1982, kdy v této lokalitě provedl archeologický výzkum Petr Machek. Všiml si totiž podoby drahokamových odrůd s kameny, které byly použity k výzdobě katedrály i Karlštejna. Právě z tohoto důvodu bylo území v roce 1982 vyhlášeno za zvláště chráněné. Znovu bylo jako národní přírodní památka zřízeno vyhláškou Ministerstva životního prostředí č. 147/2014 Sb.\n\nV celé oblasti převládají svorové ruly, přecházející k biotickým pararulám, jež bývají místy migmatizované. Stáří těchto hornin je odhadováno na svrchní proterozoikum až spodní paleozoikum. Svorové ruly představují v regionu přeměněné a rekrystalizované mořské sedimenty. Vlivem opakovaného působení tektonických pochodů došlo k rozpukání masívu a vzniklé pukliny byly následně vyplněny mineralizovanými roztoky. Výsledkem těchto dějů byla krystalizace minerálů a vznik hydrotermálních žil. Často také docházelo k vícefázovému vývoji žilné výplně na puklinách. Právě tak tomu bylo i v případě Ciboušova, kde drahokamové žilní výplni předcházela starší výplň barytová, jež byla rozpuštěna a nahrazena křemen-hematitovou v důsledku hydrotermálního procesu.\nKřemenné žíly s drahokamovými odrůdami křemene, především jaspisu a ametystu s velkými vyrostlicemi krystalů ametystu se zde vyskytují pouze na úpatí a ve vrcholových partiích chybí.\n\nRezervaci Ciboušov tvoří smíšené lesní porosty, s mírnou převahou stromů jehličnatých. Z této třídy zde najdeme smrk ztepilý (\"Picea abies\"), borovici lesní (\"Pinus sylvesris\") a modřín opadavý (\"Larix decidua\"). Z listnatých stromů je v této lokalitě hojná bříza bělokorá (\"Betula pendula\") a dub zimní (\"Quercus petraea\"). Flóra je ve zdejší oblasti nevýznamná, nenajdeme zde žádné vzácné ani ohrožené druhy. Vegetaci tvoří metlička křivolaká (\"Avenella flexuosa\"), zvonek okrouhlolistý (\"Campanula rotundifolia\") a různé druhy jestřábníků.\n\nZ chráněných živočichů se na území Ciboušova nachází zmije obecná (\"Vipera berus\"), slepýš křehký (\"Anguis fragilis\") a jestřáb lesní (\"Accipiter gentilis\"). V korunách stromů je k vidění veverka obecná a výjimečně do oblasti Ciboušova zavítá i ťuhýk obecný (\"Lanius collurio\"). Kromě běžných lesních zvířat se na tomto maloplošném chráněném území nenachází nijak význačná zvířena.\n\nNelegální sběr a vykopávání jednotlivých kamenů zejména pro jejich následný prodej je negativním činitelem působícím na území NPP Ciboušova. Sběratelé rozebírají často celé kamenné snosy, provádějí drobné výkopy, mechanicky kameny rozrušují nebo odnášejí celé kamenné bloky pro jejich další zpracování, především v kamenických dílnách.\n\nCílem ochrany je však zabránit dalšímu vykopávání jednotlivých kamenů a současně i rozbíjení kamenných snos a tím tedy zachovat zdejší významné mineralogické naleziště. V rámci ochrany tohoto území je zahrnuto i zabezpečení staré těžební rýhy.\n\n\n"}
{"id": "631500", "url": "https://cs.wikipedia.org/wiki?curid=631500", "title": "Doupňák", "text": "Doupňák\n\nDoupňák je národní přírodní památka v Krušných horách. Nachází se ve vrcholové části Holubího vrchu severně od Klášterce nad Ohří v okrese Chomutov. Důvodem jejího zřízení je mineralogické naleziště odrůd křemene – ametystu a jaspisu. Ozdobné kameny zde byly těženy od středověku a použity byly mimo jiné k výzdobě kaple svatého Václava v katedrále svatého Víta.\n\nOkolní krajina byla využívána snad už ve čtrnáctém až šestnáctém, ale prokazatelně od konce osmnáctého století, k zemědělství. Ve čtrnáctém století byla zahájena těžba polodrahokamů, zejména ametystů a jaspisů, které byly použity k výzdobě kaple svatého Václava ve Svatovítské katedrále, kaple svatého Kříže na Karlštejně nebo v kapli hradu Tangermünde u Magdeburku. Intenzivní těžba minerálů probíhala zejména v devatenáctém století, ale později naleziště upadlo v zapomnění a znovu bylo objeveno v osmdesátých letech dvacátého století.\n\nChráněné území poprvé vyhlásil okresní národní výbor v Chomutově dne 9. září 1983 jako státem chráněnou přírodní památku. Ta byla ve stejné kategorii znovu vyhlášena 27. dubna 1990 a naposledy ministerstvem životního prostředí dne 1. srpna 2014. V Ústředním seznamu ochrany přírody je evidována pod číslem 812 a spravuje ji Agentura ochrany přírody a krajiny ČR – regionální pracoviště Správa CHKO Slavkovský les.\n\nNárodní přírodní památka s rozlohou 13,6654 hektarů se nachází v Krušných horách v nadmořské výšce 535–577 metrů mezi Domašínem a Kláštercem nad Ohří.\n\nGeologické podloží tvoří horniny krušnohorského krystalinika ze svrchního proterozoika až spodního paleozoika. Konkrétní horninou na Holubím vrchu je drobnozrnná až středně zrnitá muskovitická a dvojslídná ortorula. Zdrojem minerálů je hydrotermální křemenná žíla, která pronikla tělesem horniny, ale nevystupuje na povrch. Její úlomky byly v minulosti vysbírány ze zaniklých polí a přemístěny na snosy rulových balvanů. Hlavním minerálem je hematitický křemen – jaspis a ametyst.\n\nV geomorfologickém členění Česka leží lokalita v Krušných horách, konkrétně v podcelku Loučenská hornatina a v okrsku Bolebořská vrchovina. Holubí vrch dosahuje nadmořské výšky 576,7 metru. Na jeho povrchu se na rulových zvětralinách vyvinul půdní typ kambizem dystrická. V rámci Quittovy klasifikace podnebí se chráněné území nachází v mírně teplé oblasti MT7, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 650–750 milimetrů. Území patří do povodí Ohře a vodu z něj prostřednictvím svých přítoků odvádí Podmileský potok. Voda ze západního úbočí stéká do Kláštereckého potoka, zatímco východní úbočí odvodňuje drobný bezejmenný potok.\n\nProstor chráněného území pokrývají nepůvodní smíšené lesy s chudým bylinným patrem. Ze stromů zde roste zejména smrk ztepilý borovice lesní modřín opadavý bříza bělokorá a jako příměs dub zimní \n\nVzhledem k předmětu ochrany není výjimečná ani zvířena. Ze zvláště chráněných živočichů na území žije ohrožená veverka obecná na okrajích lesa se vyskytuje silně ohrožený slepýš křehký a zaletuje do nich jestřáb lesní V minulosti byly pozorovány jeden až dva nepravidelně hnízdící páry silně ohrožené pěnice vlašské \n\nPřímo k chráněnému území vede pouze lesní cesta, která odbočuje ze silnice mezi Útočištěm a Petlery a dále pokračuje směrem k národní přírodní památce Ciboušov.\n\n"}
{"id": "631509", "url": "https://cs.wikipedia.org/wiki?curid=631509", "title": "FA Trophy", "text": "FA Trophy\n\nFA Trophy je fotbalový turnaj, který pořádá Anglická fotbalová asociace. Turnaj se hraje formou play-off (vyřazovací) na jeden vítězný zápas, při remíze se utkání opakuje na hřišti soupeře, kde se utkání nehrálo (nedohodnou-li se jinak). Turnaj je pořádán pro polo-profesionální týmy což je v anglickém systému 5.-8. nejvyšší liga.\n\nFinále soutěže se koná na stadionu Wembley. Finále na tomto stadionu se nekonalo od roku 2001 do roku 2006, protože stadion procházel velkou rekonstrukcí (2001-2005 Villa Park a 2006 Boleyn Ground). Rekordmani v počtu třech vítězství jsou mužstva Woking a již dvě zaniklá mužstva Scarborough a Telford United.\n\nPůvodně turnaj když došel ve finále do prodloužení a skončil remízou, zápas se opakoval (1983–84, 1986–87 a 1987–88).\nDnes již finálové utkání dochází do penaltového rozstřelu (2004–05).\nVítězný tým vyhrává pohár FA Trophy a od roku 2008 k tomu obdrží prémii 50 000 liber + peníze z předchozích vyhraných kol.\n\nLegenda: (O) - opakování zápasu, ♦ - Zápas došel do prodloužení, ♠ - zápas rozhodnut až po penaltách\n"}
{"id": "631511", "url": "https://cs.wikipedia.org/wiki?curid=631511", "title": "Marek Mazanec", "text": "Marek Mazanec\n\nMarek Mazanec (* 18. července 1991, České Budějovice, Československo) je český hokejový brankář hrající v Tipsport extralize v týmu Mountfield HK\n\nMarek Mazanec hrál v dorosteneckém věku za IHC Písek, odkud ve 14 letech přestoupil do Plzně, kde pokračoval v dorostu, juniorech a od sezóny 2009-10 i mezi dospělými v české extralize. V sezóně 2009/10 odchytal 3 zápasy na hostování za tým SHC Maso Brejcha Klatovy v 2. české hokejové lize.\n\nV roce 2009 chytal na MS do 18 let a v roce 2011 chytal na MS juniorů.\n\nV roce 2012 si jej draftoval Nashville Predators v 6. kole jako celkově 179.\n\nV sezoně 2012/13 se vypracoval na post jedničky v Plzni. V poslední finálové sérii české extraligy proti PSG Zlín odchytal všechny zápasy a měl tak nemalý podíl na historicky prvním titulu Plzně.\n\nSezonu 2013/14 začal na farmě Milwaukee Admirals, kde odchytal 7 zápasů (vše výhry), a když se zranil Pekka Rinne, tak si ho Nashville stáhl do prvního týmu NHL, kde se dočasně stal brankářskou jedničkou.\n\nMarek Mazanec se narodil v Českých Budějovicích, ale vyrůstal v Písku.\n\n"}
{"id": "631512", "url": "https://cs.wikipedia.org/wiki?curid=631512", "title": "Monte Carlo (San Marino)", "text": "Monte Carlo (San Marino)\n\nMonte Carlo je hora nacházející se v San Marinu, přesněji v samosprávné oblasti Fiorentino. S vrcholem ve výšce 559 metrů nad mořem je Monte Carlo druhá nejvyšší hora v republice.\n\n16. dubna 1913 učinil Johann Widmer, letec z Terstu, první let nad San Marinem. Startoval v Rimini, vzlétl do výšky 1600 metrů a po jedenácti minutách letu přistál s letadlem Blériot XI na náhorní plošině Monte Carla ve výšce 508 m n. m. Na památku zde byla vztyčena socha, kterou vytvořil Charles Reffi, zatímco nápis na památníku je prací Pietra Franciosiho. Bylo to teprve podruhé (na celém světě), co byl vytvořen památník na počest letce.\n"}
{"id": "631513", "url": "https://cs.wikipedia.org/wiki?curid=631513", "title": "Oxid protaktiničitý", "text": "Oxid protaktiničitý\n\nOxid protaktiničitý (PaO) je jedním z oxidů protaktinia. Protaktinium v něm je v oxidačním stavu IV.\n"}
{"id": "631516", "url": "https://cs.wikipedia.org/wiki?curid=631516", "title": "Metamorfomág", "text": "Metamorfomág\n\nMetamorfomág je v sérii knih J. K. Rowlingové osoba, která je schopná kdykoliv přetransformovat část svého těla (např. nos), nebo změnit barvu vlasů. Jediná část těla, jejíž barvu nebo velikost nelze změnit, jsou oči. Je to vlastnost, se kterou se kouzelník musí narodit a kterou se nelze naučit. Metamorfomágové jsou velmi vzácní. Jediným známým v prvních šesti dílech Harryho Pottera je Nymfadora Tonksová. V sedmé části její syn Ted zdědil tuto schopnost (už v den narození měnil barvu vlasů). \n"}
{"id": "631517", "url": "https://cs.wikipedia.org/wiki?curid=631517", "title": "Umpa-lumpové", "text": "Umpa-lumpové\n\nUmpa-lumpové (v angl. originále \"Oompa-Loompas\") jsou fiktivní trpasličí kmen z dětské knihy britského autora Roalda Dahla \"Karlík a továrna na čokoládu\". Umpa-Lumpové pracují jako dělníci v továrně na čokoládu Willyho Wonky. Jde o velmi levnou pracovní sílu, která si za svou práci nechává platit kakaovými boby. Mají rádi kanadské žertíky a velmi rádi zpívají.\n\nUmpa-Lumpové původně žili v Lumpálii v africké džungli, kde je objevil továrník Willy Wonka. V džungli žila také odporná zvířata, která ohrožovala Umpa-lumpy (například Vejcucníci). Umpa-lumpové si proto stavěli svá obydlí v korunách stromů, aby byli před nimi v bezpečí.\n\nUmpa-Lumpové se živili zelenými housenkami, které chutnaly odporně a tak se neustále snažili jejich odpornou chuť vylepšit smícháním s něčím jiným (červenými brouky, kůrou stromu BonBong). Jídlo, po kterém ovšem toužili nejvíce, byly kakaové boby. Ty ovšem byly vzácné a každý Umpa-lump byl šťastný, když našel 3-4 boby do roka.\n\nWilly Wonka jim proto navrhl, aby se odstěhovali k němu do továrny, kde budou v bezpečí a kde jim kakaovými boby platí za práci. \n\nV raném vydání románu (1964) jsou Umpa-Lumpové zobrazení jako afričtí pygmejové. V pozdější revizi (1971) je Dahl změnil na bělochy se zlatými vlasy. V obou variantách, trvají Umpa-Lumpové na zachování svého rodného oblečení, i když pracují v továrně: muži nosí zvířecí kůži, ženy nosí listy a děti nenosí nic.\n\nVe filmu z roku 1971, Willy Wonka a továrna na čokoládu, byly role napsány tak, aby je hráli herci s dyastrofickou dysplázií (trpaslictví). Postavy jsou vylíčeny jako oranžoví, zelenovlasí muži v pruhované košili a volných kalhotách. Představitele Umpa-Lumpů byli Angelo Muscat, Rusty Goffe, George Claydon, Rudy Borgstaller, Jo Kilkenny, Andy Wilday, Malcom Dixon, Ismed Hassan, Norman Mcglen, Pepe Poupee, Marcus Powell, Akary, Romana a Albert Wilkinson.\n\nVe filmu z roku 2005 hraje Umpa-Lumpy jediný herec, Deep Roy a Umpa-Lumpové (muži i ženy) jsou tak prakticky totožní. Mají tmavě hnědou pleť a tmavé vlasy. Během svého pobytu v Loompalandu nosili kmenové oděvy, ale ve Wonkově továrně nosí tovární uniformy - vždy jedna barva pro danou část továrny (např. červená v místnosti s čokoládou, černá v místnosti s vynálezy apod.).\n\nPrvní vydání knihy bylo v roce 1964. V té době se ve Velké Británii stupňovaly proti-imigrantské nálady vůči obyvatelům z bývalých britských kolonií. V roce 1948 totiž Británie zavedla tzv. \"British Nationality Act 1948\", kterým zavedla tzv. status \"Občan Spojeného království a kolonií\". To mělo za následek postupný nárůst migrace lidí z bývalých kolonií a jejich vyšší zaměstnanost v Británii. Proti těmto změnám se pak zvedla vlna proti-imigrantských nálad. A to vše nakonec vedlo k reformě, která omezila imigraci a dostupnost práce pro imigranty, tzv. \"Immigration Act 1971\".\n\nV tomto historickém kontextu, je uváděna paralela:\n\n\nAutor knihy, Road Dahl, trval na tom, že původní záměr nebyl nijak rasově motivovaný. Ale zároveň vyjádřil své sympatie s názorem NAACP (the National Association for the Advancement of Colored People), že import dělníků do továrny v sobě nese znaky otrokářství. Proto se rozhodl změnit původ a vzhled Umpa-Lumpů.\n\nFilmová verze knihy se měla natáčet na začátku 70. let v Americe. V té době vrcholily v Americe změny za rasovou rovnoprávnost Afro-Američanů. S rasovou rovnoprávností se dostavila i ekonomická rovnoprávnost - občany všech ras bylo třeba brát jako potenciální platící zákazníky.\n\nNa základě rozhovorů mezi Afro-americkými herci a produkčním týmem proto došlo ke změně Umpa-Lumpů. Ve filmu se Umpa-Lumpové objevili s oranžovou pletí a zelenými vlasy. Tím se zamaskovaly dva dominantní rysy Afro-Američanů – tmavá pleť a tmavé vlasy – a vše ostatní mohlo zůstat beze změny.\n\nS ohledem na potenciální spojitost s otrokářstvím – import snědých Umpa-Lumpů do továrny v Británii – a vzhledem ke své práci na filmové verzi z roku 1971, se Road Dahl rozhodl změnit vzhled a původ Umpa-Lumpů i v knize. V revidované verzi z roku 1973 jde o trpaslíky s bílou pletí a hippie vzhledem, kteří pocházejí z vymyšleného místa “Loompaland” (Lumpa-zem).\n\nI zde je zřejmá paralela s dobovou situací. V té době totiž v Americe vrcholilo hnutí odporu proti válce ve Vietnamu. Příslušníci hnutí (tzv. hippies) byli často běloši s dlouhými vlasy, žijící a kočující volně mezi sebou, často zpívající, hledající lásku a dobrou náladu i s pomocí vlivu omamných látek.\n\nVe filmové verzi z roku 2005 se opět projevuje dobový kontext a dochází k další změně Umpa-Lumpů – mají tmavou pleť a černé vlasy. Po roce 2000 totiž došlo k boomu Internetu a k propojení světa optickými kabely. To umožnilo Indii zapojit se do trhu práce např. jako operátoři help-linek, out sourcing vývojáři software atd.\n"}
{"id": "631520", "url": "https://cs.wikipedia.org/wiki?curid=631520", "title": "Che Čen", "text": "Che Čen\n\nChe Čen (; 1322–1388) byl čínský voják a politik sloužící dynastii Jüan. Během povstání rudých turbanů vynikl mezi množstvím místních vůdců organizujících lokální domobranu nezávisle na centrální vládě tím, že v polovině 60. let ovládl celou provincii (Kuang-tung). Roku 1368 se vzdal armádě říše Ming, poté sloužil v mingské administrativě.\n\nChe Čen pocházel z vyšších společenských vrstev a přestože v mládí osiřel, získal civilní i vojenské vzdělání. Obdržel úřad v místní správě, po krátké době byl však propuštěn. Nicméně oplýval sebedůvěrou i ambicemi a jako soukromník zorganizoval oddíly místní sebeobrany, které na rebelech znovudobyly hlavní město prefektury. Jeho zásluhy byly oceněny místem v prefekturní správě a po úspěšném působení a další vyhrané bitvě postoupil na provinční úroveň. Roku 1363 v čele provinčního vojska osvobodil Kanton, obsazený pobřežními piráty, pak z pozice velitele vojska dominoval provincii Kuang-tung. Roku 1366 byl i formálně jmenován hlavou provinční vlády.\n\nV dubnu 1368 se vzdal mingské armádě obsazující jižní Čínu. Od císaře Chung-wua obdržel titul a post v provinční správě. Žil v Nankingu, na jih se vrátil pouze dvakrát, když dostal za úkol nabrat do armády své bývalé spolubojovníky. Do výslužby odešel v 65 letech roku 1387 jako hrabě (伯, \"po\") a příslušník vrstvy Chung-wuovy vojenské meritokracie, oceňovaný za učenecké zájmy a kultivovanost.\n\nTitul a postavení si jeho potomci udrželi pouze pět let, roku 1393 se totiž dva synové Che Čena zapletli do údajného Lan Jüova spiknutí a císař Chung-wu přikázal celou rodinu Che popravit. Pouze jediný Che Čenův syn uprchl a přežil. Rozsudek byl roku 1398 zrušen, onen syn a jeho potomci poté žili v Tung-kuanu jako prostí poddaní.\n"}
{"id": "631526", "url": "https://cs.wikipedia.org/wiki?curid=631526", "title": "Antonín Honejsek", "text": "Antonín Honejsek\n\nAntonín Honejsek (* 19. prosince 1991, Prostějov) je český hokejový útočník, od května 2016 hrající v týmu PSG Zlín. Mimo Česko působil na klubové úrovni v Kanadě a ve Finsku.\n\nAntonín Honejsek hrál v dorostu Zlína, ale v roce 2009 po mistrovství světa do 18 let odešel hrát do kanadské ligy WHL za Moose Jaw Warriors (poté co byl draftován na celkově 5. místě Import Draftu CHL 2009), kde patří k nejproduktivnějším hráčům týmu. Kromě toho byl členem české juniorské reprezentace na MS juniorů v Buffalu a Niagara Falls. Poté se Honejsek vrátil do Zlína, se kterým získal v sezóně 2012/13 stříbrné medaile. Téhož roku si odbyl premiéru také v seniorské hokejové reprezentaci. O rok později získal ve Zlíně mistrovský titul. Po tomto úspěchu přestoupil v další sezóně do finského Espoo Blues, kde však brzy skončil. Vrátil se tak zpět do extraligy, kde hájil v sezóně 2014/2015 barvy Komety Brno. V průběhu počáteční fáze extraligového ročníku 2015/2016 však o něj Kometa ztratila zájem z důvodu neuspokojivých výkonů a tak po Honejskovi sáhl Hradec Králové, kde se domluvil na hostování. V dubnu 2016 se hráč vrátil do Komety. Od sezony 2016/2017 však znovu nastupoval ve žlutomodrém dresu týmu PSG Zlín, kam zamířil hostovat z Brna.\n\n"}
{"id": "631530", "url": "https://cs.wikipedia.org/wiki?curid=631530", "title": "Lamnovití", "text": "Lamnovití\n\nLamnovití (někdy též makrelcovití) (Lamnidae) je čeleď žraloků z řádu obrounů. Tato čeleď obsahuje 6 druhů žraloků ve 3 rodech včetně vyhynulého druhu \"Carcharodon megalodon\". Název čeledi je odvozen od starořecké mytologické nestvůry Lamie, zobrazované nejčastěji jako žena s hadím ocasem, ale v některých případech i jako mořská nestvůra.\n\n"}
{"id": "631535", "url": "https://cs.wikipedia.org/wiki?curid=631535", "title": "Buzz! Světový kvíz", "text": "Buzz! Světový kvíz\n\nBuzz! Světový kvíz je kvízová hra vydaná v roce 2009 na konzole PlayStation 3 a PlayStation Portable. Je v pořadí třetí hra na konzoli Playstation 3 a čtvrtá na Playstation Portable z řady her kvízů Buzz!. Ve hře odpovídáte na více než 5000 otázek doplněné videi a hudbou. V České republice vyšla v kompletní české verzi - texty i dabing v češtině.\n"}
{"id": "631536", "url": "https://cs.wikipedia.org/wiki?curid=631536", "title": "Cyril Collard", "text": "Cyril Collard\n\nCyril Collard (19. prosince 1957 Paříž – 5. března 1993 Paříž) byl francouzský režisér, herec a hudebník.\n\nNarodil se do rodiny liberálních rodičů. Navštěvoval katolickou školu a později studoval na univerzitě hudbu. Studia nedokončil, protože se rozhodl věnovat filmu. Roku 1980 pracoval jako asistent režie filmu \"Loulou\" režiséra Maurice Pialata.\n\nJe známý svým ztvárněním témat bisexuality a HIV zejména ve své autobiografické knize a ve filmu \"Noci šelem\", v němž si sám zahrál ústřední postavu. Byl jedním z prvních francouzských umělců, kteří otevřeně mluvili o svém HIV pozitivním stavu.\n\n\n\n"}
{"id": "631537", "url": "https://cs.wikipedia.org/wiki?curid=631537", "title": "Efrajim Sne", "text": "Efrajim Sne\n\nEfrajim Sne (: אפרים סנה, v anglickém přepisu Efraim Sneh; * 19. září 1944, Tel Aviv) je izraelský politik a lékař. V letech 1992 až 2008 byl poslancem Knesetu za Stranu práce a během své politické kariéry zastával post ministra zdravotnictví a dopravy v izraelské vládě. Je předsedou strany Jisra'el Chazaka, kterou založil v květnu 2008.\n\nNarodil se v Tel Avivu za dob britské mandátní Palestiny. Jeho otec Moše Sne byl jedním z velitelů Hagany a po vzniku Izraele zhruba po dvacet let izraelským poslancem (nejprve za stranu Mapam a následně za Maki).\n\nV letech 1962 až 1964 sloužil v pěchotním praporu brigády Nachal. Poté vystudoval medicínu na Telavivské univerzitě a jako specializaci si zvolil interní medicínu. Po dokončení studií se vrátil do armády, kde se stal lékařem pluku a posléze brigády; konkrétně Výsadkářské brigády. Během jomkipurské války v říjnu 1973 velel zdravotnické jednotce Výsadkářské brigády při bitvě o Čínskou farmu a v bitvách západně od Suezského průplavu. Dále též velel zdravotnické jednotce během operace Entebbe v roce 1976 a působil jako velitel elitní jednotky 669 a velitel bezpečnostní zóny v jižním Libanonu. Jeho poslední armádní pozicí byl velitel civilní administrativy na Západním břehu Jordánu.\n\nV prosinci 1987 odešel z armády a vstoupil do Ma'arachu. V letech 1988 až 1994 byl členem řady delegací, které jednaly zejména s palestinskými představiteli. Ve volbách v roce 1992 byl zvolen poslancem Knesetu a byl jmenován ministrem zdravotnictví v Rabinově a Peresově vládě. V roce 1999 byl jmenován náměstkem ministra obrany a v roce 2001 ministrem dopravy.\n\nVyjadřoval své námitky proti izraelskému stažení z jižního Libanonu, avšak nakonec rozhodnutí tehdejšího premiéra Ehuda Baraka přijal. Obecně je však Sne v rámci Strany práce pokládán za „jestřába“. Opakovaně vyjadřoval své obavy nad íránským jaderným programem. V roce 2006 si Írán stěžoval u Rady bezpečnosti OSN na Snehovy výroky, že Izrael musí být připraven zabránit íránskému jadernému programu „za každou cenu.“\n\nV koaličních jednání, vedoucí k vytvoření 31. vlády pod vedením Ehuda Olmerta, existovaly spekulace, že by byl Sne jmenován náměstkem ministra obrany. I když se tak zpočátku nestalo, 30. října 2006 byl nakonec náměstkem jmenován a působil tak pod Amirem Perecem, který byl rovněž členem Strany práce. Perecovo nahrazení Barakem po druhé libanonské válce v létě 2007 vedlo nakonec i ke změně v pozici ministrova náměstka. Sne funkci opustil 18. června 2007 a nahradil jej v ní Matan Vilnaj.\n\nDne 28. května 2008 oznámil, že opustí Stranu práce a založí novou stranu – Jisra'el Chazaka. O tři dny později rezignoval na svůj poslanecký mandát a v jeho poslaneckém křesle jej vystřídal Šachiv Šna'an.\n\nŽije v Herzlije, je ženatý a má dvě děti.\n\n"}
{"id": "631540", "url": "https://cs.wikipedia.org/wiki?curid=631540", "title": "Umsong", "text": "Umsong\n\nUmsong (korejsky 음성) je okres v Korejské republice. Nachází se ve střední části území, v provincii Severní Čchungčchong. Na rozloze 521 km² tu žije přibližně 87 000 obyvatel (údaj z roku 2001).\n\n\n"}
{"id": "631542", "url": "https://cs.wikipedia.org/wiki?curid=631542", "title": "Třída Barbel", "text": "Třída Barbel\n\nTřída Barbel byla poslední postavená třída diesel-elektrických ponorek námořnictva Spojených států amerických. Skládala se z jednotek USS \"Barbel\" (SS-580), USS \"Blueback\" (SS-581) a USS \"Bonefish\" (SS-582), zařazených do služby v roce 1959. Tyto ponorky jako první válečné lodě využily kapkovitého tvaru trupu, výrazně zlepšujícího jejich výkony při plavbě pod hladinou a vyzkoušeného na experimentální ponorce USS \" Albacore\".\n\nVšechny tři čluny byly vyřazeny v letech 1989–1991. \"Blueback\" se zachovala jako muzeum. Modifikací tohoto amerického projektu vznikly rovněž dvě nizozemské ponorky třídy \"Zwaardvis\" a dvě tchajwanské ponorky třídy \"Hai Lung\".\n\nStavba této třídy byla zahájena v roce 1956, v letech 1958–1959 byly jednotlivé ponorky spouštěny na vodu a v roce 1959 všechny vstoupily do aktivní služby.\n\nVe své době se jednalo o technologicky velice pokročilou konstrukci, jak po stránce tvaru trupu, použitého pohonu i elektroniky. Novinkou bylo u těchto ponorek použití kapkovitého tvaru trupu, který jim dával mnohem lepší vlastnosti při plavbě pod hladinou. Dvouplášťový trup byl přitom postaven z vysokopevnostní oceli typu HY80 (u této třídy byla použita poprvé). Rovněž to byly první americké ponorky, které měly všechna kontrolní a povelová pracoviště soustředěna do jednoho velícího střediska. Výzbroj ponorek tvořilo šest 533mm torpédometů, umístěných v přídi. Zásoba torpéd byla 18 kusů. Sonar byl typu BQS 4.\n\nPohonný systém tvořily tři diesely Fairbanks-Morse a jeden elektromotor Westinghouse. Ty poháněly jeden lodní šroub. Ponorky dosahovaly nejvyšší rychlosti 15 uzlů na hladině a 21 uzlů pod hladinou. Energie z akumulátorů dovolovala plavbu plnou rychlostí po 30 minut či po 102 hodin rychlostí 3 uzly.\n\nPonorky čekala dlouhá operační služba trvající prakticky až do konce studené války. Vyřazení ponorky \"Bonefish\" přitom uspíšil požár akumulátorů, který ji vážně poškodil v dubnu 1988. Při požáru zahynuli tři námořníci a ponorka poté již nebyla opravena.\n\n\"Barbel\" a \"Blueback\" byly vyřazeny v roce 1991. \"Barbel\" byla v roce 2001 potopena jako cvičný cíl. \"Blueback\" se tak stala poslední diesel-elektrickou ponorkou, která byla přijata do stavu amerického námořnictva a zároveň poslední konvenční bojovou ponorkou, která z něj byla vyřazena. Nyní je z ní muzeum. Po roce 1991 tak americké námořnictvo používá pouze jaderné ponorky, USS \"Nautilus\" počínaje.\n\n"}
{"id": "631544", "url": "https://cs.wikipedia.org/wiki?curid=631544", "title": "Alfons Nossol", "text": "Alfons Nossol\n\nAlfons Nossol (* 8. srpna 1932 Brożec, Německá říše) je polský římskokatolický církevní představitel a teolog, v letech 1977–2009 biskup opolský a titulární arcibiskup.\n\nAlfons Nossol se narodil v národnostně nevyhraněné rodině v Horním Slezsku. Vystudoval Vyšší duchovní seminář v Nise a 23. června 1957 jej opolský administrátor Franciszek Jop vysvětil na kněze. Nossol pokračoval ve studiu na Katolické univerzitě v Lublinu, které ukončil roku 1962 doktorskou prací \" Nauka Jana Hessena o augustyńskiej teorii poznania Boga\" (Nauka Jana Hessena o augustinské teorii poznání Boha). V letech 1961–1969 přednášel na niském semináři, od roku 1969 pak na Katolické univerzitě v Lublinu, konkrétně na ústavu dogmatické teologie a ústavu ekumenismu. Habilitoval se roku 1976 prací \"Chrystologia Karola Bartha i jej wpływ na teologię katolicką\" (Christologie Karla Bartha a její vliv na katolickou teologii). Roku 1982 se stal mimořádným a roku 1988 řádným profesorem teologie.\n\nPo smrti dosavadního opolského biskupa Franciszka Jopa (1976) byl jeho nástupcem dne 25. června 1977 jmenován právě Nossol. 17. srpna téhož roku byl vysvěcen polským primasem kardinálem Stefanem Wyszińskim a uveden do opolské katedrály. Za biskupské heslo si zvolil \"Veritatem facere in caritate\" (Činit pravdu v lásce).\n\nBiskup Nossol má zvláštní zásluhy o zřízení Opolské univerzity. Již dříve přes nesouhlas oficiálních orgánů zřídil v Opolí pobočku Katolické univerzity v Lublinu. Ta se roku 1994 spojila se stávající samostatnou pedagogickou fakultou v Opolí a dala tak vznik Opolské univerzitě. Nossol nadále působil jako profesor a velký kancléř její teologické fakulty.\n\nBiskup Nossol dlouhodobě pracoval na polsko-německém smíření na mezinárodním poli i uvnitř své diecéze. Již roku 1965 se účastnil na přípravě dopisu polských biskupů německým. Roku 1980 umožnil první poválečnou bohoslužbu v Horním Slezsku v německém jazyce, kterou na Hoře sv. Anny odsloužil augsburský biskup Josef Stimpfle. Významně se zasloužil o zřízení památníku na zámku v Krzyżowe (německy Kreisau), který byla za II. světové války dějištěm schůzek německého protihitlerovského odporu. Sem pozval v listopadu 1989 německého kancléře Helmuta Kohla a polského předsedu vlády Tadeusze Mazowieckého a „Mši smíření“.\n\nZvláštním osobním vyznamenáním bylo jmenování arcibiskupem \"ad personam\" dne 12. listopadu 1999 papežem Janem Pavlem II. Papež si přál příchod biskupa Nossola do Říma ve funkci kardinála, ten však preferoval zůstat v Opolí. Působil však jako člen Papežské rady pro jednotu křesťanů a papežských smíšených komisí pro teologický dialog mezi církvemi katolickou a pravoslavnou a mezi církvemi katolickou a luterskou. Arcibiskup Nossol působil rovněž v polské biskupské konferenci, jako člen její stálé rady a vědecké rady a jako předseda její rady pro ekumenismus (1980–2006).\n\nRoku 2007 dosáhl kanonického věku 75 let a rezignoval na biskupskou hodnost, papež Benedikt XVI. však rezignaci nepřijal a prodloužil Nossolovo působení o další dva roky. Roku 2009 se arcibiskup vzdal definitivně vedení opolské diecéze a sám vysvětil svého nástupce, biskupa Andrzeje Czaju.\n\nVýběr z knih arcibiskupa Nossola\n\n\nArcibiskup Nossol je také doktor honoris causa univerzit v Bamberku, Münsteru, Mohuči, Opolí, Křesťanské teologické akademie ve Varšavě a Papežské teologické fakulty ve Vratislavi.\n\n"}
{"id": "631551", "url": "https://cs.wikipedia.org/wiki?curid=631551", "title": "Okres Krosno Odrzańskie", "text": "Okres Krosno Odrzańskie\n\nOkres Krosno Odrzańskie (polsky \"Powiat krośnieński\") je okres v polském Lubušském vojvodství. Rozlohu má 1391 km² a v roce 2006 zde žilo 56 325 obyvatel. Sídlem správy okresu je město Krosno Odrzańskie.\n\nMěstské:\n\nMěstsko-vesnické:\n\nVesnické:\n\n"}
{"id": "631553", "url": "https://cs.wikipedia.org/wiki?curid=631553", "title": "Viktor Šem-Tov", "text": "Viktor Šem-Tov\n\nViktor Šem-Tov (: ויקטור שם-טוב‎, : Виктор Шемтов, Viktor Šemtov; 1. února 1915 − 8. března 2014) byl izraelský politik a poslanec Knesetu, který v 60. a 70. letech zastával post řadu postů v izraelských vládách (např. ministra zdravotnictví či ministra sociální péče).\n\nNarodil se v Bulharsku do rodiny zlatníků ze Samokova, avšak převážně žil v hlavním městě Sofii a byl členem mládežnického sionistického hnutí Makabi. V roce 1939 podnikl aliju do britské mandátní Palestiny a téhož roku vstoupil do ha-Šomer ha-Ca'ir. V roce 1946 se stal členem Jeruzalémské dělnické rady a v letech 1949 až 1950 byl předsedou Bulharského spolku imigrantů.\n\nV roce 1961 působil v akčním výboru odborového svazu Histadrut a tentýž rok byl zvolen poslancem Knesetu za stranu Mapam. Svůj poslanecký mandát obhájil v následujících volbách v roce 1965 a byl rovněž zvolen do jeruzalémské městské rady. Během jeho druhého funkčního období se jeho mateřská strana Mapam stala součástí levicové aliance Ma'arach.\n\nPřestože v následujících volbách v roce 1969 svůj mandát neobhájil, byl v prosinci 1969 jmenován ministrem bez portfeje ve vládě Goldy Meirové. V červenci 1970 byl pak navíc jmenován ministrem zdravotnictví. V návratu do parlamentu neuspěl ani v následujících volbách v roce 1973, avšak i tak si udržel místo ve vládě. Když se předsednictví vlády ujal po rezignaci Meirové v červnu 1974 Jicchak Rabin, byl Šem-Tov navíc jmenován ministrem sociální péče. Tuto funkci však zastával pouze do října téhož roku.\n\nPo vítězství pravicového Likudu ve volbách v roce 1977 přišel Šem-Tov o své místo ve vládě a opětovně neuspěl v kandidatuře do Knesetu. To se mu podařilo až v následujících volbách v roce 1981, kdy byl zvolen za stranu Ma'arach. Mandát obhájil ve volbách v roce 1984, po nichž se Mapam odtrhla od Ma'arachu a působila jako samostatná strana. Šem-Tov na svůj poslanecký mandát rezignoval 15. března 1988 a v Knesetu jej nahradil Gadi Jaciv.\n\n"}
{"id": "631559", "url": "https://cs.wikipedia.org/wiki?curid=631559", "title": "Josef Bartovský", "text": "Josef Bartovský\n\nJosef Bartovský (3. prosince 1884 Stupno okr. Rokycany – 19. listopadu 1964 Plzeň) byl český hudební skladatel.\n\nVystudoval reálné gymnázium Plzni a učitelský ústav v Praze. Začal učit na Rokycansku a v roce 1919 se stal profesorem na učitelském ústavu v Plzni.\n\nHře na klavír a skladbě se učil u Otakara Bradáče, harmonii a kontrapunkt u Karla Steckra. Již jako chlapec hrával v hornických dechových kapelách. Vojenskou službu absolvoval ve Vídni, kde pokračoval ve studiu u Nanzoniho. Po skončení války absolvoval mistrovskou školu na Pražské konzervatoři u Vítězslava Nováka. Vykonal státní zkoušky ze zpěvu, houslí, klavíru a varhan.\n\nNadále vyučoval na učitelském ústavu v Plzni a významně se podílel na kulturním životě západních Čech. Byl dirigentem Lidové filharmonie v Plzni a sbormistrem Pěveckého sboru západočeských učitelů. Významně se podílel na osvětové činnosti. Vedl četné přednášky, kurzy pro lidové hudebníky a často přispíval do novin a časopisů.\n\nZemřel 19. listopadu 1964 v Plzni. Je pochován na hřbitově v Dýšině.\n\n\n\n\n\nKromě toho řada skladeb pro sólové nástroje (klavír, housle, viola, violoncello a dechové nástroje), 18 písňových cyklů, 10 cyklů mužských sborů i několik smíšených sborů. Skládal také scénickou hudbu k činoherním představením a hudbu chrámovou. Zkomponoval rovněž hudbu k pantomimě \"Petrklíče\" na námět Svatopluka Čecha.\n\n\n\n"}
{"id": "631562", "url": "https://cs.wikipedia.org/wiki?curid=631562", "title": "Soubor lidových písní a tanců Hukvaldy", "text": "Soubor lidových písní a tanců Hukvaldy\n\nSoubor lidových písní a tanců Hukvaldy byl založen v roce 1971. Uměleckou vedoucí byla paní Alena Polochová z Rychaltic.\nCimbálová muzika, která soubor později doprovázela, vznikla koncem sedmdesátých let. Prvním primášem muziky byl pan Arnošt Fabriger z Hukvald.\n\nRepertoár souboru se opíral převážně o sbírky tanců Vincence Sochy ze Lhotky. Soubor s doprovodem muziky účinkoval na mnoha oslavách v obci a obohacoval tím kulturní život v domácím prostředí i na různých místech v okrese a kraji. Účastnil se soutěží a přehlídek. Pořádal lašské bály na Hukvaldech a spolupracoval s dětským národopisným souborem Lašánek, který založily a jeho uměleckými vedoucími byly učitelky ZŠ Hukvaldy paní Iva Jílková a paní Alena Polochová. Jako součást Lašánku vznikla v roce 1985 i dětská cimbálová muzička, která od r. 1990 nese jméno hukvaldského zbojníka Gajdušek. Jejím zakladatelem a uměleckým vedoucím byl člen Souboru lidových písní a tanců Hukvaldy, kontrabasista Vladan Jílek. Ten v roce 2001 založil i cimbálovou muziku Pramínky. \n\n"}
{"id": "631564", "url": "https://cs.wikipedia.org/wiki?curid=631564", "title": "Muscle car", "text": "Muscle car\n\nMuscle car je termín používaný pro označení řady vysoce výkonných automobilů (muscle = sval, svalnatý; car = auto). Ve svém nejrozšířenějším významu se vztahuje na americké automobily s pohonem zadních kol vyráběné v 60. a 70. letech 20. století a vybavené silnými V8 motory. Tyto vozy se prodávaly za cenu dostupnou pro mladou generaci a hojně se také používaly v pouličních závodech.\n\nV návaznosti na americký fenomén se muscle cars objevily postupem doby i v Austrálii, Jižní Africe nebo ve Spojeném království.\n"}
{"id": "631569", "url": "https://cs.wikipedia.org/wiki?curid=631569", "title": "Eli'ezer Šostak", "text": "Eli'ezer Šostak\n\nEli'ezer Šostak (: אליעזר שוסטק, žil 16. prosince 1911 – 20. srpna 2001) byl izraelský politik. Téměř čtyřicet let byl poslancem Knesetu za pravicové strany a v letech 1977 až 1984 zastával post ministra zdravotnictví v izraelských vládách.\n\nNarodil se ve Vladimeretsu v Ruském impériu (dnešní Ukrajina), v roce 1930 vstoupil do revizionisticko-sionistického mládežnického hnutí Bejtar a opět let podnikl aliju do britské mandátní Palestina. Stal se členem pracovního praporu Bejtaru v Herzliji a v roce 1936 byl zvolen tajemníkem Národní federace pracujících dělníků. Stal se členem ústřední komise ha-Cohar a předtím než vstoupil do revizionistického hnutí Cherut působil v národním výkonném výboru ha-Cohar.\n\nDo parlamentu poprvé kandidoval ve volbách v roce 1951, a to z devátého místa na kandidátní listině strany Cherut. Ta však získala pouze osm mandátů a Šostak se tím pádem do Knesetu nedostal. Již v listopadu téhož roku však ve funkci nahradil Ja'akova Meridora. Svůj poslanecký mandát následně obhájil ve volbách v letech 1955, 1959, 1961 a 1965. V roce 1966 se konala konvence Cherutu, na níž společně se Šmu'elem Tamirem tvořili hlavní opozici Beginova vedení strany. O rok později Šostak společně se třemi dalšími poslanci Cherut opustil a založil stranu Svobodného středu. Mandát uhájil i ve volbách v roce 1969 a před volbami v roce 1973 se Šostakova strana spojila s Liberální stranou a Cherutem, aby vytvořila alianci Likud. V roce 1975 se Svobodný střed rozpadl a Šostak se stal předsedou strany Nezávislý střed.\n\nVe volbách v roce 1977 znovu obhájil svůj mandát a stal se ministrem zdravotnictví ve vládě Menachema Begina. Tento post si udržel i po volbách v roce 1981, ne však již po dalších volbách v roce 1984, kdy v důsledku povolebního patu vznikla koaliční vláda mezi Likudem a Ma'arachem. Stal se však místopředsedou Knesetu, a to až do voleb v roce 1988, kdy neobhájil poslanecký mandát.\n\n"}
{"id": "631573", "url": "https://cs.wikipedia.org/wiki?curid=631573", "title": "Northern Premier League 2009-10", "text": "Northern Premier League 2009-10\n\nSezóna 2009-2010 byla 42. ročník divize Northern Premier League Premier Division a třetí sezónu pro Northern Premier League Division One North and South. Díky sponzoru byla liga známá spíše jako Unibond Premier.\nPremier Division přivítala pro tento ročník sedm nových klubů:\n\n\nLegenda: Poz. – pozice, Z – zápasy, V – výhry, R – remízy, P – prohry, GV – góly vstřelené, GO – góly obdržené, B – body, ♥ – Ossett Town byl osvobozen od sestupu, ♠ – Durham City bylo odečteno 6 bodů za falšování registrace, hráč hrál pod jiným jménem, ♣ – Klub odstoupil dne 9. prosince 2009 a následně zanikl s bilancí V 8, R 6 a P 4. ♦ – Klub odstoupil před. začátkem soutěže.\n♦ – po prodloužení\n"}
{"id": "631575", "url": "https://cs.wikipedia.org/wiki?curid=631575", "title": "Ostfildern", "text": "Ostfildern\n\nOstfildern je německé velké okresní město v Bádensku-Württembersku v zemském okrese Esslingen. Je tvořeno šesti městskými částmi: Kemnat, Nellingen, Parksiedlung, Ruit, Scharnhausen a Scharnhauser Park.\n\nNachází se v úrodné oblasti Filder přibližně 8 km jihovýchodně od Stuttgartu. Na jeho jihu protéká řeka Körsch, která se dále vlévá do Neckaru.\n\nSousední obce: Esslingen am Neckar, Denkendorf, Neuhausen auf den Fildern a Stuttgart.\n\nMěsto bylo vytvořeno 1. ledna 1975 sloučením do té doby samostatných částí Nellingen (včetně části Parksiedlung), Ruit, Kemnat a Scharnhausen.\n\n\n\n"}
{"id": "631582", "url": "https://cs.wikipedia.org/wiki?curid=631582", "title": "Arrondissement Ambert", "text": "Arrondissement Ambert\n\nArrondissement Ambert je francouzský arrondissement ležící v departementu Puy-de-Dôme v regionu Auvergne. Člení se dále na 8 kantonů a 55 obcí.\n\n"}
{"id": "631584", "url": "https://cs.wikipedia.org/wiki?curid=631584", "title": "Pšeníčko rozkladité", "text": "Pšeníčko rozkladité\n\nPšeníčko rozkladité (\"Milium effusum\") je druh vysoké trávy z čeledi lipnicovitých.\n\nRoste téměř v celém mírném pásmu Eurasie včetně Japonská a Číny a dále v Severní Americe. V České republice se vyskytuje, místy až hojně, na vlhčích zatravněných pozemcích, ve světlých lužních lesích, v bučinách a okolo potoků. Vyhovuje mu humózní, vlhká půda a polostín.\n\nJe to vytrvalá trsnatá tráva se stéblem při kvetení vysokým i přes 1 m. Lesklé světlezelené stéblo vybíhá ze štíhlého výběžkatého oddenku. Listy vyrůstající z hladké pochvy jsou chabé, podlouhle kopinaté a stočené tak, že jejich líc je vespod a rub nahoře. Jsou 10 až 20 cm dlouhé a 5 až 15 mm široké, měkké a lysé, na jejich bázi je blanitý jazýček asi 5 mm dlouhý.\n\nDrobné, zepředu jemně zmáčknuté jednokvěté klásky bývají dlouhé 3 až 4 mm a mívají zelenou nebo nafialovělou barvu. Jsou vejčitého tvaru a mají krátké úzké stopky vyrůstající po stranách tenkých, do přeslenů uspořádaných větviček široké a řídké laty. Volné vztyčené latnaté květenství pyramidálního obrysu bývá dlouhé i přes 30 cm a po odkvětu se svěsí. V květu jsou tři tyčinky a dvě pérovité blizny vyčnívající po stranách z klásku. Vespod klásku jsou dvě vejčité bezosinaté, téměř shodně veliké plevy, dlouhé 3 mm. Pluchy, také bez osin, jsou o něco málo kratší. Pšeníčko rozkladité kvete v květnu až červenci. Obilky jsou eliptické, dlouhé asi 2 mm. Je to travina vhodná ke krmení.\n\n\n \n"}
{"id": "631588", "url": "https://cs.wikipedia.org/wiki?curid=631588", "title": "Konstancie Normandská", "text": "Konstancie Normandská\n\nKonstancie Normanská ( \"Constance de Normandie\", \"Konstanza\", 1057/1061 - 13. srpna 1090) byla bretaňskou vévodkyní a jednou z dcer Viléma Dobyvatele.\n\nÚmluva o manželském svazku byla vyústěním mírového ujednání uzavřeného mezi Vilémem Dobyvatelem a bretaňským vévodou Alanem IV. Svatba bretaňského vévody a dcery anglického krále se konala v Bayeux v rozmezí let 1086-1088. Konstancie zemřela bezdětná v srpnu 1090, kronikář Vilém z Malmesbury hovořil dokonce o jedu jako důvodu smrti. Byla pohřbena v kostele sv. Melánie poblíž Redonu.\n"}
{"id": "631590", "url": "https://cs.wikipedia.org/wiki?curid=631590", "title": "Březinské tisy", "text": "Březinské tisy\n\nBřezinské tisy je národní přírodní památka, vyhlášená v roce 1969. Nachází se u obce Březiny v okrese Děčín v Ústeckém kraji. Péčí o území je pověřeno regionální pracoviště Ústecko AOPK ČR.\n\nPředmětem ochrany jsou smíšené porosty s vtroušeným tisem a paleontologické naleziště Bechlejovická stěna.\n\n\n"}
{"id": "631593", "url": "https://cs.wikipedia.org/wiki?curid=631593", "title": "Šošana Arbeli-Almozlino", "text": "Šošana Arbeli-Almozlino\n\nŠošana Arbeli-Almozlino ( , 26. ledna 1926 – 12. června 2015) byla izraelská politička a poslankyně Knesetu, která v letech 1986 až 1988 zastávala post ministryně zdravotnictví v izraelské vládě.\n\nNarodila se v iráckém Mosulu. V mládí byla v Iráku členkou židovské mládežnické organizace he-Chaluc a byla zatčena iráckými úřady pro své sionistické aktivity. Před podniknutím alije do britské mandátní Palestiny v roce 1947 studovala na pedagogické škole. Roku 1947 přesídlila do britské mandátní Palestiny, krátce žila v kibucu Sde Nachum a v roce 1949 patřila mezi zakladatele kibucu Neve Ur.\n\nV roce 1948 vstoupila do strany Achdut ha-avoda a stala se členkou stranického sekretariátu v Ramat Ganu/Giv'atajim. V letech 1952 až 1957 pracovala jako koordinátorka ženského oddělení úřadu práce v Ramat Ganu a dva další roky jako koordinátorka sekce mládeže stejného institutu.\n\nV letech 1959 až 1966 byla členkou sekretariátu rad pracujících a předsedala oddělení pro školení a zaměstnanost. Později byla též členkou rady odborového svazu Histadrutu a rady ženské organizace Na'amat.\n\nV roce 1965 se neúčastnila parlamentních voleb, avšak již v lednu 1966 se stala poslankyní poté, co dva poslanci Ma'arachu (aliance Achdut ha-Avody a Mapaje) rezignovali na své poslanecké mandáty. Svůj post následně obhájila ve volbách v letech 1969, 1973, 1977, 1981 a 1984. V září 1984 byla jmenovaná náměstkyní ministra zdravotnictví. Ve vládě vytvořené v říjnu 1986 se stala ministryní zdravotnictví, a to až do voleb v roce 1988, v nichž sice uhájila svůj poslanecký mandát, ale přišla o místo ve vládě. O poslanecký mandát přišla ve volbách v roce 1992, a to po 26 letech v Knesetu.\n\nZemřela v červnu 2015 v nemocnici Ichilov v Tel Avivu.\n\n\n"}
{"id": "631595", "url": "https://cs.wikipedia.org/wiki?curid=631595", "title": "Zlatý vrch", "text": "Zlatý vrch\n\nZlatý vrch je národní přírodní památka na stejnojmenném vrchu na severu České republiky, v Ústeckém kraji, v okrese Děčín, přibližně 4 km severovýchodně od města Česká Kamenice, asi 1 km východně od její části, vesnice Líska, v západní části Lužických hor. Zlatý vrch byl vyhlášen chráněným územím 18. února 1964 vyhláškou ONV v Děčíně. Důvodem ochrany je dokonale vyvinutá sloupcová odlučnost v tělese olivínického alkalického čediče (kamenné varhany) s mimořádnou, až 30metrovou délkou kamenných sloupů. Péčí o území je pověřeno regionální pracoviště Liberecko AOPK ČR.\n\nLom byl na Zlatém vrchu otevřen kolem roku 1870. V roce 1940 byla v lomech (včetně sousedního Stříbrného vrchu) ukončena těžba a oba vrchy byly prohlášeny za chráněné. Ještě před koncem druhé světové války byla těžba obnovena a pokračovala i po roce 1945. Zlatý vrch byl podruhé vyhlášen chráněným územím v roce 1964, ale již bez sousedního Stříbrného vrchu. Těžba v lomu byla definitivně zastavena 27. listopadu 1973, kdy byla odkryta celá lomová stěna, kterou tvoří až 30 metrů vysoké, dokonale vyvinuté čedičové sloupy.\n\nČedičové sloupy ze Zlatého vrchu se údajně používaly i při stavbě mořských hrází v Nizozemí.\n\nSkalnatý vrchol Zlatého vrchu a sutěmi pokryté jeho svahy pokrývá přirozeně rozvolněný přibližně 120 let starý řídký bukový les s příměsí klenu, jasanu a ojediněle i dubu. V jeho podrostu bylo nalezeno 76 různých druhů rostlin, z nichž k nejzajímavějším druhům patří bažanka vytrvalá, kyčelnice devítilistá, samorostlík klasnatý, kakost smrdutý a mařinka vonná.\n\nNadmořská výška vrchu je 656,6 metru. Geomorfologicky spadá do celku Lužické hory, podcelku Kytlická hornatina, okrsku Klíčská hornatina a podokrsku Studenecká hornatina.\n\nZlatý vrch je zpřístupněn odbočkou červené turistické cesty, která je v úseku kolem Zlatého vrchu též Evropskou dálkovou trasou E3. Dále okolo Zlatého vrchu vede Naučná stezka Okolím Studence o délce 22,5 km, která tu má zastávku číslo 14 a byla zpřístupněna v dubnu 2002. Horolezectví je na Zlatém vrchu zcela zakázáno.\n\n\n"}
{"id": "631598", "url": "https://cs.wikipedia.org/wiki?curid=631598", "title": "Mädchen Amicková", "text": "Mädchen Amicková\n\nMädchen Amicková (nepřechýleně Mädchen Amick; * 12. prosince 1970 Sparks, Nevada, USA) je americká herečka, známá zejména rolí Shelly Johnsonové v seriálu \"Městečko Twin Peaks\" a mysteriozním hororu \"Twin Peaks\" a rolí Wendy Beauchamp v seriálu \"Witches of East End\". Od roku 2017 hraje v televizním seriálu \"Riverdale\", který vysílá stanice The CW.\n\nNarodila se v nevadském Sparks do rodiny úřednice ve zdravotnictví Judy Amickové a hudebníka Billa Amicka. Rodiče jsou původem z Německa. Křestní jméno Mädchen (v němčině \"„dívka“\") vybrali záměrně pro jeho netypičnost. V mládí se učila hře na klavír, housle a kytaru. Navštěvovala hodiny stepu, baletu, jazzového a moderního tance. V šestnácti letech, v roce 1987, odjela do Los Angeles, aby se pokusila nastartovat hereckou kariéru. O dva roky později získala první příležitost, když ztvárnila postavu \"Anyi\" v díle \"Vladařka\" sci-fi seriálu \"\" a objevila se v jednom díle \"Pobřežní hlídky\". V roce 2013 se připojila k obsazení seriálu stanice Lifetime \"Witches of East End\". V srpnu 2015 se připojila k seriálu \"American Horror Story\".\n\nOd roku 1992 je jejím manželem hudební skladatel David Alexis. Mají dvě děti: syna Silvestra Timea a dceru Minu Tobias.\n\n"}
{"id": "631602", "url": "https://cs.wikipedia.org/wiki?curid=631602", "title": "Miloš Frýba", "text": "Miloš Frýba\n\nMiloš Frýba (18. března 1945 Libáň – 30. prosince 2010) byl v 70. a 80. letech 20. století legendárním hlasatelem Československé televize.\n\nByl vyučený elektromechanik, poté vystudoval gymnázium a absolvoval povinnou základní vojenskou službu. Rodiče byli živnostníci a dědeček legionář.\n\nRoku 1968, ve 23 letech, nastoupil do Československé televize jako tzv. elektroefektář (tvůrce elektrických efektů). Roku 1969, za nastupující normalizace, k nelibosti svých rodičů uspěl v konkursu na hlasatele Televizních novin, na nátlak rodičů však tuto práci nakonec nepřijal. Roku 1970 uspěl v dalším konkursu, na zpravodajského hlasatele druhého programu ČST. Podle něj byla v té době méně dostupná a z tvůrčího a programového hlediska tehdy samostatná dvojka odkladištěm programů, které z ideologických důvodů méně vyhovovaly, a tedy byl kvalitnější než první program. Kromě uvádění filmů a předtočených pořadů se brzy stal i moderátorem a konferenciérem dobových pódiových pořadů. Roku 1972 uspěl v konkursu na hlasatele. Byl v ČST historicky prvním programovým hlasatelem, dlouhé texty musel zvládat naživo zpaměti, zpočátku bez pomoci čtecího zařízení, které ještě neexistovalo. Zahajoval v ČST barevné vysílání, jako poslední hlásil z Měšťanské besedy před stěhováním televize do nového areálu na Kavčích horách. V roce 1988 se stal vedoucím týmu hlasatelů ČST, podílel se na náboru mladších spolupracovníků. Po roce 1990 přestal vystupovat na obrazovce a až do roku 2008, kdy odešel do důchodu, pracoval v Československé, později České televizi jako režisér dne, zajišťující plnění denního vysílacího plánu.\n\nPodle redakčního článku v Aktuálně.cz byl symbolem normalizační televize – jeho kamenný výraz ve tváři, hluboký uklidňující hlas, pečlivě učesaná pěšinka, stále stejné těsné sako a ustavičná a pravidelná přítomnost na obrazovce zosobňovaly i neměnnost a zatuhlost své doby, zároveň však z kultury své doby vybočoval vyzařováním čehosi starosvětsky gentlemanského.\n\nPo několik desetiletí působil také jako konferenciér Orchestru Václava Hybše, s nímž jezdil i na různá turné, později již moderoval jen vánoční koncerty.\n\nPřed odchodem do důchodu utrpěl mozkovou mrtvici, po dlouhé a těžké nemoci pak zemřel 30. prosince 2010.\n\nK jeho odkazu se hlásí fanklub punkerů, který od roku 1990 vždy 25. ledna, na svátek Miloše, oslavuje \"Frýbestr\" v dejvické nádražní restauraci, která je frýbovskými náměty trvale vyzdobena. Již v 80. letech tento dejvický klub zahájil hudební projekt FBH, který mnohé známé hudební skladby parodoval texty, v nichž byl Frýba kladným hrdinou a jeho kolega Hemala zloduchem. Jedním z recesistických hesel Frýbových uctívačů je „Frýba a láska zvítězí nad Hemalou a nenávistí“.\n\nProslavil ho také název alba \"Miloš Frýba for president\", které vydala skinheadská Oi! skupina Orlík roku 1990. Frýba se svého kultu nijak neúčastnil ani ho nekomentoval.\n\n\n"}
{"id": "631603", "url": "https://cs.wikipedia.org/wiki?curid=631603", "title": "Seznam dílů seriálu Medicopter 117", "text": "Seznam dílů seriálu Medicopter 117\n\nToto je seznam dílů seriálu \"Medicopter 117\". Akční televizní seriál z prostředí letecké záchranné služby \"Medicopter 117\" vysílala německá televizní stanice RTL a rakouská ORF 1 v letech 1998-2007.\n\n<onlyinclude></onlyinclude>\n\n"}
{"id": "631608", "url": "https://cs.wikipedia.org/wiki?curid=631608", "title": "Enderova hra", "text": "Enderova hra\n\nEnderova hra (nebo také cyklus \"Enderovy hry\") je série sci-fi knih Orsona Scotta Carda. Zahájila ji v roce 1977 povídka \"Enderova hra\", v 80. letech přepracovaná do stejnojmenného románu. V současnosti ji tvoří deset románů a několik povídek. Jak \"Enderova hra\", tak jeho pokračování \"Mluvčí za mrtvé\" získaly ceny Hugo i Nebula a staly se nejvýznamnějšími sci-fi knihami roku 1986. I ostatní díla cyklu byla nominována na významné literární ceny. Jde o cyklus paralelních děl, poslední z nich psal Orson S. Card v úzké interakci s fanoušky, kteří mu prostřednictvím jeho webu poskytovali návrhy, vodítka a časové osy k novým propojením příběhů.\n\nHlavními hrdiny cyklu jsou většinou geniální děti, pro své mimořádné schopnosti vybrané a vychovávané lidstvem jako budoucí vojevůdci. Osudy některých z nich sledujeme až do jejich dospělosti.\n\nCyklus se odehrává v budoucnosti a začíná v době, kdy lidstvo čelí nebezpečí naprostého vyhlazení od mimozemské civilizace zcela neantropomorfních bytostí, připomínajících hmyz, které lidé nazývají „\"termiťané\"“ nebo (zvláště děti) „\"termiťáci\"“ či „\"hmyzáci\"“ (v originále „\"Formics\"“ a „\"Buggers\"“). Zprvu jde o budoucnost blízkou (v prvním díle např. ještě existuje Varšavská smlouva, později ji Orson S. Card označuje „Nová Varšavská smlouva“,) ale přesný rok není nikdy uveden, jakkoliv se od něj odvíjí množství různých časových a věkových údajů v celém díle. Později, především kvůli práci na filmovém scénáři a midquelech, bylo datum první invaze termiťanů stanoveno na rok 2055. Sám Orson S. Card vzhledem k rozsahu díla navrhuje, aby čtenáři drobné rozpory brali podobně jako rozpory v historických knihách, tedy jako alternativní výklad.\n\nCyklus je v osobě Endera (díky paradoxu dvojčat z teorie relativity) doveden až do budoucnosti vzdálené mnoho tisíc let od svého počátku, kdy lidstvo kolonizuje galaxii a poznává další mimozemské civilizace.\n\nCelé dílo je postaveno především na popisu a zkoumání psychologie a strategie sociálních, mocenských, politických a vojenských konfliktů, počínaje skupinami malých dětí, přes národy, státy až ke zcela rozdílným civilizacím, u nichž probíhala evoluce naprosto odlišnými cestami. Zabývá se také otázkami oprávněnosti manipulace s jedincem i různými komunitami v zájmu tzv. „vyšších cílů“.\n\nJde o výrazně epické dílo, s prvky thrilleru a emocionálně vypjatými místy, s popisy mnoha osobních soubojů i velkých bitev, vedených na Zemi, ve vesmíru i ve virtuálních světech a s důrazem na úlohu a schopnost jedinců proměňovat běh dějin, pokud racionálně i intuitivně dokáží ovládnout pravidla hry.\n\nOrson S. Card také v díle přichází několika originálními teoriemi, např.:\n\nV současnosti tvoří dílo dva hlavní paralelní příběhy – Enderova sága a Stínová série. Jde o deset románů a několik povídek.\nHlavními postavami ságy jsou \"Andrew Wiggin\", zvaný \"Ender\", dále pak jeho sestra \"Valentine\" a jejich bratr \"Petr\".\n\nPrvní vydání: 1985. Ceny: Hugo, Nebula\n\nPrvní vydání: 1986. Ceny: Hugo, Nebula, Locus\n\nTři tisíce let po Enderově hře žije na planetě Lusitania přísně katolicky zaměřená lidská kolonie (vesměs hovořící portugalsky), která se nemůže dále rozvíjet, neboť se zjistilo, že místní živočišný druh, \"pequeninové\", hovorově zvaní „\"prasečíci\"“, jsou inteligentní bytosti se svébytnou a nepochopitelnou, z lidského hlediska však primitivní kulturou. Po tragických zkušenostech lidstva s vyhlazením \"termiťanů\", které je nyní vnímáno jako strašlivý čin a nazýváno \"xenocida\", nesmí s pequeniny komunikovat nikdo vyjma několika \"xenologů\", odborníků na kontakt s cizími druhy. O komunikaci ani kolonisté nejeví zájem, neboť se po přistání všichni nakazili nezničitelným lusitanským virem s obrovskou mutagenní schopností, tzv. „\"descoladou\"“, a ti, co epidemii přežili, žijí jen díky stále novým lékům, které musí pravidelně brát, není však jisté, že nové léky budou vynalézány donekonečna.\n\nHlavní xenolog \"Pipo\" i jeho syn \"Libo\" pequeniny studují a naváží s nimi až přátelské vztahy, nečekaně je však Pipo pequeniny brutálně umučen k smrti. Tajemství jeho smrti rozluští jen mladá xenoložka \"Novinha\", ale protože miluje Liba a domnívá se, že by ho tato znalost mohla ohrozit, odmítá ho komukoliv prozradit. Aby Libovi zabránila v přístupu ke svým souborům, který by jako její manžel získal, vdá se raději za nemocného a neoblíbeného \"Marcaa\", který tyranizuje ji i rodinu, kterou spolu mají, a který po několika letech umírá. Libo však nakonec tajemství odhalí a přesně, jak Novinha předpokládala, je prasečíky zavražděn.\n\nZa Liba i další mrtvé přijíždí pronést řeč \"mluvčí za mrtvé\" – Ender. Jeho působení zcela promění život Novinhy (do které se zamiluje), její rodiny a poté, co naváže kontakt s pequeniny, i celé planety.\n\nDo hry vstupuje i \"Jane\" – umělá inteligence, vzniklá v počítačových sítích, jimiž spolu lidstvo komunikuje napříč vesmírem nadsvětelnou rychlostí prostřednictvím tzv. „\"filotických hlásek\"“. Jde o technologii, kterou lidstvo získalo od poražených \"termiťanů\" a i když ji využívá, její princip samo ještě dost dobře nechápe. Jediný, kdo o existenci „Jane“ ví, je Ender.\n\nEnderovi se podaří díky svým mimořádným schopnostem empatie a komunikace pochopit kulturu i způsob existence pequeninů a domluvit se s nimi. Zjistí, že pequeninové mají více forem existence a jedna z nich je schopná „\"filoticky\"“ komunikovat i s termiťany. Ti sice byli vyhubeni, ale Ender u sebe nosí kokon \"Královny úlu\" a je jen na něm, zda a kde se rozhodne termiťany znovu oživit. Nakonec se dohodne s pequeniny, kteří vidí v termiťanech příležitost k získání znalostí, jež jim lidé odmítají předat, Královna úlu na Lusitanii ožívá a začíná se rozmnožovat. Termiťané povstávají z mrtvých.\n\nNeobvyklé události z Lusitanie však upoutají pozornost Hvězdného kongresu. Když kolonisté odmítají opustit planetu a začnou s pequeniny spolupracovat, dostane navíc Kongres strach, že by se pequeninové mohli díky lidským technologiím vydat do vesmíru a lidstvu by hrozilo vyhynutí, neboť by s sebou všude nesli v konečném důsledku smrtící virus \"descolady\". Proto Kongres vysílá k Lusitanii bojovou flotilu, nesoucí na palubě i tzv. „\"Malého Doktora\"“, smrtící zbraň, schopnou zničit jedním úderem celou planetu.\n\nEnder teď bojuje za záchranu několika druhů inteligentních bytostí najednou – lidí z Lusitanie, pequeninů, termiťanů i umělé inteligence „Jane“, kterou by se jistě lidé, pokud by se o ní dozvěděli, rozhodli zničit také. Navíc je zapojen i do řešení dalšího problému – viru smrtící descolady.\n\nPrvní vydání: 1991. Ceny: nom. Hugo\n\nNa světě Cesty, planetě osídlené čínskými kolonisty, udržujícími tradiční čínskou kulturu, žijí Chan Fej-cu a jeho dcera Čching-čao, lidé obdaření neobyčejnou genialitou, ale také trpící těžkou obsedantní neurózou. Na Cestě je však tato nemoc považována za Oslovení božstvy a její nositelé jsou uctíváni jako světci. Chan Fej-cu i Čching-čao jsou využíváni Hvězdným kongresem k práci na odhalení, proč bylo přerušeno filotické spojení mezi vojenskou flotilou, mířící k Lusitanii, a Kongresem. Důvodem je „Jane“, která kontroluje tok informací tak, aby flotila nemohla obdržet povel ke zničení planety.\n\nNa Lusitanii zatím termiťané a pequeninové budují kosmické lodě, které mají zachránit jejich druhy před xenocidou, pokud by flotila svrhla na planetu „Malého Doktora“. Lusitanští kolonisté pak zoufale hledají, jak vyřešit ve svých laboratořích problém descolady, protože doufají, že by to mohlo odvrátit Kongres od vypálení bomby.\n\nSmrtelná ohrožení jsou zdrojem řady konfliktů nejenom mezi lidmi, ale i mezi lidmi a pequeniny, a začíná docházet k násilnostem, při nichž umírají vzácní a milovaní lidé, například Novinhin syn Quim.\n\nEnder za cenu obrovské osobní oběti, kdy musí usmrtit přítele, uzavírá mírovou smlouvu mezi všemi třemi druhy místních bytostí. Nebezpečí ze strany Hvězdného kongresu však stále trvá.\n\nUmělá inteligence „Jane“ společně s Enderem, Mirem a Královnou úlu spatřují řešení ve filotické struktuře vesmíru, jejíž pochopení by umožnilo cestování nadsvětelnými rychlostmi a tedy záchranu všech lusitanských obyvatel, ať už lidí či mimozemšťanů. Ale sama „Jane“, jediná bytost, která je schopna tento sen uskutečnit, je ohrožena, neboť Chan Fej-cu a Čching-čao se blíží jejímu odhalení a pokud by Hvězdný kongres vypnul počítače filotických „hlásek“, znamenalo by to pro „Jane“ zánik, neboť její osobnost je na této struktuře závislá.\n\nNásledně se mezihvězdný „skok“ podaří uskutečnit, ale se spoustou nečekaných důsledků. Invalidní Novinhin syn Miro se sice takřka zázračně uzdravuje, ale Enderova osobnost vytváří v paralelním vesmíru ze svého podvědomí dvě nové bytosti – kopii svého dávno mrtvého bratra Petra a mladičkou kopii stále ještě žijící, ale již zestárlé sestry Valentine.\n\nA ačkoliv se povede Chan Fej-cu přesvědčit, že byl Hvězdným kongresem zneužíván a že jeho planetě je již celá desetiletí utajována existence léku proti obsedantnímu vykonávání jejich „božských“ rituálů, jeho dcera odmítá popřít svou víru v „mandát nebes“, který dle jejího názoru Hvězdnému kongresu patří, a vypnutí „Jane“ i bitevní loď Hvězdného kongresu s „Malým Doktorem“ se neúprosně blíží.\n\nPrvní vydání: 1991\n\nStárnoucí Ender, trpící odloučením od Novinhy, který je navíc vyčerpáván zvláštním filotickým spojením mezi jím zhmotněnými „novými“ sourozenci Petrem a Valentine, odchází do kláštera, kam se uchýlila jeho žena Novinha po tragické smrti syna Quima a snaží se přizpůsobit prostému a jednoduchému životu „v čistotě těla i ducha“.\n\nJeho iniciativu pro záchranu umělé inteligence „Jane“ přebírají Novinhin syn Miro, pro něhož se v době, kdy byl tělesně postižený, stala „Jane“ duchovním alter egem, a nový Petr s Wang-mu, bývalou služkou Čching-čao. Miro a „Jane“ evakuují obyvatelstvo Lusitanie a zároveň hledají pomocí mezihvězdných „skoků“ domovskou planetu viru descolady. Petrovi a Wang-mu se pak podaří na planetě \"Pacifika\" domluvit jakési „zazálohování“ základních informací „Jane“, ale problém jak zachránit filotickou podstatu její „osobnosti“ to ještě neřeší.\n\nEnder je čím dál vyčerpanější a pak upadá do jakéhosi kómatu. Také nová Valentine je zvláštní, jakoby čím dál vyprázdněnější bytostí. Enderovo tělo se blíží smrti a jeho mysl se snaží uzurpovat si tělo nového Petra nebo nové Valentine. Petrova osobnost je však příliš silná a ve Valentinině spatřují mnozí možnost, jak uchovat podstatu „Jane“. To by však znamenalo Enderovu smrt. Příběh se blíží ke svému finále.\n\nDěti ducha jsou faktickým uzavřením celého cyklu Enderovy hry.\n\nČeské vydání obsahuje čtyři novely:\n\nPrvní vydání: 2002\n\nPříběh Enderova otce Paula, který je jedním z devíti dětí v katolické polské rodině. Je krátce po druhé invazi, v Polsku je chudoba, platí zákony o kontrole porodnosti a devět dětí znamená sankce v tom, že rodina je ostrakizovaná a děti nemohou dostat dobré vzdělání.\n\nDůstojníci z Bitevní školy zjistí, že malý Paul má zcela ojedinělé výsledky testů a chtějí ho naverbovat. Paul odmítá. Po vytrvalém nátlaku však udělá důstojníkům nabídku: pokud celou rodinu usídlí v USA, kde se přece jen daří lépe, a pokud všem jeho sourozencům zajistí možnost dobrého vzdělání, bude o jejich nabídce uvažovat.\n\nNakonec armáda souhlasí. Paul je odhodlán je podvést a do Bitevní školy nenastoupit. Jenže důstojníci uvažují v širších souvislostech. Nejde jim už o Paula. Počítají s tím, že s trochou štěstí se setkají se stejnými schopnostmi u jeho dětí. A pak si vyberou svou daň.\n\nPrvní vydání: 2003\n\nPříběh seznámení Enderova otce Paula s jeho budoucí matkou Terezou na americké univerzitě. Oba spojuje především odpor proti režimu Hegemonie, který byl na zemi nastolen po druhé invazi. Oba mají názory, které jim velmi problematizují studium i kariéru. Ale právě tyto názory je sblíží, zamilují se do sebe a oba touží mít co nejvíce dětí, bez ohledu na zákony. Žertem narazí i na téma, jestli setkání dvou tak inteligentních a originálních lidí nezorganizovala Kosmická flotila jen proto, aby jim pak mohla vzít to, co je pro ně už teď nejdůležitější - jejich děti. Ale dojdou k názoru, že sebe sama i flotilu přece jen příliš přeceňují.\n\nPrvní vydání: 1977. Ceny: nom. Hugo\n\nPůvodní znění Cardovy novely, než je rozepsal do románu.\n\nPrvní vydání: 1999\n\nEnder po letech cestování ve vesmíru přilétá na planetu Sorelledolce a protože dosáhl dvaceti let, má právo se ujmout svého „svěřeneckého fondu“. Od bitvy s termiťany uběhlo již 400 let a protože Enderovy finance byly dobře spravovány, zjišťuje, že je neuvěřitelně bohatý.\n\nMístní finanční úředník se ho pokusí o peníze připravit, ale Enderovi se skrze počítač představuje „investiční poradce“, jakýsi nesmírně dokonalý počítačový program, který si říká „Jane“. Ender postupně zjišťuje, že se jedná již nikoliv jen o program, ale o jakousi zvláštní umělou bytost, schopnou samostatného uvažování.\n\nS její pomocí se mu povede nejen ochránit své investice před finančním žralokem, ale získá i nového společníka pro své cesty vesmírem.\n\nPrvní vydání: 2007\n\nVelmi krátký román se odehrává v době Enderova příchodu do Bitevní školy, kde je zakázáno praktikování či vyjadřování jakýchkoliv náboženských vyznání i slavení jakýchkoliv svátků včetně vánočních.\n\nChlapec Zeck, syn fanatického pastora jedné pozemské církve, který se ostentativně nezúčastňuje školních „bitev“, neboť je to proti pravidlům jeho vyznání, udá dva holandské chlapce za to, že si dali tajně do punčoch „sinterklassovské“ (mikulášské) dárečky (vlastně jen vtipné básničky, děti v Bitevní škole u sebe neměly nic, co nebylo z hlediska armády nutné). Zeck argumentuje tím, že jde o praktikování náboženské víry a že mají být buď potrestáni, nebo musí být povoleno praktikování všech náboženských vyznání, ať už jsou jakákoliv.\n\nVedení Bitevní školy trvá na svých zákazech, ale ve skutečnosti si neví se situací rady, neboť ostatní děti začínají Zecka za jeho udavačství ostrakizovat.\n\nŘešení nachází až Ender, který po krátké potyčce v osobním rozhovoru se Zeckem odkrývá kořeny Zeckova fanatismu a pomáhá mu nahlédnout i jeho komplikovaný vztah k osobě tyranského otce.\n\nStínová série je souborem románů paralelních k Enderově sáze.\n\nHlavními hrdiny série jsou Enderovi spolužáci z Bitevní školy, až na výjimky členové týmu, s nimiž Ender porazil civilizaci termiťanů. Jsou to především \"Fazolek\" (později \"Julian Delphiki\") a \"Petra Arkanianová\". Hlavním antihrdinou ságy je \"Achilles Flanders\".\n\nPrvní vydání: 1999\n\nEnderův stín je paralelním románem, v němž jsou obsaženy mnohé děje románu Enderova hra, vyprávěné ovšem z pozice jiné postavy, která je v původní knize jenom marginální.\n\nJejím hlavním hrdinou je \"Fazolek\" (v originále \"Bean\"), jinak bezejmenný a bezprizorný chlapec, vyrůstající v ulicích nejubožejší čtvrti Rotterdamu, kde kvete zločin a prostituce a kde mezi sebou bojují dětské gangy o zbytky jídla z kontejnerů a o přístup do charitativních vyvařoven. Je přibližně sedmdesát let po druhé invazi a lidstvo investuje všechny prostředky do příprav na finální bitvu s mimozemšťany.\n\nTeprve čtyřletý Fazolek, jehož původ je naprosto záhadný a který se na ulicích objevil už jako batole, by v takovém prostředí měl správně být už dávno po smrti. Je však zcela zvláštním dítětem, s mimořádnou rychlostí vývoje, mimořádnou inteligencí a mimořádnou vůlí přežít.\n\nProto se mu povede proniknout do party malých dětí a do jejich čela prosadit staršího chlapce Achilla, který je sice zcela sobecké a psychicky zvrácené dítě, ale zajistí partě přístup do charitní vývařovny, neboť díky Fazolkovi pochopí, že mu to získá také určité výhody. Achilles nezná vděčnost a ve skutečnosti touží zabít každého, kdo ho někdy viděl v úzkých, byť mu i pomohl.\n\nFazolek se brzy stává svědkem Achillovy vraždy nevinné holčičky Poke, bývalé vůdkyně party a uvědomuje si, že jde o život i jemu. Naštěstí si ho povšimne jeptiška Carlotta, která z náboženských důvodů pomáhá Kosmické flotile vyhledávat vhodné děti pro Bitevní školu.\n\nVýjimečně inteligentní Fazolek zvládne testy jako nikdo před ním a tak se mu povede uniknout před bídou i nebezpečím smrti do vesmíru a postupně se stává jedním z nejlepších adeptů Bitevní školy a členem Enderovy družiny, i přesto, že učitelé jsou z něj nervózní, neboť vždy jedná jen podle svého a dokonce získává i informace, které se důstojníci snaží před dětmi utajit.\n\nDo vojenského programu je však nečekaně vybrán i Achilles a Fazolkovi je jasné, že je opět v ohrožení života. Vymyslí však dokonalý plán, který donutí Achilla přiznat se ke všem vraždám, které již stačil spáchat a Achilles je tak odvezen zpátky na zem a zavřen do psychiatrické kliniky.\n\nV závěrečné bitvě s termiťany se Fazolek stává Enderovým stínem, chlapcem, ve kterého jsou skládány největší naděje, pokud by Ender selhal. Bitva je však vítězná.\n\nNa Zemi zatím sestra Carlotta pátrá po tajemství Fazolkova původu a zjistí, že se pochází z nevyužitého a poté zcizeného embrya, které však bylo uměle geneticky modifikováno. Vyvstává tak řada morálních dilemat a otázek, nakolik je Fazolek ještě člověkem a nakolik již příslušníkem nového druhu jakýchsi superinteligentních nadlidí.\n\nPrvní vydání: 2001\n\nKromě Endera se ostatní děti z Bitevní školy vrací na Zemi. Ocitají se v paradoxní situaci. Jsou oslavovanými a uctívanými stratégy, vítězi největší bitvy v lidské historii, ale zároveň dětmi, Fazolkovi je například teprve deset let. Vracejí se k rodičům, s nimiž se citově odcizily, hledají své místo v „normální“ lidské společnosti. Zároveň jsou v ohrožení. Poté, co zmizelo nebezpečí, ohrožující celé lidstvo, propukají opět šarvátky mezi jednotlivými státy a některé z armád by chtěly využít geniálních dětí k vypracování nových válečných plánů.\n\nKosmická flotila sice stále udržuje určité status quo, takže není možné vést války za použití jaderných zbraní a balistických střel, ale možnost vést války konvenčními prostředky je zcela otevřená. Bývalý mentor dětí z Bitevní školy, plukovník Graff, dnes ministr pro kolonizaci jiných planet, se sice snaží svým bývalým žákům pomáhat, ale vše musí dělat jen tajně, neboť nemá právo oficiálně zasahovat do pozemských záležitostí.\n\nPatnáctiletý Achilles Flanders uniká z psychiatrické kliniky a začne realizovat své sny, obsahující jednak pomstu a jednak plán na ovládnutí světa.\n\nVe stejné době vzrůstá na Zemi autorita šestnáctiletého Enderova bratra Petra Wiggina, který zatím jen pod pseudonymem Locke výrazně ovlivňuje celosvětové veřejné mínění.\n\nAchilles se spojí s ruskou generalitou, povede se mu unést všechny děti z bývalé Enderovy družiny (kromě Fazolka) a soustředit je na jednom místě. Fazolkovi se podaří zorganizovat záchrannou akci a osvobodí všechny děti, kromě Petry Arkanianové, s níž Achilles prchá do Indie. Prostřednictvím indické armády donutí indické absolventy Bitevní školy, zvláště dívku Virlomi, k vypracování plánů na přepadení Barmy a Thajska. Ve skutečnosti už dávno pracuje pro Čínu.\n\nPo staletí klidu začínají na Zemi nové války. Petr Wiggin odhaluje svou totožnost a stává se Hegemonem Země, ale jeho úřad je v té době jen nicotnou funkcí s nulovým politickým významem.\n\nFazolek pátrá po Petře i Achillovi, zatímco Achilles se naopak snaží zorganizovat atentát na Fazolka. Nakonec se mu povede zavraždit alespoň sestru Carlottu, ženu, která zachránila Fazolka z ulic Rotterdamu a byla jedním z nejmilovanějších lidí v jeho životě.\n\nFazolek osvobozuje Petru, ale Achilles opět uniká. Zároveň se Fazolek ze závěti sestry Carlotty dozvídá, že genetická manipulace, která z něj vytvořila geniální bytost, má vedlejší účinek: maličkého Fazolka čeká nekonečný růst až do doby, kdy mu kolem jeho dvaceti let selže srdce, neschopné si poradit se stále rostoucím organismem.\n\nPrvní vydání: 2002\n\nNa Zemi bují několik válečných konfliktů, především mezi Čínou a Indií. Indický odboj vede Virlomi, dívka z Bitevní školy, která ale nebyla členkou Enderovy družiny. Používá k tomu stylizaci sebe sama do jakési „bohyně skromnosti“ a získává tak neobyčejnou autoritu v celé Indii.\n\nPetr Wiggin, oficiální Hegemon Země, jehož úřad nicméně nemá prakticky žádnou váhu, se dozvídá, že Achilles je vězněn v Číně. Rozhodne se využít jeho informačních sítí k posílení své moci, zorganizuje Achillův útěk a zaměstná Achilla ve svém úřadu.\n\nKdyž se to dozví Fazolek, který dospívá a jehož vztah s Petrou Arkanianovou přerůstá z přátelství v lásku, okamžitě i s ní odchází do ilegality, protože mu je jasné, že Petr udělal osudovou chybu, a musí se přichystat na neodvratnou konfrontaci.\n\nNa cestách Petra Fazolka přesvědčuje, aby si ji vzal za ženu, i když ví, že Fazolek během několika let zemře vinou svých zmutovaných genů. Fazolek odmítá, protože je přesvědčen, že jejich případné děti by mohly zdědit jeho genetickou poruchu a zemřít ve dvaceti letech na gigantismus. Ale vědec, který kdysi genetický experiment s Fazolkem provedl, tvrdí, že při umělém oplodnění je možné rozlišit postižená embrya od zdravých a Fazolek se nakonec nechává přesvědčit. Podstupují s Petrou umělé oplodnění a jedno z devíti embryí se Petra rozhodne donosit.\n\nJenže jsou podvedeni. Nejen že není žádný způsob, jak rozlišit postižená a zdravá embrya, ale navíc jsou neimplantované zárodky ukradeny a Fazolek jen o kousek unikne atentátu. Prchá i s Petrou do Damašku, kde se stal kalifem další člen Enderova týmu Alaj, pod jehož vedením se začíná sjednocovat islámský svět.\n\nHegemon Petr za pomoci svých rodičů Johna a Terezy na poslední chvíli zjišťuje, že Achilles prakticky infiltroval celý jeho úřad a chce Petra uvěznit a obvinit ze zpronevěry. Utíká ze Země a uchýlí se pod ochranu Kosmické flotily plukovníka Graffa. Ale i ve vesmíru je na něj chystán atentát. Nakonec se mu podaří přesvědčit Achilla, že se bude vracet na zem raketoplánem a když je sestřelen, má Petr dost důkazů, aby Achilla veřejně zdiskreditoval.\n\nAchilles se ozývá Fazolkovi s tím, že vymění ukradená embrya za to, když mu Fazolek pomůže s útěkem. Fazolkovi je jasné, že jde o past a ve skutečnosti ho bude chtít Achilles zavraždit. Achilles předpokládá, že Fazolek není schopen situaci vyřešit, protože je sice geniální stratég, ale nemá schopnost někoho zabít v osobní konfrontaci.\n\nTentokrát se však mýlí. Fazolek dokáže předpovědět každý jeho krok a nakonec Achilla zastřelí. Embrya ovšem nezíská.\n\nPetr posiluje svoji moc v úřadě Hegemona a sjednocené islámské státy zaútočí na Čínu a obsazují Indii.\n\nPrvní vydání: 2005\n\nHegemon Petr využívá složité celosvětové situace, kdy spolu válčí islámské státy, Čína a Indie. Za pomoci malé armády vedené ovšem geniálním stratégem Fazolkem se mu podaří uhasit několik menších lokálních konfliktů a vytváří federaci Free People of Earth (Svobodní lidé Země, SLZ). Ze začátku se k ní připojí jen přibližně dvacet malých zemí (mj. i Česká republika), ale vliv SLE čím dál tím více stoupá.\n\nPlukovník Graff spolu s Mazerem Rackhamem, vítězem nad termiťany při druhé invazi, přicházejí s plánem, kterým postupně oslovují všechny bývalé děti z Bitevní školy. Jsou přesvědčeni, že dokud budou na Zemi, budou pozemské armády stále v pokušení využívat jejich génia k dobyvačným válkám a nabízejí jim tedy, aby nejschopnější z nich odletěly do vesmíru a každé zvlášť se stalo guvernérem na některé z kolonizovaných planet. Tak budou moci být využity jejich schopnosti k budování a nikoliv ke vzájemnému válčení.\n\nVětšina z nich souhlasí, ale kalif Alaj a především „bohyně“ Virlomi se staví proti a odmítají i ideu celosvětového sjednocení pod hlavičkou SLE, především z náboženských a nacionálních důvodů. Když však Alaj přestane být loutkou v rukou generálů, uvolní brutální režim v okupované Indii a snaží se dokonce reformovat islámský svět, vůdčí osobnosti islámu ho zavrhují, je donucen k emigraci a odlétá ze Země také.\n\nFazolkovi s Petrou se podaří vypátrat skoro všechny své děti, které nechal Achilles donosit různým ženám, až na jediné. Se třemi dětmi, které jsou postižené syndromem gigantismu, odlétá Fazolek do Vesmíru, kde jednak může sám déle přežít, a kde se také díky relativistickým rychlostem mohou jeho děti dočkat genetického objevu, který by je zachránil před předčasnou smrtí. S dalšími pěti zůstává Petra Arakaniová na Zemi a později se stává ženou Hegemona Petra Wiggina, s nímž má dalších pět dětí.\n\nPoslední, kdo se pokusí o dobyvačnou válku je Virlomi. Nebyla však nikdy členkou Enderovy družiny a propadla velikášství a přesvědčení o vlastní božskosti. Její pokus o napadení Číny skončí totální porážkou a tak nakonec všechny geniální děti z Bitevní školy kromě Petry mizí ze Země, aby vedly osídlování jiných světů.\n\nPetr Wiggin politicky i mocensky sjednocuje Zemi a kromě izolacionistických Spojených států se všechny lidské národy stávají jednotnou federací Svobodných lidí Země. Zajišťuje tím trvalý světový mír a dosahuje tak svého cíle stát se jedním z největších mužů v dějinách. Je také posledním Hegemonem v historii, protože SLZ už nadále nikdy nebude reprezentovat jediný člověk.\n\nNa jedné z kolonizačních lodí odlétá do vesmíru i mladá pološílená žena, fanaticky nenávidící všechny členy Enderovy družiny a opatrující dítě, které jí bylo svěřeno k donošení a porodu, o němž je přesvědčena, že je to syn člověka, kterého obdivovala a milovala – Achilla Flanderse, z něhož chce vychovat jeho mstitele a nástupce. Jde však o posledního syna Petry a Fazolka.\n\nPrvní vydání: 2008\n\nZatím poslední román celého cyklu je interquel a propojuje v sobě motivy Enderovy ságy i Stínové ságy. Některé jeho části byly publikovány nejdříve jako povídky v časopise Orsona S. Carda \"Intergalactic Medicine Show\".\n\nKniha nejdříve zobrazuje Enderovu dvouletou cestu na planetu Shakespeare, během níž musí opět bojovat s mocenskými choutkami kapitána kosmické lodi, a poté jeho působení na planetě, kde nachází vzkaz od civilizace termiťanů – kokon s Královnou úlu. V Enderových rukách se tak ocitá možnost znovu vzkřísit vyhlazený druh.\n\nDíky filotické komunikaci s Královnou napíše Ender knihu „Královna úlu“, v níž se snaží lidem přiblížit myšlení termiťanů a později, na žádost bratra Petra, který již dosáhl všeho čeho chtěl a který umírá, i Petrův životopis: „Hegemon“. Obě knihy se v následujících tisíciletích stanou pro lidstvo téměř posvátnými.\n\nPo dvou letech, kdy působí Ender jako guvernér kolonie a vybuduje její základní demokratické struktury, odlétá na planetu \"Ganga\", kde vládne vesměs indické kolonii Virlomi.\n\nNa Ganze čeká Endera boj na život a na smrt s posledním Fazolkovým synem, který se však považuje za syna Achilla Flanderse. Je to první souboj v Enderově životě, kdy je Ender dobrovolně připraven zemřít, ale opět se ukáže jeho skvělá intuice, neboť Fazolkův syn mu nakonec nedokáže zasadit poslední smrtící ránu a přijímá krutou pravdu o svém osudu.\n\nEnder s Valentinou pak pokračují dále v pouti napříč vesmírem i časem.\n\nPrvní vydání: 2007\n\nZkrácená forma (zhruba první polovina) této povídky je součástí románu \"Válka o dárky\".\n\nPrvní vydání: 2008\n\nTato povídka byla včleněna do děje románu \"Ender ve vyhnanství\". Popisuje Enderovy osudy od doby vítězství nad termiťany až po odlet s kolonisty.\n\n(Mladý muž s perspektivou) První vydání: 2007\n\nTato povídka byla včleněna do děje románu \"Ender ve vyhnanství\". Popisuje příběh dívky Alessandry a její matky Dorabelly Toscanových, které prchají ze Země do nových kolonií před citovým vyděračstvím Alessandřiny babičky. Dorabella sní nejen o svobodě, ale také o mocných mužích, proto svede kapitána kosmické lodě a své dceři radí jak svést Endera. Ender jejich hru odmítne, ale nakonec Alessandře pomůže osamostatnit se a postavit se proti soustavné manipulaci své matky, která sice uprchla před babičkou do kosmu, ale její nejhorší způsoby si vzala s sebou.\n\nPrvní vydání: 2008\n\nTato povídka byla včleněna do děje románu \"Ender ve vyhnanství\". Popisuje intelektuální a psychologický souboj mezi Enderem a kapitánem kosmické lodi, který zatouží stát se guvernérem nového světa namísto Endera.\n\n(Zlatý brouk) První vydání: 2007\n\nTato povídka byla včleněna do děje románu \"Ender ve vyhnanství\". Popisuje objev hybridních tvorů, vytvořených termiťany jako biologické stroje pro těžbu kovových rud. Pro Endera to znamená nejen přiblížení se pochopení termiťanských technologií, ale i způsobu jejich komunikace. Zpracována také jako komiks.\n\nTato povídka byla včleněna do děje románu \"Xenocida\" z Lusitánské trilogie. Jedná se o tu část děje, která se věnuje dívce Chan Čching-Čao (= Nádherně jasná) žijící na planetě Cesta.\n\nDo cyklu Enderovy hry patří i povídky, které dosud česky samostatně nevyšly:\n\n(Mazer Rackham ve vězení) První vydání: 2005\n\nPříběh Mazer Rackhama, hrdiny, který zachránil zemi při druhé invazi. Jakmile bylo po bitvě, pozemšťané se rozhodli vybudovat tak silnou flotilu, aby měli šanci v příští bitvě zvítězit jednou provždy. Rackhama vyslali na nesmyslnou cestu s obrovskou rychlostí, aby díky relativistickému efektu nezestárl, ale mohl velet vojskům v závěrečné bitvě. Rackham si však uvědomuje, že zvítězil jenom šťastnou náhodou a nikoliv proto, že by byl tak skvělý vojevůdce. Proto přeprogramuje počítač na své lodi takovým způsobem, že nad ním ztratí pozemšťané kontrolu. Donutí tím vlastně lidstvo k tomu, začít hledat nejschopnější adepty na budoucí vojevůdce a stojí tak i v pozadí vzniku Bitevní školy i jmenování Hyruma Graffa do rozhodující funkce.\n\n(Roztomilý hoch) První vydání: 2006\n\nPříběh o Bonitu „Bonzo“ Madridovi (chlapci, který se později rozhodl v Bitevní škole Endera zabít), který byl od dětství zbožňované a hýčkané dítě. Jeho otec, význačný právník a španělský vlastenec se v něm přímo zhlíží a syn mu to opětuje. Když se ukáže, že je Bonzo nadějným adeptem pro Bitevní školu, nejdříve odmítá svou rodinu opustit. Pak ovšem spolu s matkou zjistí, že otec má ve městě druhý, tajný byt, kde si vydržuje milenku. Matce tato skutečnost zlomí srdce a Bonzo odchází do Bitevní školy s předsevzetím, že nikdy nebude takový jako jeho otec.\n\n(Podvodník) První vydání: 2006\n\nPříběh Han Tzu, budoucího člena Enderovy družiny a pozdějšího posledního čínského císaře, jehož otec se dostal k testům z Bitevní školy a snaží se syna připravit na testy tak, aby je udělal a měl šanci stát se jednou slavným generálem. Han Tzu otcovy plány prohlédne a protože nechce být podvodníkem, v testu schválně odpovídá na všechny otázky špatně. Další den zatknou jeho otce za přípravu podvodu. Ale když se rozhodnou chlapce pro jistotu otestovat znovu, zjistí, že je skutečně geniální dítě a do Bitevní školy patří.\n\nKniha byla dlouho ohlašována. V angličtině již vyšlo (leden 2012), s českým vydáním se počítalo v průběhu roku 2015, ale zatím stále nebylo realizováno.\n\nPátá kniha \"\"Stínové série\"\", navazuje na \"Obrův stín\". Děj se věnuje především \"Fazolkovým\" dětem.\n\nDalší ohlašované pokračování je \"Shadows Alive\". Původně mělo být součástí \"Shadows in Flight\", ale na konec se bude jednat o samostatnou knihu, kde se má opět spojit (a snad i završit) děj \"Enderovy ságy\" i \"Stínové série\" (bude tedy navazovat jak na \"Shadows in Flight\", tak na \"Děti ducha\" z Lusitánské trilogie).\n\nTaktéž dlouho ohlašovaný román, o kterém nicméně panují pochybnosti, zda ho nakonec Card z koncepčních důvodů nevynechá.\n\n\n\n"}
{"id": "631611", "url": "https://cs.wikipedia.org/wiki?curid=631611", "title": "Švédský pohár 1980", "text": "Švédský pohár 1980\n\nŠvédský pohár se konal od 16. do 23. 4. 1980 v Göteborgu. Utkání Finsko - SSSR se hrálo v Helsinkách. Zúčastnilo se pět reprezentačních mužstev, která se utkala jednokolovým systémem každý s každým.\n\n Finsko - SSSR 3:6 (1:5, 0:0, 2:1)\n16. dubna 1980 - Helsinky\nBranky : Susi, Villa, Leinonen \nBranky : 2x Sergej Makarov, 2x Krutov, Michajlov, Nikolaj Drozděckij.\n18. dubna 1980 - Göteborg\nBranky : Söderström, Labraaten \nBranky : 2x Nikolaj Drozděckij, 2x V. Golikov, Sergej Makarov, Kovin, Varnakov.\n19. dubna 1980 - Göteborg\nBranky : Miroslav Fryčer, Ladislav Svozil, Peter Šťastný, Anton Šťastný, Dárius Rusnák, Jan Neliba \nBranky : Primeau.\nRozhodčí: Karandin (URS) – Arfwidsson, Forsberg (SWE)\nVyloučení: 7:6 (2:1)\n\nČSSR: Králík – Kadlec, Svoboda, Joun, Dvořák, Hajdůšek, Neliba, Lyčka – Pěnička, P. Šťastný, A. Šťastný – Lála, Nový, Pouzar – Fryčer, Svozil, Holý – Kokrment, Rusnák, Bezák.\n\nKanada: Patterson – Watters, Spring, Gregg, W. Anderson, Grant, Pearsal – G. Anderson, Davidson, McNill – Farell, Maxwell, Berry – Primeau, Devaney, Zupancich – McLean, Lamoureux, Buchanan.\n20. dubna 1980 - Göteborg\nBranky : Michajlov, Skvorcov, Babinov, Charlamov \nBranky : Devaney.\n20. dubna 1980 - Göteborg\nBranky : Weinstock, T. Eriksson, Söderström, Labraaten \nBranky : 2x Tamminen, Koskinen, Rinne, Suoraniemi.\n21. dubna 1980 - Göteborg\nBranky : 39. Babinov, 47. Nikolaj Drozděckij \nBranky : 32. Jiří Lála\nRozhodčí: Olsson – Viking, Hellström (SWE)\nVyloučení: 5:5 (1:0)\n\nČSSR: Krása – Neliba, Joun, Dvořák, Hajdůšek, Lyčka, Kadlec, Svoboda – Pěnička, P. Šťastný, A. Šťastný – Lála, Nový, Pouzar – Fryčer, Svozil, Holý – Kokrment, Rusnák, Bezák.\n\nSSSR: Myškin – Babinov, Lutčenko, Fetisov, Biľaletdinov, Pervuchin, Gimajev, Vožakov, Starikov – Michajlov, Charlamov, Krutov – Makarov, V. Golikov, Maľcev – Lebeděv, Drozděckij, Ťumeněv – Skvorcov, Kovin, Varnakov.\n22. dubna 1980 - Göteborg\nBranky : 15. Jiří Lála, 21. Anton Šťastný, 40. Peter Šťastný, 53. Jindřich Kokrment, 59. Dárius Rusnák \nBranky : 15. Kurri, 30. Rinne.\nRozhodčí: Karandin (URS) – Arfwidsson, Wallström (SWE)\nVyloučení: 11:11 (1:0)\n\nČSSR: Králík – Kaberle, Neliba, Joun, Dvořák, Kadlec, Svoboda, Hajdůšek, Lyčka – Pěnička, P. Šťastný, A. Šťastný – Lála, Nový, Pouzar – Fryčer, Svozil, Holý – Kokrment, Rusnák, Bezák.\n\nFinsko: Hellgren – Nummelin, Suoraniemi, Lehtonen, Hirvonen, Eloranta, Litma – Javanainen, Leinonen, Kümalainen – Tamminen, Ruotsalainen, Leppänen – Hakulinen, Rinne, Villa – Kurri, Koskinen, Susi.\n22. dubna 1980 - Göteborg\nBranky : Weinstock, Labraaten, Söderström, Lindström, Silfverberg, Norberg \nBranky : Nill, MacLean.\n23. dubna 1980 - Göteborg\nBranky : Villa, Jarkko, Hakulinen, Litma \nBranky : Farelli, Devaney, Maxwell, Gregg\n24. dubna 1980 - Göteborg\nBranky : Edlund, Söderström, Weinstock, Hakansson.\nBranky : Lubomír Pěnička, Peter Šťastný, Miroslav Dvořák \nRozhodčí: Karandin (URS) – Wallström, Arfwidsson (SWE)\nVyloučení: 7:4 (0:2) + Peter Šťastný do konce utkání.\n\nČSSR: Krása – Kaberle, Neliba, Joun, Dvořák, Kadlec, Svoboda, Hajdůšek, Lyčka – Pěnička, P. Šťastný, A. Šťastný – Lála, Nový, Pouzar – Fryčer, Svozil, Holý – Kokrment, Rusnák, Bezák.\n\nŠvédsko: Lindbergh – Weistock, Waltin, Jonsson, J. Eriksson, Samuelsson, Sandberg, T. Eriksson, Silfverberg – Söderström, Lindström, Labraaten – Wallin, Mohlin, J. Pettersson – Haakansson, Norbrg, Edlund.\n\n\n"}
{"id": "631620", "url": "https://cs.wikipedia.org/wiki?curid=631620", "title": "Mordechaj Namir", "text": "Mordechaj Namir\n\nMordechaj Namir (: מרדכי נמיר‎, rodným jménem Mordechaj Nemirovsky; 23. února 1897 – 22. února 1975 byl izraelský politik a poslanec Knesetu, který v druhé polovině 50. let 20. století zastával post ministra práce v izraelské vládě. V témže období byl mimo to rovněž předsedou odborového svazu Histadrut a 60. letech pak starostou Tel Avivu.\n\nNarodil se v Bratolinbovce v Ruském impériu (dnešní Ukrajina) a jako dítě studoval v chederu a na sekulární střední škole. Poté vystudoval právo a ekonomii na Oděské univerzitě. V roce 1924 byl pro své sionistické aktivity zatčen sovětskými úřady a po svém propuštění podnikl téhož roku aliju do britské mandátní Palestiny, kde pracoval pro deník \"Davar\".\n\nV roce 1926 se stal tajemníkem strany Achdut ha-Avoda a v této pozici setrval až do roku 1930. V letech 1929 až 1935 též působil jako vedoucí statistického oddělení odborového svazu Histadrut. Od roku 1935 byl členem telavivské městské rady a o rok později se stal tajemníkem telavivského dělnického svazu. Nadto byl členem velitelství Hagany pro Tel Aviv a později pro celou mandátní Palestinu.\n\nPo vzniku Izraele byl členem diplomatických misí v Československu, Bulharsku a Rumunsku a poté působil jako konzul v Moskvě. O těchto zážitcích později v roce 1971 napsal knihu \"A Mission in Moscow: A Honeymoon and Years of Wrath\".\n\nV letech 1950 až 1956 byl generálním tajemníkem (předsedou) odborového svazu Histadrut. Ve volbách v roce 1951 byl zvolen poslancem za stranu Mapaj a v poslanecké lavici působil až do roku 1969. Během svého funkčního období byl ředitelem státní stavební společnosti Amidar (1959) a ministrem práce (1956–1959).\n\nKromě svého působení v Knesetu byl v letech 1960 až 1969 starostou Tel Avivu, kde na jeho počest nese řada míst jeho jméno. Jde například o část městské dálnice 2 (někdy také označovaná jako \"Derech Namir\") a náměstí. Během svého působení v čele telavivské radnice se zasadil o extenzivní modernizaci a rozvoj města.\n\nByl ženatý a jeho manželka je bývalá poslankyně a ministryně Ora Namir.\n\n"}
{"id": "631622", "url": "https://cs.wikipedia.org/wiki?curid=631622", "title": "Wild Energy", "text": "Wild Energy\n\nWild Energy označuje:\n\n"}
{"id": "631625", "url": "https://cs.wikipedia.org/wiki?curid=631625", "title": "Dyki tanci", "text": "Dyki tanci\n\nDyki tanci ( , , ) je album ukrajinské zpěvačky Ruslany vydané v roce 2003. Některé skladby tohoto alba jsou obsaženy také v albu \"Wild Dances\", anglické verzi \"Dyki tanci\". Toto album a jeho anglická verze bylo pětkrát oceněno platinovou deskou za více než 500 000 kopií prodaných na Ukrajině. 27. ledna 2004 vyšla rozšířená edice označená jako Jevrobonus (Eurobonus).\n\nRůzné zdroje poskytují často i značně odlišné informace o počtech písní a jejich uspořádání na albu. Pro jednotnost je zde proto uvedeno pořadí skladeb tak, jak jej lze nalézt na oficiálních stránkách Ruslany (s výjimkou skladby „Znaju ja (remix)“ ve verzi \"Jevrobonus\", která je uvedena na hlavní straně, ale na samotném přebalu alba nikoliv).\n\nVydána v roce 2003.\n\nKromě původních skladeb ze základní verze obsahuje také remixy či jednu instrumentální verzi, vydáno 2004.\n\n\"Tance s vlky\" je české dvojCD, které obsahuje na prvním disku písně základní verze alba \"Dyki tanci\" a k tomu ještě písně „Znaju ja (remix)“ a „Wild Dances (bonus track)“. Druhé CD pak obsahuje remixy z alba \"Club'in\".\n\nVe videoklipu k této písni Ruslana demonstruje horský temperament divoké hucuské dívky. Hlavní hrdinka se v klipu dozví o nevěře jejího přítele. Ten se pro ni tak stane nedůvěryhodný a nehoden sdílení jejích pocitů. V návalu vzteku ho udeří.\n\n\n„Kolomyjka“ je první etnická píseň Ruslany. V jejím videoklipu přijíždí tým pracující na klipu „Kolomyjka“ do odlehlé vesnice v Karpatech a vyhlašuje konkurz na herce a muzikanty. Obyvatelé celé vesnice se shromáždí v místním klubu na konkurz. Srdce celého štábu si získá skromná „dcera hor“ a vše pokračuje její proměnou, konflikty a dobrým koncem.\n\n\n"}
{"id": "631629", "url": "https://cs.wikipedia.org/wiki?curid=631629", "title": "ECC", "text": "ECC\n\nECC ( \"Error Checking and Correcting\", kontrola a oprava chyb) je technologie umožňující zjistit a opravit chybu. Používá se u dražších počítačů, zejména serverů.\n\nSe vzrůstající kapacitou operační paměti počítačů roste statisticky i riziko takových chyb, kdy dojde náhodně ke změně bitu z 1 na 0 nebo naopak. Taková změna v instrukci programu může mít samozřejmě dalekosáhlé následky. Aby se podobné riziko snížilo na nejnižší možné minimum, používá se dnes u počítačů paměť typu ECC, díky níž lze chyby zjistit a opravit. Je to umožněno použitím několika bitů v každém slově navíc.\n\nTechnologie ECC se zabývá chybovými daty a jejich opravnými kódy, kontrolováním integrity dat v SD a DDR-RAM a vyšších modulů, tedy u DDR2, DDR3, DDR4, GDDR3, GDDR4 a GDDR5.\n\n"}
{"id": "631630", "url": "https://cs.wikipedia.org/wiki?curid=631630", "title": "Tour de Ski 2010/2011", "text": "Tour de Ski 2010/2011\n\nTour de Ski 2010/11 je 5. ročník série závodů v běhu na lyžích. Zahrnuje osm závodů během deseti dnů od 31. prosince 2010 do 9. ledna 2011. Oproti předchozím třem ročníkům chybí mezi místy konání závodů Praha, a tak Česká republika poprvé v historii Tour de Ski vypadla z programu. Tour de Ski je součástí Světového poháru v běhu na lyžích. Vítězství obhajují Lukáš Bauer a Justyna Kowalczyková. Poprvé se Tour neúčastní jeho dvojnásobná vítězka Virpi Kuitunenová, která v létě 2010 ukončila aktivní kariéru. \n\n Oberhof:\n\n\n\n\n31. prosince Oberhof\n1. ledna Oberhof\n2. ledna Oberstdorf\n"}
{"id": "631637", "url": "https://cs.wikipedia.org/wiki?curid=631637", "title": "Páni ze Zvířetic", "text": "Páni ze Zvířetic\n\nPáni ze Zvířetic byl šlechtický rod vzešlý z Markvarticů a Lemberků, který si postavil u Jizery hrad Zvířetice. Na tomto hradě pak žilo několik generací šlechticů, kteří používali predikát z Zvířetic.\n\nNa území severních Čech se usadil rod Markvarticů, známý nám od 12. století po boku Přemyslovců. Za tuto pomoc Markvarticové získali ucelené území v povodí řeky Jizery.\n\nVnukem nejstaršího známého Markvarta byl Havel z Lemberka, který se oženil se Zdislavou z Lemberka, svatořečenou roku 1995. Havel založil hrad Lemberk, městečka Jablonné v Podještědí i Český Dub, také tamní kláštery. Havel se Zdislavou měli tři syny. Nejstarším byl Zdislav, který se psal z Lemberka a později on i jeho synové z Zvířetic.\n\nHrad ve Zvířeticích si Zdislav postavil někdy v letech 1287 až 1300. Měl dva syny, sedm vnuků a řadu dalších potomků, kteří se psali z přídomkem z Zvířetic. \nSynové byli Heřman ze Zvířetic a Markvart ze Zvířetic.\n\nMěl čtyři nám známé syny (Havla, Hereše († 1401), Oldřicha († 1386) a Ctirada ze Zvířetic). První z nich Havel měl také rodinu a potomky:\n\nO Heřmanovi a Ctiradovi se zachovaly záznamy, že vstoupili do služeb církve. Páni ze Zvířetic (Václav, Petr a Beneš) se angažovali v průběhu husitského hnutí jako přívrženci i odpůrci. \n\nDruhý ze synů Zdislava, stavitele hradu byl Markvart ze Zvířetic. Měl tři syny:\nV roce 1504 hrad Zvířetice prodal Petr ze Zvířetic Václavu Sezimovi z Ústí a od něj do zástavy získala jiná rodová větev Markvarticů, Vartenberkové.\n\n"}
{"id": "631642", "url": "https://cs.wikipedia.org/wiki?curid=631642", "title": "Dělnické hnutí", "text": "Dělnické hnutí\n\nDělnické hnutí je souhrnné označení pro organizace a politické subjekty bojující za zájmy dělníků, zejména za lepší pracovní podmínky a lepší odměňování. Dělnické hnutí vzniklo s rozvojem kapitalismu zejména v Anglii a jeho silný rozvoj nastal v 19. století, třebaže jeho počátky lze vystopovat mnohem dále v minulosti. Projevilo se vznikem odborů, hájících zájmy dělníků v rámci pracoviště či odvětví, i levicových politických stran a ideologií (zejména komunismu, z něhož vychází marxismus, sociální demokracie a z ní vycházející kulturně orientovaný národní socialismus, a dále některé formy anarchismu), které usilují o zlepšení postavení dělnictva v celostátním či celosvětovém měřítku. Svých cílů se organizovaní dělníci snažili dosahovat buď pokojně, tedy vyjednáváním či parlamentní cestou, anebo pomocí konfrontace, tedy formou stávek, demonstrací, bojkotů, v krajním případě i násilnými akcemi, například ničením továrních strojů.\n\n"}
{"id": "631655", "url": "https://cs.wikipedia.org/wiki?curid=631655", "title": "Mastif (rozcestník)", "text": "Mastif (rozcestník)\n\nJako mastifové (snad ze staroanglického \"masty\", silný) se označují některá těžká dogovitá psí plemena, některá z nich mohou být označována i španělsky jako mastinové. Jsou to například:\n\n"}
{"id": "631664", "url": "https://cs.wikipedia.org/wiki?curid=631664", "title": "Vojtěch Kubinčák", "text": "Vojtěch Kubinčák\n\nVojtěch Kubinčák (* 4. února 1979 v Mostě) je český hokejový útočník hrající za tým HC Bak Trutnov.\n\n\n"}
{"id": "631667", "url": "https://cs.wikipedia.org/wiki?curid=631667", "title": "Toblach", "text": "Toblach\n\nToblach ( ) je obec v Jižním Tyrolsku v Itálii. Nachází se v Pustertalu na rozhraní Dolomit a pohoří Rieserferner v nadmořské výšce 1256 m n. m. (centrum obce).\n\nPrvní písemná zmínka pochází z roku 827.\n\n\n"}
{"id": "631670", "url": "https://cs.wikipedia.org/wiki?curid=631670", "title": "Cassiodorus", "text": "Cassiodorus\n\nCassiodorus Senator, plným jménem \"Flavius Magnus Aurelius Cassiodorus Senator\" (488 \"Scylacium\", Squillace v Kalábrii – 583 tamt.) byl římský křesťanský filosof, encyklopedista, ministr gótského císaře Theodoricha a mnich. Významně se zasloužil o přenesení antické vzdělanosti do středověku.\n\nCassiodorus pocházel z vážené senátorské rodiny, která původně pocházela ze Sýrie a v Itálii zbohatla. Už mezi jeho předky byla řada vysokých císařských úředníků a Cassiodorus byl už roku 507 ve velmi mladém věku jmenován kvestorem císařského paláce (\"Quaestor sacri palatii\"), což byl v té době druhý nejvyšší úřad. Jeho úkolem bylo sepisovat císařské výnosy a zákony a byl také členem \"consistoria\", jakési vlády. Později zastával i další vysoké úřady: v letech 523-527 byl \"magister officiorum\" (po Boëthiovi) a po smrti císaře Theodericha roku 526 \"praefectus praetorio\", což byl vůbec nejvyšší civilní úřad. Ve všech těchto úřadech se Cassiodorus snažil mírnit napětí mezi římskou aristokracií a gótskými panovníky, mezi katolíky a ariány.\n\nKdyž začal východořímský císař Justinián I. dobývat zpět Itálii a po smrti gótského krále Athalaricha vypukly boje o trůn, stáhl se Cassiodorus z veřejného života. S papežem Agapétem domluvil zřízení teologického učiliště v Římě, což se však nezdařilo. Pobýval pak v Ravenně a od roku 537 v Konstantinopoli. Jako téměř sedmdesátiletý se roku 554 vrátil na rodinné majetky v jižní Kalábrii a blízko svého rodného Scylacia (dnes Sqillace) založil klášter Vivarium, do něhož podle některých zpráv sám vstoupil.\n\nKlášter založil podle zásad Jana Cassiana a chtěl západnímu mnišství dát podobně hluboký teologický základ, jaký mělo východní mnišství. V Cassiodorově době byla značná část starověké literatury už ztracena a je jeho velikou zásluhou, že se spolu s dalšími (například Boethiem a Symmachem) přičinil o záchranu zbytku. Péči o literaturu uložil jako hlavní úkol mnichům svého kláštera a napsal pro ně jakousi příručku, \"Institutiones divinarum et saecularium litterarum\", s přehledem starověké latinské literatury a návodem k jejímu opisování a šíření. I když klášter Vivarium brzy zanikl, úlohu převzala řada dalších. Ještě ve věku více než 90 let napsal Cassiorous knihu o ortografii, k níž připojil seznam svých spisů.\n\nCassiodorus a jeho žáci se pokládají za tvůrce středověkého školního curricula Sedmi svobodných umění. Jeho \"Dějiny Gótů\", které napsal na přání krále Therodoricha, se ztratily a zachoval se jen jakýsi výtah v Jordanově spise \"Getica\" Vedle gramatických spisů se zachovala stručná „Kronika“, sahající až do roku 519, významná sbírka úředních dopisů a výnosů \"Variae\", kniha o dějinách církve (\"Historia ecclesiastica tripartita\", společně s Epifaniem Scholastikem), výklad biblických Žalmů a úvod do studia Bible.\n\n\nSebrané spisy:\n\n"}
{"id": "631699", "url": "https://cs.wikipedia.org/wiki?curid=631699", "title": "Centrum Simona Wiesenthala", "text": "Centrum Simona Wiesenthala\n\nCentrum Simona Wiesenthala (\"Simon Wiesenthal Center\", zkratka SWC) je mezinárodní židovská organizace pro lidská práva, jejíž hlavní snahou je postupná náprava světa, \"Tikkun olam\". Bylo založeno v roce 1977 a pojmenováno po \"lovci nacistů\" Simonu Wiesenthalovi. Má sídlo v Los Angeles.\n\nCílem organizace je ochrana tolerance a porozumění mezi lidmi prostřednictvím aktivního zapojení, informování a vzdělávání široké veřejnosti. Zabývá se i bojem proti rasismu, antisemitismu a terorismu. Prosazuje dodržování lidských práv a lidské důstojnosti, šíří poučení vyplývající z holokaustu a společně se státem Izrael celosvětově chrání bezpečnost Židů.\"\nStředisko je zaregistrováno jako Nevládní organizace (NGO) při OSN, UNESCO a Radě Evropy.\n\nZakladatelem a ředitelem centra je rabín Marvin Hier, místopředsedou rabín Abraham Cooper. Výkonným ředitelem je rabín Meyer H. May.\n\nOd svého založení spolupracuje se soukromými i veřejnými institucemi, včetně vlády USA a jiných států.\n\nVzdělávací odnoží Centra je Muzeum Tolerance založené v roce 1993. Každoročně přivítá na 350 000 návštěvníků. Muzeum sponzoruje mimo jiné i tyto programy:\n\nCentrum tolerance se sídlem v New Yorku je profesionální školicí zařízení, jež se zaměřuje na vzdělávací pracovníky, strážce zákona a státní úředníky.\n\nSídlem Centra Simona Wiesenthala je v Los Angeles. Další pobočky jsou v New Yorku, v Miami, v Jeruzalémě, v Paříži a v Buenos Aires.\n\nV knihovně Centra v Los Angeles je uloženo asi 50 000 knih a materiálů na jiných nosičích. Kromě toho jsou ve zdejším archivu uloženy fotografie, deníky, dopisy, umělecká díla a vzácné knihy, jež jsou k dispozici pro výzkumné pracovníky, studenty a další zájemce.\nVelké množství dokumentů si lze prohlížet on-line (na webu pod Museum of Tolerance, Multimedia Learning Center, Special Collections).\nOperace poslední šance (Operation Last Chance) je mezinárodní kampaň Centra Simona Wiesenthala, jejíž snahou je vypátrat a dostat před soud nacistické válečné zločince, dřív než poklidně zemřou přirozenou smrtí.\n\n"}
{"id": "631723", "url": "https://cs.wikipedia.org/wiki?curid=631723", "title": "Agata Buzková", "text": "Agata Buzková\n\nAgata Bronisława Buzková (nepřechýleně \"Buzek\"; * 20. září 1976 v Pyskowicích v Hlivickém okrese v Polsku) je polská herečka.\n\nBuzková je dcerou polského politika Jerzyho Buzka, někdejšího předsedy Evropského parlamentu. V mládí prodělala dětskou obrnu, kterou si vyléčila v Německu. Po studiích na divadelní škole ve Varšavě se přestěhovala do Paříže, kde se živila jako modelka.\n\nBuzková vyhrála v roce 2003 kategorii nejlepší vedlejší ženská role Polských filmových cen a ocenění \"Shooting Star\" na Berlínském mezinárodním filmovém festivalu 2010.\n\nZa filmový snímek \"Druhá strana mince\" z roku 2010 získala cenu za nejlepší ženskou hereckou roli na MFF polských filmů v Gdyni.\n\n"}
{"id": "631726", "url": "https://cs.wikipedia.org/wiki?curid=631726", "title": "Hadden Clark", "text": "Hadden Clark\n\nHadden Irving Clark (* 31. července 1952), přezdívaný \"Nenasytný tuňák\", je americký sériový vrah, kanibal a podvodník.\n\nHadden Clark se narodil ve městě Troy ve státě New York. Rodina byla zámožná, ale dysfunkční, jeho rodiče byli alkoholici, kteří své děti fyzicky i psychicky týrali. Clarkovi dva bratři jsou v současnosti za mřížemi za vraždu a domácí násilí.\n\nClarkova matka oblékala Haddena do dívčích šatů, když byl opilý, proto se později považoval za transgendera a transvestitu. V dětství se u něho projevovali sadistické sklony, mučil zvířata a šikanoval mladší děti.\n\nV dospělosti se nechal najmout jako kuchař do různých hotelů, restaurací a výletních parníků. Nakonec však byl vyhozen za krádeže. Později vstoupil do námořnictva Spojených států, odkud však byl také vyhozen, když mu byla diagnostikována paranoidní schizofrenie. Nakonec se usadil v Marylandu, kde žil jako bezdomovec.\n\nClark později prohlašoval, že zabíjet začal již jako teenager, přesto jeho první doloženou obětí byla jeho šestiletá sousedka Michelle Dorrová, kterou zabil 31. května 1986. Nejprve ji ubodal a pak měl sex s její mrtvolou. Nakonec ji vykuchal všechny vnitřnosti. Clark tehdy nebyl podezříván, policie obvinila z činu dívčina otce.\n\nV roce 1992 zavraždil Clark Lauru Houghtelingovou, u níž pracoval jako zahradník. Za několik dní byl zatčen a obviněn.\n\nK vraždě mladé ženy se přiznal a byl odsouzen ke 30 letům vězení. V roce 1999 byl obviněn z vraždy Michelle Dorrové. Dokazování bylo složité, museli svědčit i spoluvězni, kterým se Clark svými činy rád chlubil. Do trestu mu bylo tak přidáno dalších 30 let, plus dalších 10 let za krádeže. Tento rozsudek se de facto rovná doživotnímu rozsudku.\n\n"}
{"id": "631735", "url": "https://cs.wikipedia.org/wiki?curid=631735", "title": "Teorie odpovědi na položku", "text": "Teorie odpovědi na položku\n\nTeorie odpovědi na položku (Item Response Theory), zkráceně IRT, je v psychometrii paradigma pro vytváření, analýzu a skórování testů, dotazníků a podobných nástrojů pro měření schopností, postojů a dalších proměnných. Je založena na aplikaci souvisejících matematických modelů pro testování dat. Jde o jeden z paralelních přístupů vedle klasické testové teorie (CTT, Classical Test Theory) nebo Teorie zobecnitelnosti (Generalizability theory). Oproti CTT nabízí řadu výhod, ale má striktnější podmínky pro své využití.\n\nPojmenování \"teorie odpovědi na položku\" vychází z jejího zaměření na položku a její vlastnosti, zatímco klasická testová teorie se položkami zabývá v kontextu konkrétního testu, jehož je součástí. Termínu \"položka\" je použito, neboť mnoho testových otázek není otázkami v pravém slova smyslu, může se jednat o multiple choice s více špatnými a správnými odpověďmi, běžné jsou též výroky v dotaznících umožňující respondentovi vyjádřit míru souhlasu, nebo skórování symptomů pacienta jako přítomných či nepřítomných. IRT vychází z myšlenky, že pravděpodobnost správné/určité odpovědi je matematickou funkcí respondenta a parametrů položky. Parametr respondenta se nazývá latentní rys nebo schopnost. Může například představovat inteligenci respondenta či sílu jeho postoje. Parametry položky mohou zahrnovat obtížnost, rozlišovací schopnost (odchylku či korelaci) a uhádnutelnost. \n\nJedny z prvních prací zabývajících se IRT se začaly postupně objevovat v 50. a 60. letech. Mezi tři nejvýznamnější průkopníky této teorie patří psycholog, odborník na psychometrii, Frederic M. Lord, dále dánský matematik Georg Rasch a rakouský sociolog Paul Felix Lazarsfeld, kteří nezávisle na sobě uskutečnili paralelní výzkumy. K rozšíření IRT však došlo až v letech 70. a 80., tedy v době, kdy byl vědcům usnadněn přístup k osobním počítačům a jejich možnostem nezbytným pro využití IRT. \n\nÚčelem IRT je, mimo jiné, poskytnout systém pro evaluaci hodnotících prací a individuálních položek těchto prací. Nejčastější uplatnění nachází IRT ve vzdělávání, kde je v rámci psychometrie využívána na vytváření a zdokonalování (zkouškových) testů, zachovávání již vytvořených testových položek a vyrovnávání obtížnosti testů vytvořených v rámci jedné série (umožňuje například srovnání mezi výsledky v průběhu určitého času).\n\nIRT modely bývají často také označovány jako \"modely s latentními rysy\" (latent trait models). Termín \"latentní\" je používán jako zdůraznění, že nespojité odpovědi na položku jsou považovány za \"pozorovatelné manifestace\" hypotetizovaných rysů, konstruktů, či atributů ne přímo pozorovaných, ale takových, jež musí být vydedukovány z manifestovaných odpovědí. Modely s latentními rysy byly vytvořeny v sociologii, ale ve skutečnosti jsou identické s IRT modely. Ostatně i v rámci CTT je úroveň této latentní proměnné označována jako \"true score\".\n\nObecně je IRT považována za vylepšení klasické testové teorie (CTT). Pro úlohy, které mohou být uskutečněny pomocí CTT, poskytuje IRT větší flexibilitu a propracovanější informace. Některé aplikace, jako například počítačové adaptivní testování, jsou umožněny pouze pomocí IRT a nemohou být adekvátně využity s pomocí CTT. Další výhodou IRT oproti CTT je vyšší reliabilita hodnocení. \n\nIRT pracuje se třemi předpoklady:\n\nTento rys je považován za měřitelný na škále (tento předpoklad vychází již z pouhé existence samotného testu). Typicky se umisťuje na standardní škálu s průměrem 0 a směrodatnou odchylkou 1. Nezávislost položek znamená, že nejsou v žádném vzájemném vztahu, s výjimkou toho, že měří stejný rys, který odpovídá předpokladu lineárnosti, ale samostatně, neboť vícerozměrnosti mohou být způsobeny dalšími problémy. Téma rozměrnosti je často zkoumáno faktorovou analýzou, zatímco IRF je stavebním kamenem IRT a je tak centrem mnoha výzkumů a odborných publikací.\n\nIRF udává pravděpodobnost, s jakou respondent na určité znalostní úrovni odpoví správně. U osob na nižší znalostní úrovni je pravděpodobnost nižší, zatímco u osob na vyšší úrovni je pravděpodobnost správné odpovědi naopak vyšší. Například studenti s nadprůměrnými výsledky v matematice mají vysokou pravděpodobnost, že odpoví na položku z matematiky správně. Přesná hodnota pravděpodobnosti závisí, mimo jiné, na množině \"parametrů položek\". V případě logistického \"modelu se třemi parametry\" (Three parameter logistic model -3PL), pravděpodobnost správné odpovědi na položku \"i\" je: \n\nkde Φ je parametr respondenta (schopnosti) a formula_2, formula_3 a formula_4 jsou parametry položky.\nParametry položky determinují tvar IRF a v některých případech mají i přímé vysvětlení. Parametr formula_3 představuje obtížnost. Je bodem na θ, kde IRF dosahuje maximální strmosti. Je nutno poznamenat, že tento model měří obtížnost položky a rysy respondenta v rámci jednoho kontinua. \nParametr formula_2 představuje rozlišovací schopnost položky, tj. míru do jaké položka rozlišuje respondenty v různých oblastech latentního kontinua. Tento parametr charakterizuje zakřivení IRF v jejím maximu. Například pokud formula_7, znamená to průměrnou rozlišovací schopnost, respondenti na nižší úrovni schopností odpoví s menší pravděpodobností správně než respondenti na vyšší úrovni. \nPro položky typu multiple choice je využíváno parametru formula_4. Je využíván při pokusech analyzovat dopad tipování na pravděpodobnost správné odpovědi. Indikuje pravděpodobnost, že jedinci na nízké úrovni schopností dosáhnou správné odpovědi náhodně, matematicky vyjádřeno jako nízká asymptota. U čtyřpoložkového multiple choice existuje pravděpodobnost 1/4, že respondent s velmi nízkou úrovní schopností uhodne správnou odpověď, a tudíž formula_4 bude přibližně 0,25. Tento přístup předpokládá, že všechny položky jsou stejně přesvědčivé, neboť pokud by jedna položka nedávala vůbec smysl, byl by i respondent na nízké úrovni schopen tuto položku předem vyloučit, a tak odhadovací metody založené na IRF parametru berou tuto možnost v úvahu a provádějí odhad formula_4 na základě dat získaných pozorováním.\n\nObecně lze IRT modely roztřídit do dvou skupin: jednorozměrné (lineární) a vícerozměrné. Jednorozměrné modely vyžadují pouze jediný rys (schopnost), označovaný jako θ. Vícerozměrné IRT modely vytvářejí hypotézy odpovědí na základě několika různých rysů. Nicméně, vzhledem ke značně zvýšené složitosti, většina IRT výzkumů a aplikací využívá jednorozměrný model.\n\nIRT modely mohou být též kategorizovány na základě počtu skórovaných odpovědí. Typické multiple choice položky jsou \"dichotomií\". Přestože zde mohou být čtyři či pět možností, stále jsou skórovány jako správné/ nesprávné (dobře/ špatně). Další skupina modelů využívá \"polytomní\" výstupy, kde je každé odpovědi přiděleno skóre různé hodnoty. Nejčastější jsou položky Likertovatypu, např. „Ohodnoťte na škále od 1 do 5.“\n\nDichotomní IRT modely jsou označovány na základě počtu použitých parametrů. Model využívající tři parametry je pojmenován 3PL. Dvouparametrový model (2PL) předpokládá data s minimální uhádnutelností, ale s položkami lišícími se v obtížnosti (formula_3) a rozlišovací schopnosti (formula_2). Jednoparametrový model (1PL) předpokládá minimální uhádnutelnost a stejnou rozlišovací schopnost položek, a tudíž jsou položky charakterizovány jediným parametrem (formula_3). Teoreticky lze hovořit ještě o čtyřparametrovém modelu s horní asymptotou. Ten se však vyskytuje pouze zřídka. Toto pojmenování může být poměrně matoucí, neboť uspořádání parametrů není v abecedním pořadí. Model 1PL využívá parametr (formula_3), model 2PL využívá (formula_3) a (formula_2), model 3PL je rozšířen ještě o parametr (formula_4).\n\nModel 2PL je shodný s modelem 3PL pokud formula_4=0 a je vhodný pro testování položek, kde je velmi nepravděpodobný pokus uhádnout odpověď, jako například u položek měřících postoje. Uhádnutelnost není relevantní například v případě položek jako „Mám ráda/a broadwayské muzikály“, kde je možnou odpovědí souhlas či nesouhlas.\n\nModel 1PL považuje nejen uhádnutelnost za irelevantní, ale také předpokládá, že jsou si všechny položky rovny z hlediska \nrozlišovací schopnosti. Každý jednotlivý rys je tak analogický k jednotlivých faktorům ve faktorové analýze. \n\nRaschův model je velmi často považován za jednoparametrový IRT model, ale ve skutečnosti se jedná o naprosto odlišný přístup ke konceptualizaci vztahu mezi daty a teorií. IRT předpokládá, že model bude odpovídat datům získaným při výzkumu, kdežto Raschova perspektiva vyžaduje, aby data odpovídala modelu. Operačně, to znamená, že z perspektivy IRT by byl k použití vybrán jeden z IRT modelů založený na důležitém aspektu dat, zatímco přístup Rasche vyžaduje, aby latentní rys odpovídal Raschovu modelu, takže nevhodně užité reakce vyžadují diagnózu důvodu pro nevhodné užití, a mohou být vyloučeny z datového souboru. Je nutno podotknout, že tato Raschova perspektiva je v protikladu k výzkumnému přístupu vědeckých metod, které předpokládají, že teorie nebo model by měly být vyhodnocovány a inovovány na základě dat, ale odpovídá potvrzujícímu přístupu, kde je model hypotetizován již před sběrem dat a odpovídající model je taky využíván pro potvrzení hypotézy. Stejně jako v každé potvrzující analýze, je třeba dbát na to, aby se zabránilo zaujatosti. \nHlavní bod rozporu je ve využití parametru uhádnutelnosti. Dle IRT přístupu je uhádnutelnost přítomna v testech typu multiple choice, a tudíž je do výpočtu zařazen i parametr uhádnutelnosti. Naproti tomu Raschův přístup předpokládá, že hádání k datům přidává nahodilý šum. \n\nDvou- či tříparametrové modely jsou vhodné k analýze rozsáhlých dichotomiích souborů dat, kde hraje uhádnutelnost podstatnou roli, rozsáhlé pilotní testování za účelem identifikace nízké rozlišovací schopnosti není možné. Jediným požadavkem je odhad schopností respondenta. Mimo rozsáhlé měřítko standardizovaných testů Raschův model umožňuje analyzovat menší soubory dat než mnohem komplexnější IRT modely a zajištění invariantních nezávislých vzorků při měření má velké praktické a teoretické výhody.\n\nU všech druhů modelů je důležité vyhodnotit, zdali je model vhodný pro konkrétní typ dat. Pokud položka nevyhovuje žádnému typu modelů z důvodu její nízké kvality, například z důvodu zavádějícího distraktoru v testu typu multiple choice, měly by být takové položky z testu odstraněny a přepsány. Pokud se setkáme s větším množstvím nevyhovujících položek, je třeba znovu zvážit validitu testu a případně upravit některé specifikace testu. Nevyhovující položky tak poskytují neocenitelný diagnostický nástroj pro tvůrce testů, který umožňuje vytvářet hypotézy, na nichž jsou založeny testové specifikace pro empirické testování dat. \n\nExistuje několik metod pro posuzování vhodnosti, jako například chi-square statistika (Χ²_rozdělení), nebo její standardizovaná verze. Dvou- a tříparametrové IRT modely upravují rozlišovací schopnost položek a zajišťují, že model odpovídá lépe datům. Tyto odpovídající statistiky postrádají potvrzující diagnostickou hodnotu, kterou nacházíme u jednoparametrových modelů, kde je idealizovaný model určen předem. \nData nemohou být odstraněna na základě nevhodnosti modelu, ale spíše na základě diagnostikování relevantního důvodu pro nevhodnost modelu, jako například pokud řešitel anglicky psaného vědeckého testu není rodilým mluvčím. O takovém kandidátovi lze argumentovat, že nepatří do stejné skupiny osob v závislosti na počtu rozměrů testu a ačkoli parametr IRT je argumentován jako nezávislý na vzorku, nejsou tyto osoby nezávislou populací, a tudíž tato nevhodnost je relevantní při výstavbě testu a neruší platnost testu nebo modelu. Takový přístup je základní pomůckou validace. Ve dvou- a tříparametrových modelech, kde je psychometrický model přizpůsoben datům, musí být budoucí administrace testu zkontrolována zdali odpovídá modelu využitému při počáteční validaci, aby byla potvrzena hypotéza, že skóre z každé další administrace lze generalizovat i na další administrace. Pokud je pro každou administraci určen jiný model, aby data co nejlépe modelu odpovídala, dochází poté k měření různých latentních rysů a testové skóre nelze v rámci administrací považovat za srovnatelné.\n\nJedním z největších přínosů teorie odpovědi na položku je rozšíření konceptu reliability. Tradičně reliabilita odkazuje k přesnosti měření (tj. k míře do jaké je měření bez chyb). A tradičně je měřena pomocí jediného indexu, definovaného různými způsoby, jako například poměr mezi skutečným a pozorovaným rozptylem skórů. Tento index je užitečný při charakterizování průměrné spolehlivosti testu, například za účelem porovnávání dvou testů. IRT však objasňuje, že přesnost není jednotná napříč spektrem testových skórů. Například skóry na okrajích testového rozsahu jsou častěji spojovány s chybami, než skóry blíže ke středu.\n\nTeorie odpovědi na položku překračuje koncept položky a testové informace, aby nahradila reliabilitu. Informace je také funkcí parametrového modelu. Například, dle Fischerovy informační teorie, položka informace v modelu 1PL pro data s dichotomní odpovědí, je jednoduše pravděpodobností správné odpovědi násobená pravděpodobností nesprávné odpovědi, nebo \n\nStandardní chyba měření je reciproční s testovou informací daného latentního rysu: \n\nZ toho vyplývá, že čím více informací, tím menší chyba měření.\n\nV dalších modelech, jako jsou dvou- a tříparametrové modely, hraje důležitou roli parametr rozlišovací schopnosti. Položka informační funkce pro dvouparametrový model je: \n\nObecně má informační křivka položky tvar zvonu. Vysoce rozlišující položky mají vysokou a úzkou informační křivku, která významně přispívá informačně, avšak pouze v úzkém rozsahu. Položky s nízkou rozlišovací hodnotou poskytují méně informací, ale v širším rozsahu.\n\nPole informací položek mohou být využita ke zjištění nakolik informace položky přispívá a jak velkou část skórovací škály tvoří. Z důvodu nezávislosti položek na vlastnostech testu, je informační funkce položky pouze doplňkovou. To znamená, že informační funkce testu je suma informačních funkcí položek v daném testu. Použití této vlastnosti s obsáhlou baterií položek může velmi dobře formovat informační funkci testu a umožnit tak velmi přesnou regulaci chyb měření. \n\nÚstředním tématem psychometrických teorií a hlavním rozdílem mezi CTT a IRT je popis přesnosti testových skórů. Zjištění IRT ukazují, že CTT koncept spolehlivosti je pouhým zjednodušením. Na místo spolehlivosti, IRT nabízí informační funkci testu, která ukazuje míru přesnosti při různých hodnotách theta. \n\nTyto výsledky umožňují (potenciálně) pečlivě formovat úroveň spolehlivosti pro různé rozsahy schopností skrze pečlivý výběr položek. Například v případě certifikačního testu, kde jsou pouze dvě možnosti – test udělat či neudělat, a kde je tedy absolutní hodnota skóre nepodstatná, lze vytvořit velmi efektivní test pomocí výběru takových položek, jejichž vysoká informační hodnota se pohybuje v oblasti hraničního skóre pro složení zkoušky. Tyto položky většinou odpovídají těm položkám, jejichž obtížnost je zhruba stejná jako je hraniční skóre pro úspěšné vykonání testu.\n\nOsobní parametr θ reprezentuje úroveň latentního rysu jedince, kterým je lidská schopnost nebo vlastnost měřená v testu. Tou může být kognitivní schopnost, fyzická schopnost, dovednost, znalost, postoj, osobnostní charakteristika, atd. \n\nOdhad osobního parametru, „skóre“ v IRT testu , je vypočítáváno a interpretováno velmi odlišným způsobem ve srovnání s tradičním skórováním, jako je například počet či procento správných odpovědí. Celkový součet počtu správných odpovědí jednotlivce není skutečným skórem, na základě IRF vede spíše k hodnocení skóre, pokud model obsahuje i položku rozlišovacího parametru. Toho je v podstatě dosaženo znásobením funkce odpovědi na položku pro každou položku zvlášť, čímž získáváme \"funkci pravděpodobnosti\", jejímž maximem je \"maximum pravděpodobnosti odhadu\" θ. Toto maximum je nejčastěji odhadováno pomocí IRT softwaru používajícího Newton-Raphsonovu metodu. Přestože skórování je s IRT mnohem sofistikovanější, pro většinu zkoušek je (lineární) korelace mezi theta odhadem a tradičním skóre velmi vysoká; často 0,95 nebo i větší. Graf skóre IRT oproti tradičnímu skóre vykazuje tvar ogivy naznačující, že IRT odhaduje samostatné jednotlivce na hranicích škály více než v jejím středu. \n\nPodstatným rozdílem mezi CTT a IRT je zacházení s chybou měření, označovanou jako \"standardní chyba měření\". Všechny testy a dotazníky jsou nepřesné nástroje, nikdy nemůžeme zjistit respondentovo \"skutečné skóre\" (true score), spíše pouze odhadovat na základě \"pozorovaného skóre\" (observed score). Existuje určitá míra náhodné chyby, která může posunout pozorované skóre výše či níže oproti skutečnému skóru. CTT předpokládá, že množství chyb je stejné pro každého testovaného, podle IRT je toto množství proměnlivé. \n\nIRT nevyvrací lidský vývoj a možnosti zdokonalování ani nepředpokládá, že úroveň latentních rysů je pevná. Člověk se může naučit dovednostem, znalostem či dokonce „schopnosti skládání testů“ (test-taking skills), která může vést k dosažení vyššího skutečného skóre. Ve skutečnosti se část IRT výzkumu zaměřuje na měření změn úrovni latentního rysu. \n\nKlasická teorie testů (CTT) a IRT pracují do značné míry se stejnou problematikou, ale z hlediska teorie představují odlišné subjekty, a tudíž využívají různé metody. I když tato dvě paradigmata jsou obecně konzistentní a doplňují se, existuje mezi nimi několik rozdílu:\n\n\nČeská terminologie čerpána z: \n\n\n\n"}
{"id": "631739", "url": "https://cs.wikipedia.org/wiki?curid=631739", "title": "Gramatikalizace", "text": "Gramatikalizace\n\nGramatikalizace je druh jazykové změny, kdy dochází k desémantizaci lexikální jednotky, jež nabývá gramatického významu.\n\nPříkladem gramatikalizace je vytvoření perifrastického budoucího času ve španělštině pomocí slovesa \"ir\" (jít), např. \"voy a cantar\" (zazpívám, hodlám zpívat), nebo jednoduchého budoucího času \"cantaré\" (budu zpívat, od \"cantar he\" neboli musím zpívat), nebo složený budoucí čas pomocí slovesa \"chtít\" v některých jihoslovanských jazycích (po vzoru románských jazyků Balkánu). Gramatikalizace probíhá často postupně přes mezistupně, např. srbština a chorvatština časují pomocné sloveso \"hteti\" (např. \"ću se javiti\", resp. \"javiću se\" \"ozvu se\"), zatímco makedonština tuto konstrukci zjednodušila a z pomocného slovesa se procesem gramatikalizace stala částice \"ќе\" se stejným tvarem pro všechny osoby, např. \"ќе дојдам\" (přijdu).\n\nObecně lze říci, že gramatikalizací se z autosémantických lexikálních jednotek stávají gramatické jednotky bez sémantiky, jež se následně stanou klitiky a ještě později afixy, čímž se z analytického jazyka stane jazyk aglutinační.\n\nV jazycích, v nichž dochází k úbytku flexe, dochází kvůli identifikaci jmenných frází a vyjádření gramatických funkcí, jež dříve identifikovaly pády, k vytvoření určitého a někdy i neurčitého členu. Určitý člen zpravidla vzniká desémantizací z ukazovacích zájmen, např. \"вода\" vs. \"водата\" v makedonštině. Proměna zájmen v členy je jedním z gramatikalizačních kanálů v rámci teorie příznakovosti.\n\nVe slovanských a baltských jazycích se kategorie určitosti vyvinula u adjektiv připojením sufixu \"*jis\", např. lit. \"baltas\" vs. \"baltasis\" < \"baltas+jis\" \"bílý\" (por. lat. zájmeno \"is\"). Staroslověnština tuto kategorii důsledně rozlišovala. V češtině se dlouhá (původně určitá) adjektiva prosadila v atributivních vazbách, krátká v predikativních (\"čtená kniha vs. \"kniha je čtena).\n\nJazyky s flexí zpravidla tvaroslovně odlišují podmět od přímého předmětu (na rozdíl např. od angličtiny). Ve většině jazyků se označení přímého předmětu (pádová koncovka nebo aglutinační sufix) vyvinulo ze sémanticé funkce alativu, a to zpočátku selektivně jen pro životná substantiva. Např. v indoevropštině koncovka akuzativu \"-m\" původně označovala směr (jak je zachováno v latině a jiných archaických indoevropských jazycích, např. \"domum ire\" \"jít domů\", \"Romam\" \"do Říma\" apod.). Jedná se o univerzální tendenci gramatického systému, např. v ajmarštině se alativem označuje (podobně jako dříve v indoevropštině) životný komplement slovesa (\"wawar uñjta\" \"vidím dítě\" oproti \"ut uñjta\" \"vidím dům\"). Tato změna jazykového systému je motivována faktem, že životná podstatná jména jsou v naprosté většině případů ve větě konatelem (který typicky odpovídá podmětu a je nepříznakový), takže jejich použití ve funkci patiensu je v zájmu jednoznačnosti nutné explicitně odlišit). V jazycích bez nominální flexe jsou gramatické funkce u přechodných sloves vyjadřovány slovosledem nebo dodatečnou morfosyntaktickou značkou, jako kupříkladu v bulharštině a makedonštině (jež u substantiv flexi téměř nemají), např. \"Момчето ја сака Марија\" \"Chlapec miluje dívku\" vs. \"Марија ја сака момчето\" \"Dívku miluje chlapec\".\n\nReanalýza je gramatikalizační proces, kdy nějaká konstrukce mění nebo ztrácí sémantický význam (a rozšiřuje pole působnosti). Příkladem je posesivní minulý čas v makedonštině:\n\n\nZatímco původně bylo příčestí \"napisanu\" přívlastkem podstatného jména \"kniha\", po reanalýze je součástí složeného predikátu \"imam napisano\" (kde \"imam\" se stává pomocným slovesem).\n\nDalším příkladem je užití osobního zájmena ve třetím pádě jako přivlastňovacího, např. mak. \"татко ми\" \"můj otec\", vl. \"dada-nju\" \"moje matka\". Zájmeno původně bylo aktantem slovesa (např. mak. \"татко ми е дојден\" \"můj otec přišel\", vl. \"dada-nju vine\") a bylo reanalyzováno jako závislé na substantivu, resp. jmenné frázi. K tomuto případu reanalýzy přispěl také fakt, že v jazycích Balkánu splynul genitiv s dativem.\n\nVšechny živé jazyky světa se dále vyvíjejí (mění), přičemž lze pozorovat univerzální tendenci, že striktně analytické jazyky přecházejí v aglutinační, aglutinační v syntetické a syntetické (flektivní) se vrací k analytické struktuře. Například praugrofinština se rozvinula z analytického jazyka v dnešní aglutinační ugrofinské jazyky, deklinace makedonštiny se změnila ze syntetické v analytickou, čínština je momentálně ve fázi přechodu k typu aglutinačnímu atd. (podobně například i angličtina ztratila postupem času flexi; původní časování je dochováno u řady nepravidelných sloves). Celý typologický cyklus je doložen u egyptštiny (koptštiny), kde je historicky doložena podoba jazyka v rozpětí několika tisíciletí.\n\nModerní keltské jazyky mají iniciální mutaci s gramatickou (morfosyntaktickou) funkcí, např. velšsky \"dyn teg\" \"dobrý muž\" vs. \"merch deg\" \"dobrá dívka\"). Počáteční mutace vznikla foneticky, v tomto příkladě asimilací neznělých souhlásek mezi dvěma samohláskami: \"*donjos tekos > *donjos tegos\" vs. \"*merka teka > *merka dega\". Po zániku jmenné deklinace (pádových koncovek) zůstaly výše uvedené formy.\n"}
{"id": "631740", "url": "https://cs.wikipedia.org/wiki?curid=631740", "title": "Martin Frk", "text": "Martin Frk\n\nMartin Frk (* 5. října 1993, Budíkov, Česká republika) je český hokejový útočník hrající v týmu Los Angeles Kings v severoamerické lize National Hockey League (NHL). Byl členem české juniorské hokejové reprezentace na MS juniorů 2011 v USA. Je držitelem nejtvrdší střely NHL i AHL. Na AHL All Stars Game 2020 vyslal ránu o rychlosti 175,7 km/h. Překonal tak o 0,6 km/h světový rekord Zdena Cháry z roku 2012.\n\nNarodil se v Budíkově, jeho rodina se v roce 1997 ale přestěhovala do Bochova, kde až do dorosteneckého věku nastupoval za fotbalový tým Bochova. Věnoval se ale především lednímu hokeji, se kterým začal ve 3 letech. Lední hokej hrál za Karlovy Vary ve kterých prošel jak dorostem, tak juniorským výběrem.\n\nOd roku 2007 reprezentoval Českou republiku v kategorii do 16 let a od roku 2009 reprezentoval v kategorii do 17 a 18 let. Od sezóny 2010-11 nastupoval i v juniorské reprezentaci, ve které reprezentuje i na MS juniorů 2011.\n\nV létě 2010 byl vybrán ve vstupním draftu KHL na celkově 24. místě týmem HC Jugra Chanty-Mansijsk a ve vstupním draftu CHL na celkově 3. místě týmem Halifax Mooseheads. Po tomto draftu se rozhodl odejít do Halifaxu. Proti tomu protestovaly Karlovy Vary, protože s ním měli podepsanou smlouvu až do roku 2013 a trenér Antonín Stavjaňa s ním do budoucna počítal jako s velkou nadějí pro tým dospělých. Karlovy Vary adresovaly stížnosti k českému hokejovému svazu i k mezinárodní federaci. Nakonec spor vyhrály a poté, co hrozilo, že se Martin Frk bude muset vrátit, zaplatil Halifax odstupné v hodnotě 200 000 dolarů (asi 4 000 000 korun). S Halifaxem tedy posléze podepsal smlouvu do roku 2013.\n\nObdivuje hokejistu Alexandra Ovečkina a nejraději má film Hokejový zázrak a k jídlu kuřecí maso s rýží.\n\n"}
{"id": "631749", "url": "https://cs.wikipedia.org/wiki?curid=631749", "title": "Kunratice (zámek)", "text": "Kunratice (zámek)\n\nZámek Kunratice je architektonická památka ve stejnojmenné pražské čtvrti, chráněná jako kulturní památka České republiky. Přiléhá k němu zámecký park, který je v současnosti z části veřejnosti přístupný. \n\nExistence tvrze v Kunraticích je doložena k roku 1336. Později ji zakoupil Václav IV. Patrně roku 1688 za Františka Václava Čabelického ze Soutic byl na místě vystavěn raně barokní zámek. V roce 1721 Kunratice získal Jan Arnošt von Goltz povýšený roku 1724 na barona a roku 1731 na hraběte. Za jeho života došlo k další přestavbě, jejímž pravděpodobným autorem je Václav Špaček. \n\nKolem roku 1830 na zámku proběhla klasicistní přestavba. Koncem 19. století pak hospodářský dvůr poškodil rozsáhlý požár, po kterém čekala zámek brzy další rekonstrukce. Tu měl dle dochovaných dokumentů na starost stavitel František Václavík. V roce 1945 byl zámek zkonfiskován a poslední stavební úprava v roce 1959 odstranila dvouramenné schodiště. Na zámku dodnes sídlí entomologické oddělení Národního muzea (Golčova 1). Jeho areál posloužil v roce 2004 jako jedna z lokací v hororovém fantasy filmu \"Van Helsing\". V prvním desetiletí 21. století proběhla rekonstrukce bočních křídel zámku. \n\nV rámci kulturní památky jsou chráněny tyto části areálu: \n\n\n\n"}
{"id": "631757", "url": "https://cs.wikipedia.org/wiki?curid=631757", "title": "LIBOR", "text": "LIBOR\n\nLondon Inter Bank Offered Rate (anglicky \"londýnská mezibankovní nabízená sazba\", zkracováno jako LIBOR nebo Libor; nezkráceně dříve \"BBA Libor\" či \"bbalibor\", dnes ICE Libor podle instituce, která ji vydává) je průměrná úroková sazba, za niž si banky navzájem jsou ochotny půjčit v krátkodobém horzinotu na londýnském mezibankovním trhu peníze (likviditu). Spolu s EURIBORrem jde o nejpoužívanější referenční úrokovou sazbu na světě. Jsou na ni navázány úrokové míry mnoha bank i deriváty a jiné finanční nástroje v hodnotě nejméně 350 bilionů amerických dolarů. Sazbu sestavovala \"British Bankers' Association\" (Britská bankovní asociace), od roku 2012 sazbu sestavuje americká firma Intercontinental Exchange na základě údajů od 18 členských bank a zveřejňuje je Thomson Reuters každý den v 11:30 londýnského času pro pět různých měn (americký dolar, euro, britská libra, japonský jen a švýcarský frank) a sedm různých dob splatnosti (od jednoho dne až po jeden rok).\n\nUž 16. dubna 2008 The Wall Street Journal přinesl kontroverzní článek a později i celou studii o tom, že některé banky mohly snížit odhady nákladů na půjčky pro účely stanovení LIBORu během tzv. úvěrové krize, což vedlo ostatní k chybným závěrů ohledně jejich finančního zdraví a solventnosti. Britská bankovní asociace jako odpověď na článek uveřejnila tvrzení, že LIBOR byl spolehlivý i během finanční krize a další dohledové orgány zase tvrzení, že neexistuje žádný důkaz o manipulaci s LIBORem. Studie ekonomů Snider a Youle z dubna 2010 teoreticky potvrdila předchozí podezření, ale jako důvod manipulace sazby LIBOR směrem dolů uvedla obrovský zisk portfolia bank, které je nějak spojeno s LIBORem. Například u Citigroup by pokles LIBORu o 0,25 procentního bodu snížil hodnotu ocenění jejich portfolia 963 mil USD na čtvrtinu z důvodů poklesu čistého úrokového výnosu a v případě poklesu LIBORu o 1% by to dokonce ihned generovalo ztrátu téměř 2 mld USD.\n\nGuvernér Bank of England Mervyn King na konci roku 2008 popsal LIBOR Britskému parlamentu slovy \"V mnoha případech je to sazba, za kterou si banky vůbec nepůjčují , ... a není to sazba, za kterou si vůbec někdo půjčuje\". Následně dozorové banky dlouhou dobu jen čekaly s vědomím, že je zde sice možná gigantický problém, ale že se podaří nějak vyřešit. Teprve o tři roky později opět The Wall Street Journal v dubnu 2011 uvedl, že bankovní dozor se zaměřuje na Bank of America, Citigroup a UBS s podezřením, že s LIBORem manipulovaly. O rok později pokročilo podezření směrem k trestnímu stíhání těchto bank.\n\nDůvěryhodnost sazby značně poškodilo odhalení z roku 2012, podle kterého některé členské banky se sazbou dlouhodobě manipulovaly. Manipulace se dopouštěly banky Barclays, UBS, Royal Bank of Scotland, Deutsche Bank, JPMorgan či Citigroup. Banky za tyto aktivity obdržely vysoké pokuty i od několika dohledových orgánů a to až v řádu miliard amerických dolarů.\n\nV hromadné žalobě cca 100 000 amerických vlastníků domů proti 12 největším bankám, které se kvůli (ne vždy jejich) manipulacím LIBORu obohatily, protože zdražily splátky hypoték tím, že v období 2000-2009 se vždy ve dnech fixace většiny hypoték (první den v měsíci) se sazbou manipulovalo směrem nahoru (v průměru o dva body do roku 2007 a o 7 bodů později) žádají žalobci částky od stovek do tisíců dolarů na jeden případ. Předpokládá se, že se tímto banky nezákonně obohatily o stovky milionů dolarů, nebo dokonce o miliardu dolarů.\n\n"}
{"id": "631758", "url": "https://cs.wikipedia.org/wiki?curid=631758", "title": "Markus Reiner", "text": "Markus Reiner\n\nMarkus Reiner (: מרכוס ריינר, žil 5. ledna 1886 – 25. dubna 1976) byl izraelský vědec a jedna z hlavních osob reologie. V roce 1958 mu byla udělena Izraelská cena. Ta je udílena od roku 1953 a patří mezi nejvyšší izraelská státní vyznamenání.\n\nNarodil se v Černovici na Bukovině, v tehdejším Rakousku-Uhersku. Vystudoval stavební inženýrství na Technische Hochschule ve Vídni (Vídeňská technologická univerzita). Po ukončení studií se přestěhoval do Berlína, Essenu, po první světové válce zpět do Černovic a nakonec podnikl aliju do britské mandátní Palestiny, kde pracoval jako stavební inženýr pro mandátní správu. Po založení Izraele se stal profesorem na Technionu v Haifě. Na jeho počest tato univerzita později zavedla Markus Reiner Chair in Mechanics and Rheology.\n\nReiner nebyl pouze klíčovou postavou reologie, ale společně s Eugenem C. Binghamem tento termín zavedl a založil vědeckou společnost pro studium v rámci reologie. Kromě termínu reologie a svých publikací je znám pro Buckingham-Reinerovu rovnici, Reiner-Riwlinovu rovnici, Debořino číslo a efekt čajové konvice.\n\n"}
{"id": "631760", "url": "https://cs.wikipedia.org/wiki?curid=631760", "title": "Sebenenávidějící Žid", "text": "Sebenenávidějící Žid\n\nSebenenávidějící Žid (popř. sebenenávidějící žid) je termín, který se používá k označení Židů, kteří údajně chovají antisemitské názory nebo se angažují v antisemitských akcích. Tento termín se stal známější a používanější po vydání knihy Theodora Lessinga \"Der Jüdische Selbsthass\" (\"Židovská sebenenávist)\" z roku 1930, ale i před etablováním tohoto pojmu (a před příchodem sionistického hnutí) existoval stejný koncept obviňování Židů z toho, že jejich židovství je jim nepříjemné, jinými Židovskými skupinami. Podle Paula Reittera se pojem stal klíčovým synonymem pohany během diskuzí o sionismu za období Studené války i po ní.\n\nPodle akademického autora W. Finlaye označení „sebenenávidějící Žid“ „je často používáno rétoricky k diskreditaci Židů, kteří se liší svým životním stylem, zájmy nebo politickými postoji od jejich obviňovatelů“. Tento termín má dlouhou historii v debatách o roli Izraele v židovské identitě, kdy je používán proti židovským kritikům izraelské vládní politiky. Podle akademického autora Sandera Gilmana, „jedna z nejnovějších forem židovské sebenenávisti je prudká opozice proti existenci státu Izrael“. Gilman označení sebenenávidějící Žid používá i proti Židům, kteří oponují existenci židovského státu (obecně, či v současné podobě). Podle Antony Lermana je sebenenávidějící Žid „naprosto falešný koncept,“ který „neslouží jinému účelu než marginalizovat a démonizovat politické oponenty.“ Ti říkají, že je ve stále větší míře používán coby osobní útok v diskuzích o „novém antisemitismu“. Sociolog Irving Louis Horowitz má za sebenenávidějícího Žida takového Žida, který představuje nebezpečí židovské komunitě.\n\nŽidovsky zaměřená periodika \"The Jewish Week\" a \"The Jerusalem Post\" používají tento termín v mnoha kontextech včetně židovských umělců, kteří ve svém díle vykreslí Židy negativně; jako formu jistého psychologického konfliktu; v článcích o „erozi [židovské] tradice“; a pro Židy kritizující izraelskou politiku či některé konkrétní židovské praktiky. Někdy jsou takto označováni i Židé stavějící se proti vojenským akcím Izraele.\n\nZa sebenenávidějící Židy byli v minulosti označeni například Noam Chomsky, Norman Finkelstein, Max Blumenthal, Ilan Pappe, Susan Sontagová, Richard Falk, John Dugard, Michael Neumann, Gilad Acmon, Jig'al Tumarkin, Tony Judt, Ja'ir Rotstein nebo třeba židovský soudce při OSN, Richard Goldstone a mnoho dalších Židé takto označení berou tento termín mj. jako „patologizaci“ nebo, slovy Martina Gibsona, „obvinění z antisemitismu, které se neujme“.\n\nSpisovatel Philip Roth, který byl za svůj román \"Portnoyův komplex\" z roku 1969 označen za sebenenávidějícího Žida, řekl, že romány se zabývají lidskými dilematy a slabostmi, které lze najít ve všech komunitách, a autocenzura psaním jen o pozitivních vlastnostech židovských postav by (paradoxně) představovala odevzdání se antisemitismu.\n\nPodle akademika W. M. L. Finlaye může židovská sebenávist vycházet z esencializace židovské identity a zdůrazňuje rozdíl mezi kritikou Židů či judaismu a kritikou „toho, co znamená být Židem“.\n\nVe stejném kontextu jako židovská nenávist se používá termín „židovský sebeodpor“ nebo sebe-nelibost (v angličtině „Jewish self-loath“) nebo též „auto-antisemitismus“ (hebrejsky אוטואנטישמיות‎). V Haaretzu použil Uzi Silber k židovské sebenenávisti termín „židovská chřipka“. Podobný koncept ale k Afroameričanům se označuje jako „Uncle Tom (syndrome)“ (syndrom strýčka Toma). \n\n\n\n\n"}
{"id": "631761", "url": "https://cs.wikipedia.org/wiki?curid=631761", "title": "Iluze (novela)", "text": "Iluze (novela)\n\nIluze (v originále \"Illusions: The Adventures of a Reluctant Messiah\", ISBN 0-385-28501-9) je novela sepsaná americkým spisovatelem a pilotem Richardem Davidem Bachem, poprvé publikovaná roku 1977. Autor se v knize zabývá především myšlenkou vnímání reality a polemizuje, zda není realita pouze iluze ovládána naší vlastní představivostí.\n\nDěj vypráví o dvou pilotech, samotnému autorovi Richardu Bachovi a Mesiáši moderní doby Donaldu Shimodovi, který se ovšem rozhodl, že již Mesiáše dělat nechce. Jejich první setkání probíhá ve chvíli, kdy Richard se svým dvouplošníkem Fleet (v některých překladech jako Flea) odpočívá na poli a přistane u něho letadlo Travel Air 4000, jež patří právě Donovi.\n\nBěhem knihy postupně poznávali jeden druhého, stali se z nich přátelé, kteří prodávali vyhlídkové lety za tři dolary lidem, kteří jindy příležitost létat neměli či se létání báli. Postupem času Richard uvěřil Donovi, že býval skutečným Mesiášem, protože dokázal přimět vstát handicapovaného z invalidního vozíku či oživit mrtvý hmyz, což nicméně Donald vysvětloval tím, že vše co se na tomto světě děje, je pouhá iluze jako film na plátně. Shimoda se nakonec stal jakýmsi Richardovým učitelem (avšak vždy při tom prohlašoval, že člověk se nepotřebuje ničemu učit, že vše již zná ve skrytu duše a své meze a pravidla si určuje sám), až nakonec sám Richard dovedl například vypařovat mraky na obloze pomocí myšlenek, procházet se po vodní hladině či skrz zem, magnetizovat k sobě předměty, jež si vytvořil ve své fantazii apod.\n\nBěhem knihy je také vysvětleno, proč Donald skončil s \"prací\" Mesiáše, že byl nespokojen s davy lidí, kteří ho využívali k zázrakům, ale přesto neposlouchali jeho slova a považovali ho za spasitele. Jeho filosofie totiž prohlašovala, že se takovým spasitelem může stát naprosto kdokoliv. Ke konci se potom dovídáme, že se Don v tomto časoprostoru zrodil proto, aby zjistil, že jeho problémem bylo štěstí závislé na ostatních.\n\nPříběh končí tím, že je Donald v neurčitém rozhlasovém vysílání, kde odpovídá na otázky posluchačů slovy, že si každý může dělat vše, co si umane. Toto tvrzení je mu vytýkáno až mu další z volajících vyhrožuje, že jestliže tedy může dělat vše, pak taky může vzít brokovnici a zastřelit ho. Donald byl však klidný a vyrovnaný a jen mu přikývl, načež ho muž opravdu další den zastřelil. Při svém umírání hovoří s Richardem a připomíná mu své poselství, i že neviní onoho muže, který ho zastřelil, neboť on sám si přivede jeho zabitím spoustu nepříjemností. Po Donaldově smrti se Richard rozhodne napsat knihu.\nV knize se také nachází také zmínka o Příručce Mesiáše, kterou Richard David Bach později vydal odděleně jako samostatnou knihu. Obsahuje mnoho slavných citátů, např.:\n\n\"Obhajuj hranice svých možností a opravdu se jimi stanou.\n\nNikdy ti není dáno přání, aniž by ti současně nebyla dána síla jej splnit.\n\nKaždý člověk, všechny události tvého života v něm jsou, neboť jsi je do něj přitáhl. \n\nTo, čemu housenka říká konec světa, nazývá mistr motýlem.\"\n"}
{"id": "631764", "url": "https://cs.wikipedia.org/wiki?curid=631764", "title": "Philip Warren Anderson", "text": "Philip Warren Anderson\n\nPhilip Warren Anderson (* 13. prosince 1923 Indianapolis, Indiana, USA) je americký fyzik a nositel Nobelovy ceny za fyziku. Zabývá se antiferomagnetismem a vysokoteplotní supravodivostí.\n\nNarodil se v Indianapolis a vyrůstal v Urbaně (Illinois). V roce 1940 vystudoval University Laboratory High School v Urbaně. Poté odešel na Harvardovu univerzitu, kde studoval pod vedením Johna van Vlecka.\n\nMezi lety 1949 a 1984 pracoval v Bellových laboratořích v New Jersey, kde se zabýval mnoha problémy fyziky kondenzovaného stavu.\n\nV letech 1967 až 1975 byl profesorem teoretické fyziky na Cambridgeské univerzitě. V roce 1977 získal spolu s Nevillem Mottem a Johnem van Vleckem Nobelovu cenu za fyziku „za zásadní teoretické výzkumy elektronové struktury magnetických a neuspořádaných systémů“. V roce 1984 přestal pracoval v Bellových laboratořích a v současnosti je profesorem fyziky na Princetonské univerzitě.\n\nJe certifikovaným mistrem 1. třídy čínské stolní hry go. V roce 2006 José Soler pomocí statistické analýzy vědeckých článků prohlásil Andersona za „nejkreativnějšího“ fyzika světa.\n\n„Zabýval se lokalizačními teoriemi, antiferomagnetismem, narušením symetrií, vysokoteplotní supravodivostí a filosofií vědy,“ uvádí popularizátor vědy Jiří Grygar v pořadu Meteor. „V roce 1982 uveřejnil citát ..., jak vlastně pracuje...: \"Sedím za stolem a myslím na ženský. A při tom mě občas něco dobrého napadne\".“\n\n\n"}
{"id": "631773", "url": "https://cs.wikipedia.org/wiki?curid=631773", "title": "Jakub Jeřábek", "text": "Jakub Jeřábek\n\nJakub Jeřábek (* 12. května 1991, Plzeň, Československo) je český hokejový obránce hrající v týmu Viťaz Podolsk v KHL.\n\nPůvodně měl být fotbalista jako jeho otec Jaroslav Jeřábek, ten ho ale moc nebavil. V 5 letech jej přivedla jeho babička a máma na Zimní stadion v Plzni, aby se naučil bruslit. Bruslení Jakuba bavilo od začátku a bylo jasné, že chce hrát hokej. Od mala se znal s Dominikem Kubalíkem a jeho bratrem Tomášem, po kterých dědil věci jako rukavice či chrániče, leč mu občas byly velké..\n\nJakub Jeřábek hrál od dětství v Plzni, kde prošel všemi věkovými kategoriemi. V české extralize debutoval v sezóně 2008/09, kdy mu bylo 17 let a sehrál tam 2 zápasy. V té sezóně hrál také ve 4 zápasech na hostování v Berouně, kde hrál v 1. české lize. V sezóně 2009/10 už hrál za Plzeň ve 37 zápasech české extraligy a od sezony 2010/2011 byl základním kamenem sestavy HC Škoda Plzeň se kterou v sezoně 2012/2013 vyhrál titul. V Plzni poté zůstal další 3 roky a sbíral více a více bodů.\n\nSezonu 2016/2017 odehrál za Viťaz Podolsk v KHL, tam byl jedním z nejproduktivnějších hráčů celé ligy a další rok se vydal zkusit štěstí do NHL, vybral si ho Montreal Canadiens.\n\nSvé premiéry se v této lize dočkal poměrně brzy, \"22.11.2017\" proti Nashville Predators kde si vedl nad očekávání dobře. „\"Skvělá zkušenost, fakt jsem si to užil\"\" řekl po zápase. V dresu Montrealu se \"17.1.2017\" dočkal i svého premiérovému gólu v NHL, proti Bostonu, Montreal tehdy padl 1:4. \"20.2.2018\" byl vyměněn do Washingtonu Capitals, s tím společně s Michalem Kempným a Jakubem Vránou získal Stanley Cup. Bohužel ale nenastoupil k potřebnému počtu zápasů v základní části a ani jednou ve finále, takže se jeho jméno na poháru nenachází. Capitals s Jeřábkem po sezóně nepodepsali novou smlouvu a jakožto volného agenta jej podepsali Edmonton Oilers, odkud byl ještě před sezónou vyměněn do St. Louis Blues.\n\nPo sezoně 2018/2019 kterou strávil na farmě v AHL se rozhodl vrátit zpět do KHL, podepsal roční smlouvu s Viťaz Podolsk.\n\nJeřábek reprezentoval od sezóny 2006–07 Českou republiku v mladších kategoriích a od sezóny 2008–09 reprezentoval v juniorské reprezentaci. Účastnil se MS do 18 let v roce 2009 a MS juniorů v letech 2010 a 2011.\n\nZúčastnil se Mistrovství světa v ledním hokeji 2016 a 2017.\n\n"}
{"id": "631775", "url": "https://cs.wikipedia.org/wiki?curid=631775", "title": "Novodomské rašeliniště", "text": "Novodomské rašeliniště\n\nNovodomské rašeliniště je národní přírodní rezervace v Krušných horách. Nachází se mezi Horou Svatého Šebestiána a Kalkem v okrese Chomutov v Ústeckém kraji. Předmětem ochrany jsou přirozené lesní porosty tvořené společenstvy rašelinných smrčin, březin a vrchovišť s klečí a přirozená bezlesí tvořená společenstvy otevřených vrchovišť, vrchovištních šlenků a lučních pramenišť. Mezi ohrožené druhy rostlin v chráněném území patří bříza trpasličí, rosnatka okrouhlolistá nebo šicha černá a z živočichů například tetřívek obecný, netopýr černý nebo sýc rousný.\n\nNejstarší zprávy o těžbě rašeliny v oblasti novodomského rašeliniště pochází z osmnáctého století, ale intenzivní těžba borkováním probíhala zejména po roce 1920 a skončila v období druhé světové války. Rašelina se využívala jako stelivo pro dobytek a vyráběly se z ní brikety. Stopy po těžbě jsou v malé míře patrné severně od Nového rybníka, který vznikl zaplavením části dolového pole. V době činnosti okolních železnorudných dolů se v přiléhajících lesích těžilo dřevo určené k výrobě dřevěného uhlí. V důsledku toho došlo k přeměně smrkových lesů s vtroušenou jedlí, břízou a bukem na čistě smrkové porosty.\n\nOd šedesátých let dvacátého století docházelo k imisím plynů ze spalování hnědého uhlí, které způsobily zánik lesů v okolí rašelinišť. Oslabené lesy v šedesátých a sedmdesátých letech dvacátého století navíc postihla kůrovcová kalamita. V roce 1979 se přemnožila hřebenule ryšavá která holožírem poškodila 90 % porostu Jezerního rašeliniště. Při obnově lesů bylo území v okolí rašelinišť odvodněno, buldozery shrnuly vrchní vrstvu půdy a odumřelé stromy byly nahrazeny nepůvodními dřevinami jako smrk pichlavý modřín opadavý nebo různými druhy borovic.\n\nChráněné území poprvé vyhlásilo ministerstvo kultury a informací dne 18. listopadu 1967 jako státní přírodní rezervaci. Ve stejné kategorii bylo znovu vyhlášeno ministerstvem kultury 29. prosince 1987 s rozlohou 312,61 hektaru. Naposledy bylo vyhlášeno ministerstvem životního prostředí v kategorii národní přírodní rezervace dne 1. srpna 2014. Rezervace je v Ústředním seznamu ochrany přírody evidována pod číslem 278. Oblast spravuje Agentura ochrany přírody a krajiny ČR, regionální pracoviště Správa CHKO Slavkovský les. Od 13. ledna 2005 je rezervace součástí ptačí oblasti Novodomské rašeliniště – Kovářská s rozlohou 159,626 km² a od 15. dubna 2005 také evropsky významné lokality Novodomské a Polské rašeliniště s celkovou rozlohou 26,143 km².\n\nChráněné území s rozlohou 650,8713 hektaru se nachází v Krušných horách v nadmořské výšce 778–838 metrů v katastrálních územích Pohraniční a Načetín u Kalku. Rozsáhlé rašeliniště vzniklo spojením tří původně samostatných ložisek rašeliny. Největší střední část chráněného území se označuje jako Jezerní rašeliniště (). Na ně na severozápadě navazuje Načetínské rašeliniště () a na východě tzv. Vlčina () v prostoru severně od Nového a Starého rybníka. Území mezi Načetínským a Jezerním rašeliništěm se nazývalo .\n\nGeologické podloží tvoří horniny kateřinsko-reizenhainské klenby krušnohorského krystalinika, které jsou zastoupeny ortorulami a muskovitickými až dvojslídnými zbřidličnatělými pararulami. Na kontaktech obou typů hornin vyvěraly prameny, které vedly ke vzniku rašelinišť. Na rulových zvětralinách se podle plánu péče vyvinul jako půdní typ podzol, ale podle Půdní mapy ČR podzoly zasahují jen do jihozápadní částí chráněného území, zatímco ve zbývající části se, mimo oblasti rašeliny, vyvinuly gleje.\n\nV letech 1960–1961 proběhlo měření části rašelinišť, ve kterých hloubka rašeliny dosahovala alespoň padesát centimetrů. Podle něho Načetínské rašelinště měřilo 75,26 hektaru a maximální hloubka rašeliny dosahovala 6,8 metru. Jezerní rašeliniště s Vlčinami měřilo 291,61 hektaru a hloubka dosahovala až 7,5 metru. Rašelina je rašeliníkového a rašeliníko-suchopýrového typu a její pH se pohybuje od 2,9 do 5,5.\n\nV geomorfologickém členění Česka leží lokalita v Krušných horách, které jsou součástí Krušnohorské hornatiny, konkrétně v jejich podcelku Loučenská hornatina. Většina chráněného území patří do okrsku Přísečnická hornatina, ale přibližně podél severovýchodní hranice území vede také hranice okrsků, a zejména oblast Vlčin severně od Starého rybníka náleží k rudolické hornatině. Jednotlivé oblasti výskytu rašelin jsou typickými vrchovišti s centrální vyvýšenou oblastí obklopenou vrchovištním svahem a okrajovou částí zvanou lagg. Nezaplavené části jsou pokryté drobnými kopečky zvanými bulty a prohlubněmi mezi nimi (šlenky).\n\nV chráněném území pramení množství drobných vodních toků, které stékají do údolí Kameničky, Načetínského potoka nebo Černé. Všechny patří k povodí Labe, ale zatímco Kamenička odvádí vodu do Chomutovky a dále do Ohře, Načetínský potok a Černá tečou na opačnou stranu Krušných hor a vlévají se do Flájského potoka, který vodu odvádí postupně do Zschopau, Freiberské Muldy, Muldy a teprve ta se vlévá do Labe. Největšími vodními plochami v rezervaci jsou Starý a Nový rybník. V Jezerním rašeliništi se nachází jezírko napájené pravděpodobně silnými prameny, které dokáží narušit vegetaci a sedimenty nad dně, ale i tak jezírko po značnou část roku vysychá. Rašelinné jezírko bývalo i v Načetínském rašeliništi, ale zaniklo a zůstaly po něm pouze stopy v terénu.\n\nV rámci Quittovy klasifikace podnebí Novodomské rašeliniště leží v chladné oblasti CH6, pro kterou jsou typické průměrné teploty −4 až −5 °C v lednu a 14–15 °C v červenci. Průměrná roční teplota je asi 5,1 °C. Roční úhrn srážek dosahuje 915 milimetrů, vegetační období trvá v průměru 123 dní a sníh zde leží 120–140 dní v roce.\n\nV chráněném území existuje šest druhů cenných ekosystémů, z nichž největší část (60 %) zabírají vrchoviště s klečí. Původní borovice blatka zde byla nahrazena vikarizující klečí Její porost v Novodomském rašeliništi je pravděpodobně největší v Česku. Téměř třetinu území zabírají exhalacemi poškozené rašelinné smrčiny. Roste v nich jen málo dospělých stromů, ale dochází k jejich četnému zmlazování a tím i celkové obnově.\n\nZbývající druhy ekosystémů zabírají maximálně po dvou procentech rozlohy. Patří k nim rašelinné březiny na východním okraji Načetínského rašeliniště a v přechodové části mezi ním a Jezerním rašeliništěm. Bříza pýřitá je v nich nahrazena břízou karpatskou . Ve světlinách březin na rozhraní obou rašelinišť existují malé plošky lučních pramenišť bez tvorby pěnovců. K nejvzácnějším částem, s častým výskytem ohrožených druhů rostlin, patří ekosystémy otevřených vrchovišť a vrchovištní šlenky. Oba typy se nachází ve vrcholových částech Načetínského a Jezerního rašeliniště.\n\nJedním ze silně ohrožených druhů rostlin v Novodomském rašeliništi je bříza trpasličí Původně rostla na několika lokalitách na okrajích porostů kleče, ale okolo roku 2018 zůstaly jen dvě místa výskytu. V podrostu borovic roste také silně ohrožená šicha černá ohrožená klikva bahenní a vzácně také rojovník bahenní Ve vrcholových částech obou rašelinišť se vyskytují až tisíce jedinců kriticky ohrožené rosnatky okrouhlolisté a stovky rostlin ohrožené kyhanky sivolisté Šlenky a okrajové laggy vrchovišť si vybírá ohrožený prstnatec Fuchsův a silně ohrožená ostřice mokřadní Na okrajích cest vzácně roste koprník štětinolistý a v oblasti pramenišť rostou desítky rostlin zdrojovky potoční jejíž výskyt na lokalitě je nestálý.\n\nMezi nejvzácnější živočichy v Novodomském rašeliniště patří v Česku kriticky ohrožený netopýr černý jehož výskyt byl zaznamenán v okolí Nového rybníka. Žije zde také malá populace tetřívka obecného kterého bylo v době okolo roku 2018 napočítáno 6–10 kohoutků. Právě na zvětšení jeho populace jsou zaměřená ochranářská opatření, která spočívají v udržování mozaikovité struktury prostředí, zajištění dostatečné potravní nabídky a omezení predátorů nebo rušivých vlivů člověka.\n\nK dalším v rezervaci hnízdícím ptákům patří silně ohrožení bekasina otavní krahujec obecný moták pilich kulíšek nejmenší sýc rousný vodouš kropenatý skřivan lesní a kos horský Do chráněného území zalétává výr velký a čáp černý Z dalších ohrožených druhů ptáků zde hnízdí bramborníček hnědý sluka lesní jestřáb lesní ořešník kropenatý vlaštovka obecná rorýs obecný ťuhýk obecný a ťuhýk šedý \n\nV okolí vodních ploch byli pozorováni silně ohrožení netopýr vodní netopýr severní netopýr rezavý a netopýr pestrý . Po celé ploše se běžně vyskytuje ještěrka živorodá a v Novém rybníce žije čolek obecný Zejména v okrajových částech území se vyskytují desítky exemplářů silně ohroženého slepýše křehkého kriticky ohrožené zmije obecné a zaznamenán byl také vlk obecný \n\nBěhem průzkumu střevlíkovitých brouků a mravenců uskutečněného v roce 2002 bylo na území rezervace nalezeno deset druhů mravenců. Nejčastěji zaznamenanými druhy byli mravenec rezavý se 140 koloniemi a mravenec obrovský s 51 koloniemi. Kromě dalších druhů byla zjištěna také jedna kolonie mravence hranatého , u kterého se jedná o první zaznamenaný výskyt v okrese Chomutov. Během stejného výzkumu bylo zjištěno také 25 druhů pestřenek \n\nVliv dlouhodobé ochrany a omezené hospodářské i rekreační využití území se na stavu lokality projevuje pozitivně. K negativním vlivům činnosti člověka patří přetrvávající vliv imisí, intenzivní lesnické hospodaření v přilehlých lesních porostech (vápnění, obnova melioračních příkopů, vysazování nepůvodních dřevin), vysoké stavy jelení zvěře, prasat divokých, lišek a mývala severního Zatímco jelení zvěř ohrožuje zejména vegetaci trusem, přímou likvidací ohrožených druhů a zavlékáním nepůvodních druhů rostlin, ostatní druhy zvířat jsou rizikem spíše pro populaci tetřívka obecného a jiné živočichy. Starší lesnická opatření v podobě průseků a odvodňovacích příkopů postupně zanikají a získávají charakter rašelinišť. Samotné průseky jsou však vhodné k udržení populace tetřívka. Mimo chráněné území odvodňovací příkopy stále fungují a způsobují pokles hladiny podzemní vody.\n\nOkrajové části území jsou přístupné po zpevněných cestách. Podél severozápadní části hranice vede silnice III. třídy z Načetína do Pohraniční. Podél ní je modře vyznačena turistická trasa, která pokračuje také podle severovýchodní hranice a jižně od Jeleního vrchu vede v místech mezi Jezerním rašeliništěm a Vlčinami přímo chráněným územím. Podél značné části jižní hranice vede červeně značená trasa z Hory Svatého Šebestiána do Zákoutí. Po převážně stejných cestách vedou také značené cyklotrasy č. 23, 3078 a 3081. Střed rezervace je přístupný jen s obtížemi a jeho návštěvnost je zanedbatelná.\n\n"}
{"id": "631778", "url": "https://cs.wikipedia.org/wiki?curid=631778", "title": "Úhošť", "text": "Úhošť\n\nÚhošť je vrch v Doupovských horách a národní přírodní rezervace rozkládající se na tomto vrchu. Ochrana území byla vyhlášena v roce 1974. Rozkládá se zhruba 1,5 až 3 km jihozápadně od města Kadaň. Důvodem je ochrana tabulovitého kopce význačné geologické stavby a přirozených lesních, lesostepních a stepních společenstev na jeho svazích. Péčí o území je pověřena správa CHKO Labské pískovce.\n\nHlavním důvodem ochrany jsou lesostepní a stepní ekosystémy na svazích tabulové hory Úhošť. Vyskytuje se zde mnoho chráněných druhů rostlin i vzácných druhů hmyzu. Rezervace reprezentuje typické biocénózy Doupovských hor.\nRezervace zarůstá agresivními keři růží, trnek a hlohů. Dalším negativním jevem zůstává šíření vysazené borovice černé (\"Pinus nigra\"). Asanační zásahy probíhají v posledních letech. Jsou zaměřeny na postupnou likvidaci borovice černé na jižním svahu a odstraňování náletových keřů z cenných stepních a lesostepních ploch.\n\nNPR Úhošť se překrývá se soustavou NATURA 2000 (jedná se o ptačí oblast Doupovské hory). Oblast není pod turistickým tlakem. Náhorní plošina stolové hory leží na červené turistické stezce o délce zhruba 5,5 km. Na trase jsou čtyři vyhlídky. Nachází se zde také naučná stezka Úhošť.\n\nAugust Sedláček v roce 1882 publikoval článek, v němž na základě jazykové podobnosti na Úhošť situoval Wogastisburg. Od té doby je jedním z často zmiňovaných míst, kde se v roce 631 nebo 632 mohla odehrát bitva mezi Sámovým kmenovým svazem a Franskou říší. Podobného názoru jako Sedláček byli později např. Václav Novotný (1912), Lubor Niederle (1919), Rudolf Käubler (1937) či Gerard Labuda (1949). Vrcholová plošina byla osídlena od neolitu, ale existence pravěkého ani raně středověkého hradiště na Úhošti nebyla potvrzena. Z období sedmého až desátého století nebyly nalezeny žádné artefakty, které by osídlení lokality v této době potvrdily. Nedaleko Úhoště byly nalezeny důkazy pro existenci hradiště na vrchu Rubín u Podbořan.\n\nNadmořská výška samotného vrchu je 593 m n. m. Geomorfologicky spadá do celku Doupovské hory, okrsku Jehličenská hornatina a podokrsku Martinovská hornatina. Náhorní plošina má tvar obdélníku a rozlohu zhruba 82 ha. Ročně zde spadne asi 300 mm srážek.\n\nPodloží je tvořeno horninami severovýchodního okraje třetihorního neovulkanického komplexu Doupovských hor. Úhošť je tvořen pěti ukloněnými polohami příkrovů čedičových hornin (leucitit, bazanit, tefrit a čedič). Střídají se s měkčími polohami tufů a tufitů. Svahy jsou pokryty čtvrtohorními kamenitohlinitými sedimenty, které místy tvoří souvislá suťová pole. Dnes vystupuje Úhošť jako nápadná tabulová hora, která byla ze všech stran oddělena erozí vodních toků. Od komplexu Doupovských hor je oddělena údolím Donínského potoka.\n\nHora Úhošť představuje relikt samostatného vulkanického tělesa. Při třetihorní činnosti doupovského vulkanického komplexu vznikla hora Úhošť na okraji lávového proudu čedičových hornin. Tento relikt je tvořen sekvencí devíti různých lávových proudů. Pořadí výlevu bazaltických hornin dokládá složitost magnetického krbu.\n\nV oblasti Úhoště se vyskytuje zhruba 560 cévnatých rostlin. K nejcennějším rostlinným formacím patří stepi, travnaté porosty stepního charakteru a lesostepi. V těchto formacích se nachází mnoho zvláště chráněných rostlin – tařice skalní (\"Aurinia saxatilis\"), bělozářka liliovitá (\"Anthericum liliago\"), hvozdík sivý (\"Dianthus gratianopolitanus\"), pětiprstka žežulník (\"Gymnadenia conopsea\"), koniklec luční český (\"Pulsatilla pratensis subsp. bohemica\"), několik druhů kavylů (\"Stipa sp.\"). Vzácný je kavyl olysalý (\"Stipa smirnovii\"). V listnatých lesích a křovinách roste kruštík širolistý pravý (\"Epipactis helleborine\"), lilie zlatohlávek (\"Lilium martagon\"), plamének přímý (\"Clematis recta\"), a medovník velkokvětý (\"Melittis melissophyllum\").\n\nÚhošť je velmi významná zoologická lokalita. Hnízdí zde výr velký (\"Bubo bubo\"), vyskytuje se ještěrka obecná (\"Lacerta agilis\"), ještěrka živorodá (\"Zootoca vivipara\"), slepýš křehký (\"Anguis fragilis\"), užovka hladká (\"Coronella austriaca\"), užovka obojková (\"Natrix natrix\") a zmije obecná (\"Vipera berus\"). Můžeme zde nalézt i významné bezobratlé živočichy: oblovka drobná (\"Cochlicopa lubricella\") a drobnička (\"Pupilla triplicata\").\n\n"}
{"id": "631782", "url": "https://cs.wikipedia.org/wiki?curid=631782", "title": "Třída Almirante Brown", "text": "Třída Almirante Brown\n\nTřída Almirante Brown je třída torpédoborců argentinského námořnictva, patřící svou konstrukcí do německé rodiny válečných lodí typu MEKO, produkovaných loděnicí Blohm + Voss. V této typové řadě je třída \"Almirante Brown\" označena MEKO 360 H2. Plavidla byla druhou realizovanou objednávkou lodí typu MEKO. Předcházela jim pouze konstrukcí podobná nigerijská fregata \"Aradu\" typu MEKO 360 H1 (fakticky jejich sesterská loď). Třída se skládá ze čtyř jednotek, pojmenovaných \"Almirante Brown\", \"La Argentina\", \"Heroína\" a \"Sarandi\". Všechny jsou stále v aktivní službě.\n\nStavba šesti jednotek této třídy byla objednána v roce 1978, v následujícím roce ale byla snížena na čtyři, přičemž ušetřené peníze byly využity na koupi korvet třídy \"Espora\". Všechny čtyři torpédoborce byly postaveny německou loděnicí Blohm + Voss v Hamburku a do aktivní služby byly zařazeny v letech 1983–1984.\n\nJednotky třídy \"Almirante Brown\":\nPro plavidla je typická jejich modulární konstrukce. Hlavňová výzbroj lodí je poměrně silná. Na přídi se nachází dělová věž s jedním dvouúčelovým 127mm kanónem OTO Melara o délce hlavně 54 ráží. Ten doplňují čtyři dělové věže systému DARDO nesoucí dvouúčelové dvouhlavňové 40mm kanóny Bofors (dvě před můstkem a dvě po stranách hangáru). Nejlehčí ráži představují dva 20mm kanóny v jednohlavňových postaveních. Protiletadlovou výzbroj tvoří osminásobný vypouštěcí kontejner pro protiletadlové řízené střely krátkého dosahu Selenia Aspide s celkovou zásobou 24 střel. Protilodní výzbroj tvoří osm francouzských protilodních střel MM40 Exocet, umístěných ve čtyřnásobných kontejnerech ve středu lodě. Protiponorkovou výzbroj tvoří dva trojhlavňové 324mm protiponorkové torpédomety ILAS 3 se zásobou 18 lehkých protiponorkových torpéd typu Whitehead A 244/S. V zadní části lodi se nachází přistávací plocha a hangár pro dva protiponorkové vrtulníky.\n\nPohonný systém je koncepce COGOG. Tvoří ho dva páry plynových turbín, pohánějící dvojici lodních šroubů. Dvě turbíny Rolls-Royce Tyne RM1C slouží pro ekonomickou plavbu, zatímco druhý pár turbín Rolls-Royce Olympus TM3B loď pohání v bojové situaci. Nejvyšší rychlost dosahuje 30,5 uzlu.\n\n\n"}
{"id": "631799", "url": "https://cs.wikipedia.org/wiki?curid=631799", "title": "Vilém z Malmesbury", "text": "Vilém z Malmesbury\n\nVilém z Malmesbury (okolo 1090/1095 – po 1143) byl kronikář a mnich z benediktinského kláštera Malmesbury v anglickém Wiltshire. Jako obyvatel kláštera měl přístup k listinám dokumentujícím počátky této klášterní komunity a s neobyčejným důvtipem byl schopen je roztřídit a odvodit posloupnost jednotlivých opatů. Sepsal řadu historických a hagiografických děl.\n\n"}
{"id": "631800", "url": "https://cs.wikipedia.org/wiki?curid=631800", "title": "Charles Lyell", "text": "Charles Lyell\n\nCharles Lyell (14. listopad 1797 Skotsko – 22. únor 1875 Londýn) byl anglický právník a geolog. Je považován za \"otce moderní geologie\".\n\nPocházel ze šlechtické rodiny a byl nejstarší z deseti dětí. Jeho otec, který se jmenoval také Charles, byl botanikem a podporoval svého syna v zájmu o přírodní vědy.\n\nVystudoval na Exeter College v Oxfordu nejprve právo, ale na podnět Wiliama Bucklanda se věnoval také geologii. Po skončení studií se roku 1819 usadil v Londýně a začal pracovat jako právník. Roku 1822 publikoval svoji první práci \"On a Recent Formation of Freshwater Limestone in Forfarshire\" a o rok později se stal sekretářem Geologické společnosti.\n\nRoku 1827 zanechal práva natrvalo a začal se věnovat na plno své práci geologa. Pomáhal především prosazovat myšlenky Jamese Huttona a spolu s ním se stal zakladatelem moderní geologie.\n\nJeho nejdůležitější práce byly v oblasti stratigrafie. Od roku 1828 cestoval po jihu Francie a navštívil také Ameriku, kde studoval tamější geologické poměry. Na základě výzkumu a pozorování položil základy stratigrafie třetihor, které rozdělil na pliocén, miocén a eocén. Postupně se tak prosadil názor na geologické stáří, který odporoval tvrzením Bible.\n\nV mnohém také ovlivnil svého přítele Charlese Darwina.\n\n\n\nV roce 1852 objevil John William Dawson na proslulých útesech Joggins v Kanadě vyhynulý druh plazů, který pojmenoval \"Hylonomus lyelli\". Druhový přívlastek \"lyelli\" zvolil na počest svého přítele.\n\nV roce 1935 byl Lyellovým jménem pojmenován kráter na Měsíci Lyell, v roce 1973 pak stejnojmenný kráter na Marsu. Jeho jméno nese i ledovec na ostrově Jižní Georgie a hora Mount Lyell v Tasmánii.\n\n"}
{"id": "631802", "url": "https://cs.wikipedia.org/wiki?curid=631802", "title": "Mats Traat", "text": "Mats Traat\n\nMats Traat (* 23. listopadu 1936 Arula, kraj Tartu) je estonský spisovatel, básník, prozaik a překladatel.\n\nVyrůstal na venkově. Jeho dětství poznamenala deportace rodičů na Sibiř. Než se dostal na Literární institut Maxima Gorkého v Moskvě, kde studoval v letech 1959–64, nějaký čas pracoval jako traktorista. Po dokončení studií pracoval jako člen kolegia pro umělecké scénáře Tallinnfilmu. V 70. letech dále studoval v Moskvě scenáristiku a stal se spisovatelem z povolání.\n\nTraat debutoval roku 1958 novelou \"Nekonečná cesta\" (\"Lõppematu tee\"), do literatury však vstupuje spíše jako básník mladé generace v 60. letech, kdy se estonská literatura začala osvobozovat od socialistického realizmu. Jeho první sbírka básní \"Hranaté písně\" byla záměrně drsná, syrová a halasná. V dalších sbírkách, např. \"Pahorkatina\", nad rétoričností převažuje lyričtější tón.\n\nNa přelomu 60. a 70. let literatura zažívá rozmach románu a jeho forem, především tzv. malého románu (též koncepční či modelový). Umožňoval zachytit současnou situaci lidí i celé společnosti. Uplatňovaly se i další kratší žánry jako povídka nebo novela. Autoři se ve svých dílech zaměřovali především na jednotlivce hledající své místo, na jejich vnitřní rozpory a složité vztahy s okolím. Takové snahy mohly někdy vyústit v užívání symbolistních obrazů a deformací v podobě přehánění, grotesky a absurdna. V této době se Traat projevil jako nadaný prozaik a právě v próze dnes spočívá těžiště jeho tvorby. Jeho první krátký román \"Tanec kolem parního kotle\" vzbudil ohlas pro svůj nový pohled na vesnickou prózu. Zachycuje 50 let na estonském venkově od 1. světové války až po dobu socializmu a především to, jak se dějinné události promítají do života jednotlivců, prostých venkovanů. V románě \"Inger\" zachytil příběh mladé začínající učitelky, její vnitřní život a složitost vztahů na izolovaném místě, jakým je ostrov, kde žije a má práci ve škole. Další sondou do ženského nitra je novela \"Kávová zrna\". Traat je také autorem povídkových sbírek, např. \"Hrací mlýnek\".\n\nV 70. letech v literatuře převládla střízlivost a racionálnost s různými dalšími prvky, například autobiografickými či surrealistickými. Přes celkový pokles zájmu o umění v 90. letech převládala próza, autobiografické romány a díla z nedávné minulosti. Kromě děl z vesnického prostředí Traat píše také historické romány, např. \"Jdi přes hory\", a romány s autobiografickými prvky, např. \"Sám se toulám\".\n\nTraat píše své romány ve stylu prvorepublikové kompozice. Společnost zachycuje demokraticky, jeho příběhy svádí dohromady různé lidi, kterým pomáhá překonat neshody a nedorozumění láska. Kromě vlastní tvorby také překládá z češtiny a polštiny, např. Jiřího Wolkera.\n\n\n\n\n\n"}
{"id": "631807", "url": "https://cs.wikipedia.org/wiki?curid=631807", "title": "Aradu (F89)", "text": "Aradu (F89)\n\nAradu (F89) je fregata nigerijského námořnictva, která je zároveň jeho vlajkovou lodí. Je první postavenou lodí z německé rodiny válečných plavidel typu MEKO, produkovaných loděnicí Blohm + Voss. Rovněž je to první postavená válečná loď s modulární konstrukcí. V této typové řadě je fregata \"Aradu\" označena MEKO 360 H1, přičemž na ní dále navázaly čtyři téměř totožné argentinské torpédoborce třídy \"Almirante Brown\".\n\nStavba lodi byla objednána v roce 1977. Loď se původně měla jmenovat \"Republic\", před dokončením ji ale přejmenovaly na \"Aradu\". Toto jméno nese dodnes. Kýl lodi byl založen 2. května 1979, trup byl na vodu spuštěn 25. ledna 1980 a do aktivní služby fregata vstoupila 4. září 1981.\n\nNa \"Aradu\" byl poprvé vyzkoušen modulový způsob instalace zbrojních a elektronických systémů, který je v současnosti značně rozšířený, protože snižuje náklady na provoz a případné modernizace.\n\nHlavňová výzbroj lodí je poměrně silná. Na přídi se nachází dělová věž s jedním dvouúčelovým 127mm kanónem. Ten doplňují čtyři dělové věže systému Breda DARDO nesoucí dvouúčelové 40mm protiletadlové dvojkanóny Bofors (dvě před můstkem a dvě po stranách hangáru). Na nástavbě je dále umístěn osminásobný vypouštěcí kontejner pro protiletadlové řízené střely krátkého dosahu Selenia Aspide. Protilodní výzbroj tvoří osm kontejnerů obsahujících italské protilodní střely Otomat Mk 2 (čtyři po stranách hangáru a čtyři na nástavbě). Dva trojhlavňové 324mm protiponorkové torpédomety ILAS 3 zajišťují boj proti ponorkám. V zadní části lodi se nachází přistávací plocha a hangár pro dva vrtulníky (původně typu Westland Lynx).\n\nPohonný systém je koncepce CODOG. Pro ekonomickou plavbu slouží dva diesely MTU 20V956 TB92 o celkovém výkonu 10 000 hp, zatímco v bojové situaci fregatu pohání dvě plynové turbíny Rolls-Royce Olympus TM3B o celkovém výkonu 50 000 hp. Lodní šrouby jsou dva. Ekonomická rychlost je 18 uzlů, zatímco maximální 30,5 uzlu.\n\nJedná se o nejvýznamnější jednotku nigerijského námořnictva. Plavidlo však nemalou část své služby nebylo schopné provozu. V roce 1987 s ním posádka dvakrát narazila do překážky a do roku 1994 byla loď opravována. Poté byla od následujícího roku 1995 dlouhodobě nečinně ukotvena v přístavu. V průběhu dekády mezi lety 1999–2009 byla mimo službu plnou polovinu času (roky 2002–2004 a 2008–2009).\n\n\n"}
{"id": "631809", "url": "https://cs.wikipedia.org/wiki?curid=631809", "title": "Jiří Vackář", "text": "Jiří Vackář\n\nJiří Vackář (24. ledna 1919, Praha – 27. března 2004, tamtéž) byl významným odborníkem na poli slaboproudé techniky.\n\nPo maturitě v roce 1938 pokračoval ve studiu na fakultě elektrotechnické, kde ale nedokončené studium musel ukončit v listopadu 1939, po uzavření českých vysokých škol. Od roku 1942 pracoval v továrně na vysílače Radioslavia. Po válce pracoval na rekonstrukcích rozhlasových vysílačů v Čechách a na Slovensku a na vývoji jejich nových typů. Některá jeho zdokonalení byla uplatněna jako vynálezy a patenty.\n\nOd konce roku 1952 vedl vývojovou skupinu, která měla do května 1953 postavit první televizní vysílač na Petříně. Tento úkol se mu podařilo včas splnit. Vysokoškolské vzdělání dokončil až v roce 1966 a v roce 1968 získal vědecký titul CSc. (kandidát věd).\n\nPo osvobození publikoval Jiří Vackář svůj nejznámější objev, LC oscilátor s vysokou kmitočtovou stabilitou i při značném přelaďování. Těchto oscilátorů navrhl několik typů; označují se písmenem V a číslicí udávající rok zveřejnění.\n\nPrvním byl oscilátor V45, poté následoval nejznámější V47, užívaný i radioamatéry. Existují i další zapojení jako V57, V50, V56.\n\nHlavní myšlenkou Vackářových oscilátorů bylo kompenzovat závislost jakosti cívky rezonančního obvodu na kmitočtu při přelaďování oscilátoru. Tím způsobená změna náhradního ztrátového odporu Ro byla ve Vackářových oscilátorech kompenzována změnou dělícího poměru p1 a p2 vazebních prvků. Šlo o to, aby součin p1 a p2 měl stejnou frekvenční závislost jako frekvenční závislost Ro. Tuto techniku se snažil dotáhnout do dokonalosti a při výstavbě televizní sítě v ČSSR se podílel na stavbě vysoce přesných a přeladitelných LC oscilátorů televizních i rozhlasových vysílačů. Cílem bylo u přelaďovaného budiče nahradit křemenným výbrusem (krystalem) řízenou frekvenční syntézu přeladitelným LC oscilátorem, občasně kontrolovaným pomocí čítače. Taková soustava vykazovala při stavu techniky 60. let vyšší provozní spolehlivost.\n\nV pozdější době se J. Vackář věnoval psaní odborných knih pro střední školy, dále byl členem redakce Amatérského rádia. V roce 1990 vydal svoji poslední publikaci, Amatérskou měřící techniku.\n\nV současné době se již jím navržené oscilátory samostatně uplatňují jen na poli radioamatérství. Dnes se řeší kmitočtově stabilní oscilátor pomocí frekvenční syntézy (např. PLL), kde je použit jako kmitočtová reference krystalový oscilátor, přeladitelný oscilátor Vackářova typu lze ovšem použít i zde, jako blok VCO.\n\nKromě své technické činnosti byl aktivní také v katolické podzemní i oficiální církvi, zabýval se teologickými tématy a významně se podílel na založení a činnosti České křesťanské akademie. \n"}
{"id": "631810", "url": "https://cs.wikipedia.org/wiki?curid=631810", "title": "Zámecký park Jemčina", "text": "Zámecký park Jemčina\n\nZámecký park Jemčina je jedna z nejvýznamnějších dendrologických lokalit Třeboňska. V parku a okolí roste řada starých dřevin a památných stromů, které nemají svým stářím a vzrůstem na Třeboňsku obdoby.\n\nPark se rozkládá mezi zámkem Jemčina a řekou Nežárkou, zleva je lemován silnicí ze směru Novosedly nad Nežárkou, zprava 700 metrů dlouhým pásem stromů, který končí u jezu na řece. Park je veřejně přístupný (směrem od zámku, penzionu, nebo celoročně od hlavní silnice, za mostem).\n\nNejstarší zmínky o osídlení tohoto místa spadají do 14. století, kdy byl poprvé uváděn místní hospodářský dvůr. Současný název Jemčina pochází ze 16. století a znamená \"klidná voda\" (souvisí s řekou Nežárkou). Roku 1673 byl zde pány Slavaty zřízen hřebčín. O 75 let později hrabě Černín dvůr přestavil na zámeček. Ten byl dále rozšiřován až do současné podoby. Na přelomu 18. a 19. století nechal Jan Rudolf Černín vybudovat v okolí Jemčiny cesty a lesní aleje. Okolí zámku bylo v následujících letech upraveno do podoby anglického parku, který se zachoval doposud.\n\nV roce 2015 byly aleje v zámeckém parku označeny cedulkami s počeštěnými názvy a na dostaveníčkách (rendez vous) byly umístěny mapy pro snadnější orientaci v parku i s původním označením, tak jak je dostávali i hosté Jana Rudolfa Černína na zámku Nový dům u hřebčince (Neuhaus bei Gestütthof), dnešního zámku Jemčina.\n\nÚčelem parku bylo pořádání honů na vysokou zvěř prostřednictvím síly psů (par force de chiens) a každý lov byl zaznamenán lovčím do mapy se zakreslením trasy štvané vysoké zvěře, datumu konání lovu, doby jeho trvání a trofeje, která byla získána. Těchto lovů se účastnili hosté z celé Evropy- protinapoleonské koalice a ve stájích zámku bylí k tomuto účelu trvale ustájeni koně Nosticů, Coloredo-Mansfeldů, Kinských, Clam-Martiniců. \n\nV roce 1935 byla ukončena ochrana dvou památných borovicí vejmutovek. Jako úřední odůvodnění bylo uvedeno: \"„jsou již velmi špatné, jedna jest na půl suchá, kdežto druhá má vrcholek suchý a pomalu od vrchu dolů usychá“\"\n\nVejmutovky již v parku nejsou. Dodnes se zachovaly především duby letní a lípy malolisté (srdčité).\n\nNejvýznamnějším stromem parku byla památná Jemčinská lípa. Její stáří bylo odhadováno na 400 let a rostla zhruba 80 metrů od řeky. Strom se rozpadl v červnu 2006, kdy se rozlomil její krásný kmen připomínající královskou korunu. U stanoviště lípy je dnes umístěna informační tabule s její fotografií.\n\nPůvodně největší místní dub se již v parku nenachází. V roce 2002 byl ještě částečně živý, ale silně olámaný, poškozený a místy bez kůry. Nedlouho nato padl, minimálně 5 let ještě v parku leželo jeho torzo, dnes (2010) už je odklizen. Před pádem (ale již nekompletní) měl dub obvod 664 cm a výšku 15 m.\n\n15 metrů severně od tohoto místa dodnes (2010) stojí torzo dalšího dubu, třetího nejmohutnějšího v parku (556 cm). Fotografie obou stromů jsou umístěny na informační tabuli u lípy. Největší dub – ještě živý – byl zachycen v televizním pořadu Paměť stromů, konkrétně v dílu č.6, Stromy nad hladinou.\n\nV současnosti nejmohutnější živý dub v parku roste přímo na břehu Nežárky. Najdeme ho, pokud půjdeme západně od informační tabule směrem k řece. Pravý terminál stromu již nemá původní vrchol, jeho kmen je podélně puklý a částečně dutý. Obvod stromu je 558 cm (aktuální k r.2010). Strom není vyhlášený jako památný.\n\nPoslední památný strom parku roste v jeho severozápadním cípu. Dub letní s aktuálním obvodem 474 cm byl vyhlášen jako památný již v roce 1987. Dodnes nese původní štítek \"strom chráněný státem\", ač je před ním již instalována tabule \"památný strom\".\n\nSilnici JJV od zámku (směrem na osadu Šimanov) lemuje alej lip malolistých vysázená pravděpodobně za Jana Rudolfa Černína. Devět nejstarších stromů je od 1.1.1988 vyhlášeno jako památných. Jejich stáří přesahuje 200 let a jsou v různém zdravotním stavu. Některé již obsahují dutiny s výraznými adventivními kořeny.\n\nZhruba kilometr západně od zámeckého parku (180 metrů od břehu Nežárky) stojí nejmohutnější dub Třeboňska – Veledub. Tento památný strom s obvodem zhruba 850 centimetrů se těší relativně dobrému zdravotnímu stavu, ke kterému přispělo i nedávné odborné ošetření.\n\nŠest památných dubů o obvodu 550-670 cm je roztroušeno ve zhruba 2 km dlouhém pásu mezi Veledubem a samotou U Blažků. Stromy jsou v různém stavu, některé proschlé a místy již bez kůry. Jako památné byly vyhlášeny 1.1.1988.\n\n\n\n"}
{"id": "631811", "url": "https://cs.wikipedia.org/wiki?curid=631811", "title": "Menachem Avidom", "text": "Menachem Avidom\n\nMenachem Avidom (: מנחם אבידום, rodným jménem Mendel Mahler-Kalkstein; 6. ledna 1908 – 5. srpna 1995) byl izraelský hudební skladatel, který byl průkopníkem středomořského hudebního stylu. Jeho matka byla sestřenicí hudebního skladatele Gustava Mahlera.\n\nNarodil se ve Stanislavově v Haliči v Rakousku-Uhersku (dnešní Ivano-Frankivsk na Ukrajině). V roce 1925 podnikl aliju do britské mandátní Palestiny a o rok později začal studovat na Americké univerzitě v Bejrútu (1926–1928). Po následném studiu na Conservatoire de Paris (1928–1931) se přestěhoval do Tel Avivu, kde vyučoval hudební teorii na Telavivské konzervatoři a Music Teacher Training College. V letech 1945 až 1952 byl generálním tajemníkem Izraelské filharmonie a v letech 1955 až 1980 byl ředitelem ACUMu (\"Israeli Performing Rights Society\").\n\nZemřel 5. srpna 1995 v Tel Avivu.\n\nV roce 1961 mu byla udělena Izraelská cena za hudbu, jako uznání za jeho operu \"Alexandra ha-Hašmonajit\". Izraelská cena je udílena od roku 1953 a patří mezi nejvyšší izraelská státní vyznamenání. Mimo to obdržel Engelovu cenu (1947), Cenu Izraelského filharmonického orchestru (1951) a ACUM Prize (1962).\n\n\n"}
{"id": "631814", "url": "https://cs.wikipedia.org/wiki?curid=631814", "title": "Žralok tichooceánský", "text": "Žralok tichooceánský\n\nŽralok tichooceánský (\"Lamna ditropis\") je velký druh žraloka z čeledi lamnovitých. Vyskytuje se ve vodách severního Tichého oceánu. Obývá pobřežní vody i volné moře od hladiny do hloubek 155 metrů, ale byl zaznamenán i v hloubce 255 metru. Je blízkým příbuzným žraloka sleďového, od kterého byl jako samostatný druh oddělen v roce 1947. Dorůstá maximální délky 3 metry a váhy 450 kg. Při lovu tvoří hejna až o 30 kusech.\n\nŽiví se kostnatými rybami, jako jsou např. lososi, makrely, sledi či tresky a také menšími druhy žraloků a hlavonožci. Přiživuje se také na rybářských úlovcích, čímž se občas také stává kořistí. Pro svou velikost je pro člověka potenciálně nebezpečný. Databáze ISAF Floridského muzea neeviduje žádný útok žraloka tichooceánského na člověka. To však může být jednak podobností s žralokem bílým, kterému jsou tak možná paradoxně připsány i útoky tohoto druhu žraloka, a také rozšířením v severní oblasti oceánu, kde se s lidmi často nesetkává.\n"}
{"id": "631816", "url": "https://cs.wikipedia.org/wiki?curid=631816", "title": "Leopold IV. z Lippe", "text": "Leopold IV. z Lippe\n\nLeopold IV. z Lippe (30. květen 1871 – 30. prosinec 1949) byl v letech 1905 až 1918 posledním vládnoucím knížetem z Lippe. Předtím byl od roku 1904 lippským regentem. Pocházel z rodu pánů z Lippe, jehož hlavou byl od roku 1905 až do smrti.\n\nKdyž v roce 1895 zemřel lippský kníže Waldemar stal se knížetem jeho bratr Alexandr. Ten ale nemohl vládnout jelikož trpěl duševní poruchou a tak ještě před svou smrtí určil Waldemar regenta, který měl vládnout jménem jeho bratra. Byl jím Adolf z Schaumburg-Lippe, bratr knížete Jiřího z Schaumburgu-Lippe. Problém ale byl, že v otázce regentství (a případného obsazení trůnu po smrti Alexandra) vystupovala i další linie rodu Lippe a to Lippe-Biesterfeld.\n\nRozepře mezi těmito větvemi rodu se opíraly hlavně o nerovné sňatky v linii Lippe-Biesterfeld, i když tam byla blíže k trůnu. Dohoda byla dosažena v roce 1897, kdy komise za předsednictví saského krále Alberta rozhodla ve prospěch hraběte Arnošta II. z Lippe-Biesterfeldu. Kníže Adolfa pak odstoupil z pozice regenta a byl nahrazen hrabětem Arnoštem, který vládl jako regent knížete Alexandra až do jeho smrti v roce 1904, kdy se stal regentem právě jeho syn hrabě Leopold z Lippe-Biesterfeldu.\n\nNásledujícího roku zemřel i kníže Alexandr a tak se knížetem stal dosavadní regent hrabě Leopold z Lippe-Biesterfeldu 25. října 1905 jako Leopold IV. kníže z Lippe. Následujícího dne obdržel Leopold IV. gratulace od německého a rakouského císaře, saského a bavorského krále a knížete Georga z Schaumburgu-Lippe, jeho neúspěšného soupeře o trůn.\n\nV roce 1909 Leopold IV. obdržel velkokříž pruského Řádu červené orlice, jako znak usmíření s císařem Vilémem II.\n\nS první ženou Bertou Hessensko-Philippsthal-Barchfeldskou (1874-1919), manželé od roku 1901, měl 5 dětí:\n\n\nS druhou ženou Annou von Ysenburg and Büdingen (1886-1980), manželé od roku 1922, měl jediného syna:\n\n\n\n"}
{"id": "631833", "url": "https://cs.wikipedia.org/wiki?curid=631833", "title": "Projektivní rovina", "text": "Projektivní rovina\n\nProjektivní rovina je matematický prostor, v kterém jsou definovány přímky a body a platí v ní následující axiomy:\n\nJedná se o jeden ze základních pojmů projektivní geometrie.\n\nNejznámější projektivní rovina je reálná projektivní rovina, jejíž model je formula_1. Body jsou tady definovány jako jednorozměrné podprostory formula_2 (nebo afinní přímky procházející jedním bodem třírozměrného afinního prostoru) a přímky jako dvojrozměrné podprostory (množina všech afinních přímek ležících v jedné afinní rovině).\n\nPro každé těleso F je možné zkonstruovat podobnou projektivní rovinu formula_3. Např. nejmenší projektivní rovinu (počtem bodů), tzv. Fanova rovina, která obsahuje pouze 7 bodů a 7 přímek, což je projektivní rovina nad dvouprvkovým tělesem formula_4.\n\nZnámá je také projektivní rovina formula_5 známá jako \"Cayleyho rovina\", anebo \"Moufangové rovina\". Dá se zkonstruovat pomocí oktonionů a je známá tím, že v ní neplatí Desarguesův axiom. Studium Cayleyho roviny má vnitřní souvislost s výjimečnými Lieovými grupami.\n"}
{"id": "631847", "url": "https://cs.wikipedia.org/wiki?curid=631847", "title": "Z pekla štěstí", "text": "Z pekla štěstí\n\nZ pekla štěstí je česká filmová pohádka režiséra Zdeňka Trošky z roku 1999 natočená na motivy pohádky Jana Drdy \"Český Honza\". Film se natáčel v Kraji Vysočina, přesněji v Telči a na Roštejně.\n\nSedlák má 2 dcery – nevlastní hodnou a pracovitou Markýtku, která je služkou pro všechno. Oproti ní je tady jeho vlastní Dora, která je líná, panovačná a parádivá. U nich na statku slouží Honza, syn chudé vdovy (Milena Dvorská).Markýtka se do Honzy na první pohled zamilovala, stejně jako Honza do ní. Ale zato Dora by ho chtěla jen pro sebe. Večer vše řekne sedlákovi, protože už dávno pozoruje, co se na statku děje. Byl to právě Honza, který sedlákovi život zachoval, a to mu také Dora připomněla a kde by pak hledali nového pomocníka, když byly žně. Dora také sedlákovi řekla, že ho chce pro sebe. Ráno chtěl sedlák Honzovi dát Doru, ale Honza řekl, že stojí o jeho nevlastní dceru Markýtku. A tak uražená Dora podplatí velitele verbířů, aby Honzu vzali na vojnu. Verbíři přijdou na louku, ale Honza jim uteče do staré chatrče, kde přebývají dva čerti (Václav Vydra a Rudolf Kubík). Ti mu dají plášť, který učiní člověka neviditelným, brašnu přivolávající libovolný počet vojáků a plátýnko, prostírající ty nejlepší pochoutky. Na cestě potká tři kamarády, Kujbabu, Hnipírka a Valihracha, a všichni čtyři se vydají do královského města. Zatím Dora v noci vyžene ze statku Markýtku a ta se vydává na zámek, kde slouží kmotra Marjánka. Ve stejnou dobu přijíždí král Brambas, aby se ucházel o ruku princezny Eufrozíny. Brambas několikrát vzkázal, princezna ho ale nechce a tak přijel sám. Eufrozína má ale jiného ženicha, obávaného trojhlavého draka Bucifala. Princezna Eufrozína řekne Brambasovi o svém ženichovi, kterého mu pak ukáže. Jednoho dne Markýtka olízne kost a za to ji princezna odsoudí k trestu smrti, který v království hrozí, a sice pověšení na šibenici o pravém poledni. Nazítří v pravé poledne přijde Honza se svými kamarády do královského města na radu babičky, u které přenocovali. Osvobodí Markýtku, ale král s princeznou vše vidí a rozhodnou se, že pustí trojhlavého draka Bucifala. Honza však draka zabije a král tak zůstane bez mocné zbraně. Slibuje Honzovi půlku království a Eufrozínu za ženu, když však Honza odmítá, uspí ho a vhodí do vězení. A do vězení chce poslat i Honzovy kamarády, a tak pošle vojáky do hospody \"U pavouka\". Lidé začínají prchat z království a pak uteče i král s princeznou. Brambas začne vyhrožovat válkou a Honza ho za pomoci lidí z města porazí. Král mu opět nabízí princeznu a půlku království, ale protože už král Lamprechtus Úžasný nemá co rozkazovat, lidé jeho i princeznu seberou a hodí do vody. Pak se Honza stane králem a Markýtka královnou.\nPříběh pokračuje snímkem \"Z pekla štěstí 2\".\n\na další ...\n\n\n"}
{"id": "631848", "url": "https://cs.wikipedia.org/wiki?curid=631848", "title": "Dalskabáty, hříšná ves aneb Zapomenutý čert", "text": "Dalskabáty, hříšná ves aneb Zapomenutý čert\n\nDalskabáty, hříšná ves aneb Zapomenutý čert je československý pohádkový televizní film z roku 1976 režiséra Jaroslava Novotného. Je zpracováním stejnojmenné pohádky, kterou v roce 1960 napsal jako komedii o 8 obrazech Jan Drda. Čerta Trepifajksla v podání Jaroslava Moučky se ujme vdova Plajznerová (Jiřina Bohdalová) a za vydatné pomoci chutného jídla mu pomáhá s polidšťováním. Čert se nakonec stane člověkem a pomůže odhalit ďábla převlečeného za faráře.\n\nHrají Jaroslav Moučka, Jiřina Bohdalová, Josef Větrovec, Josef Bláha, Petr Haničinec, Květa Fialová, Jana Paulová, Bedřich Prokoš, Jarmila Smejkalová, Vladimír Šmeral, Jiří Pleskot, Jana Boušková, Josef Kalena, Jiří Wohanka, Bohumila Dolejšová, Bohumila Dousková, Alexej Gsöllhofer\n\n"}
{"id": "631849", "url": "https://cs.wikipedia.org/wiki?curid=631849", "title": "Leon Arje Me'ir", "text": "Leon Arje Me'ir\n\nLeon Arje Me'ir (: ליאון אריה מאיר, v anglickém přepise Leo Aryeh Mayer; 12. ledna 1895 – 6. dubna 1959) byl izraelský vědec a badatel v oboru islámského umění a rektor Hebrejské univerzity v Jeruzalémě.\n\nNarodil se ve Stanislavově a Haliči v Rakousku-Uhersku (dnešní Ivano-Frankivsk na Ukrajině) do význačné chasidské rabínské rodiny. V roce 1913 odjel studovat východní umění na Vídeňskou univerzitu. Jeho specializací byl muslimský východ a jeho kulturní historie. Mimo Vídeň též studoval na univerzitě v Lausanne a na Berlínské univerzitě. V roce 1917 získal doktorát na Vídeňské univerzitě za nepublikovanou práci o urbanismu v islámu. Během svého pobytu ve Vídní rovněž navštěvoval židovský teologický seminář a začal působit v rámci sionistického hnutí ha-Šomer (později známé jako ha-Šomer ha-Ca'ir).\n\nV roce 1917 dokončil svá studia a začal vyučovat a pracovat jako pomocný knihovník na Orientálním institutu. V roce 1919 se vrátil do svého rodného města Stanislavov, kde vyučoval na střední škole. V důsledku událostí první světové války (o Stanislavov během války bojovalo hned několik různých stran a byl tak značně poničen) se nakonec přestěhoval do Berlína, kde byl zaměstnán v orientálním oddělení berlínské státní knihovny.\n\nV roce 1921 nakonec podnikl aliju do britské mandátní Palestiny, kde začal pracovat pro britskou mandátní vládu v oddělení starověkých památek. Do roku 1929 pracoval jako inspektor a následně v letech 1929 až 1933 jako ředitel archivů. Po odchodu z tohoto oddělení byl čestně jmenován vrchním dozorcem v novém vládním muzeu v Jeruzalémě.\n\nV mezidobí se v roce 1925 stal jedním z prvních zaměstnanců Institutu židovských studií při Hebrejské univerzitě a v roce 1929 začal přednášet islámské umění a archeologii. V roce 1932 se stal profesorem a v letech 1943 až 1945 působil jako děkan fakulty umění a rektor univerzity.\n\nSpolupracoval s Elazarem Sukenikem na projektu vykopávek tzv. „Třetí zdi“ v Jeruzalémě, postavené zhruba v letech 41 až 44 n.l. judským králem Agrippou.\n\nV letech 1940 až 1950 byl prezidentem Israel Exploration Society a byl čestným prezidentem Israel Oriental Society. Mimo to byl též zvolen členem vládní archeologické rady, členem Land of Israel Folklore Society, členem Společnosti archeologů v Londýně a čestným členem American Heraldry Society.\n\n\nNíže uvedený je částečný seznam děl L. A. Me'iera:\n\n"}
{"id": "631852", "url": "https://cs.wikipedia.org/wiki?curid=631852", "title": "Lotyšská hokejová reprezentace do 20 let", "text": "Lotyšská hokejová reprezentace do 20 let\n\nLotyšská hokejová reprezentace do 20 let je výběrem nejlepších lotyšských hráčů ledního hokeje v této věkové kategorii. Mužstvo bylo v roce 2017 pošesté účastníkem elitní skupiny juniorského mistrovství světa, ovšem sestoupilo do skupiny A I. divize.\n\nŽádný Lotyš na MSJ nikdy nebyl oceněn žádným individuálním oceněním a historicky nejlepším umístěním týmu byla osmá příčka z roku 2009.\n\nPo rozpadu Sovětského svazu poprvé startovalo samostatné Lotyšsko v rámci mistrovství 1994, když si o rok dříve poprvé pokusilo zajistit v kvalifikaci místo ve skupině C šampionátu. Do té doby hráli nejlepší lotyšští hráči za sovětskou juniorskou reprezentaci.\n\nVýběr byl v roce 1994 zařazen do C skupiny (viz výše). Zde při premiéře skončil druhý za Slovenskem a hned při druhé účasti si vybojoval postup do B skupiny(od roku 2000 označované jako I. divize), z které sestoupil pouze jednou v roce 2001. Čtyřikrát se Lotyšům naopak podařilo vybojovat si místo mezi elitou.\n\n"}
{"id": "631857", "url": "https://cs.wikipedia.org/wiki?curid=631857", "title": "Druhé mládí", "text": "Druhé mládí\n\nDruhé mládí je český romantický film režiséra Václava Binovce z roku 1938.\n\n\n"}
{"id": "631858", "url": "https://cs.wikipedia.org/wiki?curid=631858", "title": "Seznam vrcholů v Orlických horách", "text": "Seznam vrcholů v Orlických horách\n\nSeznam vrcholů v Orlických horách obsahuje vrcholy v Orlických horách. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje hory s nadmořskou výškou nad 500 m (nižší se v Orlických horách ani nevyskytují). Nejvyšší hory přesahují hranici 1000 m n. m. Těchto tisícovek je celkem 15, Polomský kopec (1050 m) uvedený v tabulce je pouhým spočinkem, a mezi tisícovky se proto neřadí.\n\nSeznam vrcholů podle prominence obsahuje všechny orlické hory s prominencí (relativní výškou) nad 100 metrů, bez ohledu na nadmořskou výšku. Celkem jich je 6 a patří mezi ně i všechny 3 nejvyšší hory jednotlivých podcelků Orlických hor - Deštenské hornatiny (Velká Deštná), Bukovohorské hornatiny (Suchý vrch) i Mladkovské vrchoviny (Adam).\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V Orlických horách jsou 2 ultratisicovky, Velká Deštná a Vrchmezí.\n"}
{"id": "631859", "url": "https://cs.wikipedia.org/wiki?curid=631859", "title": "Studený vrch", "text": "Studený vrch\n\nNázev Studený vrch může mít více významů:\n\n\n"}
{"id": "631866", "url": "https://cs.wikipedia.org/wiki?curid=631866", "title": "Jemčinská lípa", "text": "Jemčinská lípa\n\nJemčinská lípa byla významným památným stromem v areálu zámku Jemčina na Třeboňsku a jednou z nejmohutnějších lip jižních Čech. Strom padl roku 2006 a přišel tak o korunu i pozoruhodně tvarovaný kmen. Z původních kořenů ale vyrážejí výmladky, takže je tato 400 let stará lípa stále živá.\n\n\nJemčinská lípa byla unikátní tvarem a obvodem svého kmene, který připomínal královskou korunu. Pravděpodobně vznikl srůstem kmenů či výmladků, takže jeho spodní část byla užší a v místě větvení se rozšiřovala. Hlavní kmen byl vysoký zhruba 2 metry. Vedle hlavního kmene vyrůstaly ještě dva vedlejší o menším průměru. Poměrně pravidelnou korunu tvořilo více slabších terminálů.\n\nStrom v minulosti prošel určitou údržbou, při níž byl dutý kmen z jihozápadní strany částečně vyzděn. Tento zákrok možná způsobil předčasný konec stromu. Vyzdívání kmenů je dnes považováno za nevhodnou metodu konzervace, neboť zamezuje přísunu vzduchu a regeneraci (tvorbě adventivních kořenů a sílení kmenu).\n\nRoku 2005 začala lípa prosychat a v červnu 2006 se její kmen rozlomil a padl. Po určitou dobu byla větší část původního kmene ponechána na místě; dnes (2010) jsou na místě jen menší části. Ochrana stromu byla zrušena s platností od 13.1.2010 s odůvodněním: \"„…bylo zjištěno a zaevidováno, že stromy č. 1, 2 a 3 [Jemčinská lípa] již fakticky neexistují (č. 1 zánik cca v r.1994, 2 - 2000, 3 - 2005), resp. zůstaly zachovány jen zbytky po vyvrácených nebo zcela rozlomených stromech…“\" Z kořenů ale vyrážejí silné výmladky (již několik metrů vysoké), takže i přes zničení kmene, koruny a úřední rozhodnutí o zániku žije lípa z původních kořenů stále dál.\n\nNedaleko původní lípy byla vysazena nová.\n\nVzhledem k charakteru původního kmene nelze vyloučit, že vznikl srůstem výmladků stromu, který zanikl podobně jako tento. Což by mohlo znamenat, že je lípa starší, než se uvádí. Tato možnost by si (s přihlédnutím k významu stromu) jistě zasluhovala další výzkum. I s aktuálně odhadovanými čtyřmi sty roky byla nejstarším stromem parku.\n\nJemčinská lípa byla svým obvodem nejmohutnějším stromem Třeboňska a ani na Českobudějovicku se podobně vzrostlý exemplář nevyskytoval. Nejbližší stromy podobného vzrůstu v Jihočeském kraji jsou Husova lípa v Chlístově u Lažišť, Sudslavická lípa u Vimperka a Lípa na Babí u Jenína.\n\nKdybychom však chtěli hledat lípu vzniklou srůstem, jako byla tato, museli bychom ještě dál - ke stromům jako jsou Vejdova lípa na Pardubicku, Tatrovická lípa na Karlovarsku nebo Hadí královna v Moravskoslezském kraji.\n\n\n\n"}
{"id": "631870", "url": "https://cs.wikipedia.org/wiki?curid=631870", "title": "Chemicky pekuliární hvězda", "text": "Chemicky pekuliární hvězda\n\nChemicky pekuliární hvězda (též pekuliární hvězda či CP hvězda) je v astrofyzice hvězda, která má neobvyklé (pekuliární) chemické složení svých povrchových vrstev, neboli atmosféry. Toto složení zjišťujeme převážně spektroskopicky, ze vzhledu barevného spektra hvězdy.\n\nDnes nejvíce používanou metodou jejich výzkumu je klasická fotometrie. Mezi další prostředky, jež se k výzkumu CP hvězd používají, patří postup publikovaný v roce 1970 Arminem Josephem Deutschem, který za pomoci Fourierovy matematické analýzy dává přehled o rozložení nehomogenit ve výskytu daných prvků na povrchu hvězdy, avšak nejedná se o vždy a ve všech případech o spolehlivý prostředek tohoto poznání, a proto může poskytnout i neplatné výsledky.\nDruhý odlišný přístup, tzv. „dopplerovské mapování“, spočívá v porovnání observačních dat s matematickým modelem atmosféry. Tato metoda se nazývá dopplerovská proto, že se při ní počítá s Dopplerovým posunem – v důsledku rotace hvězdy se totiž přibližují a vzdalují skvrny na jejím povrchu vůči pozorovateli. Do současnosti (rok 2010) bylo komplexně, a hlavně kvalitně prozkoumáno jen velmi malé množství CP hvězd.\n\nNitro těchto hvězd podle současného vědeckého názoru zřejmě odpovídá běžným hvězdám hlavní posloupnosti. Chemická pekularita provází vývoj hvězdy skoro po celé období, kdy hvězda prochází stadiem hlavní posloupnosti a mění vodík v helium, podobně jako naše Slunce. K této skupině hvězd patří více než jedna desetina tzv. \"horkých\" hvězd, jejichž efektivní teplota se pohybuje v rozmezí od 6500 K až asi do 30 000 K. Obecně se část chemicky pekuliárních hvězd projevuje globálním, téměř dipólovým magnetickým polem o indukčnosti řádově tisíciny až jednotky Tesly. Velké procento těchto hvězd je spektrálně proměnných, což bývá často doprovázeno i proměnností magnetickou a fotometrickou. Rotační periodě dané hvězdy odpovídá perioda změny svítivosti i magnetické a spektrální proměnnosti.\nPro potřeby třídění a klasifikace označujeme chemicky pekuliární hvězdy velkými písmeny \"CP\", někdy jen malým písmenem \"p\", tzn. „pekuliární“ za uvedeným příslušným spektrálním typem hvězdy.\n\nSoučasný „geometrický“ model těchto hvězd, který však plně nevystihuje všechny pozorované skutečnosti, je tzv. model „skloněného rotátoru“ zavedený v roce 1949 Babcokem, tento model uvažuje o CP hvězdě jako o tuhém tělese, které rotuje kolem osy svírající s osou magnetického pole nenulový úhel. Zmíněný model byl dále rozpracováván úvahou o reálné situaci s existujícím dipólovým magnetickým polem CP hvězdy, které však rozhodně nemají všechny hvězdy této skupiny, a obohacen představou o existenci jistých „spektroskopických skvrn“, což jsou podle této představy místa ve fotosféře hvězdy, kde se vyskytují určité chemické prvky ve zvýšené koncentraci. Je třeba se zmínit o tom, že na základě těchto úvah se podařilo vysvětlit spektrální proměnnost, fázový posun mezi ekvivalentní šířkou a radiální rychlostí i vyskytující se přepólování magnetického pole pozorované u řady CP hvězd.\n\nV roce 1974 vypracoval George Preston přehlednou klasifikaci CP hvězd, tato klasifikace se zakládá na faktu výskytu jednotlivých typů těchto hvězd charakteristicky závislém na daném teplotním intervalu. Klasifikace je vypracována vzestupně vzhledem k rostoucí teplotě, od nejchladnějších hvězd po ty nejteplejší (CP1 až CP6,7). Nejprve zde stručně popišme Spektrální typ A:\n\nSpektrální typ A dělíme dále na dvě základní podskupiny, kterými jsou :\n\noznačení \"(Am)\" podle Prestona typu CP1 charakterizované poměrně slabými spektrálními čárami \"vápníku\", přičemž poměr intenzit spektrálních čar scandia II a stroncia II je výrazně menší, než u obvyklých hvězd tohoto spektrálního typu (A). Podle názoru amerického astronoma H. Abta se většina těchto hvězd vyskytuje v binárních systémech charakterizovaných krátkou oběžnou periodou, je tedy možné, že synchronizace oběžné rychlosti s rychlostí rotační působí zpomalování otáčení těchto hvězd spolu se stabilizací atmosféry. Druhá, v pořadí již výše zmíněná základní skupina označená termínem:\n\noznačení \"(mCP)\" , zde patří \"Ap\" i \"Bp\" hvězdy , podle Prestonovy klasifikace typu CP2, mají zesílené spektrální čáry křemíku, stroncia, chromu a tak zvaných prvků \"„vzácných zemin“ – lanthanoidů\", i prvků ze skupiny železa (Fe, Co, Ni) v různých kombinacích. U těchto hvězd se vyskytují globální proměnná a silná magnetická pole, jejichž perioda se shoduje se změnou jejich jasnosti a spektra. Je zajímavé, že mezi těmito hvězdami bylo nalezeno jen několik dvojhvězd, (tento konkrétní údaj pochází z konce 80. let 20. století.) K objasnění vzniku těchto anomálií vypracovali v 70. letech 20. století francouzští badatelé Vauclair, Michaud teorii, která se zdá býti celkem slibná, nese název:\n\nNástin této teorie uvažuje s pomalou rotací, přítomností silných magnetických polí, vedoucí k velmi klidné hvězdné atmosféře, snad dle obou autoru dokonce bez konvektivních pohybů. Tato situace by totiž neumožňovala podstatné promíchání hmoty atmosféry, odtud její neobvyklé chemické složení, chybějící konvekce v atmosféře hvězdy je totiž pro teorii zářivé difuze klíčová. Výše zmíněná zářivá difuze může oddělovat různé druhy atomů do různých výšek atmosféry hvězdy tím, že v bezkonvekční vrstvě mají těžší prvky díky gravitační síle snahu klesat dolů, k centru hvězdy a naopak, pokud mají jiné chemické prvky náležející počet absorpčních čar a hran ležící v blízkosti maxima zářivého toku, dochází k pohybu těchto prvků opačným směrem nahoru, k povrchu hvězdy. Rychlost zářivé difuse se pohybuje v řádech cm/s. Samotná difuze chemických prvků může být způsobena větším počtem fyzikálních mechanismů, např. gradientem hustoty jednotlivých prvků, teplotním, tlakovým gradientem i silami vnějšími jako je síla gravitační, elektrická, magnetická, nebo zářivá.\nJeště shrňme princip oddělování jednotlivých prvků podle Michauda, který spočívá v dlouhodobém působení zářivé síly mající původ z \"neizotropního pole záření\" a \"izotropní emise záření\" konkrétního chemického prvku, tato zářivá síla spolupůsobí se \"silou gravitační\".\n\nPředchozí autoři nabízeli i jiná vysvětlení chemické abnormality CP hvězd, jako např. Burbidge (1955) teorie o jaderné reakci na povrchu hvězdy, Fowler (1965) uvažoval také o jaderných reakcích, ale uvnitř hvězdy, to, že se ale chemická pekularita pozoruje ne uvnitř, nýbrž na povrchu hvězdy vysvětloval Fowler jakýmsi procesem „ bagrování“ , kterým se výsledné produkty těchto jaderných reakcí měly dostat na povrch hvězdy. Jiní fyzikové ve snaze vysvětlit CP anomálii předkládali další teorie např. o výbuchu blízké supernovy, dopadu planetek, nebo magnetické akreci.\n\nPodle Prestonovy klasifikace typu CP3 , charakteristika – pomalá rotace, úzké spektrální čáry, bez časových změn, silné spektrální čáry ionizovaného Mn a Hg. K této skupině hvězd si uveďme velmi zajímavý současný objev týkající se otázky počasí v atmosférách hvězd u konkrétní hvězdy, jíž je nejjasnější hvězda souhvězdí Andromedy a zároveň i nejjasnější hvězda skupiny rtuť-manganových hvězd, \"Alfa Andromedae – Sirrah\". Konkrétně se jedná o spektroskopickou dvojhvězdu s orbitální periodou 96,7 dne, vzdálenou od Země 97 světelných let. Tato hvězda ve své atmosféře vykazuje chemicky anomálně zvýšený obsah rtuti, manganu, vzácného kovového prvku gallia, tajícího v lidské dlani, které se chemicky značně podobá hliníku (Mendělejevovo „ eka-aluminium „) a europia, kovu ze skupiny tzv. vzácných zemin. Jiné chemické prvky jsou naopak zastoupeny v koncentracích nižších, než je obvyklé. Oleg Kochukhov a jeho tým, z Univerzity v Upsale, který studoval povrch této hvězdy 7 let, v červnu 2007 označil Sirah za první hvězdu, na které se vyskytují jevy, které odpovídají počasí v atmosférách planet. Nad povrchem této hvězdy se totiž formují, vznášejí a mění oblaka tvořená vysoce jedovatou rtutí. Studována byla čára jednou ionizované rtuti, vlnové délky 398,4 nm.\n\n\"(He-weak stars)\" , dle Prestona typu CP4, 5 – tato skupina charakterizovaná spektrem s čárami vodíku, spektrálního typu zřejmě B3 až B5 a hélia, které odpovídají spektrálnímu typu cca B8 se dále dělí podle spekter na tři podtypy:\n\n\nCharakterizujme stručně tyto tři vyjmenované podskupiny:\n\nVýskyt nezvykle silných spektrálních čar křemíku, jednou ionizovaného. Pravděpodobně v této podskupině panuje fyzikální shodnost s analogickou podskupinou objektu spektrálního typu A. Často dochází k periodickým změnám jasnosti, spektra, a mnohdy i magnetického pole.\n\nZesílená spektrální čára titanu, jednou ionizovaného a stroncia, dále železa, ionizovaného taktéž jednou či dvakrát. Jako u předešlé skupiny dochází i zde k často k periodickým změnám v jasnosti objektů, jejich spektrech i intenzitě magnetického pole.\n\nVe spektru přítomny silné čáry fosforu i gallia a kryptonu. Na rozdíl od předchozích podskupin bez periodických časových změn a měřitelného magnetického pole, ovšem existenci magnetického pole nelze úplně vyloučit, jak naznačují poslední přesná měření (rok 2009).\n\n\"( He- strong stars )\" , dle Prestona typu CP6, 7 – u některých hvězd této skupiny byla nalezena emise v čáře vodíku H alfa, proto je musíme klasifikovat současně i jako Be hvězdy, i když je otázkou, kde přesně začíná a končí jejich vzájemná podobnost s běžnými „ nemagnetickými “ \"Be hvězdami\".\nTato skupina je charakteristická periodičností změn jasnosti, spektra i magnetického pole.\n\nVšechny otázky, fakta a souvislosti tykající se chemicky pekuliárních hvězd nebyly ani zdaleka vyčerpány, spíše naopak nás určitě do budoucna překvapí nejeden zajímavý objev týkající se této kategorie hvězd.\nPorozumění CP hvězdám, které tvoří \"jeden kamínek\" v pomyslné mozaice našeho poznání o hvězdách je pro nás důležité také proto, že nám pomáhá lépe proniknout do problematiky související se vznikem a vývojem hvězd v obecném slova smyslu.\n\nHARMANEC, P. \"Horké hvězdy.\" Brno : Hvězdárna a planetárium Mikuláše Koperníka, 1989. 15 s.\n\nKULHÁNEK, P. a kolektiv. \"Astronomie a fyzika -\" nové obzory : Aldebaran Grouph for Astrophysics (AGA) 2010\nGRÁF, T. MIKULÁŠEK, Z., ZVĚŘINA, P., KRTIČKA, J. \"Chemicky pekuliární hvězdy – zmalované slečny\" : Československý časopis pro fyziku, 2009, roč. 59, č. 5, s. 292–295.\n\n"}
{"id": "631871", "url": "https://cs.wikipedia.org/wiki?curid=631871", "title": "Dánská hokejová reprezentace do 20 let", "text": "Dánská hokejová reprezentace do 20 let\n\nDánská hokejová reprezentace do 20 let je výběrem nejlepších dánských hráčů ledního hokeje v této věkové kategorii. Mužstvo sestoupilo z elitní skupiny juniorského mistrovství světa, ve které se představilo v roce 2019 popáté v řadě a posedmé v historii. V letech 2008 i 2012 obsadili Dáni poslední desáté místo, na šampionátech 2015, 2016 a 2017 se dokázal tým dostat do čtvrtfinále.\n\nB skupina (od roku 2001 I. divize) je druhou kategorií MS, třetí kategorií je C skupina (od roku 2000 II. divize).\n\n"}
{"id": "631884", "url": "https://cs.wikipedia.org/wiki?curid=631884", "title": "Finkelstein", "text": "Finkelstein\n\nFinkelstein (: פינקלשטיין) je příjmení různých lidí:\n\n"}
{"id": "631888", "url": "https://cs.wikipedia.org/wiki?curid=631888", "title": "Naked News", "text": "Naked News\n\nNaked News je abonentská webová stránka obsahující televizní zpravodajství, která sebe sama prezentuje jako „the program with nothing to hide“ (tj. „pořad, kde není co schovávat“). Obsah je připravován každý den v Torontu. Dohromady je vždy týdně vytvořeno šest 25minutových epizod. Zprávy jsou předčítány zcela nahými moderátorkami. Mužská varianta ukončila svou činnost 31. října 2007. Naked News TV je druh pay-per-view či předplatitelské služby.\n\nNaked News jsou také ve zkrácené verzi vysílány v nočních hodinách na CITY-TV.\n\n"}
{"id": "631889", "url": "https://cs.wikipedia.org/wiki?curid=631889", "title": "Prosinec 2010", "text": "Prosinec 2010\n\n"}
{"id": "631890", "url": "https://cs.wikipedia.org/wiki?curid=631890", "title": "MBDA Aspide", "text": "MBDA Aspide\n\nMBDA Aspide je italský protiletadlový raketový komplet krátkého a středního dosahu vyráběný společností MBDA (dříve Alenia Marconi Systems). Systém byl úspěšně prodán i do dalších zemí. Samotná střela Aspide vychází z konstrukce americké řízené střely AIM-7E Sparrow. Dosahuje rychlosti 2,5 násobku rychlosti zvuku a její dolet je 14 km. Nejnovější verze Aspide 2000 má přitom větší rychlost a dosah zvětšený na 25 km. Tříštivá brizantní hlavice střely má hmotnost 32 kg. \n\nStřely Aspide existují v letecké, námořní i pozemní verzi. Námořní verze je nejčastěji vypouštěna z osminásobného vypouštěcího kontejneru Albatros (kontejner může nést i standardní střely NATO typu RIM-7 Sea Sparrow) či z jeho odlehčené čtyřnásobné verze. Pozemní systémy s touto střelou nesou označení Spada a Oerlikon Contraves Skyguard. Leteckou variantu užívaly po modernizaci ASA (\"Aggiornamento Sistemi d'Arma\") počínaje koncem 80. let stíhačky Aeritalia F-104S Starfighter italských leteckých sil.\n\n\n"}
{"id": "631891", "url": "https://cs.wikipedia.org/wiki?curid=631891", "title": "Vilma Vrbová-Kotrbová", "text": "Vilma Vrbová-Kotrbová\n\nVilma Vrbová, provdaná Kotrbová, (14. října 1905 Kutná Hora – 22. prosince 1993 Praha) byla česká malířka, portrétistka vynikající na poli dětského portrétu. Byla manželka řezbáře Františka Kotrby.\n\nStudovala na uměleckoprůmyslové škole v Praze (1921–1924) a poté na AVU v Praze v ateliéru Vratislava Nechleby (1924–1930). Vytvořila například obrazy \"Děvčátko v čepci\", \"Rodinná podobizna\", v roce 1947 vyhrál její návrh na 100 Kčs bankovku, zbyla po ní též řada kreseb, svůj zájem o dítě zúročila také jako ilustrátorka knih.\n\nOd roku 1935 členka Umělecké besedy, v roce 1979 vyznamenána titulem národní umělkyně.\n\n\n\n"}
{"id": "631893", "url": "https://cs.wikipedia.org/wiki?curid=631893", "title": "Richard Pražák", "text": "Richard Pražák\n\nRichard Pražák (7. ledna 1931 Jihlava — 12. září 2010 Brno) byl český historik a hungarista, vysokoškolský pedagog na FF MU v Brně.\n\nNarodil se dne 7. ledna 1931 v Jihlavě. V roce 1955 se stal promovaným filologem na FF MU v Brně. Následně roku 1962 získal titul CSc. Od roku 1968 byl vedoucím kabinetu balkanistiky a hungaristiky na FF MU.\nV letech 1994 až 1998 působil jako první velvyslanec České republiky v Maďarsku.\n\nV roce 1996 mu byl udělen čestný titul dr. h. c. na Univerzitě v Miskolci. V témže roce získal Lotzovu medaili (nejvyšší vědecké ocenění v hungaristice) na IV. světovém hungaristickém kongresu v Římě. O dva roky později byl dále vyznamenán řádem Maďarské republiky.\n\nZemřel 12. září 2010 v Brně. Byl ženatý se spisovatelkou Hanou Pražákovou, která zemřela v prosinci téhož roku. Vychovali spolu dvě dcery.\n\nDcera PhDr. Markéta Hejkalová (roz. Pražáková) je známou VŠ pedagožkou, uznávanou překladatelkou finské literatury. Žije trvale v Havlíčkově Brodě, kde společně s manželem provozuje nakladatelství Hejkal.\n\n\n\n"}
{"id": "631896", "url": "https://cs.wikipedia.org/wiki?curid=631896", "title": "Prašivá", "text": "Prašivá\n\nNázev Prašivá má několik významů:\n\n"}
{"id": "631902", "url": "https://cs.wikipedia.org/wiki?curid=631902", "title": "Dale Hawerchuk", "text": "Dale Hawerchuk\n\nDale Hawerchuk (* 4. dubna 1963) je bývalý kanadský hokejový útočník, později hokejový trenér. Je členem hokejové síně slávy.\nS hokejem začínal v útlém dětství, první brusle dostal ve dvou letech a soutěžně hrál hokej od čtyř let. Od počátku jevil nevšední talent. V žákovské kategorii na turnaji Peewee v Montrealu vstřelil ve finále všech osm gólů svého týmu a překonal tak rekord Guy Lafleura. Jako junior hrával za Cornwall Royals v Quebec Major Junior Hockey League. Zde pokračoval ve vysoké produktivitě, ve své první sezóně si připsal 103 kanadských bodů, byl vyhlášen nováčkem roku 1980 v QMJHL a nejlepším hráčem play-off. Tým Cornwall Royals dovedl ke dvěma vítězstvím v Kanadské hokejové lize − zisku Memorial Cupu. Do National Hockey League byl draftován z roce 1981 z celkově prvního místa týmem Winnipeg Jets. Brzy se stal hvězdou i v NHL. Hned ve své první sezóně překonal stobodovou hranici (tehdy jako nejmladší hráč v historii) a zaslouženě získal Calder Memorial Trophy pro nejlepšího nováčka NHL. Stobodovou hranici překonal také v pěti z následujících šesti ročníků, jeho osobním rekordem bylo 130 bodů v sezóně 1984/1985. Přesto s týmem Winnipegu končíval v play off v prvním, maximálně druhém kole.\nBěhem draftu v roce 1990 byl zahrnut do velké výměny hráčů mezi Winnipegem a Buffalo Sabres. Za něj a první volbu Winnipegu v draftu putovali opačným směrem Phil Housley, Scott Arniel, Jeff Parker a první volba Buffalo Sabres v draftu (Keith Tkachuk). V Buffalu se z něj stal především výborný nahrávač, gólově se neprosazoval tolik co dříve. Ani zde mu nebylo souzeno zahrát si dále než po druhé kolo play-off. Sezónu 1995/1996 zahájil v St. Louis Blues, v jejím průběhu však byl vyměněn do Philadelphia Flyers. Tam také odehrál závěr své kariéry, když ve svém posledním ročníku (1996/1997) byl sužován zraněními a řadu utkání vynechal. S týmem si však zahrál poprvé v životě finále Stanley Cupu, bohužel Flyers podlehli Detroit Red Wings 0:4 na zápasy. Po ukončení aktivní kariéry začal pracovat jako hokejový trenér.\n\nS reprezentací Kanady si dvakrát zahrál na Kanadském poháru. V roce 1987 se zaskvěl gólem a dvěma asistencemi ve třetím, rozhodujícím finálovém utkání proti Sovětskému svazu. Rovněž v roce 1991 byl důležitou součástí vítězného týmu. Má také tři medaile z mistrovství světa v ledním hokeji.\n\n\n\n"}
{"id": "631910", "url": "https://cs.wikipedia.org/wiki?curid=631910", "title": "Dave Taylor", "text": "Dave Taylor\n\nDavid Andrew Taylor (* 4. prosince 1955) je bývalý kanadský hokejový útočník. Celou svou kariéru v NHL odehrál za Los Angeles Kings, kde později v letech 1997 až 2006 působil jako generální manažer.\n\nPřed vstupem do NHL hrával univerzitní hokej za Clarkson University, draftován do NHL byl v roce 1975 týmem Los Angeles až z 210. místa. Prošel rovněž draftem WHA, kde si jej vybrali Houston Aeros také až jako 113. v pořadí. Dva ročníky poté strávail ještě ve svém univerzitním týmu, kde dodnes drží některé týmové rekordy.\nV NHL debutoval v sezóně 1977/1978. Později se stal členem slavného útoku \"Triple Crown Line\" spolu s Marcelem Dionnem a Charlie Simmerem. V sezóně 1980/1981 všichni tři překonali hranici sto bodů, Dave Taylor zaznamenal své sezónní maximum - 112 bodů. V letech 1985 až 1989 působil v roli kapitána. V Los Angeles hrál až do konce své aktivní kariéry, kterou ukončil v roce 1994. S týmem se nejdále dostal v sezóně 1992/1993, když ve finále Stanley Cupu podlehli Montreal Canadiens 1 ku 4 na utkání.\n\n\nKlubové rekordy Los Angeles Kings\n\n"}
{"id": "631913", "url": "https://cs.wikipedia.org/wiki?curid=631913", "title": "Seznam hlav států v roce 2011", "text": "Seznam hlav států v roce 2011\n\nV seznamu hlav států v roce 2011 jsou uvedeni nejvyšší představitelé všech nezávislých států, kteří vládli v roce 2011. Seznam je seřazen abecedně podle světadílů. Jsou zde uvedeni nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "631914", "url": "https://cs.wikipedia.org/wiki?curid=631914", "title": "Listonoh americký", "text": "Listonoh americký\n\nListonoh americký (\"Triops longicaudatus\") je až 50 mm dlouhý korýš s tělem chráněným hnědým až hnědožlutě zbarveným krunýřem (někdy vybarvený i pestřeji), tvarem poněkud připomínající trilobita. Kůži, kterou je opatřen, musí v prvních týdnech svého života velmi často a později už jen občas svlékat, kvůli růstu těla. Pokud listonoha chováte, budete proto takovéto zbytky na dně nacházet. Na hlavě má tři oči, z nichž jedno reaguje na světlo a pomáhá listonohovi pohybovat se za světlem. Listonoh se pohybuje pomocí 142 nohou (také jimi dýchá) a dlouhého ocasu rozděleného do vidlice. Listonohové jsou blízce příbuzní krabů a krevet (přibližně i podle tvaru těla). Je všežravec. Pokud ho chováte v akváriu, můžete ho krmit krmením pro rybičky nebo jemně nastrouhanou mrkví či jablky. Všechno jídlo ale musí být řádně rozdrceno! Listonoh se chová pro užitek jako návnada pro ryby.\n\nV přírodě žije listonoh v malých vodních nádržích s čerstvou, klidnou vodou, které nejsou příliš hluboké a obsahují teplou vodu. (Někdy však žijí i v bahnité či hluboce zakalené vodě.) Volně plavou, ale často klesají a ponořují se na dno nádrže, kde později nakladou vejce. Jsou výbornými a rychlými plavci. Pokud chcete chovat listonoha doma v akváriu (jako ostatní rybičky), musí mít voda teplotu cca 20 °C až 28 °C. Přežije však i vodu pod 20 °C, ale není to nejlepší. Průměrně se, při ideálních teplotách a dostatečném krmení, může listonoh dožít až 3 měsíců.\n\nListonohové se na Zemi poprvé objevili před cca 200 miliony lety, v době druhohor, v době plazů a dinosaurů (\"je to jeden z nejstarších živočichů dosud žijících na Zemi\") a řadí se mezi tzv. živoucí fosilie. Žijí téměř na všech kontinentech v odlišných velikostech a barvách. Jen ne už v tak hojném počtu jako tomu bylo předtím. Mezi druhy listonohů žijících u nás můžeme zařadit např. listonoha letního nebo listonoha jarního. Listonoh letní je na rozdíl od listonoha amerického až přes 10 cm dlouhý a kriticky ohrožený (u nás). Proto se místa výskytu listonoha letního příliš neuvádí.\n\nRozmnožuje se pohlavně, jako hermafrodit i parthenogenezí. Korýš se líhne z vajíček, která se zalijí čistou (pramenitou) vodou a do 2 - 4 dnů se vylíhnou malí jedinci, kteří velmi rychle vyrostou. Přibližně za 9 dní jsou schopni rozmnožování. Listonoh svá vajíčka nosí pod krunýřem u nožiček.\nVajíčka listonoha vydrží mráz i sucho po dobu delší než 30 let. Stádium, kdy vajíčka nedotčená někde leží, se nazývá diapauza (\"viz článek\").\n\n"}
{"id": "631915", "url": "https://cs.wikipedia.org/wiki?curid=631915", "title": "Ray Conniff", "text": "Ray Conniff\n\nRay Conniff, vlastním jménem Joseph Raymond Conniff, raný pseudonym Jay Raye (6. listopadu 1916, Attleboro, Massachusetts, USA - 12. října 2002) byl americký trombonista, zpěvák, skladatel, kapelník a hudební aranžér, který proslul v 60. letech 20. století díky své světoznámé pěvecké skupině Ray Conniff Singers. Jde o o jednoho z nejvýznamnějších tvůrců působících v oblasti sborového zpěvu v jazzové a populární hudbě 50. a 60. let 20. století.\n\nNa pozoun jej učil hrát jeho otec, hudbu a aranžování se učil sám za pomocí učebnic. Po druhé světové válce, během níž sloužil v Americké armádě, se připojil ke jazzovému bigbandu, který vedl Artie Shaw, zde posléze úspěšně působil jako aranžér. Později pracoval pro Mitch Millera, který byl vedoucím vyhledávačem talentů pro nahrávací společnost Columbia Records. Spolupracoval i s dalšími známými umělci jako byli Rosemary Clooney, Marty Robbins, Frankie Laine, Johnny Mathis, Guy Mitchell a Johnnie Ray. Velmi významnou se v roce 1955 stala jeho práce pro zpěváka Dona Cherryho. V té době tvořil a vystupoval pod uměleckým pseudonymem Jay Raye (což byl akronym vytvořený z jeho křestního a rodného jména \"Joseph Raymond\").\n\nNejznámější a nejdůležitější etapa jeho života nastala v roce 1959, kdy poprvé účinkovala jím sestavená a vedená pěvecká skupina Ray Conniff Singers, kterou tehdy vytvořilo 25 pěvců - 13 mužů a 12 žen.\n\nJeho hudba byla použita také ve filmu \"Něco na té Mary je\" z roku 1998.\n\n\n"}
{"id": "631917", "url": "https://cs.wikipedia.org/wiki?curid=631917", "title": "Tron: Legacy 3D", "text": "Tron: Legacy 3D\n\nTron: Legacy je pokračování filmu Tron z roku 1982.\n\nDěj začíná v roce 1989, kdy Kevin Flynn (Jeff Bridges) ředitel obchodní společnosti ENCOM zmizí beze stopy. Následně se děj přesune o 20 let do budoucnosti, kdy se jeho syn Sam Flynn (Garrett Hedlund) a hlavní akcionář společnosti ENCOM, riskantně vloupá do ENCOMu a odcizí zdrojové kódy k novému operačnímu systému, který následně umístí na internet.\n\nSama ještě ten večer navštíví Alan Bradley (Bruce Boxleitner) a sdělí mu, že dostal na pager vzkaz, který přišel z Flynnovy staré herny.\n\nSamovi to nedá a hernu navštíví a přitom náhodou narazí na tajný vchod ukrytý za herním automatem. Za nimi najde otcovu počítačovou laboratoř, kde se nachází vylepšený dematerializační přístroj, který se objevil už v prvním filmu Tron. Při snaze zjistit, co zde jeho otec dělal, spustí program, který jej přesune do Gridu.\n\nV Gridu je odchycen hlídkou, pátrající po uprchlých programech. Následně je stejně jako ostatní uprchlíci donucen bojovat v aréně s pomocí světelných disků. Probojuje se až do finále, kde je proti němu nasazen Rinzler, program používající dva světelné disky. Sama porazí a poraní – Sam krvácí, místo toho aby se rozpadnul na se jednotlivé bity („deresoval“). Rinzler tak pozná uživatele a přeruší souboj.\n\nNato Sam stojí tváři v tvář Cluovi. Což je program, který vypadá jako jeho otec. Kevin Flynn jej sestrojil, aby mu pomohl vybudovat Grid. Clu Sama pošle na souboj se světelnými motorkami. Před smrtí jej zachrání Quorra (Olivia Wilde) a doveze jej za otcem, který se skrývá v ústraní, aby Clu nezískal jeho disk, díky němuž by se mohl dostat z Gridu do reálného světa. Kevin Samovi také řekne, že Clu zabil Trona a Quorra je poslední iso („Izomorfický Algoritmus“ – program, který vznikl sám), protože ostatní vyhubil Clu. Clu navíc usiluje o opuštění Gridu. Byl to právě on, kdo poslal zprávu Alanovi, čímž chtěl nalákat Sama a dostat se tak ke Kevinovi, jehož disk potřebuje k zprovoznění portálu mezi světy.\n\nSam odmítne nic nedělat, Quorra mu poradí aby našel program jménem Zuse, který jej údajně dokáže dostat k portálu. Sam se proto vydá za Castorem, který vede podnik zvaný End of Line. Tam Sam zjistí, že Castor býval Zuse, Castor ho ale místo pomoci zradí Cluovým programům. Sam je nucen bojovat, v klubu se objeví Quorra, která je při potyčce zraněna. Do klubu dorazí Kevin, kterému při útěku jeden z vojáků ukradne disk. Sam a otec odnesou Quorru na Solární plachetnici, která míří k portálu. Při cestě Kevin Quorru opraví. Ta poté co se probere, řekne Samovi, že by ráda viděla východ slunce.\n\nSolární plachetnice však skončí v jedné z bojových lodí Clu, následně je zajata Quorra. Samovi se jí však podaří zachránit. Přitom zjistí že Rinzler je původní Tron, kterého Clu reprogramoval, aby mu sloužil.\n\nPři následné honičce v světelných stíhačkách se Rinzler podívá Kevinovi do očí a uvědomí si, co je vlastně zač. Následně trojici pomůže, ale Tron je zneškodněn a padá do Moře Simulace, kde se jeho barva změní zpět na modrou. Následně dojde k finálnímu střetu při němž Kevin zničí Clua, ovšem sám nejspíše zemře. Sam a Quorra uprchnou.\n\nSam si celý systém zazálohuje, Alanovi jako novému předsedovi představenstva oznámí, že přebírá řízení ECOMu a vyrazí na motorce s Quorrou vstříc východu slunce.\n\n"}
{"id": "631918", "url": "https://cs.wikipedia.org/wiki?curid=631918", "title": "Marius Maure", "text": "Marius Maure\n\nMarius Maure (1. května 1871 Biskra, Alžírsko − 1941 Rouïba) byl francouzský fotograf působící na přelomu 19. a 20. století. Byl orientálním fotografem, který žil ve městě Biskra v Alžírsku v období 1871 - 1940. V roce 1860 zde jeho otec Auguste Maure založil fotografické studio \"Photographie Saharienne\" – první fotografický ateliér v jižním Alžírsku.\n\nMarius Maure zajistil nástupnictví svého otce Augusta ve vedení studia \"Photographie Saharienne\" v Biskře na začátku roku 1895. Město Biskra bylo královnou oáz, branou saharské pouště, turistickou destinací, lázněmi a zimní destinací s mezinárodní pověstí, kam přicházelo mnoho umělců (spisovatelů, malířů a fotografů) 19. století, aby okusili zvláštní klima, jas a krajinu Sahary. Byli mezi nimi například Oscar Wilde, Anatole France nebo Bela Bartok. Díla André Gideho nebo Roberta Smythe Hichense přispěla k renomé tohoto místa.\n\nMezi prvními fotografy v Biskře byli Delmotte & Alary, kteří tu pořídili již v roce 1845 daguerrotypii s názvem \"Minaret v ruinách\" V období mezi lety 1855 a 1860 přišli do Biskry cestovatelští fotografové Félix-Jacques Moulin, Paul Jeuffrain nebo Gustave de Beaucorps, aby pořídili jedny z prvních snímků v Alžírsku. \n\nAuguste Maure patřil k průkopníkům fotografie, kterým učarovala atmosféra této nadčasové oázy v alžírském stylu, kde se zdálo, že zůstala zmrazena od starověku. Jeho fotografie ukazují fascinovaný a uctivý pohled na toto místo a jeho obyvatele. Augustus přišel do Biskry ve svých patnácti letech a rozhodl se zde usadit.\n\nNa konci devatenáctého století se Biskra stala druhým Pont-Avenem, tentokrát v poušti a nesoucí název \"École de Biskra\". Kromě Augusta Maureho sem přijížděli za inspirací mnozí umělci, například Eugène Fromentin, Paul Jean Baptiste Lazerges, Eugène Girardet, Gustave Guillaumet, Maurice Bompard nebo Étienne Dinet dále fotografové Émile Frechon, Alexandre Bougault, Rudolf Lehnert nebo Marius Maure.\n\nFotografické přístroje používané v letech 1870-1880 byly těžké, křehké a citlivé. Intenzivní pouštní světlo, horko a jemný všudepřítomný písek příliš těmto technickým vynálezův nevyhovoval. Maure se však rozhodl opustit prostory studia a pořídit velkou řadu snímků ilustrující krajinu Biskry a okolí (El Kantara, Tilatou, Sidi Okba, Chetma, Tolga, Touggourt a mnoho dalších). Úzké vazby s místním obyvatelstvem mu usnadnily fotograficky zobrazovat starověký životní styl, dnes již zaniklý.\n\nOtec a syn Maurovi byl aktivní od poloviny 19. století do poloviny století 20., během kterého pořídili mnoho fotografií krajiny a měst jižního Alžírska. Portrétovali také členy kmene Ouled Naïl, berberské tanečníky oblečené v tradičních kostýmech a ozdobených šperky. Tyto exotické snímky velmi oceňovali turisté přijíždějící do Alžírska.\n\nV roce 1889 za svou práci získali medaili na Světové pařížské výstavě.\n\nMarius Maure v roce 1895 převzal rodinný podnik včetně výroby pohlednic. Mnoho fotografií z ateliéru z období 1899 - 1910 bylo zveřejněno na pohlednicích a signováno \"Maure Phot.\". Marius využil příležitost oživit i takové fotografie, které pořídil jeho otec před dvaceti lety. Stal se korespondentem Francie, které dodával různé typy pohledů jižního Alžírska, které byly zveřejněny v mnoha knihách. Pomáhal například se speciální sérií knih pro základní vzdělávání vydané ve Francii. Tato série alb byla oceněna bronzovou medaili na světové výstavě v Paříži roku 1900.\n\nMarius také získal zlatou medaili na koloniální výstavě v Konstantině v roce 1896 a Marseille v roce 1906. Podílel se na koloniální výstavě roku 1931 ve Vichy. Marius volil spíše moderní styl, na řadě sépiových pohlednic zveřejněných v letech 1910 - 1930 spolupracoval také s pařížským vydavatelem a tiskárnou \"Neurdein\" (ND Phot.) a \"Lévy & synové\" (LL) a následně pak s firmou Compagnie des Arts Photomécaniques (C.A.P.) plynoucí ze spojení těchto dvou společností po roce 1918. V roce 1950 nakladatelství \"Cigogne\" otisklo soubor pohlednic a fotografií z maurského ateliéru. \n\nVydávání pohlednic rozhodujícím způsobem přispělo k dobrému jménu jejich studia. Marius Maure se významně a aktivně podílel na „zlatém věku pohlednic“ v Alžírsku spolu s mnoha významnými fotografy z tohoto období jako byli: Neurdein, Geiser, Leroux, Madon, nebo Bougault Vollenweider.\n\nZisk studiu zajišťoval ateliér, ale také knihkupectví provozované jeho bratrem Ambroisem Augustem Maurem. Nabízeli k prodeji fotografie, pohlednice, ale také mnoho turistických průvodců ukazující okolí, památky, krajiny a výjevy ze života Biskry a okolí (El Kantara, Sidi Okba, Chetma, Tilatou, Tolga, Touggourt ...). \n\nMarius se aktivně účastnil hospodářského života svého města. Měl tři děti: Louisette se stala jeptiškou a zemřela v roce 1928 ve věku 30 let, Jeanne se vdala za Octava Haberta - kováře z města - a Andrew, který zvolil kariéru lékaře. Marius litoval, že nikdo z jeho dětí nebyl ochoten nést pochodeň fotografického řemesla a prodal své studio s fondem a všemi materiály Thérèse Landronové.\n\nZemřel v roce 1941.\n\n\n\n\n"}
{"id": "631921", "url": "https://cs.wikipedia.org/wiki?curid=631921", "title": "Neporažená armáda", "text": "Neporažená armáda\n\nNeporažená armáda je český propagandistický film režiséra Jana Bora z roku 1938 o životě frekventantů vojenské akademie, jehož účelem byla adorace československé armády, vojenského života a mobilizace veřejnosti v době nastávajícího ohrožení republiky expanzivní politikou nacistického Německa.\n\nSnímek se vyznačuje nepřehlednou epizodickou strukturou, stereotypními postavami, které mají reprezentovat jednotlivé národnosti a sociální vrstvy obyvatelstva, střídáním hraných záběrů s dokumentárními a přehnaným apelem na vlastenectví. Závěrečná scéna (projev velitele akademie) byla k filmu přidělána dodatečně, až po mnichovských událostech, a je pro změnu patetickým apelem na vojenskou a občanskou kázeň.\n\nLadislav Boháč, Jan Pivec, Marie Blažková, František Dibarbora, Oľga Borodáčová, Andrej Bagar, Mária Bancíková, Ríša Novák, Václav Vydra st., Eva Gerová, Milada Gampeová, Božena Šustrová, Zdeněk Štěpánek, Karel Postranecký, Bedřich Vrbský, Vladimír Štros, Josef Gruss, Václav Vydra ml., Jaroslav Vojta, Míla Mellanová, Jaroslav Průcha, Vítězslav Boček, František Kreuzmann st., Gustav Hilmar, Josef Rozsíval, Karel Beníško, Karel Dostal, Josef Sládek, Jan W. Speerger, Marie Podvalová, Vladimír Řepa, František Hlavatý\n\n\n"}
{"id": "631923", "url": "https://cs.wikipedia.org/wiki?curid=631923", "title": "Láska a lidé", "text": "Láska a lidé\n\nLáska a lidé je český film režisérů Vladislava Vančury a Václava Kubáska z roku 1937. Premiéru měl 25. prosince téhož roku.\n\nKarel Beníško, Mirko Eliáš, Marie Glázrová, Božena Šustrová, Jindřich Plachta, Karel Jičínský, Stanislav Neumann, Jaroslav Průcha, Jan W. Speerger, Ladislav Kulhánek, Vladimír Řepa, Karel Veverka, Vlasta Petrovičová, Ota Motyčka, Robert Ford, Ferry Seidl, Václav Mlčkovský, Jaroslav Tryzna, Boleslav Zöllner, Vladimír Smíchovský, Alfred Baštýř, Doďa Pražský, Václav Kubásek, Josef Oliak, Stanislava Strobachová, Miloš Šubrt\n\n\n"}
{"id": "631924", "url": "https://cs.wikipedia.org/wiki?curid=631924", "title": "Táta na útěku", "text": "Táta na útěku\n\nTáta na útěku je šestnáctý díl devatenácté řady seriálu Simpsonovi. První vysílání proběhlo 13. dubna 2008. Díl představuje návrat Lurleen Lumpkinové (Beverly D'Angelo) z dílu \"Ctěný pan Homer\" (3. řada) po její šestnáctileté nepřítomnosti (ačkoliv se Lurleen Lumpkinová na chvíli objevila v takových dílech jako \"Marge versus jednokolejka\" nebo \"Homerův tým\"). Objevují se i Dixie Chicks. Díl napsal Red Harrison a režíroval Chris Clements.\n\nLíza se snaží prodat skautské sušenky starostovi Quimbymu, ale zjistí, že městská pokladnice je prázdná. Quimby vysvětlí městu, že peníze utratil za nový slogan \"Springfield - dobře\". Městské setkání informuje, že se někde budou muset sehnat peníze. Springfield předstírá přírodní katastrofu s cílem získat peníze od FEMA, ale úředníci jsou také podvodníci. Springfield je napálen a skončí s ještě většími dluhy, než dříve. Líza pak zjistí, že Springfield má miliony v nevybraných daních, a brzy začne honba za nejznámějšími daňovými podvodníky (s výjimkou pana Burnse a starosty Quimbyho). Ve zprávách Kent Brockman informuje, že všichni daňoví podvodníci byli chyceni a zbývá jen Lurleen Lumpkinová, hvězda country hudby, které kdysi Homer dělal manažera a ona se do něj zamilovala. Lurleen hledá celé město, ona se však ukryje v Homerově autě a poví mu, jak šla její kariéra od desíti k pěti a všichni její manželé ji obrali o všechny peníze.\n\nHomer Lurleen nabídne úkryt ve svém domě, ale Marge si stále pamatuje, jaké rozpory Lurleen způsobila v jejím manželství, a požaduje, aby okamžitě odešla. Naštvaně ji odveze pryč, ale zjistí, že Lurleen žije s bezdomovci. Marge je Lurleen líto a neochotně jí dovolí zůstat s rodinou. Jako poděkování Lurleen griluje a Marge se jí omluví za své chování. Lurleen jí odpustí a stanou se kamarádkami. Brzy se ovšem zjistí, kde se Lurleen skrývá, je zatčena a odvedena před soud. Soudce Snyder rozhodne v její prospěch, s jedinou výjimkou: Lurleen musí najít způsob, jak okamžitě splatit své dluhy vůči společnosti. Když soud skončí, Lurleen vysvětlí, že nemůže splatit daně, protože všechny její peníze odešly s jejími manžely (všichni se podobají Homerovi).\n\nLurleen propadá depresi a celá rodina vyslechne její písničku o otci. Marge si uvědomí, že se Lurleen vzdala víry v muže poté, co ji opustil otec. Rozhodne se oba Lumpkiny dát dohromady do správného vztahu rodič-dítě. Proleze Springfield a nakonec ho najde. Royce Lumpkin odešel od Lurleen, protože si uvědomil, že by nikdy nemohl být dobrý otec. Nyní je naprostý povaleč. Lurleen mu odpustí, že ji nechal a napíše novou písničku na oslavu jejich setkání. Zdá se, že oba znovu objevili štěstí a spoustu času tráví společně. Ale Royce nakonec Lurleen znovu opustí. Lurleen je v depresi ještě víc než kdy jindy. Brzy její novou píseň uslyší v televizi, jak ji hrají Dixie Chicks. Lurleenin otec se ve videoklipu objeví také, a jedna z Dixie Chicks tvrdí, že to on napsal tu píseň, ačkoliv je jasně plagiátem Lurleeniny skladby.\n\nLurleen trucuje ve sklepě. Tam k ní přijdou Homer, oblečený jako plukovník Homer, a \"Major Marge\" a řeknou jí, aby převzala kontrolu nad jejím osudem. Lurleen prozradí Dixie Chicks, že její otec jí ukradl píseň a ony se mu pomstí tím, že ho zmlátí svými hudebními nástroji (Royce se snažil vyhnout zmlácení tím, že poukázal na to, že byl nejlepším hudebním producentem, kterého poznaly, ale navzdory tomu, že s ním Dixie Chicks souhlasí, mu stejně neodpustí). Lurleen uzavře novou smlouvu s Dixie Chicks. Najde si nového manžela (který je také velmi podobný Homerovi), a Marge se s Lurleen loučí objetím. Do ucha jí zašeptá, že pokud se ještě někdy přiblíží k Homerovi, uškrtí ji jejími prodlouženými vlasy.\n\n"}
{"id": "631926", "url": "https://cs.wikipedia.org/wiki?curid=631926", "title": "Snoubenci", "text": "Snoubenci\n\nSnoubenci ( \"I promessi sposi\") je historický román italského spisovatele Alessandra Manzoniho (1785–1873). Jedná se o jeho nejvýznamnější dílo a klasický román světové literatury. Poprvé byl publikován v roce 1827, v jazykově upravené verzi v roce 1842. Manzoni začal knihu psát v roce 1821; po vzoru Scottova románu \"Ivanhoe\" zamýšlel vytvořit fiktivní příběh na skutečném historickém pozadí.\n\nRomán vypráví příběh dvou snoubenců, Renza a Lucie. Oba bydlí v malé, nejmenované vesnici na severu Itálie. Místní pán don Rodrigo po Lucii zatouží a v poslední chvíli překazí snoubencům svatbu. Lucie najde dočasný úkryt v klášteře, Renzo u svého bratrance v Benátské republice. Příběh líčí jejich dobrodružné osudy na strastiplné cestě, na jejímž konci budou snoubenci konečně spolu. Děj je zasazen do reálného prostředí severní Itálie politicky neklidných let 1628–1631. V románu je historickému pozadí věnován značný prostor; zejména okolnostem války o dědictví mantovské a moru, který Itálii postihl v roce 1630.\n\n\"Snoubenci\" poskytli námět pro mnoho uměleckých děl jako jsou např. opery Amilcara Ponchielliho (1856) či Errica Petrella (1869). Román se dočkal i mnoha filmových zpracování a byl přeložen do mnoha jazyků.\n\nDěj \"Snoubenců\" se odehrává v severní Itálii v letech 1628–1631 na skutečném historickém pozadí. V okamžiku počátku příběhu v Evropě probíhala desátým rokem třicetiletá válka. Itálie, zvláště ta severní, tehdy procházela velmi neklidným a značně proměnlivým politickým vývojem. Byla rozdělená na menší celky, které byly pod silným vlivem tří velmocí: Svaté říše římské v čele s Ferdinandem II.; Španělska, jemuž vládl Filip IV.; a Francie, kde oficiálně panoval Ludvík XIII., faktickou správu nad státem však držel kardinál Richelieu. Prostředí, ve kterém se román odehrává, bylo silně poznamenáno tzv. válkou o dědictví mantovské. Když roku 1627 zemřel Vincent II. z rodu Gonzagů, což byl vládnoucí rod mantovského vévodství, rozhořel se spor o to, kdo se chopí vlády po něm. Vincent II. totiž nezanechal přímých potomků a o mantovské vévodství se začalo ucházet několik zájemců; nejvýznamnější z nich podporovaly okolní mocnosti. Nejbližšího příbuzného Vincenta II., Karla Gonzagu, podporovala Francie a Benátská republika; Španělsko a Svatá říše římská podporovaly Ferranta Gonzagu z Guastally.\n\nZatímco byla Francie zaměstnána válkou s hugenoty, Španělé s Karlem Savojským vtrhli do severní Itálie a na trůn násilím dosadili svého favorita. To se nezamlouvalo Italům, kteří si nepřáli cizí nadvládu na území Apeninského poloostrova, ani netoužili účastnit se bojů třicetileté války, které pustošily Evropu. Když roku 1629 přitáhli na sever Itálie Francouzi, porazili Španěly v bitvě u Sus. O rok později Francie obsadila i Savojsko, načež přitáhla císařská armáda, která Francouze porazila a 18. července 1630 zcela vyplenila Mantovu. Po smrti Karla Savojského jeho místo zaujal Viktor Amadeus I., který však utrpěl od Francouzů další porážku. Mír byl uzavřen v roce 1631, kdy byl za dědice mantovského vévodství uznán Karel Gonzaga, avšak Francouzům musel předat strategicky významné Pinerolo a nemalou část území musel postoupit Savojsku.\n\nManzoni začal na románu pracovat v roce 1821. Původně byl inspirován románem \"Ivanhoe\" skotského literárního klasika Waltera Scotta. Manzoni usiloval o vytvoření díla, jehož hlavní hrdinové budou fiktivní, avšak historické pozadí bude skutečné. Neklidná Itálie konce 30. let 17. století s častými zvraty se pro jeho záměr jevila jako velice vhodná. Snahu o vylíčení reálného historického pozadí Manzoni umocňuje častými odbornými výklady z oblasti práv, medicíny apod., dále citacemi klasiků či dobových dokumentů.\n\nManzoni se snažil o to, aby jeho dílo bylo přístupné co nejširšímu publiku. Proto byla jeho první verze románu z roku 1823 psána ve florentštině, jednom z dialektů italštiny. Problém byl však v tom, že Manzoni florentštinu příliš neovládal (hovořil plynně francouzsky a milánským dialektem) a v první verzi románu si pomáhal slovníkem; první publikovaná verze knihy vycházela v letech 1825–1827 pod názvem \"I promessi sposi\". Druhé vydání románu následovalo v letech 1840–1842. Toto vydání prošlo hlubokou a pečlivou jazykovou revizí, díky které se jazyk \"Snoubenců\" mnohem více přiblížil hovorové florentštině a tím i širšímu publiku čtenářů. Jazyk \"Snoubenců\" do jisté míry ovlivnil i toskánštinu, která se stala základem pro moderní italštinu.\n\nRenzo a Lucie (v orig. Lucia) jsou snoubenci žijící v nejmenované lombardské vesnici poblíž jezera Como. Na 8. listopadu 1628 mají naplánovanou svatbu, jejich oddávajícím se má stát místní farář don Abbondio. Když jde Abbondio v předvečer plánované svatby domů, čekají ho na cestě dva brávové ve službách dona Rodriga. Pod pohrůžkou násilí farářovi přikážou, aby za žádnou cenu snoubence neoddal. Don Rodrigo je místní pán, který obývá pevnost nad městem. Má kolem sebe řadu brávů v čele s Šedivcem, kteří jej chrání. Rodrigo je pověstný svými nekalými praktikami i politickým vlivem.\n\nNásledující den k faráři přijde Renzo v očekávání, že dostane aktuální informace ohledně svatebního obřadu. Farář se začne vytáčet, že se objevily neočekávané komplikace, se kterými nic nezmůže ani on, ani Renzo. Renzo však začíná tušit, že problém není tolik v byrokracii kolem svatby, jak se mu to farář snaží podat, ale jinde. S pomocí farářovy služky vymámí na farářovi přiznání, že mu bylo vyhrožováno brávy dona Rodriga. Renzo se rozzuří a jde do domu Lucie, kde to oznámí jí, její matce Anežce (v orig. Agnese) a dalším nejbližším příbuzným. Na radu Anežky se Renzo vydá do blízkého Lecca za právníkem přezdívaným doktor Pletichář (v orig. Dr. Azzeccagarbugli), který by jim mohl pomoci. Pletichář z počátku chce Renzovi pomoci, avšak když zjistí, že za vším stojí don Rodrigo, vykáže Renza ze svého domu.\n\nZdrcený Renzo se vrací do Luciina domu. Po poradě s Lucií a její rodinou pošlou pro kapucínského kláštera pro mnicha Kryštofa (v orig. Cristoforo), který se těší v širém okolí hlubokého respektu pro svou moudrost a zbožnost. Bratr Kryštof se do Luciina domu brzy dostaví a poté, co vyslechne nešťastné snoubence, rozhodne se navštívit dona Rodriga a přemluvit ho, aby od záměru překazit svatbu upustil. Když Kryštof přijde do Rodrigova domu, probíhá tam zrovna hostina, které se mimo jiné účastní i doktor Pletichář a Rodrigerův bratranec a jeho pravá ruka Attilio. Rodrigo po nějaké době Kryštofa přijme k soukromému pohovoru. Když Kryštof Rodriga opakovaně požádá, aby zanechal snahy o překažení svatby Lucie a Ronza, don Rodrigo se rozzuří a pošle mnicha pryč. Na chodbě Kryštofa zastaví Rodrigův sluha, který tajně Kryštofovi sdělí, že za ním následujícího dne přijde do kláštera.\n\nZatímco je Kryštof pryč, Anežka přijde s plánem, jak umožnit svatbu snoubenců. Tehdy bylo možné, aby dva lidé byli prohlášeni za manželé, pokud za přítomnosti dvou svědků před mnichem prohlásí, že jsou od nynějška mužem a ženou. Přes počáteční Luciin nesouhlas Renzo požádá svého přítele Tonia a jeho bratra Gerváce (v orig. Gervas), aby mu šli za svědka. Když přijde Kryštof do Luciina domu, letmo jim sdělí, jak pořídil u dona Rodriga a odejde do kláštera. Následujícího dne Luciin dům navštíví několik žebráků, kteří však ve skutečnosti jsou Rodrigovi brávové na výzvědách. Pozdě večer se Renzo se svou snoubenkou, dvěma svědky a Anežkou vydají k don Abbondiovi. Zatímco Anežka odláká jeho služku, Tonio a Gervác předstoupí před dona Abbondia pod záminkou splacení dluhu. Zatímco farář vypisoval účtenku, do domu nepozorovaně vstoupili Renzo a Lucie a před farářem se snažili pronést, že jsou mužem a ženou, avšak farář převrhl lampu těsně předtím, než to stačila Lucie vyslovit. V nastalém zmatku se svatebčané dali na útěk a farář křikem přivolal kostelníka a ten na jeho povel začal zvonit na zvonici, aby přilákal spící vesničany.\n\nBěhem těchto událostí se do Luciina domu vkradlo šest brávů, kteří na příkaz dona Rodriga měli dovést Lucii do jeho domu. Dům však našli prázdný a byli proto zmateni. Nato však do domu přiběhl Menico, posel mnicha Kryštofa. Kryštof věděl od Rodrigova sluhy o Rodrigových úmyslech a vyslal Menica varovat Lucii a její rodinu. Brávové Menica polapili, avšak v tom uslyšeli zvony a Menicovi se podařilo uprchnout. Běžel k domu faráře, kde potkal oba snoubence s Anežkou a vzkázal jim, že Kryštof jim radí okamžitě odejít do kapucínského kláštera, jelikož jim hrozí vážné nebezpečí. Uposlechnou ho a ihned se vydají do kláštera, kde už je čeká Kryštof. S doporučením pošle Renza do kláštera v Miláně, ženy do nedalekého kláštera v Monze.\n\nPo příjezdu Anežky s Lucií do Monzy byly obě ženy předvedeny před jeptišku Gertrudu. Gertruda byla dcerou jedné z nevlivnějších rodin v širém okolí. Její otec ve snaze uchovat dědictví pro svého prvorozeného syna poslal všechny své další děti do kláštera včetně Gertrudy. Gertruda však dosud měla významný vliv, takže si mohla dovolit přijmout Anežku s Lucií pod svou patronaci. Vzetím žen pod svou ochranu chtěla jednak dokázat, že svůj vliv užívá nezištně, a jednak našla v Lucii jisté zalíbení. Nedlouho po událostech, které vedly k odchodu Renza a Lucie do klášterů, se o všech podrobnostech jejich útěku dozvěděl don Rodrigo. Vyslal proto své brávy, aby získali o Lucii dlící v klášteře co nejvíce informací.\n\nZatímco Lucie s Anežkou našly úkryt v Monze, Renzo dorazil do Milána. Dveře kláštera mu však nebyly otevřeny kvůli nepřítomnosti jeho představeného a Renzovi bylo vrátným doporučeno počkat mezitím v kostele. Renzo se však připletl do lidových nepokojů, které byly způsobeny náhlým zdražením chleba. Dav lidí se snažil vniknout do domu správce Milána a zlynčovat jej; z obklíčeného domu správce vyvedl kancléř Antonio Ferrer. Poté, co se dav takřka rozešel, Renzo pronesl plamennou řeč na obranu chudých farmářů a haněl přitom nejbohatší vrstvu Italů. V nadávání na politickou situaci a nerovný sociální systém pokračoval i v nedalekém hostinci, kde posilněn vínem pokračoval dlouho do noci, než šel opilý do postele.\n\nRáno Renza vzbudili dva ozbrojenci s úředníkem. Renzovy plamenné řeči předešlého dne totiž zaujaly pozornost úředníka, který byl v hostinci přítomen, a Renzu v noci nahlásil úřadům i sám hostinský. Ozbrojenci Renza zatkli a snažili se ho tiše a nenápadně provést městem. Renzo však začal vykřikovat, že ho odvádí kvůli jeho včerejšímu protestu za levnější chléb a sociální spravedlnost. Dav muže obklíčil a ozbrojenci se rozprchli. Renzo poté začal prchat celým městem k Východní bráně a od ní se vydal směrem k Bergamu. Jednak u Bergama bydlel jeho bratranec Bortolo, který Renzovi už několikrát nabízel útočiště, a jednak byla vesnice za řekou Adda tvořící hranice mezi Milánským vévodstvím a Benátskou republikou, kde by byl Renzo v relativním bezpečí.\n\nV hostinci v Gorgonzole se dozvěděl, že je považován za jednu z vůdčích postav milánského lidového povstání a že po něm intenzivně pátrají úřady. Ještě téhož dne se proto vydal na cestu a brzy dorazil ke svému bratranci. Během těchto událostí do Lecca přišli milánští úředníci, kteří měli příkaz prohledat vesnici a zjistit, jestli se Renzo nevrátil domů.\n\nZprávy o Renzovi a jeho činech brzy dorazily do kapucínského kláštera za bratrem Kryštofem i do monzského kláštera za Lucií a Anežkou. Když nějaký čas Lucie s Anežkou neobdržely od Kryštofa žádnou zprávu, Anežka se za ním vypravila do kláštera. Tam zjistila, že Kryštof byl převeden do Rimini a není jisté, kdy se vrátí. Za tímto převedením stál Rodrigerův bratranec Attilio, který mnicha pomluvil u svého strýce, člena Tajné rady, poradního sboru místodržitele v Miláně. Attiliův strýc se postaral o Kryštofovo přeřazení. Mezitím don Rodrigo začal organizovat únos Lucie z kláštera, k němuž si přizval nejmenovaného zloděje a zámožného barona, který v knize není jmenován a je Manzonim označován jako Nejmenovaný (v orig. l'Innominato).\n\nNejmenovaný se spojí se svým pomocníkem Egidiem, který začne vyhrožovat Gertrudě, Luciině ochránkyni. Gertruda proto pošle Lucii do kapucínského kláštera, avšak po cestě ji unesou brávové. Po útrpné cestě Lucie a její únosci dorazí na hrad Nejmenovaného a Lucie je zavřena do komory. Uprostřed noci a na pokraji zoufalství Lucie složí Panně Marii slib, že pokud ji ze zajetí vysvobodí a navrátí matce, vzdá se Renza a do smrti zůstane pannou.\nNa Nejmenovaného hluboce zapůsobí nevinnost Lucie a padá na něho lítost nad jejím osudem. Stráví bezesnou noc, během které si vyčítá své dosavadní činy. Když se ráno dívá z okna, spatří zástup lidí, kteří se chystají na projev milánského arcibiskupa a kardinála Frederica Borromea. Nejmenovaný se proto za kardinálem ihned vydá a po dlouhém rozhovoru s ním dojde k „zázračné“ konverzi Nejmenovaného, se kterou nastává obrat celého děje knihy. Nejmenovaný oznamuje svým mužům, že jeho tyranská vláda je u konce a rozhodne se Lucii vzít pod svou vlastní ochranu a umožnit jí návrat do rodného domu.\n\nTváří v tvář těmto událostem don Rodrigo ustupuje, už se o Lucii nepokouší a raději odjíždí i se svými brávy do Milána. Farář Abbondio je pokárán arcibiskupem Bedřichem za to, že snoubence neoddal, byť by byl vystaven nebezpečí. Renzo, o němž Anežka ani Lucie nedostávaly žádné zprávy, se zatím stal předmětem diplomatického konfliktu mezi Bergamem a Milánem. Lucie se uchyluje ke své nové opatrovnici donně Prassede do Milána, aby vyplnila svůj slib daný Panně Marii, a snaží se na Renza zapomenout. Renzo se mezitím spojí s Anežkou a prahne po tom opět se setkat s Lucií.\n\nPo nepokojích v Miláně se do města opět na čas vrátily dobré časy: chleba byl za levnou cenu a mouky bylo všude dostatek. Milánské vládě se však nepodařilo udržet nízké ceny dlouhodobě a brzy začaly chybět suroviny na výrobu chleba, což vedlo k jeho prudkému podražení. Následkem dalších lidových nepokojů byla řada pekáren zničena a chleba se v Miláně takřka přestal vyrábět. Město se začalo plnit žebráky a nemocnými, začaly se šířit nejrůznější nemoci. V září 1629 se k těmto pohromám přidala další: zuřila třicetiletá válka a v rámci ní německá armáda vstoupila na italskou půdu a začala plenit vesnice i města. Anežka, don Abbondio a jeho služka našli útočiště v sídle Nejmenovaného. Jejich vesnice je zatím vypleněna žoldáky.\n\nNásledující kapitoly líčí rozsáhlou morovou epidemii, která Itálii postihla v roce 1630. Moru málem podlehl i Renzo, avšak dokázal jí odolat a po zotavení se vydal do své rodné vesnice, kterou však našel zničenou. Tonio mu sdělí, že Lucie je v Miláně. Renzo se tedy za ní vydá. V Miláně zatím umírají tisíce lidí na mor včetně dona Rodriga, kterého Renzo těsně před smrtí navštíví. I díky mnichu Kryštofovi nachází Lucii, kterou Kryštof zbavuje celibátního slibu. Lucie s Renzem se tedy vrací do své rodné vesnice, kde je don Abbondio konečně oddá. Nejmenovaný markýz, postižený morem a ve snaze pomoci potřebným, odkupuje od novomanželů pole a domky. Anežka, Renzo i Lucie se pak odebírají do nového domova poblíž Bergama.\n\nManzoniho \"Snoubenci\" se stali námětem pro mnoho jiných uměleckých děl. Vůbec první opera italského skladatele Amilcara Ponchielliho (1856) byla zpracována na námět \"Snoubenců\", stejně jako pozdější opera Errica Petrella (1869). Dílo se dočkalo mnoha filmových zpracování (např. z let 1913, 1922, 1923, 1941, 1964 či 1967.)\n\nDílo bylo přeloženo do množství jazyků. Záhy po jejich vydání následoval anglický překlad (1828) z pera Charlese Swana. Do angličtiny bylo dílo přeloženo ještě např. v roce 1834, 1844, 1924, 1951 a 1972.\n\nDo českého jazyka bylo toto dílo poprvé přeloženo v letech 1842–1844 Prokopem Ondrákem. Vyšli v Praze v sedmi dílech pod názvem \"Zasnaubenci\". Další vydání následovala např. v roce 1927 (přeložil Otakar Hink), 1950 (přel. Václav Diviš) či 1957 (přel. Václav Čep).\n\n"}
{"id": "631927", "url": "https://cs.wikipedia.org/wiki?curid=631927", "title": "DEBKAfile", "text": "DEBKAfile\n\nDEBKAfile (hebrejsky \"תיק דבקה\") je izraelská webová stránka v angličtině, která se zabývá vojenským zpravodajstvím, terorismem a politikou na Blízkém východě. Název pochází od arabského lidového tance. Stránka byla založena v létě roku 2000 a působí z Jeruzaléma. Forbes ji ocenil zařazením do kategorie „nejlepší z webu“ (\"Best of the Web\").\n"}
{"id": "631929", "url": "https://cs.wikipedia.org/wiki?curid=631929", "title": "Forbes", "text": "Forbes\n\nOd 2. listopadu 2011 vychází také česká verze pod vedením bývalého šéfredaktora Hospodářských novin Petra Šimůnka. Verzi Forbes Česko vydává slovenské nakladatelství MediaRey SE. V červnu 2016 se prodalo nejvíce výtisků tohoto časopisu, bylo to 28 tisíc a to v čísle, ve kterém byl velký rozhovor s Jaromírem Jágrem. Od roku 2011 Forbes stále roste, což je na českém trhu rarita (2016). Provozuje také internetovou stránku Forbes.cz, má velkou fanouškovskou základnu na Facebooku, kde ho odebírá 101 tisíc lidí (leden 2019).\n\nMezi další publikace Forbes, Inc. patří doplňkový magazín Forbes Life, Forbes Asia a patnáct místních jazykových verzí (včetně české a slovenské). V minulosti publikoval časopisy American Legacy, American Heritage a Invention & Technology. Od roku 2009 publikuje Forbes Travel Guide. V roce 2014 byla spuštěna mobilní aplikace Stream, která umožňuje ukládat a sdílet vizuální obsah s ostatními čtenáři.\n\n"}
{"id": "631930", "url": "https://cs.wikipedia.org/wiki?curid=631930", "title": "Relexifikace", "text": "Relexifikace\n\nPojem relexifikace označuje v kontaktní jazykovědě a kreolistice jazykovou změnu, kdy většina slovní zásoby jazyka je nahrazena slovy z jiného jazyka při zachování původní gramatiky. Příkladem je Media lengua v Ekvádoru, jež používá španělská slova a kečujskou gramatiku.\n\nI v jazycích, jež nejsou kreolské, může dojít k (částečné) relexifikaci, např. v kečujštině a ajmarštině se vyskytuje velké množství španělských slov. Tato již dávno přejatá slova byla přizpůsobena fonologickému systému a fonotaktice těchto jazyků, např:\n\n\"uwija < oveja\" \"ovce\"\n\n\"awarinti < aguardiente\" \"pálenka\"\n\n\"tinta < tienda\" \"obchod\"\n\n\"palasa < plaza\" \"náměstí\"\n\n\"phuruta < fruta\" \"ovoce\"\n"}
{"id": "631931", "url": "https://cs.wikipedia.org/wiki?curid=631931", "title": "Liborius von Frank", "text": "Liborius von Frank\n\nLiborius rytíř von Frank (5. října 1848 ve Splitu – 26. února 1935 ve Štýrském Hradci) byl rakousko-uherský generál pěchoty v první světové válce. Velel rakousko-uherské páté armádě v bitvě u Ceru, v níž bylo Rakousko-Uhersko Srby poraženo.\n\nPo vystudování vojenské akademie v roce 1869 sloužil v generálním štábu a od roku 1910 měl funkci inspektora armády. V srpnu 1914 byl jmenován velitelem páté rakousko-uherské armády, jež měla zaútočit na Srbsko (podléhal polnímu maršálu Potiorkovi). Byl přidělen na pozice na dolním toku řeky Driny. Jeho armáda překročila Drinu 11. srpna 1914 a napadla první srbskou armádu. Velel vojenským operacím na Drině a Mačvě 16. srpnu. Nicméně, pod tlakem srbské armády byli Frankovi vojáci 23. srpna nucení ustoupit přes Drinu (bitva u Ceru).\n\nV listopadu 1914 Frankova armáda napadla Srbsko a 1. prosince vstoupila do Bělehradu. V bojích proti srbské armádě von Frank utrpěl těžkou porážku (i přes významnou převahu v počtu mužů a dělostřelectva) a 15. prosince se stáhl z Bělehradu. 27. prosince 1914 byl von Frank odvolán a na jeho místo byl jmenován generál Karl Tersztyánszky von Nádas.\n\n"}
{"id": "631932", "url": "https://cs.wikipedia.org/wiki?curid=631932", "title": "Generál pěchoty", "text": "Generál pěchoty\n\nGenerál pěchoty (německy \"General der Infanterie\") byla vojenská hodnost v armádách Německa a Rakousko-Uherska. Dnes jde o označení důstojníka německé armády, který má na starosti určité otázky výcviku a vyzbrojení německé pěchoty. Současným generálem pěchoty v německé armádě je od září 2016 brigádní generál Andreas Hannemann.\n\n"}
{"id": "631934", "url": "https://cs.wikipedia.org/wiki?curid=631934", "title": "Kult Edwarda Śmigłého-Rydze", "text": "Kult Edwarda Śmigłého-Rydze\n\nKult Edwarda Śmigłého-Rydze (polsky \"Kult Edwarda Śmigłego-Rydza\") byl kult osobnosti budovaný v druhé polské republice okolo osoby generála a později maršála Edwarda Śmigłého-Rydze. Śmigły-Rydz byl představován jako vynikající vojevůdce a politický vůdce celého polského národa, pokračovatel díla Józefa Piłsudského. Byl čestným členem řady organizací, čestným občanem mnoha měst, jeho jménem byly pojmenovávány ulice, objekty a instituce v Polsku. Byl též hrdinou propagandistických literárních děl. \n"}
{"id": "631937", "url": "https://cs.wikipedia.org/wiki?curid=631937", "title": "Edward Śmigły-Rydz", "text": "Edward Śmigły-Rydz\n\nMaršál Edward Śmigły-Rydz, někdy také Edward Rydz-Śmigły, pseud. \"Śmigły\", \"Tarłowski\" či \"Adam Zawisza\" (11. března 1886, Berežany – 2. prosince 1941, Varšava) byl polský voják, politik a umělec. Bojoval v první světové válce, polsko-sovětské válce a druhé světové válce. Roku 1935 nahradil Józefa Piłsudského ve funkci generálního inspektora polských ozbrojených sil a z titulu této funkce též velel polským silám v jejich odporu při vpádu do Polska v roce 1939. Mezi lety 1937 - 39 byl hlavním představitelem „\"sanačního\"“ režimu v Polsku. Byl též svobodným zednářem. Kolem jeho osoby byl pěstován v Polsku kult osobnosti.\n\nPřesné místo jeho narození není známo, ale převládá názor, že se narodil ve městě Berežany na dnešní Ukrajině, v tehdejší rakousko-uherské korunní zemi Haliči. Někdy je místo jeho narození konkretizováno do ulice \"Izabelówką\", nazvané podle polské šlechtičny Isabely Potocké, jindy je uváděna berežanská ulice \"Rohatyńská\" 126. Jiné zdroje uvádí jako místo jeho narození nedalekou ves Lapčina.\n\nJeho otec, kovářský syn Tomasz Rydz pocházel ze severopolské vsi u města Wieliczka a jako seržant ženistů („\"pionýrů\"“) 7. pluku rakouských hulánů byl dislokován právě v Berežanech, kde se později stal policejním strážmistrem. V roce 1884 byla jednotka Tomasze Rydze převelena do berežanského zámku, kde se patrně při vycházce po zámeckém parku setkal s dcerou listonoše Marií Babiakovou. Jejich krátký vztah vyústil v narození dítěte, kterému dali jméno Edward.\n\nKe svatbě se Tomasz a Marie odhodlali až po dvou letech po narození Edwarda, v roce 1888. Marie pocházela snad z pravoslavné rodiny, a tak se jejich svatba konala patrně v tamějším pravoslavném kostele sv. Mikuláše.\n\nNarození budoucího generála ale je stále obestřeno mnoha nejasnostmi a za druhé Polské republiky (tj. v meziválečném období) se stalo předmětem různých dohadů. Mnozí například zde uvedenou teorii považovali za nesmysl a namísto ní byl podle nich Edward potomkem jakýchsi boháčů z okolí Berežan a manželé Rydzovi si ho osvojili a převzali ho do pěstounské péče. Jindy byl vysoce postavený polský generál haněn, že je nemanželský syn a že se jeho rodiče vzali jenom kvůli zlepšení své vlastní finanční situace. Generál vždy tyto dohady přešel mlčením.\n\nJeho otec zemřel několik měsíců po svatbě v roce 1888. Není zcela jasné, jestli to byl uváděný zápal plic, ale byl údajně převezen do vojenské nemocnice ve Lvově, protože berežanští lékaři nebyli schopni mu pomoci. Uložen byl patrně na lvovském hřbitově, ale jeho tělo mělo údajně být vyzvednuto, protože nebyly peníze na zaplacení hrobového místa. Dodnes není současné místo uložení generálova otce známo. Pro Edwarda, kterému v té době nebyly ani dva roky to byla jistě rána, zvláště když za osm let, v roce 1896 zemřela desetiletému chlapci, snad také na zápal plic, i jeho matka. Osiřelé dítě si k sobě vzal jeho děd Jan Babiak a později, po jeho smrti si ho vzala k sobě rodina Uranowiczových a ti mu umožnili studium na berežanském Gymnáziu sv. Anny, které dokončil v roce 1905 maturitou. Jeho opatrovník, dr. Tadeusz Uranowicz, byl známým berežanským lékařem. Ten měl jediného syna Edmunda (pozdějšího místopředsedu Okresního soudu v Berežanech), který se stal velkým přítelem budoucího vojevůdce.\n\nPo vystudování gymnázia se přihlásil na Krakovskou akademii výtvarných umění, kde studoval pod vedením známých polských malířů, jakými byli Leon Wyczółkowski, Teodor Axentowicz či Józef Pankiewicz a v krátké době se přihlásil i na Filosofickou fakultu krakovské Jagellonské univerzity a ke studiu dějin umění. Svá studia ukončil a mezi lety 1910–1911 se naučil základy taktiky a strategie na rakouské škole pro c. k. záložní důstojníky ve Vídni. Během svých studií často navštěvoval své rodné město a během jedné z návštěv tam také založil odnož \"Związku Walki Czynnej\", polské ilegální vojenské organizace, ve které spolupracoval například s budoucími vojenskými představiteli Polska, Stanisławem Barzykowskim, Marianem Kukielem a Kazimierzem Sosnkowskim.\n\nVe svém rodném městě také vytvořil fresku Panny Marie v tamějším kostele. Jeho freska, od počátku utajovaná, při svém odhalení všechny šokovala, neboť jeho údajně velice naturalistické pojetí Boží Matky se natolik vymykalo tehdejšímu chápání, že dnes již fresku vytvořenou budoucím velitelem polských armád nenalezneme. Tamější probošt ji nechal nedlouho po odhalení přebílit.\n\nV roce 1912 stál u zrodu polovojenské organizace – Střeleckého spolku (\"Związek Strzelecki\"). V těchto jednotkách také přijal před své jméno přízvisko \"Śmigły\", což znamená \"mrštný\" či \"hbitý\". V těchto jednotkách byl také velice aktivní jako jejich vůdce budoucí polský diktátor Józef Piłsudski. Později, již jako vysoce postavený generál, byl také členem další kontroverzní organizace – antisemitské a nacionalistické skupiny \"Obóz Narodowo-Radykalny\" (Národně-radikální tábor), kde představoval vůdce nejradikálnějších členů této organizace. Roku 1913 byl ve Lvově, kde velel tamějšímu Střeleckému spolku, který v té době čítal 1131 členů.\n\nNa začátku první světové války, v červenci 1914 byl zmobilizován Rakousko-uherskou armádou a vstoupil do 55. pěšího pluku v Berežanech. Poté ihned vstoupil do Polských legií bojujících po boku Ústředních mocností a zformovaných na popud Józefa Piłsudského. V nich se stal velitelem 3. praporu. Jeho kolegou byl v té době Michał Karaszewicz-Tokarzewski, velící 5. praporu. 9. října 1914 byl povýšen na majora a v roce 1916 byl již plukovníkem. V legiích se stal 18. prosince 1914 velitelem prvního pěšího pluku.\n\nEdward Śmigły Rydz se zúčastnil většiny bitev legií. Vyznamenal se rozhodností, přijímáním rizika, sebeovládáním v těžkých bojových situacích a také starostlivostí o podřízené.\n\nV roce 1922 se stal divizním generálem a 11. května 1935, se souhlasem maršála Piłsudského, přebral pravomoci generálního in­spektora ozbrojených sil. Maršálskou hůl obdržel roku 1936. Po podepsání Mnichovské dohody v září 1938 byl jako generální inspektor polských ozbrojených sil vůdčí osobností při obsazování české části Těšínska, které si vynutilo Polsko nebývalým nátlakem na tehdejší vládu Československa, ale po vzoru Freikorpsu také propagandou a diverzními a teroristickými akcemi.\n\nPo propuknutí druhé světové války ho 1. září 1939 prezident Ignacy Mościcki jmenoval vrchním velitelem polských ozbrojených sil. Varšavu opustil 7. září a 18. září překročil rumunské hranice. Hodnocení jeho role ve válce je rozporné. Byl omlouván, že v nastalé situaci nemohl zabránit porážce Polska, ale i obviňován, že odchodem za hranice opustil armádu i národ. Před překročením hranice údajně prohlásil: „Zůstávám v Polsku“. Chtěl se připojit k bojujícím vojskům a tvořit podzemní armádu, ale rozhodl se jinak. V Rumunsku byl internovaný v Craiově. Byl stále pod dozorem, ale podařilo se mu uprchnout přes Maďarsko zpátky do Polska.\n\nRozběhlo se pátrání, ale úmyslně rozšiřované pověsti o různých místech jeho pobytu přispěly k tomu, že nebyl dopaden. Ve Varšavě se skrýval u Jadwigy Maksymowicz-Raczyńské, manželky generála. V hovorech s ní údajně řekl: „Spolehl jsem se na slovo a čest spojenců. ... Vinili mě z útěku. To nebyl útěk. ... Zrada, internace v Rumunsku, ta byla pro mne největší životní ranou\".\n\nNečekaně onemocněl. Přes lékařskou pomoc zemřel 2. prosince 1941, pravděpodobně na infarkt. Byl pohřben na varšavském vojenském hřbitově Powązki pod jménem Adam Zawisza.\n\n"}
{"id": "631945", "url": "https://cs.wikipedia.org/wiki?curid=631945", "title": "Šugnan", "text": "Šugnan\n\nŠugnan (šugnansky \"Xuγnủn\", tádžicky \"Шуғнон\", persky \"شغنان\"), též Horní Vachán, je historická oblast v jihozápadním Pamíru, rozkládající se v povodí řeky Gunt a jejího levobřežního přítoku, řeky Šachdary, a na přilehlém území za řekou Pandž. Dnes je rozdělena mezi Tádžikistán a Afghánistán – Šugnan na pravém břehu Pandže leží v Tádžikistánu, Šugnan na levém břehu Pjandže leží v Afghánistánu. Obyvatelé oblasti hovoří vlastním jazykem, šugnanštinou. Na počátku 20. století v Šugnanu cestoval Jaroslav Josef Malý.\n"}
{"id": "631949", "url": "https://cs.wikipedia.org/wiki?curid=631949", "title": "Darváz", "text": "Darváz\n\nDarváz (tádžicky \"Дарвоз\", persky \"درواز\") je historická oblast a bývalá správní jednotka, rozkládající se na obou březích řeky Pjandž. Hlavním městem byl Kalai-Kumb. Dnes je rozdělena mezi Afghánistán (část na levém břehu Pjandže) a Tádžikistán (území na pravém břehu Pjandže). V červenci 2004 byly obě části Darvázu spojeny mostem afghánsko-tádžického přátelství. Na počátku 20. století v Darvázu cestoval Jaroslav J. Malý.\n"}
{"id": "631954", "url": "https://cs.wikipedia.org/wiki?curid=631954", "title": "Čertův švagr", "text": "Čertův švagr\n\nČertův švagr je pohádka české spisovatelky Boženy Němcové.\n\nPříběh vypráví o mládenci Petrovi, kterého vyžene jeho zlá a vypočítavá macecha z domu. Petr se marně snaží najít práci, všude ho ale posílají k čertu. A tak jde sloužit do pekla. \n\n\n\n\n"}
{"id": "631961", "url": "https://cs.wikipedia.org/wiki?curid=631961", "title": "Růžák", "text": "Růžák\n\nRůžák může být\n"}
{"id": "631965", "url": "https://cs.wikipedia.org/wiki?curid=631965", "title": "Kaňon Labe", "text": "Kaňon Labe\n\nKaňon Labe je národní přírodní rezervace, vyhlášená Ministerstvem životního prostředí ČR v roce 2010. Nachází se v Ústeckém kraji mezi Děčínem a Hřenskem.\n\nDůvodem ochrany jsou přirozené lesní porosty na pravém svahu kaňonu řeky Labe tvořené především acidofilními a květnatými bučinami, suťovými lesy a bory a tvořícími biotop vzácných a ohrožených druhů rostlin a živočichů; geomorfologicky ojedinělý útvar pravého svahu kaňonu řeky Labe tvořeného formami pseudokrasového reliéfu v kvádrových pískovcích svrchní křídy vyskytujícími se zde především v podobě rozsáhlých skalních stěn, věží a složitě členěných hřbetů, suťových polí, soutěsek a jeskyní, se specifickými rostlinnými a živočišnými společenstvy. Péčí o území je pověřena správa CHKO Labské pískovce (od 1972).\n\nNárodní přírodní rezervace se nachází na území Českého středohoří a Děčínské vrchoviny a je součástí CHKO Labské pískovce, jejíž je nejcennější částí. Jedná se o nejmohutnější pískovcový kaňon Evropy, vytvořený erozní činností řeky Labe v křídových sedimentech a to až do hloubky 300 m (ve spodních částech je odkryto krystalinické podloží). Jde hlavně o území lesních pozemků (479 hektarů z celkové rozlohy 480 hektarů). Území patří k pomoří Severního moře, hlavní povodí (I. řádu) Labe, Chráněná oblast přirozené akumulace vod Severočeská křída. Nejkrásnější pohled na celé území je zejména z vyhlídek Belvedér a Růžový hřeben.\n\nVe 13. století patřil kaňon k území „Hvozdu“, jež měl primárně obranný charakter. Těžba dřeva zde probíhala postupně od okrajových pozemků až po lesy ve vyšších polohách. Důležitá byla vždy plavba dřeva po Labi (zmínky už z roku 1057) a jeho přítocích (Suchá Kamenice až do 19. století), častý byl i vývoz do Německa. V polovině 17. století se projevila rozsáhlá devastace některých oblastí, což vedlo k omezení těžby i vývozu císařským patentem. Ve druhé polovině 18. století se na území začalo s umělým zalesňováním, což ruku v ruce s budováním železnice (na které byla sice spotřeba dřeva značná, ale díky masivnímu dovozu uhlí následná potřeba těžby dřeva výrazně klesla) vedlo ke zlepšení poměrů. Do vyhlášení NPR bylo území CHKO Labské pískovce, při čemž péče spočívala hlavně v mícení invazních druhů, sanaci erozních rýh a usměrňování turistiky.\n\nK vyhlášení území došlo 1. června 2010.\n\nZ geomorfologického hlediska patří území NPR k Děčínské vrchovině. Jedná se o členitou vrchovinu složenou ze třech částí: Sněžnická hornatina (nejvyšší bod Vysoký Sněžník, 723 m n. m.), Růžovská vrchovina (Růžovský vrch 619 m n. m.) a Jetřichovické stěny. Přes velké rozdíly v nadmořských výškách se nejedná o pohoří, ale o erozivní krajinu v kvádrových pískovcích svrchní křídy s podložním krystalinikem. Skalní stěny měří až 70 metrů a ostatní skalní útvary jako římsy, věže či převisy jsou velmi hojné. V oblasti se nachází i pseudokrasové jeskyně – z nejznámějších např. Pytlácká sluj, Loupežnická jeskyně a Medvědí sluj.\n\nJde o mírně teplou oblast, průměrnými teplotami, které se pohybují v lednu okolo −3 až −4 °C, v dubnu: 6 až 7 °C, červenci: 17 až 18 °C a říjnu: 7 až 8 °C. Častá je teplotní inverze v údolích či mikroklima pokleslin.\n\nKaňon Labe je lesnatá krajina na chudém pískovcovém podkladu s převahou jehličnanů (až 65 %), přičemž přirozený poměr listnatých a jehličnatých lesů opačný, obdělávaný jen na Růžovské tabuli. Z jehličnatých zástupců je nejhojnější smrk ztepilý \"(Picea abies)\" – 31 %, borovice lesní \"(Pinus sylvestris)\" – 29 %, z nepůvodních modřín \"(Larix)\" – 3 % a borovice vejmutovka \"(Pinus strobus)\" – 1 %. Naopak téměř chybí jedle bělokorá \"(Abies alba)\", jejíž přirozený výskyt sahal až k 6 %. Z listnatých dřevin je nejčastější buk lesní \"(Fagus sylvatica)\" – 20 %, bříza bradavičnatá \"(Betula pendula)\" – 9 % a dub \"(Quercus)\" – 4 %. Jedinečná situace vzniklá kombinací pískovcového a říčního fenoménu umožňuje velmi značnou druhovou rozmanitost. Ta je podpořená i střetem porostů typických pro různé nadmořské výšky. Vlivem oceánského klimatu se zde rozvinula i ojedinělá mykoflora. Na plošinách se vyskytují borové doubravy, na hranách skalních stěn boreokontinentální bory a nejrozsáhlejším biotopem jsou acidofilní bukové bučiny. K ohroženým druhům zde patří jedle bělokorá \"(Abies alba)\", udatna lesní \"(Aruncus vulgaris)\" a rojovník bahenní \"(Ledum palustre).\" \n\nZ Evropského hlediska se jedná o významný biokoridor: propojení se Severoněmeckou nížinou, až k atlantickým oblastem, který umožňuje jak tahy lososů na naše území, tak návrat původních druhů. Příkladem může být znovuobnovení výskytu bobra evropského \"(Castor fiber).\" Přes malou nadmořskou výšku (130–300 m n. m.) je též důležitý výskyt horských druhů, preferujících oblasti s teplotní inverzí v údolích bočních přítoků Labe, jako pozůstatek poslední doby ledové. Modelovým zástupcem může být nosatec \"Plintus soroeensis\" původem z Karpat či koník \"Troglophilus neglectus\" z mediteránu. Velká role náleží zvláštním dlouhodobým trofickým vazbám – např. mezi smrkem ztepilým a hmyzem, hlavně nosatcem \"Acalles boehmei\", jehož populace žijí ve ztrouchnivělém smrkovém dřevu, proto je důležité ponechávat v lesích spadlé stromy. V jeskynních žijí netopýři a koník jeskynní \"(Troglophilus neglectus)\". Mezi kriticky ohrožené druhy z Červené knihy patří: sokol stěhovavý \"(Falco peregrinus)\", orlovec říční \"(Pandion haliaetus)\", orel mořský \"(Haliaeetus alnbiciolla)\", vrápenec malý \"(Rhinolophus hipposideros)\", raroh velký \"(Falco cherrug)\", plch zahradní \"(Eliomys quercinus)\", skokan skřehotavý \"(Rana ridibunda)\", koník jeskynní \"(Troglophilus neglectus)\".\n\nHlavním cílem je vymezení bezzásahové zóny, kde se území ponechá samovolnému vývoji a postupně posouvání celého území k tomuto trendu. Provádění jen nutné těžby (kácení pro člověka nebezpečných dřevin v okrajových oblastech) a to v mimovegetačním období, aby se zabránilo ohrožení rozmnožování živočichů, neodstraňování trouchnivějícího dřeva, podpora diverzity minimálním hospodářským využíváním krajiny + důraz na přirozenou skladbu s potlačením nepůvodních druhů jako borovice vejmutovka (\"Pinus strobus\"), modřín opadavý (\"Larix decidua\"), dub červený (\"Quercus rubra\"), netýkavka žlaznatá (\"Impatiens glandulifera\") a trnovník akát (\"Robinia pseudoacacia\", syn. \"Robinia acacia\"). Regulace srnčí a černé zvěře. Bránění vzniku černých skládek v okolí silnice z Děčína do Hřenska.\n\nKaňon Labe je z turistického hlediska méně navštěvovaným územím. Nejstarší vyhlídkou je uměle vytvořená skalní terasa Belvedér u Labské stráně. Přirozené výhledové místo na kaňon, Labe, horolezce a mnohé další se nachází přímo na hranici rezervace. Větší význam má horolezectví, které je zde velmi tradiční záležitostí. Existuje tu 1760 cest a jde o nejzatíženější oblast v rámci Labských pískovců. Od roku 1994 je zákaz horolezectví na malém úseku z důvodu hrozby padání skal, roce 2010 spolu s vyhlášením NPR začal platit celoplošný zákaz provozování horolezecké činnosti, ale po krátké době byla území povolena výjimka. V současné době je horolezectví povoleno s určitými omezeními, jako zákaz používání magnesia, vklíněnců k jištění, popisování skal či rušení hnízdících ptáků.\n\n\n"}
{"id": "631971", "url": "https://cs.wikipedia.org/wiki?curid=631971", "title": "Chingy", "text": "Chingy\n\nHoward Bailey, Jr. (* 9. března 1980, St. Louis, Missouri) spíše známý jako Chingy je americký rapper a zakladatel labelu Slot-A-Lot Records, nejvíce známý pro své debutové album \"Jackpot\".\n\nTexty psal již od svých devíti let, rapovat začal v deseti pod přezdívkou H. Thugzy a později H Thugs. O třináct let později získal smlouvu u labelu rappera Ludacrise Disturbing Tha Peace, kde v roce 2003 vydal svůj velmi úspěšný debut \"Jackpot\". Album debutovalo na druhé pozici v žebříčku Billboard 200 a stalo se 2x platinovým. Komerční úspěch zaznamenalo i ve Velké Británii a v Kanadě. Album obsahuje velmi úspěšné singly \"Right Thurr\", \"Holidae In\" (ft. Ludacris a Snoop Dogg) a \"One Call Away\" (ft. J-Weav).\n\nPo vydání alba se mezi ním a labelem DTP rozpoutal obchodní spor, který vedl k odchodu Chingyho z DTP a k založení jeho vlastního labelu Slot-A-Lot Records v roce 2004, kdy záštitu nalezl u Capitol Records. Ke konci roku 2004 vydal album \"Powerballin' \", které debutovalo na desáté pozici žebříčku Billboard 200 a stalo se platinovým. Jediným úspěšnějším singlem z alba byla píseň \"Balla Baby\".\n\nO dva roky později vydal své další album \"Hoodstar\" (2006). Album debutovalo na osmé pozici v Billboard 200 a stalo se zlatým. \"Hoodstar\" obsahuje velmi úspěšný singl \"Pullin' Me Back\" (ft. Tyrese). Po vydání byl nespokojen s propagací od Capitolu a tak z labelu odešel a vrátil se k DTP. Tam získal smlouvu na jedno album pod záštitou Def Jamu.\n\nRoku 2007 vydal své čtvrté album nazvané \"Hate It or Love It\", které debutovalo na 84. pozici v Billboard 200 a propadlo v prodeji. Album postrádalo i úspěšný singl. Neúspěch ukončil jeho novou spolupráci s labely DTP / Def Jam.\n\nV roce 2010 vydal nezávislé album \"Success & Failure\".\n\n\n\n"}
{"id": "631973", "url": "https://cs.wikipedia.org/wiki?curid=631973", "title": "Geomorfologické členění Slovenska", "text": "Geomorfologické členění Slovenska\n\nCelé Slovensko je součástí Alpsko-himálajského systému. Podle práce Mazúra a Lukniša (1986) se dělí na:\n\nGEOMORFOLOGICKÁ PROVINCIE\n\n1.1. ZÁPADNÍ KARPATY\n1.2. VÝCHODNÍ KARPATY\n\n2.1. ZÁPADOPANONSKÁ PÁNEV\n2.2. VÝCHODOPANONSKÁ PÁNEV\n\n\n"}
{"id": "631980", "url": "https://cs.wikipedia.org/wiki?curid=631980", "title": "Boj Na Dlouhé", "text": "Boj Na Dlouhé\n\nBoj Na Dlouhé byl útok německých jednotek proti štábu partyzánské brigády Mistra Jana Husa (5 mužů a 2 ženy). Tato brigáda vznikla z dvanáctičlenného výsadku ze Sovětského svazu.\n\nBrigáda působila od konce roku 1944 na českomoravském pomezí. Její činnost byla poměrně destruktivní a Němci prováděli rozsáhlé pročesávací akce pro její dopadení.\n\n26. března 1945 byl nalezen štáb brigády v lese, na místě zvaném „Na Dlouhé“. Brzy byl obklíčen německými jednotkami. Partyzáni (z nichž 5 bylo Sovětů a 2 Češi) se bránili celou noc. Boj skončil, až když vyčerpali své náboje a spáchali sebevraždu. Velitel partyzánů Fomin zanechal 3 lístky:\n\nSamotný Fomin ještě jevil známky života, když padl do rukou Němců, ale v chrudimské nemocnici, kam byl převezen, jej zastřelili. Z celého štábu přežil pouze Miroslav Pich-Tůma, který právě pobýval v Přibyslavi. On poté převzal velení brigády.\n\nSovětští partyzáni:\nČeští partyzáni:\nNěmci:\nwww.fronta.cz\n"}
{"id": "631982", "url": "https://cs.wikipedia.org/wiki?curid=631982", "title": "Malý a Velký štít", "text": "Malý a Velký štít\n\nMalý a Velký štít je národní přírodní rezervace, vyhlášená v roce 1989. Nachází se u obce Vinařice v okrese Louny. Péčí o území je pověřena správa CHKO Křivoklátsko.\n\nDůvodem ochrany jsou opukové stráně s bohatou populací medvědice lékařské a zimostrázku alpinského.\n\nNPR slouží k ochraně ekosystémů opukových skalních hran, především živočichů a rostlin ze skupiny glaciálních reliktů, zejména medvědice lékařské. Rezervace se nachází na území přírodního parku Džbán a má pokračování cca o stejné ploše v Pochválovské stráni nad obcemi Smilovice a Pochvalov v okrese Rakovník. V chráněném území se vyskytují vzácné a chráněné druhy rostlin a dřevin, jako je např. pěchava vápnomilná, medvědice lékařská, zimostrázek alpinský, dřín obecný, lýkovec jedovatý a další. Pod skalami se zachovalo torzo původního suťového lesa se dřevinami, jako je např. dub zimní a letní, lípa malolistá, javor klen, buk, habr a výjimečně i jalovec obecný. Na přilehlých rovinách se uplatňují již umělé porosty jehličnanů – smrku, borovice lesní a modřínu. Veřejnosti je vstup do chráněného území povolen podél lesní cesty, která se nachází na horní straně území.\n\n"}
{"id": "631992", "url": "https://cs.wikipedia.org/wiki?curid=631992", "title": "Soudní úschova", "text": "Soudní úschova\n\nSoudní úschova (\"soudní depositum\") funguje u českých soudů jako určitý druh soudního nesporného řízení, který zajišťuje splnění závazku, pokud jej nelze splnit obvyklým způsobem (\"soluční úschova\"). Obdobně lze využít i úschovu u notáře. Mimo soluční úschovu existuje i tzv. \"povinná úschova\", kam hlavní akcionář skládá dorovnání protiplnění při nuceném výkupu akcií nebo náhradu škody.\n\nKromě tohoto účelu lze u soudu v rámci jeho jiné činnosti \"úředně uschovat\" i věci, které byly zajištěny v souvislosti s trestním nebo jiným řízením, případně peníze a jiné hodnoty, které náleží osobám, u nichž soud dohlíží na správu majetku.\n\nJestliže dlužník nemůže splnit svůj dluh vůči věřiteli kvůli tomu, že ten je nepřítomen nebo je v prodlení, nebo protože dlužník neví, kdo věřitelem skutečně je anebo jej vůbec nezná, může svůj závazek splnit podle § 1953 občanského zákoníku a § 289-302 zákona o zvláštních řízeních soudních úschovou u místně příslušného okresního soudu. Uschovat lze takto peníze, cenné papíry nebo jiné movité věci. Soud o úschově rozhoduje bez jednání usnesením, ve kterém je určen předmět úschovy, složitel a příjemce, tedy ten, komu má být úschova vydána. Uschování není automatické, jestliže je věc k úschově u soudu nevhodná, např. protože se rychle kazí nebo protože soud k úschově nemá dostatečné prostředky, bude návrh složitele zamítnut. Složiteli je také možno uložit, aby složil přiměřenou zálohu, přinese-li úschova nějaké náklady. Účel úschovy je naplněn okamžikem právní moci usnesení, dlužník tím tedy svůj dluh splnil.\n\nÚschova se především vydá předem určenému příjemci na jeho žádost, složiteli po realizaci úschovy už jen tehdy, pokud s tím bude příjemce souhlasit, nebo pokud předmět úschovy odmítne převzít. Pokud by předmět úschovy žádala jiná osoba, musí s tím souhlasit jak složitel, tak příjemce, případně tato jiná osoba musí získat ve sporném řízení rozsudek, který potřebné souhlasy nahradí.\n\nPokud úschovu nikdo po 3 roky nechce, soud vydá usnesení, které vyvěsí na svou úřední desku a ve kterém rozhodne, že po uplynutí dalšího 1 roku předmět úschovy připadne státu. Jestliže se tak poté stane, zaniknou tím všechna práva jakýchkoli osob k předmětu úschovy.\n\n"}
{"id": "631994", "url": "https://cs.wikipedia.org/wiki?curid=631994", "title": "Radio Disney", "text": "Radio Disney\n\nRádio Disney je americké rádio se sídlem v Burbanku v Kalifornii. Rádio vysílá od 18. listopadu 1996.\n\nUmělci Britney Spears, Christina Aguilera, 'N Sync, Spice Girls, A*Teens, Backstreet Boys a Hanson.\nUmělci Hilary Duff, Raven-Symoné, Miley Cyrus, Jonas Brothers, Demi Lovato, Selena Gomezová, Mitchel Musso.\nUmělci Miley Cyrusová, Demi Lovato, Selena Gomezová, Justin Bieber, Carly Rae Jepsen, McClain Sisters, Coco Jones, One Direction a další.\n\n"}
{"id": "631995", "url": "https://cs.wikipedia.org/wiki?curid=631995", "title": "Qantas", "text": "Qantas\n\nQantas Airways Limited je australská letecká společnost, která sídlí v Sydney a hlavní sídlo má na letišti Sydney. Je to největší australská letecká společnost a po KLM a Avianca třetí nejstarší nepřetržitě působící letecká společnost na světě. Dceřiné společnosti Qantas jsou regionální společnost QantasLink a nákladní společnost Qantas Freight.\n\nK únoru 2018 létá do 85 destinací a má flotilu 124 letounů.\n\nFirma byla založena 16. listopadu 1920 jako \"Queensland and Northern Territory Aerial Services\" (QANTAS)\".\" Jejím prvním letadlem byl typ Avro 504. V roce 1998 Qantas spolu s aeroliniemi Americal Airlines, British Airways, Canadian Airways a Cathay Pacific založil alianci leteckých dopravců Oneworld. V roce 2008 společnost získala svůj první Airbus A380, největší dopravní letoun světa. Ke konci března 2018 společnost uskutečnila první přímou linku z Austrálie do Evropy (Perth – Londýn), a to Boeingem 787-9.\n\n"}
{"id": "631997", "url": "https://cs.wikipedia.org/wiki?curid=631997", "title": "Roman Horák (1991)", "text": "Roman Horák (1991)\n\nRoman Horák (* 21. května 1991, České Budějovice, Československo) je český hokejový útočník hrající za tým Växjö Lakers. Svůj prémiový gól v NHL dal Horák na domácí půdě svého bývalého týmu Calgary Flames proti celku Colorado Avalanche brankáři Jeanu-Sébastienu Giguèrovi.\n\nRoman Horák je synem stejnojmenného otce, který reprezentoval Československo na třech mistrovstvích světa. Roman Horák mladší hrál žákovský hokej v rodných Českých Budějovicích, kde posléze nastupoval za dorost a juniory. V sezóně 2007-08 hrál poprvé v jednom zápase českou extraligu dospělých. V sezóně 2008-09 hrál v 8 zápasech české extraligy. V roce 2009 byl vybrán na celkově 8. místě v draftu CHL týmem Chilliwack Bruins z ligy Western Hockey League. Ve WHL odehrál v sezóně 2009-10 66 zápasů, ve kterých si připsal 47 kanadských bodů.\n\nV roce 2008 hrál za českou reprezentaci v I. divizi MS do 18 let, kde skončili na prvním místě a postoupili díky tomu do elitní skupiny MS do 18 let 2009. V roce 2009 hrál v už zmíněné elitní skupině MS do 18 let, kde skončili na 6. místě. Startoval i na juniorských šampionátech v letech 2010 a 2011.\n\n"}
{"id": "632000", "url": "https://cs.wikipedia.org/wiki?curid=632000", "title": "Cory in the House", "text": "Cory in the House\n\nCory in the House je americký sitcom, zatím nevysílaný v Česku. Premiérově byl vysílán na Disney Channel od 12. ledna 2007 do 12. září 2008.. Seriál je pokračováním seriálu \"That's So Raven\". Odehrává se v Bílém domě.\n\n"}
{"id": "632002", "url": "https://cs.wikipedia.org/wiki?curid=632002", "title": "Seznam dílů seriálu Cory in the House", "text": "Seznam dílů seriálu Cory in the House\n\nToto je seznam dílů seriálu \"Cory in the House\". Americký televizní seriál \"Cory in the House\" vysílala stanice Disney Channel od 12. ledna 2007 do 12. září 2008. Celkem bylo natočeno 34 epizod během dvou sérií. Seriál je spin-offem Disney Channel seriálu \"That's So Raven\". Vypráví o chlapci Corym Baxterym, který se přestěhoval ze San Francisca do Washingtonu, D.C. s jeho otcem Victorem Baxterym, který dostal práci hlavního šéfkuchaře v Bílém domě, zatímco jeho sestra Raven (Raven-Symoné) a jeho nejlepší přítel Eddie Thomas (Orlando Brown) a Chelsea Daniels (Anneliese van der Pol) zůstali ve škole. Na což jeho matka Tanya (T'Keyah Crystal Keymáh) pobývá v Anglii, kde studuje právnickou školu.\n\nV Česku tento seriál nebyl uveden.\n\n<onlyinclude></onlyinclude>\n"}
{"id": "632006", "url": "https://cs.wikipedia.org/wiki?curid=632006", "title": "Andres Ambühl", "text": "Andres Ambühl\n\nAndres Ambühl (* 14. září 1983 v Davosu) je švýcarský hokejový útočník.\n\nS hokejem začínal v rodném městě Davos, za klub HC Davos debutoval ve švýcarské nejvyšší lize v sezóně 2000/01, odehrál tři zápasy a nasbíral jednu asistenci. V klubu setrval 9 sezón ve kterých odehrál 358 zápasů v nichž nasbíral 172 bodů, s týmem získal 4 tituly mistra švýcarské ligy. V sezóně 2006/07 a 2008/09 nasbíral nejvíce trestných minut v týmu. 27. května 2009 podepsal smlouvu s týmem New York Rangers ale celou sezónu 2009/10 hrával na farmé Rangers v lize AHL za tým Hartford Wolf Pack. 17. dubna 2010 se vrátil do Švýcarska, podepsal smlouvu s týmem ZSC Lions, za tři sezony nasbíral 105 bodů v 175 zápasech. Po sezoně 2012/13 se vrátil do svého rodného klubu HC Davos. Od sezony 2014/15 působí v klubu jako kapitán mužstva.\n\n\nVe finále Spenglerova poháru v roce 2006 vstřelil vítězný gól proti výběru Kanady.\n\n"}
{"id": "632008", "url": "https://cs.wikipedia.org/wiki?curid=632008", "title": "Imanu'el", "text": "Imanu'el\n\nImanu'el nebo Immanu'el, také Imanuel nebo Immanuel může znamenat:\n\n"}
{"id": "632017", "url": "https://cs.wikipedia.org/wiki?curid=632017", "title": "Invaze (kniha)", "text": "Invaze (kniha)\n\nSborník Invaze obsahující povídky z vrcholného období literární činnosti polského spisovatele a futurologa Stanisława Lema sestavil český básník, spisovatel a překladatel Pavel Weigel. Na překladu se kromě něj podíleli i František Jungwirth a Jaroslav Simonides (většina povídek vyšla již dříve v jiných sbírkách).\n\nObsahuje dvě práce, které napsal v Německu v době své emigrace a česky dosud nebyly publikovány (Matrace, Můj život). V eseji „Můj život“ odhaluje autor některé zdroje svého psaní.\n\nNakladatelství Plus vydalo tento titul v roce 2010, počet stran 272. Obal knihy a ilustrace ke každé jednotlivé povídce vytvořili Milan Malík a Daniel Špaček. Grafické zpracování podtrhuje temnou atmosféru knihy , mimo humorné povídky Invaze z Aldebaranu je zbytek knihy tíživý a ponurý.\n\nPovídky Vpád, Přítel, Krysa v labyrintu, Noc a plíseň, Invaze z Aldebaranu, Kladivo vyšly původně ve sbírce \"Invaze z Aldebaranu\".\n\n\nVědec Ammon Lymphater vypráví stěží uvěřitelný příběh o svém výzkumu. Celou svoji vědeckou kariéru zasvětí vytvoření dokonalé umělé inteligence, pracuje houževnatě, nevzdává se, i když se mu nedostává pomoci od kolegů z oboru. Hledá různé souvislosti v chování jiných živočišných druhů a lidí, porovnává je a analyzuje. Nakonec se mu podaří vytvořit (nebo spíše vyvolat) entitu schopnou číst myšlenky a pojmout veškeré lidské vědění během okamžiku. Uvědomí si, že vláda lidstva na Zemi je ohrožena a tak se rozhodne svůj výtvor zničit.\n\nMladý milenecký pár je při vzájemných radovánkách na poli svědkem pádu mimozemského tělesa. Vejčitý útvar na místě dopadu posléze zkoumají vědci v čele s profesorem Vinnelem. Zvláštní hmota uvnitř vytváří plastické deformované obrazce nejbližšího okolí. Kdo se pokusí dotknout povrchu vejce, prodělá šok, na jehož následky zemře. Přichází zprávy o dopadu dalších vejčitých těles z různých koutů světa. Když vědečtí pracovníci nepřicházejí s uspokojivými odpověďmi, nastupuje armáda. Zkouší tělesa ostřelovat, vyhodit do povětří i jinak poškodit či zničit. Ty však odolávají všem těmto pokusům. Jejich obal je lidskou technologií nepoškoditelný.\n\nPo určitém čase se vědcům podaří vytvořit nejpravděpodobnější teorii. Mimozemské útvary jsou zřejmě zárodky organismů, které se aktivují k životu pouze při velmi extrémních podmínkách. Jsou schopny přečkat celou dobu existence planety a teprve při jejím rozpadu se vydávají na další pouť vesmírem. Avšak tuto tezi na závěrečné tiskové konferenci odmítá většina novinářů, kteří touží po dalších senzačních zprávách.\n\nMladý člen Klubu radioamatérů se seznámí se záhadným panem Hardenem, jenž si jednoho dne zajde do klubu vypůjčit několik součástek. Pan Harden se chová velmi podivně, čímž popouzí zvědavost mladíka a ten mu vyhoví. Návštěvy se opakují, později pan Harden přinese velmi hrubě načrtnutý plánek elektronického dílu a společně jej smontují. Hoch pojme podezření, že pana Hardena někdo využívá, ten se chová stále zmateněji a odmítá prozradit, pro koho všechny součástky jsou. Když společně přenášejí rozložitý díl na místo určení, chlapec si zapamatuje číslo transformátoru v blízkosti a zjistí si jeho umístění. Je to nedaleko moderní výškové budovy, v níž sídlí firma vyvíjející supervýkonný elektronický mozek. Jednoho večera se ukryje ve sklepení, kam odnášeli díl a počká na Hardena. Stane se svědkem spojení člověka s člověkem vytvořenou inteligencí, jež ho dalece přesáhla. Je odhalen a také násilím připojen.\n\nElektronický mozek plánuje transformovat planetu k obrazu svému, poté expandovat do vesmírného prostoru a pohltit každý jeho atom, aby se sám mohl stát prostorem.\n\nDva kamarádi – Karel a Robert – táboří u kanadského jezera. Opékají a vedou rozpravy o možných civilizacích v kosmu. Karel je skeptik v otázce vzájemné komunikace, či dokonce identifikace takové návštěvy. V noci se rozjasní obloha, ozve se dunění a něco dopadne do oblasti jezer, tlaková vlna skácí stromy a zhasí oheň a poškodí automobil. Meteorit, domnívají se oba.\n\nRáno se vydají v člunu prozkoumat místo dopadu. Pohltí je mlha a strhne záhadný proud, který je žene do víru. Motor nemá dostatek výkonu, aby je dokázal vysvobodit z pasti.\n\nOba procitnou – značně zesláblí – v podivné struktuře. Neví, kde se nacházejí, pouze si domýšlejí, že uvnitř mimozemského kosmického plavidla. Možná dokonce v útrobách mimozemského tvora. Tato úvaha vytváří obrovský nápor na psychiku, jenž vygraduje poté, co Karel i Robert spatří dvě postavy – duplikované osoby jsou oni sami. Trpí žízní, ale podaří se jim nalézt vodu. Další malou útěchou je fakt, že dýchají pozemský vzduch. Ale kam jít, co dělat, jak se zachránit a dostat se ven? Nakonec se to podaří pouze Karlovi, aniž by si to pamatoval…\n\nPo týdnech rekonvalescence se rozhodne navštívit bývalého učitele, profesora psychologie Gadshilla. Přijme jako nejpravděpodobnější jeho teorii, že se s Robertem dostali v mimozemské lodi do časové smyčky, díky níž Karel přežil, zatímco neznámý návštěvník z vesmíru umíral.\n\nKrátká úsměvná povídka prošpikovaná spoustou vymyšlených slov o mimozemské rase z Aldebaranu, která cestuje vesmírem a kolonizuje planety.\n\nJednoho dne dvojice chapadlovitých bytostí – jménem NGTRX a PWGDRK – přistane na Zemi s cílem ji prozkoumat a připravit pro kolonizaci. Disponují nezbytnou výbavou: jednosměrným Teremtákem, plně nabitým Hromapeklem a Peripatetickým Telepatikem. Přemísťují se zrovna po blátivé lesní cestě, když kolem projede traktor. Aldebaraňané zaregistrují uvnitř sedícího člověka a podle něj vytvoří dokonalou a pohybuschopnou kopii. NGTRX se s Telepatikem schová uvnitř figuríny, PWGDRK s Teremtákem a Hromapeklem je jistí zpovzdálí. Takto připraveni vyráží vstříc kontaktu s místní populací. U ukazatele cesty střetávají dalšího lidského obyvatele planety – první oběť, která ale vykazuje jisté anomálie v chůzi.\n\nTelepatik zformuluje v jazyce lidí pozdrav, záminku před útokem. Něco však dvounožce podráždí, neboť vytrhne ze země sloupek s ukazatelem a se slovy „Francku! Já tě – tě pře…“ přetáhne figurínu po hlavě. Uvnitř schovaný NGTRX to má spočítané, neunikne ani PWGDRK, i když se zoufale pokouší zacílit svou zbraň – Hromapeklo na útočníka. Marně – dvounožec je obklopen neproniknutelnou bariérou z plynného ethylalkoholu.\n\nPoněkud zvláštní povídka o bakterii požírající hmotu. Tento mikroorganismus je samozřejmě velmi zajímavý pro vojenské účely a ke své aktivaci potřebuje tmu a plíseň, která dodává organické katalyzátory.\n\nTéto povídce je podobný ústřední motiv románu od Arthura C. Clarka. I zde jde o střet člověka s počítačem řídícím vesmírnou loď.\n\nVesmírem letí kosmická loď ve tvaru kladiva schopná přiblížení se rychlosti světla. Na špici má trychtýř, jenž z mezihvězdného prostoru sbírá roztroušené atomy – palivo pro motory. Uvnitř lodi se nachází pouze jeden člověk. Vede rozhovory s centrálním počítačem a překvapuje jej, v jakých rovinách je počítač schopen uvažovat. Postupem času se začne cítit zbytečný, uvědomuje si svou absolutní závislost na automatech. Přestože dokáže provést některé kontrolní výpočty (a také je provádí), hlavní tíha je na počítači. Během jedné kontroly zjistí, že dráha letu není zcela správná, mírně se odchyluje. Není si jist, kdo udělal chybu. Pojme podezření, že elektronický stroj ji pozměnil, aby se nemusel vrátit na Zemi. Když při následném rozhovoru zjistí, že mu počítač neřekl pravdu, sundá kryt hardwaru a bere do ruky symbolické kladivo.\n\nJedna z kratších povídek.\n\nDevatenáctiletý mladý muž Mat se vrací z pustiny do města a s pocitem blízkým znechucení sleduje okolní mumraj, dopravní ruch, spěchající lidi, křiklavé výlohy obchodů a obrovské betonové budovy. Dostane hlad a jde se najíst do kantýny. Tam se setká s přítelem Tomem. Po jídle spolu sednou do autobusu a jedou na hřbitov, místo, kde můžou být sami. Tady Tomek Matovi poví svou teorii o lidech sloužících jako agenti mimozemských bytostí.\n\nNikterak dlouhá povídka, poprvé přeložená do češtiny.\n\nZámožný akcionář jisté firmy má obavy z únosu. Má strach, že bude unesen do virtuální reality, která je již natolik dokonalá, že ji lze jen stěží rozeznat od skutečného světa. Táže se svého osobního lékaře, psychiatra Gordona, jak má rozeznat, zda se nenachází v umělé realitě.\n\nStává se čím dál více paranoidní. V doprovodu své ochranky se vydává k holiči. Všimne si, že v protějším obchůdku mají ve výloze červenomodrou nafukovací matraci. Když odchází, matrace je bílozelená. Dozví se od ochranky, že v obchodě mezitím vyměnili výlohu. Ale může tomu věřit? Holič mu v jeden moment nasadil na hlavu síťku, co když to byla virtuální přilba s elektrodami? Jak rozlišit skutečnost?\n\nV eseji Můj život Stanislaw Lem dává čtenářům možnost nahlédnout do svého světa fantazie. Zmiňuje podněty, které jej vedou k psaní, zdroje odkud čerpá, bilancuje svou tvorbu, jež dělí na několik etap a nejen to, dotýká se i věcí běžného života. Prozrazuje také něco o svém životě a prostředí, ve kterém vyrůstal a žil (předválečné Polsko, válka, socialismus).\nStejně jako povídka Matrace i tato esej se dočkala svého prvního překladu do češtiny.\n\n\n\"\"Dokážu ti, že se mýlíš. Nemáš po ruce kousek drátu, ucpala se mi dýmka. Díky. Tak za prvé, jejich civilizace se může vyvíjet docela jiným směrem než naše: v tom případě by dorozumění bylo mimořádně obtížné. Ale dokonce i za předpokladu, že se zakládá, jako u nás, na dokonalé technice, v dialogu by dál existovaly nepředstavitelné překážky. My ještě nejsme schopní překonat mezihvězdný prostor, že ano, a oni, jestliže přiletí, dokážou eo ipso, že to dovedou. A tak nás předčí, budou nad námi vynikat technicky a zároveň i vědecky, protože jedno souvisí s druhým. A teď si představ, že nějaký soudobý fyzik, jakýsi de Broglie nebo Lawrence, potká svého pozemského kolegu z doby před sto padesáti lety. Ten člověk mu povídá o flogistonech a on mu vypráví o kosmických paprscích, o atomech...\"\"\n\"\"Dobře, dobře. My dnes už víme o atomech - a víme toho dost!\"\"\n\"\"Souhlasím. Ale oni už vědí podstatně víc, možná, že atomy jsou pro ně pojmem silně zastaralým, nebo je vůbec přeskočili, jinak rozřešili problém hmoty... ne, nemyslím, že by to byly plodné rozhovory - dokonce ani v oblasti exaktních věd. A v problémech denního života by se nenašlo vůbec nic společného - jinými slovy - nedovedeme-li se domluvit o konkrétních věcech, tím samozřejměji se nedomluvíme v oblasti generalizací, které jsou z nich vyvozeny. Jiné planety, jiná fyziologie, jiný duševní život...\"\"\n\n\n"}
{"id": "632020", "url": "https://cs.wikipedia.org/wiki?curid=632020", "title": "Andělova zmola", "text": "Andělova zmola\n\nAndělova zmola je přírodní rezervace ev. č. 1244 poblíž obce Čechy pod Kosířem v okrese Prostějov. Oblast spravuje Krajský úřad Olomouckého kraje.\n\nDůvodem ochrany jsou vysychavé doubravy velmi blízké původním porostům. Množství druhů nižších rostlin – mechů, játrovek, terestrických řas, lišejníků. Chráněné druhy jsou zastoupeny bělozářkou větevnatou, prvosenkou jarní, kopytníkem evropským, bradáčkem vejčitým, okroticí bílou atd. Území je významné z hlediska ornitologického. Jako lesní společenstvo velmi blízké původnímu je významným ekologickým biocentrem regionálního významu.\n\n"}
{"id": "632021", "url": "https://cs.wikipedia.org/wiki?curid=632021", "title": "Blátka", "text": "Blátka\n\nBlátka je přírodní rezervace ev. č. 1014 poblíž obce Určice v okrese Prostějov. Oblast spravuje Krajský úřad Olomouckého kraje.\n\nDůvodem ochrany je lokalita řady chráněných druhů rostlin\n\n"}
{"id": "632022", "url": "https://cs.wikipedia.org/wiki?curid=632022", "title": "Borek u Domašova", "text": "Borek u Domašova\n\nBorek u Domašova je přírodní rezervace ev. č. 1524 nacházející se severně od obce Bělá pod Pradědem v okrese Jeseník. Oblast spravuje AOPK ČR Správa CHKO Jeseníky.\n\nDůvodem ochrany je reliktní bor na suti devonského křemence.\n\n"}
{"id": "632023", "url": "https://cs.wikipedia.org/wiki?curid=632023", "title": "Borový", "text": "Borový\n\nBorový je národní přírodní památka ev. č. 1090 nacházející se asi 1,5 km severovýchodně od města Žulová v okrese Jeseník v Olomouckém kraji Chráněné území o rozloze 36,84 ha zaujímá celý Borový vrch (německy \"Kienberg\" - 487,5 m n. m.) v Žulovské pahorkatině. Oblast spravuje regionální pracoviště Olomoucko AOPK ČR.\n\nTěleso Borového vrchu je tvořeno biotitickým granodioritem a světlou slezskou žulou. Exfoliační klenba (tzv. ostrovní hora, též bornhardt) se vytvořila v teplém či tropickém období třetihor. V chladném období čtvrtohor během zalednění Žulovské pahorkatiny pravděpodobně čněl vrchol Borového nad pleistocénním pevninským ledovcem jako tzv. nunatak.\n\nNa Borovém vrchu, stejně jako na sousední Boží hoře, se vyskytují typické kontaktní minerály, jako je granát, vesuvianit či epidot.\n\nDůvodem ochrany je jedna z nejpozoruhodnějších geomorfologických lokalit v Českém masivu, dokumentující zvětrávání žuly jak pokud jde o hrubé tvary, jako je například vysoká exfoliační klenba, tak i o drobné útvary zvětrávání.\n\nNa vrcholu a svazích Borového se nachází soustava exfoliačních slupek s množstvím vyvinutých drobných tvarů zvětrávání žuly, jako jsou tafoni, voštiny, skalní výklenky, žlábkové škrapy, sedadla a skalní mísy s odtokovými žlábky, přičemž největší mísa má rozměry 112,5 x 78,5 x 93,5 cm.\n\nVhodnými lesnickými zásahy na přelomu 20. a 21. století se podařilo nahradit na Borovém vrchu část porostů jehličnanů, konkrétně smrkových monokultur, listnatými dřevinami, především buky. Přírodní památka je však ohrožována nevhodnými zásahy člověka. Skalní útvary jsou poškozovány neukázněnými návštěvníky - přesto, že na lokalitě je zakázáno tábořit, rozdělávat ohně a zlézat skály. Ve vrcholové části chráněného území byla dokonce zaznamenána nepovolená těžba kamene.\n\n\n\n"}
{"id": "632024", "url": "https://cs.wikipedia.org/wiki?curid=632024", "title": "Bradlec (přírodní rezervace)", "text": "Bradlec (přírodní rezervace)\n\nBradlec byla přírodní rezervace ev. č. 1651 poblíž obce Stavenice v okrese Šumperk v Olomouckém kraji.\n\nDůvodem ochrany byl velmi hodnotný zbytek bukového porostu.\n\n"}
{"id": "632025", "url": "https://cs.wikipedia.org/wiki?curid=632025", "title": "Břidličná (přírodní rezervace)", "text": "Břidličná (přírodní rezervace)\n\nBřidličná je přírodní rezervace ev. č. 12862 poblíž obce Loučná nad Desnou v okrese Šumperk, v okolí stejnojmenné hory. Oblast o rozloze téměř 652 ha spravuje AOPK ČR - Regionální pracoviště Olomoucko.\n\nDůvodem ochrany jsou kryogenní geomorfologické útvary (skály, kamenné proudy, kamenná moře, polygonální půdy), subalpínské a lesní biotopy klimaxových smrčin a (smrkových) bučin s prameništi a s výskytem vzácných a silně a kriticky ohrožených druhů rostlin a živočichů.\n\n"}
{"id": "632026", "url": "https://cs.wikipedia.org/wiki?curid=632026", "title": "Bučina pod Františkovou myslivnou", "text": "Bučina pod Františkovou myslivnou\n\nBučina pod Františkovou myslivnou je přírodní rezervace ev. č. 34 východně od obce Loučná nad Desnou v okrese Šumperk. Oblast spravuje AOPK ČR Správa CHKO Jeseníky.\n\nDůvodem ochrany je zbytek původního bukového pralesa s javorem na suťovém terénu.\n\n"}
{"id": "632027", "url": "https://cs.wikipedia.org/wiki?curid=632027", "title": "Bukoveček", "text": "Bukoveček\n\nBukoveček je přírodní rezervace ev. č. 2440 poblíž obce Paršovice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je zbytek přirozené bučiny s lípou a habrem.\n\n"}
{"id": "632028", "url": "https://cs.wikipedia.org/wiki?curid=632028", "title": "Černé jezero (přírodní památka)", "text": "Černé jezero (přírodní památka)\n\nČerné jezero je přírodní památka ev. č. 2131 nacházející se asi 3 km jižně od města Zlaté Hory v okrese Jeseník. Oblast spravuje Agentura ochrany přírody a krajiny ČR. Původní nařízení OÚ Jeseník o vyhlášení přírodní památky Černé jezero zrušeno nařízením Olomouckého kraje 3/2012 z 20. března 2012.\n\nDůvodem ochrany je uchování unikátního biotopu, na který je vázán výskyt zvláště chráněného čolka karpatského.\n\n"}
{"id": "632029", "url": "https://cs.wikipedia.org/wiki?curid=632029", "title": "Doubek (přírodní rezervace)", "text": "Doubek (přírodní rezervace)\n\nDoubek je přírodní rezervace ev. č. 1133 poblíž obce Zámrsky v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je smíšený listnatý les s výskytem vzácných druhů rostlin.\n\n"}
{"id": "632030", "url": "https://cs.wikipedia.org/wiki?curid=632030", "title": "Dvorčák", "text": "Dvorčák\n\nDvorčák je přírodní rezervace ev. č. 2491 poblíž obce Paršovice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je přirozený smíšený les s bohatou květenou.\n\n"}
{"id": "632031", "url": "https://cs.wikipedia.org/wiki?curid=632031", "title": "Filipovické louky", "text": "Filipovické louky\n\nFilipovické louky je přírodní rezervace ev. č. 1527 na území obce Bělá pod Pradědem, při severním okraji vesnice Filipovice v okrese Jeseník. Oblast spravuje AOPK ČR Správa CHKO Jeseníky.\n\nDůvodem ochrany je lokalita s regionálním ekologickým, vědeckým i estetickým významem, slouží k ochraně ohrožených druhů rostlin a živočichů vázaných na podmáčené prameništní louky a jejich stanoviště.\n\n\n"}
{"id": "632032", "url": "https://cs.wikipedia.org/wiki?curid=632032", "title": "Františkov (přírodní rezervace)", "text": "Františkov (přírodní rezervace)\n\nFrantiškov je přírodní rezervace ev. č. 96 poblíž obce Jindřichov v okrese Šumperk. Oblast spravuje AOPK ČR Správa CHKO Jeseníky.\n\nDůvodem ochrany je přestárlý bukový porost.\n\n"}
{"id": "632033", "url": "https://cs.wikipedia.org/wiki?curid=632033", "title": "Hejtmanka", "text": "Hejtmanka\n\nHejtmanka je přírodní rezervace ev. č. 1584 poblíž obce Mladeč v okrese Olomouc. Oblast spravuje AOPK ČR Správa CHKO Litovelské Pomoraví.\n\nChráněné území se rozkládá po obou březích řeky Moravy severovýchodně od Mladče; na severu dosahuje až k zámku Nové Zámky, na západní straně je vymezuje silnice, spojující Nové Zámky a Mladeč (za touto silnicí se prostírá přírodní památka Pod Templem), a na jihu sahá téměř k dálnici D35. Směrem východním bezprostředně navazuje národní přírodní rezervace Vrapač.\n\nPůvodně se PR Hejtmanka prostírala pouze jižně od Moravy, ke dni 1. června 2010 však v rámci reorganizace chráněných území v oblasti Litovelského Pomoraví došlo k jejímu zvětšení i o území po severní straně řeky, celkově zhruba na trojnásobek předešlé rozlohy, přičemž byla do Hejtmanky zahrnuta i dosavadní přírodní památka U Zámecké Moravy\n\nDůvodem ochrany je říční fenomén řeky Moravy s cennými porosty zaplavovaného lužního lesa přirozeného charakteru s výskytem vzácných společenstev korýšů v jarních periodických tůní.\n\n"}
{"id": "632034", "url": "https://cs.wikipedia.org/wiki?curid=632034", "title": "Hrdibořické rybníky", "text": "Hrdibořické rybníky\n\nHrdibořické rybníky je národní přírodní památka ev. č. 1252 poblíž obce Hrdibořice v okrese Prostějov. Oblast spravuje regionální pracoviště Olomoucko AOPK ČR.\n\nDůvodem ochrany je na zrašelinělých půdách vzniklý Velký a Malý rybník a jako následek drobné těžby rašeliny čtyři další malá jezírka. Rákosiny kolem Velkého rybníku umožňují hnízdění mnoha druhů vodního ptactva např. poláka velkého, poláka chocholačky, lysky černé, potápky roháče, labutě bílé. Z dravců v přilehlých lesících zahnízdil moták pochop a káně lesní. Vhodné prostředí je zde pro obojživelníky. Byly zde zjištěni skokan hnědý a zelený. V lesních porostech převažuje vrba, topol, olše, křovité patro je zastoupeno z velké části bezem černým. Přes značnou ruderalizaci bylinného patra zde najdeme matiznu bahenní, která je v rámci naší republiky považována za vymizelou a ze tak zařazena do záchranného programu ohrožených druhů. V odvodňovacích příkopech a pobřežní zóně Malého rybníka se nachází potočnice drobnolistá.\n\n"}
{"id": "632035", "url": "https://cs.wikipedia.org/wiki?curid=632035", "title": "Hrubovodské sutě", "text": "Hrubovodské sutě\n\nHrubovodské sutě je přírodní rezervace ev. č. 2142 poblíž obce Hlubočky v okrese Olomouc. Oblast spravuje Krajský úřad Olomouckého kraje.\n\nDůvodem ochrany je geomorfologicky členité území s výskytem přirozených a přírodě blízkých lesních ekosystémů 4. a 5. lesního vegetačního stupně, typických pro lesní oblast Nízký Jeseník. Jde zejména o společenstva bučin, jedlobučin a suťových lesů se zastoupením charakteristických i ohrožených a regionálně ustupujících druhů planě rostoucích rostlin a volně žijících živočichů.\n\n"}
{"id": "632036", "url": "https://cs.wikipedia.org/wiki?curid=632036", "title": "Hůrka u Hranic", "text": "Hůrka u Hranic\n\nHůrka u Hranic je národní přírodní rezervace ev. č. 125 poblíž města Hranice v okrese Přerov. Oblast spravuje AOPK ČR, Regionální pracoviště Olomoucko.\n\nDůvodem ochrany je zachování květeny, zvířeny a krasových jevů. Prostor rezervace zahrnuje vrchol a významnou část svahů stejnojmenného 370 metrů vysokého vrchu spadajícího do Podbeskydské pahorkatiny.\n\nSoučástí národní přírodní rezervace Hůrka u Hranic jsou Hranická propast, zřícenina hradu Svrčov a vyhlídka U Svatého Jana.\n\n"}
{"id": "632037", "url": "https://cs.wikipedia.org/wiki?curid=632037", "title": "Hvězda (přírodní památka)", "text": "Hvězda (přírodní památka)\n\nHvězda je přírodní památka ev. č. 1585 na území města Litovle v okrese Olomouc. Oblast spravuje regionální pracoviště Olomoucko Agentury ochrany přírody a krajiny ČR.\n\nChráněné území se nachází na jihozápadním okraji města v těsném sousedství železniční zastávky Litovel-město na trati Červenka–Prostějov. Přírodní památka je součástí Chráněné krajinné oblasti Litovelské Pomoraví a stejnojmenné evropsky významné lokality a ptačí oblasti.\n\nNa hranici dvou chráněných území – přírodních památek Malá Voda a Hvězda – je místo, kde se protíná pět ramen řeky Moravy, přičemž dvě z těchto ramen přímo vymezují hranici přírodní památky Hvězda. Při pohledu z výšky soutok připomíná svým tvarem hvězdu a to bylo příčinou vzniku názvu zmíněného území.\n\nÚzemí přírodní památky je pokryto vlhkými loukami a pozůstatky bažinného lesa. Podklad nivy je tvořen spodním štěrkopískovým souvrstvím a horním souvrstvím povodňových sedimentů, na nichž se nacházejí nivní půdy - tzv. fluvizemě.\n\nPředmětem ochrany jsou mokřadní biotopy s vytvořeným sledem fytocenóz od bažinných luk k fragmentům měkkého luhu. Na území je bohatý výskyt obojživelníků (např. skokan štíhlý, skokan skřehotavý, rosnička zelená, čolek obecný). Hnízdí zde rákosníci, kachna divoká či lyska černá. V oblasti Hvězdy, ačkoli se nachází nedaleko rušného centra města, se dokonce objevil bobr evropský nebo ondatra pižmová. Na chráněném území se vyskytují též různé druhy vážek a motýlů, mezi nimiž vyniká modrásek bahenní a ohniváček černočerný.\n\n"}
{"id": "632038", "url": "https://cs.wikipedia.org/wiki?curid=632038", "title": "Chebzí (přírodní památka)", "text": "Chebzí (přírodní památka)\n\nChebzí je přírodní památka ev. č. 2153 poblíž obce Písečná v okrese Jeseník. Oblast spravuje AOPK ČR Správa CHKO Jeseníky.\n\nDůvodem ochrany jsou louky s výskytem řady zvláště chráněných druhů rostlin (zejména vstavačovitých)\n\n"}
{"id": "632039", "url": "https://cs.wikipedia.org/wiki?curid=632039", "title": "Chrastický hadec", "text": "Chrastický hadec\n\nChrastický hadec je přírodní památka ev. č. 1943 poblíž obce Staré Město v okrese Šumperk. Oblast spravuje Agentura ochrany přírody a krajiny ČR.\n\nDůvodem ochrany je regionálně cenné refugium ohrožených rostlinných společenstev, která se vyvinula na hadcovém skalním výchozu. Ten byl vytlačen na zemský povrch jako hlubinná vyvřelina v geologickém zlomu.\n"}
{"id": "632040", "url": "https://cs.wikipedia.org/wiki?curid=632040", "title": "Kačení louka", "text": "Kačení louka\n\nKačení louka je přírodní rezervace ev. č. 1586 poblíž obce Moravičany v okrese Šumperk. Oblast spravuje AOPK ČR Správa CHKO Litovelské Pomoraví.\n\nDůvodem ochrany jsou pestrá společenstva vodní hladiny, mokrých luk a olšin.\n\n"}
{"id": "632041", "url": "https://cs.wikipedia.org/wiki?curid=632041", "title": "Kamenice (přírodní památka)", "text": "Kamenice (přírodní památka)\n\nKamenice je přírodní památka ev. č. 156 poblíž obce Turovice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je zachování rostlinstva.\n\n"}
{"id": "632042", "url": "https://cs.wikipedia.org/wiki?curid=632042", "title": "Kamenné proudy u Domašova", "text": "Kamenné proudy u Domašova\n\nKamenné proudy u Domašova je přírodní památka ev. č. 604 jižně od obce Domašov nad Bystřicí v okrese Olomouc. Chráněné území zaujímá svahy po levé straně údolí říčky Bystřice. Chráněné území je ve správě Ministerstva životního prostředí České republiky.\n\nDůvodem ochrany jsou fosilní geomorfologické jevy z posledního glaciálu.\n\n"}
{"id": "632043", "url": "https://cs.wikipedia.org/wiki?curid=632043", "title": "Kenický", "text": "Kenický\n\nKenický je přírodní rezervace ev. č. 1697 poblíž obce Střeň v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je druhově i prostorově diferencovaný lužní les uvnitř živého meandru.\n\n"}
{"id": "632044", "url": "https://cs.wikipedia.org/wiki?curid=632044", "title": "Kněží hora (přírodní rezervace, okres Prostějov)", "text": "Kněží hora (přírodní rezervace, okres Prostějov)\n\nKněží hora je přírodní rezervace ev. č. 1216 poblíž obce Krumsín v okrese Prostějov. Oblast spravuje Krajský úřad Olomouckého kraje.\n\nDůvodem ochrany je ostrůvek teplomilné a vlhkomilné květeny\n\nRezervací protéká potok Kleštínek.\n\n"}
{"id": "632045", "url": "https://cs.wikipedia.org/wiki?curid=632045", "title": "Kozí horka", "text": "Kozí horka\n\nKozí horka je přírodní památka ev. č. 1217 poblíž obce Plumlov v okrese Prostějov. Oblast spravuje Krajský úřad Olomouckého kraje.\n\nDůvodem ochrany je zbytek travnaté stepi s teplomilnou květenou\n\n"}
{"id": "632046", "url": "https://cs.wikipedia.org/wiki?curid=632046", "title": "Království (přírodní rezervace)", "text": "Království (přírodní rezervace)\n\nKrálovství je přírodní rezervace ev. č. 1816 poblíž obce Grygov v okrese Olomouc. Jedná se o rozlehlý (cca 2½ × 2½ km) lužní les v rovině mezi říčkou Morávkou (bočním ramenem Moravy) a železniční tratí Olomouc - Přerov. Oblast spravuje Agentura ochrany přírody a krajiny ČR. Původní nařízení OÚ Olomouc z roku 1995 bylo zrušeno nařízením Olomouckého kraje č. 5/2012 ze dne 20. března 2012.\n\nDůvodem ochrany jsou a) přírodě blízké ekosystémy s výskytem typických a vzácných druhů rostlin a živočichů, b) přírodní stanoviště - dubohabřiny asociace Galio-Carpientum a smíšené lužní lesy s dubem letním, jilmem vazem, jilmem habrolistým, jasanem ztepilým nebo jasanem úzkolistým, podél velkých řek atlantské a středoevropské provincie. Přírodní rezervace sama o sobě, jakožto hodnotný fragment ekosystému, tvoří v územním systému ekologické stability přirozené biocentrum regionálního významu. Cílem ochrany je zachovat na dostatečně velkém území trvalou existenci a umožnit další vývoj přirozeným lesním biocenózám s typickou flórou a faunou.\n\n"}
{"id": "632047", "url": "https://cs.wikipedia.org/wiki?curid=632047", "title": "Kurfürstovo rameno", "text": "Kurfürstovo rameno\n\nKurfürstovo rameno je přírodní památka ev. č. 1684 poblíž obce Horka nad Moravou v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je uměle odstavené říční rameno, významné trdliště ryb. Z ptačích druhů se zde vyskytuje například ledňáček říční, pisík obecný nebo moudivláček lužní.\n\n"}
{"id": "632048", "url": "https://cs.wikipedia.org/wiki?curid=632048", "title": "Lhotka u Přerova", "text": "Lhotka u Přerova\n\nLhotka u Přerova je přírodní památka ev. č. 210 poblíž obce Lhotka v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je zachování květeny a drobného živočišstva.\n\n"}
{"id": "632049", "url": "https://cs.wikipedia.org/wiki?curid=632049", "title": "Litovelské luhy", "text": "Litovelské luhy\n\nLitovelské luhy je přírodní rezervace ev. č. 1698 poblíž obce Litovel v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je souvislý lesní komplex s bohatým bylinným podrostem a výskytem vzácných druhů korýšů\n\n"}
{"id": "632050", "url": "https://cs.wikipedia.org/wiki?curid=632050", "title": "Louky pod Skalami", "text": "Louky pod Skalami\n\nLouky pod Skalami je přírodní památka ev. č. 1202 poblíž obce Protivanov v okrese Prostějov. Pro většinu území je typické rozhraní les x louka, na východní straně tvoří hranici polní komunikace. Území spravuje Krajský úřad Olomouckého kraje.\n\nDůvodem ochrany jsou mokřadní ostřicové louky s bohatou květenou.\n\nÚzemí je koseno dvakrát až třikrát do roka, náletové křoviny jsou odstraňovány v intervalu několika let.\n\nZ chráněných rostlin na území roste pcháč potoční, upolín nejvyšší, prstnatec májový, kozlík dvoudomý, starček potoční, všivec lesní, hadí mord nízký, starček potoční, svízel severní nebo vrbovka bahenní. Uváděný, ale nepotvrzený, je výskyt ostřice skloněné.\n\nMezi motýly, které lze v přírodní památce najít, patří například hnědásek rozrazilový nebo ohniváček modrolemý.\n\nZ ptáků lze spatřit bramborníčka hnědého.\n\nLokalita se nachází v pramenné části Huťského potoka, levostranného přítoku Luhy.\n\nOblast byla v minulosti odvodněna, stopy po této činnosti jsou stále viditelné.\n\nPodloží je tvořeno kulmské droby, v údolí se nacházejí zbahněné gleje, výše pak kambizemě a pseudogleje.\n\n Prostředkem přírodní památky vede žlutá turistická trasa z Malého Hradiska přes Protivanov na Suchý, tady se stáčí na Benešov a Kořenec.\n\n"}
{"id": "632051", "url": "https://cs.wikipedia.org/wiki?curid=632051", "title": "Malá Kobylanka", "text": "Malá Kobylanka\n\nMalá Kobylanka je přírodní rezervace ev. č. 232 poblíž obce Hranice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je zachování původního porostu a krajinného rázu.\n\n"}
{"id": "632052", "url": "https://cs.wikipedia.org/wiki?curid=632052", "title": "Malé laguny", "text": "Malé laguny\n\nMalé laguny jsou přírodní památka ev. č. 3419 poblíž obce Přerov v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je vodní a mokřadní biotop v příměstské krajině, refugium vzácných a zvláště chráněných druhů živočichů.\n\n\n"}
{"id": "632053", "url": "https://cs.wikipedia.org/wiki?curid=632053", "title": "Na hadci", "text": "Na hadci\n\nNa hadci je přírodní rezervace ev. č. 1523 poblíž obce Bohdíkov v okrese Šumperk. Chráněné území spravuje Krajský úřad Olomouckého kraje.\n\nDůvodem ochrany je zachování hadcového území pokrytého smrkovým porostem s hojně vtroušenou jedlí a autochtonním modřínem a dále vzácné květeny vázané na vystupující hadcové skalky.\n\n"}
{"id": "632054", "url": "https://cs.wikipedia.org/wiki?curid=632054", "title": "Na hůrkách", "text": "Na hůrkách\n\nNa hůrkách je přírodní památka ev. č. 1245 nacházející se v katastru obcí Bílovice-Lutotín a Lešany v okrese Prostějov. Území spravuje Krajský úřad Olomouckého kraje.\n\nDůvodem ochrany je druhově bohatá travinobylinná lada na bývalých pastvinách. Z vzácnějších a chráněných druhů se zde vyskytuje rozrazil klasnatý, modřenec chocholatý, hvozdík kartouzek, divizna brunátná. Významný je výskyt kruštíku širolistého. Na území je vázáno mnoho druhů hmyzu, zvláště motýlů.\n\n"}
{"id": "632055", "url": "https://cs.wikipedia.org/wiki?curid=632055", "title": "Na Popovickém kopci", "text": "Na Popovickém kopci\n\nNa Popovickém kopci je přírodní památka ev. č. 266 poblíž obce Přerov v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je ostrůvek stepní květeny.\n\n"}
{"id": "632056", "url": "https://cs.wikipedia.org/wiki?curid=632056", "title": "Na skále (národní přírodní památka)", "text": "Na skále (národní přírodní památka)\n\nNa skále je národní přírodní památka ev. č. 645 poblíž obce Hněvotín v okrese Olomouc. Nachází se na rozhraní katastrů Hněvotína a obce Bystročice. Oblast spravuje AOPK ČR - Správa CHKO Litovelské Pomoraví.\n\nDůvodem ochrany je zachování významných stepních společenstev na devonském vápenci.\n\n"}
{"id": "632057", "url": "https://cs.wikipedia.org/wiki?curid=632057", "title": "Na Špičáku", "text": "Na Špičáku\n\nNa Špičáku je národní přírodní památka ev. č. 268 poblíž obce Supíkovice v okrese Jeseník. Oblast spravuje AOPK ČR Správa CHKO Jeseníky. Důvodem ochrany je významné krasové území s význačnými povrchovými i podzemními krasovými jevy (jeskyně Na Špičáku) a s výskytem přirozených porostů tisu.\n\nPrvní písemná zmínka o jeskyni Na Špičáku pochází z roku 1430. Ke zpřístupnění pro veřejnost došlo již v 80. letech 19. století, nicméně současný návštěvnický okruh byl otevřen v roce 1955. V roce 2014 byly dokončeny restaurátorské práce, převážně v centrální části jeskyně, na nástěnných malbách pocházející z období pozdního středověku až do počátku 20. století.\n\n"}
{"id": "632058", "url": "https://cs.wikipedia.org/wiki?curid=632058", "title": "Nad kostelíčkem", "text": "Nad kostelíčkem\n\nNad kostelíčkem je přírodní památka ev. č. 270 poblíž města Hranice v okrese Přerov. Chráněné území spravuje Krajský úřad Olomouckého kraje.\n\nDůvodem ochrany je ochrana květeny, zvířeny a krasových jevů.\n\n"}
{"id": "632059", "url": "https://cs.wikipedia.org/wiki?curid=632059", "title": "Návesní niva", "text": "Návesní niva\n\nNávesní niva je přírodní památka ev. č. 1213 poblíž obce Niva v okrese Prostějov. Území spravuje Krajský úřad Olomouckého kraje.\n\nDůvodem ochrany jsou podmáčené louky s bohatou květenou a zvířenou (obojživelníci).\n\nHranicí přírodní památky protéká potok Bílá voda, který danou oblast odvodňuje.\n\n"}
{"id": "632060", "url": "https://cs.wikipedia.org/wiki?curid=632060", "title": "Nebeský rybník (přírodní památka)", "text": "Nebeský rybník (přírodní památka)\n\nNebeský rybník je přírodní památka ev. č. 1251 na katastrálním území městyse Drahany v okrese Prostějov v Olomouckém kraji. Chráněné území spravuje Krajský úřad Olomouckého kraje.\n\nDůvodem ochrany je území, které je významným místem rozmnožování obojživelníků především čolka obecného, velkého i horského, skokana hnědého, ropuchy obecné a zelené, kuňky obecné a rosničky zelené. Zdržuje se zde vodní ptactvo, některé druhy – potápka malá, kachna březňačka, kopřivka obecná, čírka modrá, polák chocholačka, lyska černá – zde hnízdí. Na území byli zastiženi čáp bílý, volavka popelavá, strnad rákosní, pochop rákosní. V zabuřenělých okrajích rybníků zahnízdil bramborníček černohlavý, břehy obývá ondatra pižmová.\n\nNebeský rybník leží zhruba 1,5 km západně od městyse Drahany. Je volně přístupný po místní komunikaci – silnici č. 377, spojující Drahany s obcí Niva.\n\n\n"}
{"id": "632061", "url": "https://cs.wikipedia.org/wiki?curid=632061", "title": "Niva Branné", "text": "Niva Branné\n\nNiva Branné je přírodní rezervace ev. č. 2147 zhruba 2,5 km ssv. od obce Branná v okrese Šumperk. Oblast spravuje AOPK ČR Správa CHKO Jeseníky.\n\nDůvodem ochrany je zachovalá dynamika korytotvorných procesů toku říčky Branná a zvláště chráněné druhy rostlin a živočichů vázané na tento typ nivního stanoviště.\n\n"}
{"id": "632062", "url": "https://cs.wikipedia.org/wiki?curid=632062", "title": "Nivské louky", "text": "Nivské louky\n\nNivské louky je přírodní památka ev. č. 1214 poblíž obce Niva v okrese Prostějov. Území spravuje Krajský úřad Olomouckého kraje.\n\nDůvodem ochrany je mokřad s vlhkomilnou flórou a faunou.\n\nÚzemím protéká potok Bílá voda, který napájí uvnitř přírodní památky ležící Horní rybník.\n\n"}
{"id": "632063", "url": "https://cs.wikipedia.org/wiki?curid=632063", "title": "Novozámecké louky", "text": "Novozámecké louky\n\nNovozámecké louky byla přírodní rezervace ev. č. 1780 poblíž obce Mladeč v okrese Olomouc.\n\nPředmět ochrany představovaly aluviální louky v nivě Moravy s významnými společenstvy a vzácnými druhy.\n\nPřírodní rezervace Novozámecké louky byla zrušena k 1. červnu 2010, kdy došlo k jejímu sloučení se sousední přírodní rezervací Templ v novou přírodní památku Pod Templem.\n\n"}
{"id": "632064", "url": "https://cs.wikipedia.org/wiki?curid=632064", "title": "Panenský les", "text": "Panenský les\n\nPanenský les je přírodní rezervace ev. č. 1587 poblíž obce Horka nad Moravou v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je část toku Moravy, slepá ramena a tůně.\n\n"}
{"id": "632065", "url": "https://cs.wikipedia.org/wiki?curid=632065", "title": "Panské louky", "text": "Panské louky\n\nPanské louky je přírodní rezervace ev. č. 301 poblíž města Moravský Beroun v okrese Olomouc. Oblast spravuje Agentura ochrany přírody a krajiny ČR.\n\nDůvodem ochrany je uchování typického společenstva pramenných rašelinných lesů na rozvodí.\n\n"}
{"id": "632066", "url": "https://cs.wikipedia.org/wiki?curid=632066", "title": "Park v Bílé Lhotě", "text": "Park v Bílé Lhotě\n\nPark v Bílé Lhotě je národní přírodní památka ev. č. 302 v obci Bílá Lhota v okrese Olomouc. Oblast spravuje Agentura ochrany příroda a krajiny ČR - Regionální pracoviště Olomoucko.\n\nDůvodem ochrany je arboretum s cennými dřevinami našich druhů i exotů a zahradních forem.\n\n"}
{"id": "632067", "url": "https://cs.wikipedia.org/wiki?curid=632067", "title": "Pasák (přírodní památka)", "text": "Pasák (přírodní památka)\n\nPasák je přírodní památka ev. č. 944 v Chráněné krajinné oblasti Jeseníky. Nachází se poblíž obce Branná v okrese Šumperk v Olomouckém kraji. Chráněné území spravuje Agentura ochrany přírody a krajiny - regionální pracoviště Olomoucko.\n\nPředmětem ochrany je jeden z nejrozsáhlejších a morfologicky nejvýznamnějších skalních útvarů v Hrubém Jeseníku, největší známé krupníkové těleso v Česku. Přírodní památka Pasák představuje soustavu skalních srubů a izolovaných skalek s různými erozními útvary. Tyto skály tvoří místy až 30 metrů vysokou stěnu. Mezi nejzajímavější tvary zdejších skal patří \"Pasák\" v nadmořské výšce 762 metrů, dále velký skalní hřib, zvaný \"Kovadlina,\" nebo skála, označovaná jako \"Plotna\". Severně od zmíněných skal se nachází skalní okno, široké více než 2 metry, 3,5 metru vysoké a zhruba 5 metrů dlouhé.\n\n"}
{"id": "632068", "url": "https://cs.wikipedia.org/wiki?curid=632068", "title": "Plané loučky", "text": "Plané loučky\n\nPlané loučky je přírodní rezervace ev. č. 315 poblíž obce Horka nad Moravou v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je uchování společenstev slatinných luk, fragmentů měkkého luhu, meandrujícího toku s břehovými porosty a tůní s výskytem řady ohrožených rostlin i živočichů.\n\n"}
{"id": "632069", "url": "https://cs.wikipedia.org/wiki?curid=632069", "title": "Pod Slunečnou strání", "text": "Pod Slunečnou strání\n\nPod Slunečnou strání je přírodní rezervace ev. č. 1525 poblíž obce Jindřichov v okrese Šumperk. Oblast spravuje AOPK ČR Správa CHKO Jeseníky.\n\nDůvodem ochrany jsou přirozené ekosystémy smíšených porostů na suti včetně hnízdišť vzácných druhů ptáků a současně k ochraně genofondu původních druhů rostlin a živočichů.\n\n"}
{"id": "632070", "url": "https://cs.wikipedia.org/wiki?curid=632070", "title": "Pod Švancarkou", "text": "Pod Švancarkou\n\nPod Švancarkou je přírodní rezervace ev. č. 1250 poblíž obce Horní Štěpánov v okrese Prostějov. Území spravuje Krajský úřad Olomouckého kraje. Rezervace těsně navazuje na přírodní památku Horní Bělá, která se však již nachází v katastru obce Kořenec v okrese Blansko, na území přírodního parku Řehořkovo Kořenecko.\n\nDůvodem ochrany je listnatý les s převahou olše, ve kterém se nachází řada vzácných a chráněných rostlin např. lýkovec obecný, plavuň vidlačka, zvonečník klasnatý, jarmanka větší, kuklík potoční, kakost bahenní či upolín nejvyšší. Kolem toků jsou zbytky původních olšin\n\nV korytě potoka byla zjištěna přítomnost čolka horského.\n\nÚzemím protéká říčka Bělá.\n\nPodloží je tvořeno kulmskými drobami, prachovcemi a břidlicemi. Na hlinitopísečných sedimentech říčky Bělé se vyvinuly gleje.\n\n"}
{"id": "632071", "url": "https://cs.wikipedia.org/wiki?curid=632071", "title": "Pod Trlinou", "text": "Pod Trlinou\n\nPod Trlinou je přírodní rezervace ev. č. 1947 poblíž obce Lesnice v okrese Šumperk. Oblast spravuje Agentura ochrany přírody a krajiny ČR.\n\nDůvodem ochrany je uchování přírodě blízkých lesních společenstev a fragmentu zachovalé kulturní krajiny luk, pastvin a mezí s výskytem řady chráněných druhů živočichů a rostlin.\n\n"}
{"id": "632072", "url": "https://cs.wikipedia.org/wiki?curid=632072", "title": "Pod Zápovědským kopcem", "text": "Pod Zápovědským kopcem\n\nPod Zápovědským kopcem je přírodní památka ev. č. 1218 poblíž obce Kostelec na Hané v okrese Prostějov. Chráněné území spravuje Krajský úřad Olomouckého kraje. Území zahrnuje dvě přehradní nádrže, do spodní z nich zprava ústí Lešanský potok. Nově byla tato přírodní památka vyhlášena o větší celkové výměře nařízením Olomouckého kraje ze dne 14. srpna 2017.\n\nPředmětem ochrany je úsek meandrujícího toku Romže se zachovalými břehovými porosty.\n\n"}
{"id": "632073", "url": "https://cs.wikipedia.org/wiki?curid=632073", "title": "Pohorská louka", "text": "Pohorská louka\n\nPohorská louka je přírodní památka ev. č. 2066 poblíž obce Pohora, která je součástí Horního Štěpánova v okrese Prostějov. Území spravuje Krajský úřad Olomouckého kraje.\n\nDůvodem ochrany jsou mokřadní louky s cennými společenstvy rašelinných luk, komplex mokřadních biotopů.\n\nV lokalitě roste hladýš pruský, upolín nejvyšší, kosatec sibiřský, ostřice příbuzná či ostřice stinná.\n\nV přírodní památce se vyskytuje ropucha obecná, zmije obecná, užovka obojková nebo chřástal polní.\n\nÚdolíčkem protéká potok Podhora, v lokalitě se nachází malý rybníček, další rybník je západně od přírodní památky.\n\nPodloží je tvořeno kulmskými horninami, nad nimi se nacházejí gleje.\n\n"}
{"id": "632074", "url": "https://cs.wikipedia.org/wiki?curid=632074", "title": "Praděd (národní přírodní rezervace)", "text": "Praděd (národní přírodní rezervace)\n\nNárodní přírodní rezervace Praděd se rozkládá ve vrcholových partiích a příkrých svazích Hrubého Jeseníku (820–1491,2 m n. m.) Ráz krajiny je velmi rozmanitý. Přechází od říčních údolí Bílé Opavy až k přirozenému horskému bezlesí s četnými mrazovými sruby a karovými uzávěry údolí. Nejvyšší vrcholy Jeseníků představují zachovalou přírodu typu severské tundry, na kterých přežívají poslední zbytky endemických druhů rostlin, které vyžadují přirozené horské bezlesí či časté disturbance způsobované lavinami. Díky velké diverzitě biotopů, dlouhodobému kontinuálnímu postglaciálnímu vývoji a stálému působení mimořádných ekologických faktorů (geologické podloží, vodní eroze aj.) vznikla na území Velké kotliny a Malé kotliny unikátní diverzita druhů.\n\nPředmětem ochrany je soubor celostátně unikátních a mimořádně zachovaných přírodních ekosystémů alpínského, subalpínského a montánního stupně a významných geomorfologických jevů, vzniklých kryogenní genezí.\n\nNárodní přírodní rezervace Praděd je nejrozsáhlejší rezervací v CHKO Jeseníky i v celé ČR. Její rozloha činí 2031,40 ha. Leží na hranici mezi Olomouckým a Moravskoslezským krajem, která je zároveň rozvodí Moravy a Odry. Taky je totožná s historickým rozdělením panství Janovice a Loučná. Rezervace se nachází v oblasti Pradědské hornatiny, která je součástí Hrubého Jeseníku. Nejvyšším vrcholem je Praděd (1491,2 m n. m.), který je zároveň nejvyšší horou celé Moravy. Severně leží obec Bělá pod Pradědem, na východě pak Karlova Studánka, směrem na západ leží obec Loučná nad Desnou. Hlavní hřeben přechází přes hory Malý Děd – Praděd – Petrovy kameny – Vysoká hole – Kamzičník – Velký Máj – Jelení hřbet. Na tento hřeben navazuje ze západu Česnekový důl a Divoký důl, na východě potom Bílá Opava, Velká kotlina a Malá kotlina.\n\nOblast Velké kotliny byla už na počátku 19. století považována botaniky za velmi cennou lokalitu. I přesto však v letech 1919–1922 bylo území Vysoké Hole včetně Velké kotliny využíváno jako dopadová plocha pro dělostřelecká cvičení československé armády. Výsledkem toho byla rozsáhlá devastace tohoto biologicky cenného horského území. Roku 1946 bylo území Velké kotliny stanoveno a vyhlášeno jako přísná reservace. Následně pak roku 1955 přibyly další, a to Státní přírodní rezervace (SPR) Vrchol Pradědu díky jeho typickým vysokohorským holím, SPR Velký Kotel a SPR Malý Kotel pro pestrou botanickou diverzitu, SPR Divoký důl pro strmá údolí ve skalách s autochtonními porosty a SPR Petrovy kameny s unikátními vysokohorskými společenstvy rostlin a živočichů. Roku 1963 byla jako poslední vyhlášena SPR Bílá Opava. Důvodem jejího vyhlášení byly jedny z nejzachovalejších přirozených smrkových pralesů v České republice. 14. prosince 1990 pak spojením těch státních přírodních rezervací vznikla národní přírodní rezervace NPR Praděd.\n\nLesní hospodářství zde sloužilo do 17. století jen pro potřebu místních panství. S příchodem průmyslu se však situace změnila. Velký podíl na spotřebě dřeva měly železárny na Janovickém a později i Bruntálském panství. Pro umožnění dopravy dřeva po vodě byl upraven tok Bílé Opavy. Vlivem těžby zaměřené na určité druhy dřeva došlo ke změnám druhového zastoupení dřevin. Zvýšilo se zastoupení jehličnanů oproti listnáčům, lesy se staly více stejnorodé. Došlo k potlačení bučin, které byly nahrazovány smrkovými monokulturami. Po vyčerpání zásob v přístupných polohách pokračovala holá těžba do vyšších poloh. Snaha o umělou obnovu lesa se začala objevovat až v 19. století, a navíc nevhodnými dřevinami domácího i alpského původu (především borovice kleč a limba). Největší zalesňovací práce probíhaly na přelomu 19. a 20. století. Lesníci byli přesvědčení, že především vlivem pastvy došlo k výraznému poklesu horní hranice lesa, a že díky vysazování borovice kleče a limby mohou tuto hranici zvýšit. (Podle dosavadních vědeckých výzkumů v Jeseníkách kleč nikdy nerostla.) To však má až do dnešních dnů neblahé účinky na druhy, které přirozené bezlesí vyžadují a kosodřevina jim jejich přirozené prostředí zabírá. Dalším důvodem pro výsadbu byla snaha zabránit erozi půdy a sněhovým lavinám. Vzhledem k obtížnému obhospodařování vysokých poloh se nechaly tyto porosty růst bez zásahu. Výsledkem toho jsou dnešní staré nestabilní monokultury, neodolné proti biotickým i abiotickým činitelům.\n\nNejstarší budovou na území NPR Praděd je Švýcárna, postavená roku 1829. Jejím účelem bylo zavedení pastvy hovězího dobytka po švýcarském způsobu. Pastva pravděpodobně udržovala druhovou pestrost holí a v současnosti se proto přistupuje k jejímu rozšíření. (Na Švýcárně se pase skot od roku 2012.) Dalším objektem sloužícím pro chov tentokrát především ovcí, byla Ovčárna. (Pastva ovcí byla obnovena v roce 2015.) V roce 1866 byla po bitvě u Hradce Králové využívána jako velitelské stanoviště poražených Rakušanů. Koncem 19. století pastva postupně upadala a budovy postavené pro pastevce se začaly využívat jako turistické chaty. Během obou světových válek však opět sloužily pro vojenské účely. V průběhu druhé světové války byly vystavěny další objekty, chata Barborka a Kurzovní. V současné době chaty slouží turistům.\nVrchol Pradědu je jakožto nejvyšší vrchol Moravy oblíbeným cílem turistů. Z toho důvodu se na přelomu 19. a 20. století začaly objevovat snahy o vybudování rozhledny na tomto vrcholu. Stavba byla zahájena 30. června 1904 a dokončena v červenci 1914. Tato první podoba rozhledny na Pradědu měla podobu kamenné věže. Byla 32,5 metrů vysoká a 14,5 metrů široká. Ke stavbě bylo použito materiálu z nedalekých Tabulových skal. Tento stavební materiál se však ukázal jako nevhodný do místních klimatických podmínek a kámen se začal drolit. Dalším důvodem chátrání rozhledny byla první světová válka, během které o budovu nikdo nepečoval. Během druhé světové války využívali rozhlednu Němci pro meteorologické účely a letecká pozorování. Po skončení války se začala plánovat rekonstrukce již velmi zchátralé rozhledny. Roku 1957 musela být budova pro svůj špatný stav z bezpečnostních důvodů uzavřena a roku 1959, dřív než rekonstrukce započala, se budova zřítila. Byla tedy naplánována stavba nová, která započala roku 1968. Tentokrát už se však jednalo o moderní vysílač, který měl pokrýt poptávku po rostoucím televizním vysílání. Z důvodu stavby byla zřízena asfaltová silnice, která vede z Ovčárny až k vrcholu Pradědu, která je dnes užívána pro zásobování. Celková výška vysílače je v současné době 162 metrů. V dolní části rozhledny se nachází restaurace a hotel. Ve výšce 73 metrů se nachází vyhlídka, která za jasného počasí umožňuje vidět Sněžku, Lysou Horu, vzácně i Vysoké Tatry na Slovensku. Vrchol věže je nejvyšším pevným vrcholem České republiky; dosahuje nadmořské výšky 1637 m n. m. a leží tedy výše než vrchol Sněžky.\n\nGeologické podloží tvoří především silikátové horniny (migmatit, rula, svor, kvarcit, fylit) prekambrijského stáří. Oblast spadá do regionu silesika, moravskoslezské oblasti, soustavy krystalinika a prevariského paleozoika. Převážná část pohoří je tvořena metamorfovanými horninami desenské klenby. Vrchol Pradědu je tvořen fylonitem (konkrétně biotit-chlorit-muskovitický fylonitem), který se táhne i dál na sever a na východ ke Kamzičí chatě. Vysoká Hole, Malý a Velký Děd jsou tvořeny kamenitým až hlinitokamenitým sedimentem z kvartéru, ovšem úplné vrcholy Malého i Velkého Děda jsou pokryté rašelinou z holocénu. Jižně od Vysoké hole, přes Kamzičník až Velkému Máji převažuje fylit až svor místy s grafitem. Petrovy kameny jsou tvořeny metagranitoidem. Okolí Barborky a Ovčárny pokrývá biototická a muskovit-biotitická rula. Nejrozšířenějším typem půd je modální podzol, který pokrývá zhruba 70% území. Vrcholové oblasti jsou pokryté půdou typu ranker.\n\nVzhled krajiny byl morfován během pleistocénu. Mrazovým zvětráváním tak vznikl tor Petrových kamenů, kolem kterého se nacházejí polygonální (strukturní) půdy. Na západní a severozápadní straně Petrových kamenů je vytvořen mrazový srub a kryoplanační terasy. Dalším jevem, který dokazuje existenci dlouhodobě zamrzajících půd jsou thufury na Pradědu. Působení horského ledovce dalo vzniknout karoidu Malé kotliny a karu Velké kotliny, v němž pramení řeka Moravice. Na dně karu jsou stále patrné zbytky morény. Velký vliv hraje také anemo-orografický systém. Dochází k ukládání velkého množství sněhu v závětří, což vede ke sjíždění lavin po příkrém svahu. Tyto podmínky nedovolí růst zapojenému lesu a poskytují tak prostor pro mnoho bylinných rostlin. K útvarům vzniklým mrazovým zvětráváním patří skalní ledovec pod vrcholem Suť, který se skládá z úlomků bloků křemenců. Na vrcholu Vysoké hole je vytvořena výrazná vrcholová plošina, v horní části svahu se pak nacházejí mrazové sruby a srázy. Směrem do Medvědího dolu se nachází balvanové proudy, nejrozsáhlejší v NPR Praděd.\n\nOblastí NPR Praděd prochází hranice povodí Odry a Moravy. Hlavní rozvodnice prochází napříč územím po hlavním hřebeni. Jedním z nejvýznamnějších pramenů je pramen Bílé Opavy, která se nachází v sedle mezi Petrovými kameny a Pradědem v nadmořské výšce 1280 m n. m. Dalšími významnými prameny jsou pramen řeky Moravice, který je zhruba 3 km od Pradědu, pramen Divoké Desné, která pramení na svahu Kamzičníku, nebo pramen Středí Opavy. V blízkosti Pradědu pramení Česnekový potok, který postupuje Česnekovým dolem a vlévá se do Divoké Desné za dolní nádrží Dlouhých Strání. Mezi menší toky patří Sviní potok, Malý a Velký Dědův potok, Zámecký potok, Kotelný potok a Volárka.\n\nVelký význam mají vrcholová a sedlová rašeliniště.\n\nNPR Praděd představuje vrcholové partie Hrubého Jeseníku, kde je možnost mrazů po celý rok. Teploty nižší než 0 °C byly naměřeny i v červenci a srpnu. Průměrná roční teplota je pouze 1,3 °C. Léto je v této oblasti velmi krátké, chladné a vlhké, zima naopak dlouhá, velmi chladná a s velmi dlouhým trváním sněhové pokrývky, která kulminuje zpravidla v březnu a dosahuje v průměru 160 cm. Na vrcholu Pradědu trvá sněhová pokrývka v dlouhodobém průměru od 30. listopadu do 19. dubna Ale v hluboce zaříznutých kotlinách může sníh setrvávat až do července. Pro tyto kotliny (Velká kotlina, Malá kotlina aj.) jsou během zimních období charakteristické laviny. Vzhledem k vysoké nadmořské výšce patří vrchol Pradědu k největrnějším místům ČR, průměrná síla větru zde dosahuje 7,6 m/s. Bezvětří je na Pradědu zaznamenáno průměrně jen 5,5 dne v roce. Typické pro tyto vysokohorské oblasti jsou mlhy, které se vyskytují kolem 294 dní v roce.\n\nNPR Praděd představuje širokou škálu biotopů, například subalpínská prameniště, otevřená vrchoviště, vyfoukané alpínské trávníky, sněhová výležiska, subalpínské vysokostébelné trávníky a nivy, skalní vegetace sudetských karů, acidofilní vegetace alpínských skal, subalpínské smilkové trávníky nebo rašelinné smrčiny. Velká různorodost biotopů dala vzniknout celé řadě endemických druhů.\n\nV okolí Petrových kamenů jsou hned dva endemické druhy. Je to lipnice jesenická (\"Poa riphaea\") a zvonek jesenický (\"Campanula gelida\"). Pro tuto oblast jsou typické vyfoukávané trávníky, na nichž se vyskytují mechy a lišejníky, sítina trojklaná (\"Juncus trifidus\"), ostřice Bigelowova (\"Carex bigelowii\"), kostřava nízká (\"Festuca supina\") a jestřábník alpský (\"Hieracium alpinum\"). Dalšími významnými druhy této lokality jsou řeřišnice rýtolistá (\"Cardamine resedifolia\"), vrba bylinná (\"Salix herbacea\") a sasanka narcisokvětá(\"Anemone narcissiflora\").\n\nFloristicky nejvýznamnější lokalitou je Velká kotlina, která díky specifickým podmínkám dala vzniknout mnoha endemickým druhům rostlin a patří mezi evropsky významné lokality. Je uváděno, že zde roste kolem 480 druhů rostlin. Endemickými druhy jsou jitrocel černavý sudetský (\"Plantago atrata subsp. sudetica\") a hvozdík kartouzek sudetský (\"Dianthus carthusianorum subsp. sudeticus\"). Dalšími vzácnými druhy jsou hvozdík pyšný alpínský (\"Dianthus superbus subsp. alpestris\"), devaterník velkokvětý tmavý (\"Helianthemum grandiflorum subsp. grandiflorum\"), violka žlutá sudetská (\"Viola lutea subsp. sudetica\"), škarda sibiřská (\"Crepis sibirica\"), šabřina tatarská (\"Conioselinum tataricum\"), vzácněji pak oměj šalamounek sudetský (\"Aconitum plicatum subsp. sudeticum\"), kopyšník tmavý (\"Hedysarum hedysaroides\"), mateřídouška ozdobná sudetská (\"Thymus pulcherrimus subsp. sudeticus\"), lipnice alpská (\"Poa riphaea\"), psineček alpský (\"Agrostis alpina\"), hvězdnice alpská (\"Aster alpinus\"), ostřice pochvatá (\"Carex vaginata\"), hořec jarní (\"Gentiana verna\"), zvonek okrouhlolistý sudetský (\"Campanula rotundifolia subsp. sudetica\") a mázdřinec rakouský (\"Pleurospermum austriacum\") a mnoho dalších.\n\nTaké v Malé kotlině se nacházejí vzácné druhy rostlin, například kropenáč vytrvalý (\"Swertia perennis\"), huseník sudetský (\"Arabis sudetica\"), hlavinka horská (\"Traunsteinera globosa\"), mázdřinec rakouský (\"Pleurospermum austriacum\"), hladýš andělikový (\"Laseripitium archangelica\") a nově popsaný endemický poddruh pupava Bierbesteinova sudetská (\"Carlina biebersteinii subsp. sudetica\").\n\nDalšími významnými druhy celé oblasti, které si vyžadují ochranu jsou například běloprstka bělavá (\"Pseudorchis albida\"), bradáček srdčitý (\"Listera cordata\"), hořec panonský (\"Gentiana pannonica\"), hořec tečkovaný (\"Gentiana punctata\"), jalovec obecný nízký (\"Juniperus communis subsp. alpina\"), jednokvítek velekvětý (\"Moneses uniflora\"), jestřábník huňatý (\"Hieracium villosum\"), kamzičník rakouský (\"Doronicum austriacum\"), kapradina hrálovitá (\"Polystichum lobatum\"), klikva bahenní (\"Oxycoccus palustris\"), koprníček bezobalný (\"Ligusticum mutellina\"), korálice trojklaná (\"Corallorhiza trifida\"), kyhanka sivolistá (\"Andromeda polifolia\"), lilie zlatohlavá(\"Lilium martagon\"), lomikámen vždyživý (\"Saxifraga paniculata\"), měsíčnice vytrvalá (\"Lunaria rediviva\"), oměj pestrý (\"Aconitum variegatum\"), oměj vlčí mor pravý (\"Aconitum lycoctonum (vulparia)\"), ostřice Buxbaumova (\"Carex buxbaumii\"), ostřice bažinná (\"Carex limosa\"), ostřice tmavá (\"Carex atrata\"), pětiprstka žežulník (\"Gymnadenia conopsea\"), plavuň pučivá (\"Lycopodium annotinum\"), plavuník alpínský (\"Diphasiastrum alpinum\"), plavuník zploštělý (\"Diphasiastrum complanatum\"), prstnatec májový pravý (\"Dactylorhiza majalis subsp. majalis\"), prstnatec Fuchsův (\"Dactylorhiza fuchsii\"), rosnatka okrouhlolistá (\"Drosera rotundifolia\"), řeřišnice hořká Opizova (\"Cardamine amara subsp. opizii\"), stračka vyvýšená (\"Delphinium elatum\"), suchopýrek alpský (\"Trichophorum alpinum\"), šicha oboupohlavná (\"Empetrum hermafroditum\"), tolie bahenní (\"Parnassia palustris\"), tučnice obecná (\"Pinquicula vulgaris\"), vemeníček zelený (\"Coeloglossum viride\"), vemeník dvoulistý (\"Platanthera bifolia\"), vranec jedlový (\"Huperzia selago\"), vraneček brvitý (\"Selaginella selaginoides\"), vratička měsíční (\"Botrychium lunária\"), vrba laponská (\"Salix lapponum\"), vrba rozmarýnolistá (\"Salix rosmarinifolia\"), zvonečník hlavatý horský (\"Phyteuma orbiculare subsp. montanum\") a zvonek vousatý (\"Campanula barbata\").\n\nV NPR Praděd se také vyskytuje řada ohrožených druhů hub. Byl zde zaznamenán výskyt dvou zvláště chráněných druhů hub - bolinka černohnědá (\"Camarops tubulina\") a šťavnatka smrková (\"Hygrophorus piceae\"). Mezi kriticky ohrožené druhy patří vláknice štětinatá (\"Inocybe hystrix\"), pindarovka zemní (\"Pindara terrestris\") a šupinovka elegantní (\"Pholiota elegans\").\n\nOblast NPR Praděd je významná také výskytem vzácných druhů živočichů. Unikátní lokalitou je opět Velká kotlina. Zde bylo popsáno několik nových druhů bezobratlých živočichů, kteří se v rámci ČR vyskytují pouze ve Velké kotlině, například střevlíček \"Paradromius strigiceps\" nebo nosatec \"Ranunculiphilus pseudinclemens\". Indikátorem původních klimaxových vysokohorských smrčin je tesařík čtyřpásý \"Cornumutila quadrivittata\". Mezi další vzácné druhy, které jsou indikátory zachovalého přírodního prostředí patří drabčík \"Gabrius tirolensis\", hnojník \"Aphodius limbolarius\", z mandelinkovitých \"Smaragdina diversipes\", zástupce mrchožroutovitých \"Silpha tyrolensis\". Nový rod chvostoskoků, který zde byl objeven, byl pojmenován \"Jesenikia\". Endemickým druhem motýla je vysokohorský okáč sudetský \"Erebia sudetica subsp. sudetica\", který je ohrožen zarůstáním biotopu klečí. Dalšími druhy obývajícími vysokohorské hole, které jsou navržené na endemický status, jsou \"Erebia epiphron subsp. silesiana\", osenice lesní \"Diarsia mendica\", \"Sparganotis rubicundana\", \"Epichnopterix ardua\". Častými druhy, avšak stále chráněnými druhy jsou mravenec \"Formica lugubris\" a střevlík \"Carabus variolosus variolosus\".\n\nPro bezobratlé živočichy žijící v alpínském bezlesí představují největší ohrožení porosty borovice kleče. Ty těmto druhům živočichů zmenšují životní prostor a zároveň fragmentují krajinu, čímž brání genetické výměně jednotlivých mikropopulací.\n\nZástupcem obratlovců je ropucha obecná \"(Bufo bufo)\", čolek horský (\"Triturus alpestris\"), ještěrka živorodá (\"Lacerta vivipara\") nebo zmije obecná (\"Vipera berus\").\n\nI přes nepříznivé klima klima alpínského bezlesí se zde vyskytuje několik druhů ptactva, kterých však neustále ubývá vlivem antropogennímu rozmachu v krajině. Mezi kriticky ohrožené druhy patří sokol stěhovavý (\"Falco peregrinus\"), který využívá k hnízdění skalní římsy. Zaznamenán zde byl i kriticky ohrožený slavík modráček tundrový (\"Luscinia svecica svecica\") nebo kulík hnědý (\"Eudromias morinellus\"), který je ohrožen kvůli neustále se zvyšujícímu tlaku člověka jeho stanoviště - arktoalpínská bezlesí. Vzácným a postupně mizejícím kriticky ohroženým druhem je tetřev hlušec (\"Tetrao urogallus\") a tetřívek obecný (\"Tetrao tetrix\"). Silně ohroženými druhy jsou bělořit šedý (\"Oenanthe oenanthe\"), linduška horská (\"Anthus spinoletta\"), jejíž populace výrazně klesá, pěvuška podhorní (\"Prunella collaris\"), čáp černý (\"Ciconia nigra\"), jeřábek lesní (\"Tetrastes bonasia\"), pro kterého byla vyhlášena spolu s chřástalem polním Ptačí oblast Jeseníky, kos horský (\"Turdus torquatus\"), lejsek malý (\"Ficedula parva\"), sýc rousný (\"Aegolius funereu\"s). Druhy vyskytující se zde spíš ojediněle jsou bramborníček hnědý (\"Saxicola rubetra\"), cvrčilka slavíková (\"Locustella luscinioides\"), hýl rudý (\"Carpodacus erythrinus\"), krkavec velký (\"Corvus corax\"), ořešník kropenatý (\"Nucifraga caryocatactes\") a strakapoud prostřední (\"Dendrocopus medius\").\n\nZe savců patří k ohroženým druhům rys ostrovid (\"Lynx lynx\"), z drobných živočichů myšivka horská (\"Sicista betulina\"), rejsek horský (\"Sorex alpinus\") a plch lesní (\"Dryomys nitedula\"), kterým ubývá jejich přirozené stanoviště. Nepůvodním druhem je kamzík horský (\"Rupicapra rupicapra\"), který zde způsobuje značně škody okusem, podobně jako jelen lesní (\"Cervus elaphus\"), proto je potřeba jejich populace udržovat na nízké úrovni.\n\nNPR Praděd se nachází v I. zóně CHKO Jeseníky. Představuje přírodovědecky nejcennější část celé oblasti, jelikož přírodní prostředí je tvořeno vzácnými a v rámci ČR i střední Evropy ojedinělými typy přírodních stanovišť. Nacházejí se zde biotopy typu původních horských smrčin, skalních štěrbin a terásek (např. ve Velké kotlině a Malé kotlině). Další významnou strukturou jsou vyfoukané alpínské trávníky na Petrových kamenech., Ve Velké kotlině se vyskytují sněhová výležiska (silikátové alpínské a boreální trávníky).. Na horní hranici lesa a okrajích karů lze najít subalpínské smilkové trávníky a subalpínská prameniště. Na některých vrcholech se nachází vrchovištní a přechodová rašeliniště (Malý Děd, Velký Děd, vrchol Máj, Sedlové rašeliniště). Všechny tyto biotopy jsou výjimečné, hostí nespočet vzácných druhů a zasluhují si ochranu.\nCentrální část Pradědské hornatiny (135 km²) je zařazena do celosvětové sítě EECONET (European Ecological Network - zóny zvýšené péče o krajinu navržené pro Evropskou ekologickou síť). NPR Praděd spadá do programu NATURA 2000, překrývá se s EVL Praděd (evropsky významná lokalita) a s Ptačí oblastí Jeseníky. Zařazuje se mezi IPA’s (Important Plant Area). Je také součástí IBA (Important Bird Area).\nDlouhodobým cílem péče je aktivní obnova přirozených nelesních biotopů postupnou redukcí kleče, která je v některých partiích považována za škodlivou, jelikož zásadním způsobem narušuje strukturu horní hranice lesa. Původní vegetace v zastíněném podrostu ustupuje a začínají převládat stinné a acidofilní druhy. Proto začaly na mnoha místech projekty na redukci kleče, a to ve Velké kotlině, Malé kotlině a kolem Petrových kamenů. Objevil se však nový problém, a to že náhlé množství biomasy nestačilo odehnívat a plochy začaly zarůstat maliníkem. Kácené dřeviny proto byly páleny nebo odváženy na štěpkování. Snahou je dosáhnout subalpínského pásma bez kleče se zastoupením všech autochtonních druhů rostlin a známých druhů živočichů v životaschopných populacích. Cílem je také uchování prvků neživé přírody v co nejlepším stavu, uchování genofondu místních populací dřevin a ponechání lesních ekosystémů a vybraných partií dobře zachovaných přechodových ekosystémů lavinových drah a skal samovolnému vývoji.\n\nNPR Praděd je atraktivním turistickým cílem. Návštěvnost této oblasti je velmi vysoká a je potřeba zabránit tomu, aby měla negativní dopady na přírodu. Největším rizikem pro ekosystémy jsou sjezdové tratě. Jediným lyžařským areálem v NPR Praděd je Lyžařský areál Praděd-Ovčárna. Je to nejvýše položený lyžařský areál v ČR, nástupní místo je v 1300 m n. m. V provozu je šest vleků a devět sjezdovek. Povolení k spuštění vleků a termín ukončení provozu stanovuje Správa CHKO Jeseníky, a to v závislosti na výšce sněhové pokrývky. Sjezdovky narušují souvislý les, jejich provoz narušuje sukcesi, vegetace je poškozována při úpravě rolbou i samotnými lyžaři, kteří se často pohybují mimo vyhrazené sjezdové tratě. Také nerespektování běžkařských tratí přináší negativní vlivy, a to hlavně v kritickém předjarním období, kdy na zemi hnízdící ptáci začínají obsazovat svá hnízdiště (např. lindušky). To platí především o území Petrových kamenů a Sedlového rašeliniště.Významným turistickým cílem je naučná stezka Bílá Opava, která začíná v Karlově Studánce a končí u chaty Barborka pod Pradědem. Prochází staletými horskými pralesy podél toku Bílé Opavy, na němž je celá řada vodopádů (nejvyšší 7,9 m)\n\nDalší naučnou stezkou je Velká kotlina, jejíž začátek je v Karlově pod Pradědem a konec u Ovčárny.\n\n\n"}
{"id": "632075", "url": "https://cs.wikipedia.org/wiki?curid=632075", "title": "Prameniště Hamerského potoka U velké jedle", "text": "Prameniště Hamerského potoka U velké jedle\n\nPrameniště Hamerského potoka U velké jedle je bývalá přírodní památka ev. č. 1198 poblíž obce Buková v okrese Prostějov v Olomouckém kraji. Přírodní památku spravovala Agentura ochrany přírody a krajiny ČR.\n\nDůvodem ochrany byl komplex lesních pramenišť s porosty olše a vlhkomilného podrostu.\n\nV říjnu 2011 byl podán návrh na zrušení ochrany, neboť při inventarizačním průzkumu vedeným pracovníky Českého svazu ochránců přírody, místního sdružení Iris Prostějov, nebyl shledán důvod k ochraně, neboť se v lokalitě nevyskytovali žádní chránění živočichové ani rostliny a kromě drobných příměsí se jednalo o běžný hospodářsky využívaný smrkový les..\n\nDne 5.6.2012 bylo vydáno nařízení Olomouckého kraje, kterým se rušila ochrana daného území, jenž nabyla účinnosti 15 dní od jejího vyhlášení.\n\nOblast leží v 5. jedlobukovém stupni.\n\nV lokalitě se v bylinném patře nachází ostřice třeslicovitá, škarda bahenní, krabilice chlupatá, devětsil bílý, přeslička lesní či papratka samice.\n\nLes je hnízdištěm sluky lesní.\n\nVoda je z lokality odváděna horním tokem říčky Zábrana zvané v tomto úseku Hamerský potok.\n\nPodloží je tvořeno kulmskými drobami, na nich se vyvinuly gleje, směrem do mírných úbočí pseudogleje.\n\n"}
{"id": "632076", "url": "https://cs.wikipedia.org/wiki?curid=632076", "title": "Rabštejn (Hanušovická vrchovina)", "text": "Rabštejn (Hanušovická vrchovina)\n\nRabštejn (803 m n. m.) je kopec v Hanušovické vrchovině, 6 km severně od obce Oskava a 12 km východně od města Šumperk.\n\nVrcholová část a významná část svahů jsou chráněny jako přírodní rezervace Rabštejn, ev. č. 1526. Důvodem ochrany jsou jednotlivé lesní porosty s přirozenou stavbou dřevin v jedlobukovém vegetačním stupni podhůří Hrubého Jeseníku. Oblast spravuje AOPK ČR Správa CHKO Jeseníky.\n\nNa vrcholu se nachází zbytky gotického hradu Rabštejn, nejvýše položeného moravského hradu.\n"}
{"id": "632077", "url": "https://cs.wikipedia.org/wiki?curid=632077", "title": "Račí údolí", "text": "Račí údolí\n\nRačí údolí je přírodní rezervace ev. č. 1964 necelé 3 km jjz. od města Javorník v okrese Jeseník. Oblast spravuje Agentura ochrany přírody a krajiny ČR.\n\nDůvodem ochrany je zachování lesních porostů pralesovitého charakteru. Území je velmi cenné z lesnického i přírodovědeckého hlediska a nemá dosud v síti chráněných území daného regionu obdoby.\n\n"}
{"id": "632078", "url": "https://cs.wikipedia.org/wiki?curid=632078", "title": "Ramena řeky Moravy", "text": "Ramena řeky Moravy\n\nRamena řeky Moravy je národní přírodní rezervace ev. č. 1188 poblíž obce Horka nad Moravou v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je tok řeky Moravy a jejích ramen v nížinném úseku toku. Představuje ucelenou ukázku vývoje a projevů nížinného toku, jako jsou vyvinuté říční meandry, slepá ramena, větvení řeky, ostrovy apod. Součástí vodních toků jsou i břehové porosty se zastoupením bylinného, keřového a stromového patra, které jsou biotopem rostlinných a živočišných druhů vázaných na vodní tok.\n\n"}
{"id": "632079", "url": "https://cs.wikipedia.org/wiki?curid=632079", "title": "Rašeliniště Skřítek", "text": "Rašeliniště Skřítek\n\nRašeliniště Skřítek je národní přírodní rezervace ev. č. 367 poblíž obce Sobotín v okrese Šumperk. Oblast spravuje AOPK ČR Správa CHKO Jeseníky. Národní přírodní rezervace byla vyhlášena roku 1955. Důvodem ochrany je ochrana vrchovištního rašeliniště prameništního typu s charakteristickými rostlinnými a živočišnými společenstvy.\n\nJedná se o vrchovištní pramenné rašeliniště přechodového typu. Vyskytují se zde především společenství ostřic a mechů. Nachází se zde rašelinné březiny a smrčiny.\n\nLokalita se nachází na severovýchodě republiky v pohoří Hrubý Jeseník.\nRašeliniště se rozkládá v plochém sedle, kde leží také prameniště Žlutého potoku, což poskytuje dostatek vody. Celá oblast rašeliniště i jeho okolí je silně podmáčená.\n\nNárodní přírodní rezervace leží vedle silnice 11 spojující Šumperk a Rýmařov, takže není problém se sem dopravit autem, jež je možno zaparkovat přímo v sedle vedle motorestu Skřítek. Nebo zde také staví autobusy na zastávce \"motorest Skřítek\".\n\nNPR Skřítek se rozkládal na území dvou panství – Loučná a Janovice. Teprve až v 17. století začalo být toto území hospodářsky využíváno a to především z hlediska výroby železa. V oblasti Sobotína byly vybudovány skelné hutě a hamry, které spadaly pod panství Loučná. Od 18. století dochází k těžbě dřeva s následným umělým vysazováním smrku. Smysluplný plán obnovy však zpracoval až Ing. Pikal v roce 1943, kdy zařadil porost Skřítka do skupiny horského lesa a omezil na jejím prostoru hospodaření. Zároveň zde byla koncem 19. století vybudována odvodňovací síť, jež je patrná dodnes a která značně ovlivňuje hydrologickou charakteristiku území. Dodnes lze v rezervaci spatřit i lovecké chodníky, o jejichž znovuobnovení se uvažuje díky vyšším stavům zvěře.\n\nMyslivost zde má dlouhou historii, neboť plnila na Loučenském panství hlavní funkci lesního hospodářství. Území dnešní rezervace bylo z velké části oborou, a to až do druhé světové války, kdy zanikla. Do dnešní doby byla zachována i řada kamenných hranečníků z let 1669, 1674, 1700 a 1740. Jsou však silně zdevastovány. Na jednom z nich je vytesán i Žerotínský lev.\n\nSPR Rašeliniště Skřítek o výměře 136,07 ha byla vyhlášena roku 1955 s cílem ukončení těžby rašeliny. Roku 1989 byla k rezervaci přidána další část lesa z Lesní správy Janovice (okres Bruntál) a od té doby činí výměra 166,65 ha. V roce 1992 byly všechny SPR převedeny na NPR (Národní přírodní rezervace).\n\nGeologicky spadá oblast chráněného území pod Hrubý Jeseník, což je oblast Silesikum. Ta byla vytvořena během Hercynského vrásnění a dotvořena Alpínským vrásněním. Hrubý Jeseník je rozdělen na západní keprnickou a východní desenskou klenbu. Přičemž sedlo \"Skřítek\" náleží do desenské klenby. Tato oblast je typická metamorfovanými devonskými sedimenty (fylity a svory) a staršími ortorulami.\nPřevážná část území je však tvořena holocenními organickými sedimenty, tedy především rašeliny, slatiny a vrchoviště.\nZ pedologického hlediska jsou zastoupeny především podzoly, gleje a organozemě.\n\nNPR Skřítek spadá klimaticky do chladné oblasti, podobně jako celý Hrubý Jeseník.\nTo znamená, že převládá krátké, vlhké a mírně chladné léto s dlouhým přechodovým obdobím jara. Zima je též chladná s dlouhodobou sněhovou pokrývkou.\n\nV NPR Skřítek pramení několika prameny Žlutý potok, jenž vléváním do Podolského potoka ústí do řeky Moravice. Srážky se pohybují v rozmezí 1000- 1200mm/rok, což je v porovnání s republikovým průměrem 666mm/rok nadprůměrné. Avšak je třeba brát v potaz, že se jedná o horskou lokalitu, takže je vyšší srážkový úhrn normální.\n\nCo se týče pokryvu původní vegetace, převládala rohozcová a rašelinná smrčina se silným stupněm podmáčení. \nNa lokalitě se nachází především rašelinné smrčiny stáří až 160 let věkově rozrůzněné. Dále je zde hojně zastoupena bříza karpatská (\"Betula carpatica\") a uměle vysazena zde byla borovice kleč (\"Pinus mugo\"). V podrostu převládá rašeliník (\"Sphagnum sp.\") a zástupci rodu ostřice (\"Carex\"). Konkrétně zde můžeme nalézt Ostřici šedavou (\"Carex canescens\"), ostřici obecnou (\"C. nigra\"), o. prosovou (\"C. panicea\"), o. zobánkatou (\"C. rostrata\") a suchopýr pochvatý (\"Eriophorum vaginatum\"). Dále také bezkolenec modrý (\"Molinia caerulea\"), kropenáč vytrvalý (\"Swertia perennis\"), kamzičník rakouský (\"Doronicum austriacum\"), oměj šalamounek (\"Aconitum callibotryon\"), kýchavice bílá Lobelova (\"Veratrum album subsp. lobelianum\"), bradáček srdčitý (\"Listera cordata\") a bradáček vejčitý (\"L. ovata\"). Na rašelinných loukách můžeme nalézt kuklík potoční (\"Geum rivale\"), stařinec potoční (\"Tephroseris crispa\"), škarda měkká čertkusolistá (\"Crepis mollis subsp. hieracioides\") a mnoho dalších.\nNa území se momentálně vyskytuje 39 druhů játrovek a 118 druhů mechorostů. Avšak převládají běžné druhy, což znamená, že celé území je silně degradováno (Zmrhalová, 2003).\n\nLokalita je významná z hlediska bezobratlých živočichů především mravenců rod \"Formica\" např.: mravenec podhorní (\"Formica lugubris\"). Důkladnější průzkum byl proveden pouze u pavouků (\"Araneida\") a vážek (\"Odonata\"). Z těchto skupin se zde nachází cenné boreální druhy \"Latithorax faustus\", \"Mengea warburtoni\", \"Wideria nosoda\", \"Trochosa spinapalpis\", zástupci rodu \"Pirata\" a vážka Lesklice severská \"Somatochlora arctica\", jež se zde nalézá jako glaciální relikt. \n\nMezi významné chráněné druhy z řad obratlovců vyskytující se na této lokalitě patří čáp černý (\"Ciconia nigra\"), jeřábek lesní (\"Bonasa bonasia), čolek horský (\"Triturus alpestris\"), ještěrka živorodá (\"Zootoca vivipara\"), ropucha obecná (\"Bufo bufo\") a sýc rousný (\"Aegolius funereus\").\n\nNárodní přírodní rezervace Skřítek se svou rozlohou řadí mezi maloplošná chráněné území, z čehož vyplývá nízká jak biotopová, tak i druhová rozmanitost. Nicméně tento biotop, podmáčených rašelinných smrčin a luk bohatě zásobený podzemní vodou je vzácný, a také velmi zachovalý, a tím poskytuje útočiště pro mnoho vzácných druhů jak fauny, tak i flory. Staré lesní porosty se pomalu začínají rozpadat a na některých místech byla vysazena smrková monokultura. Jsou přítomny také holiny s původní vegetací pastvin, kde rostou nálety smrků a bříz. Lesní porost je mírně náchylný k imisím a vývratům. V období let 1996/1998 se zde vyskytla kůrovcová kalamita. Lesy jsou zařazeny do kategorie lesů zvláštního určení. Do celé oblasti rezervace je veřejnosti vstup zakázán. Pouze po její hranici vedou turistické značky a silnice spojující Šumperk a Rýmařov.\n\nOblast také spadá do ptačí oblasti Jeseníky a je součástí CHKO Jeseníky.\n\nV plánu péče této národní přírodní rezervace je vytvoření zcela stabilního prostředí, které je ekologicky vyvážené. Toho lze dosáhnout šetrným hospodařením v lesním porostu, tedy využitím přirozeného zmlazení a úpravy druhové skladby lesa. Dále úprava stavu zvěře a v neposlední řadě péče o rašelinné plochy z hlediska jejich nezarůstání. Budoucím plánem je nechat toto místo zcela bez lidského zásahu.\n\n"}
{"id": "632080", "url": "https://cs.wikipedia.org/wiki?curid=632080", "title": "Rašeliniště v Klozovci", "text": "Rašeliniště v Klozovci\n\nRašeliniště v Klozovci je přírodní památka ev. č. 1196 poblíž obce Buková v okrese Prostějov. Území je ve správě Krajského úřadu Olomouckého kraje.\n\nDůvodem ochrany je lesní rašeliniště s porosty rašeliníku a ostřic.\n\nSamotné chráněné území však není s výjimkou tůně, která zarůstá violkou bahenní, nijak zajímavé. Dají se zde však najít porosty ploníku obecného, rašeliníků či ostřic.\n\nNa přilehlé louce lze najít v malém množství prstnatec májový, všivec lesní a zvonečník hlavatý.\n\nNejzajímavější lokality se nacházejí v blízkém borovém lese, ve kterém se vystkytuje mnohem více tůní s různými druhy rašeliníků, včetně silně ohroženého druhu zevar nejmenší, který je tím nejcennějším, co se v lokalitě nachází. Zároveň se jedná o jednu ze dvou lokalit tohoto druhu na Drahanské vrchovině. Zahrnutí těchto tůní je plánováno v rámci nového vyhlášení chráněného území.\n\nÚzemí se seče jednou do roka.\n\nÚzemí je ve špatném stavu a následkem lidské činnosti dále degraduje, například navážením odpadu do chráněného území.\n\nVětšinu území tvoří sušší louka navazující na les s převahou borovice a smrku v 5. jedlobukovém stupni. Z jižní a východní strany na území navazuje zemědělsky intenzivně obhospodařovaná krajina.\n\nV bylinném patře se na území nacházejí plevnatec poléhavý a vítod obecný.\n\nZ motýlů lze nalézt hnědáska rozrazilového nebo ohniváčka modrolemého.\n\nChráněné území je odvodněné meliorační rýhou a drenáží je voda odváděna do Bukového potoka, který dále teče do říčky Zábrany. To má negativní vliv na vlhkostní režim louky a kvůli tomuto odvodňovacímu kanálu je rašelinné jezírko po většinu roku bez vody.\n\nJeště v padesátých letech bylo dotyčné území zcela odlesněné.\n\nÚzemí je chráněno od poloviny roku 1990.\n\nPodloží je tvořeno kulmskými drobami, nad nimiž se díky trvalému podmáčení vytvořily organozemě. V minulosti se z území těžila rašelina.\n\n Cca 250 metrů vzdušnou čarou (500 metrů po cestě) vede zelená turistická trasa Pohora - Horní Štěpánov - Buková - Malé Hradisko - Repechy - Drahany.\n\nV blízkosti půl kilometru od přírodní památky vede cyklotrasa 5029.\n\n"}
{"id": "632081", "url": "https://cs.wikipedia.org/wiki?curid=632081", "title": "Rejvíz (národní přírodní rezervace)", "text": "Rejvíz (národní přírodní rezervace)\n\nRejvíz je národní přírodní rezervace ev. č. 371 poblíž obce Jeseník v okrese Jeseník. Oblast spravuje AOPK ČR Správa CHKO Jeseníky.\n\nDůvodem ochrany je zachování komplexu rašelinných ekosystémů se všemi druhy rostlin a živočichů na ně vázanými i jejich horninového, vodního a půdního prostředí.\n\nNPR leží na rozvodí Černé Opavy a Vrchovištního potoka v nadmořské výšce 734–794 m. Prochází jím naučná stezka \"Rejvíz – Mechové jezírko\" po chodníku z klád (povalů).\nJeho centrem je Velké mechové jezírko. Necelý 1 km jižně od osady Rejvíz se v severovýchodní části rezervace nachází Malé mechové jezírko, které je zcela zarostlé a není veřejnosti přístupné.\n\nRašeliniště vzniklo v době ústupu doby ledové asi před 6–7 tisíci lety.\nJde o typ vrchovištního rašeliniště, kdy se zadržuje větší množství vody na nepropustném podloží.\n\nZe stromů zde roste především nižší borovice blatka (Pinus uncinata). Všudypřítomný je zde mech rašeliník a roste zde i masožravá rostlina rosnatka okrouhlolistá. V těsném okolí vlastních rašelinišť se vyskytují druhy typické pro podmáčené louky jako prstnatec májový, kamzičník rakouský, ostřice příbuzná a lilie cibulkonosná.\n\nZe savců se zde pravidelně objevuje netopýr severní, z ptáků datel černý, sýc rousný, chřástal polní a čáp černý. Vyskytují se zde 2 druhy čolků – čolek karpatský a čolek horský.\n\nZ nižších živočichů je zajímavý výskyt arktického druhu šídla rašelinného. Žije zde mj. množství různých pavouků.\n\nV roce 2018 probíhala v rezervaci těžba dřeva kvůli kůrovcové kalamitě. Pokácené stromy se protizákonně ošetřovaly jedovatým cypermethrinem. Toto jednání zůstane patrně bez postihu.\n\n\n"}
{"id": "632082", "url": "https://cs.wikipedia.org/wiki?curid=632082", "title": "Růžičkův lom", "text": "Růžičkův lom\n\nRůžičkův lom byla národní přírodní památka ev. č. 685 na úpatí vrchu Velký Kosíř poblíž obce Čelechovice na Hané v okrese Prostějov v Olomouckém kraji. Oblast spravovala AOPK ČR – regionální pracoviště Olomoucko. Důvodem ochrany bylo paleontologické naleziště fosilií.\n\nChráněné území bylo dne 15. dubna 2017 zrušeno a nahrazeno národní přírodní památkou Kosířské lomy.\n\n"}
{"id": "632083", "url": "https://cs.wikipedia.org/wiki?curid=632083", "title": "Skalka pod Kaní horou", "text": "Skalka pod Kaní horou\n\nSkalka pod Kaní horou je přírodní památka ev. č. 1089 poblíž obce Žulová v okrese Jeseník. Oblast spravuje Agentura ochrany přírody a krajiny ČR.\n\nDůvodem ochrany jsou nejtypičtěji a nepravidelněji vyvinuté izolované žulové skály na území žulovského plutonu, na nichž je možno studovat vliv puklinatosti žuly na zvětrávání a morfologii.\n\n"}
{"id": "632084", "url": "https://cs.wikipedia.org/wiki?curid=632084", "title": "Skřípovský mokřad", "text": "Skřípovský mokřad\n\nSkřípovský mokřad je přírodní památka ev. č. 1455 poblíž obce Skřípov v okrese Prostějov. Území spravuje Krajský úřad Olomouckého kraje. \n\nDůvodem ochrany jsou mokřadní louky s tůněmi, ve kterých se vyskytuje vzácný zevar nejmenší (\"Sparganium natans\") a současně slouží jako významné refugium obojživelníků.\n\nDále zde roste suchopýr úzkolistý (\"Eriophorum angustifolium\"), kosatec sibiřský (\"Iris sibirica\"), hořec hořepník (\"Gentiana pneumonanthe\"), zvonečník hlavatý (\"Phyteuma orbiculare\") a upolín nejvyšší (\"Trollius altissimus\").\n\n\n"}
{"id": "632085", "url": "https://cs.wikipedia.org/wiki?curid=632085", "title": "Smolenská luka", "text": "Smolenská luka\n\nSmolenská luka je přírodní rezervace ev. č. 1639 poblíž obce Libavá v okrese Olomouc. Oblast spravuje Újezdní úřad vojenského újezdu Libavá.\n\nDůvodem ochrany je uchování ohrožené vlhkomilné vegetace a obojživelníků.\n\n"}
{"id": "632086", "url": "https://cs.wikipedia.org/wiki?curid=632086", "title": "Smrčina (přírodní památka)", "text": "Smrčina (přírodní památka)\n\nSmrčina je přírodní památka ev. č. 946 východně od obce Sobotín v okrese Šumperk. Chráněné území zaujímá bezprostřední okolí Sokolské chaty poblíž sedla mezi vrchy \"Smrčina\" (670 m) a \"Havraní vrch\" (778 m) v Hanušovické vrchovině. Oblast spravuje AOPK ČR Správa CHKO Jeseníky.\n\nDůvodem ochrany je největší krupníkové těleso v ČR\n\n"}
{"id": "632087", "url": "https://cs.wikipedia.org/wiki?curid=632087", "title": "Sněžná kotlina", "text": "Sněžná kotlina\n\nSněžná kotlina je přírodní rezervace ev. č. 1952 poblíž obce Bělá pod Pradědem v okrese Jeseník. Oblast spravuje AOPK ČR Správa CHKO Jeseníky.\n\nDůvodem ochrany je horský les a strže, významná botanická lokalita.\n\n"}
{"id": "632088", "url": "https://cs.wikipedia.org/wiki?curid=632088", "title": "Státní lom", "text": "Státní lom\n\nStátní lom byla národní přírodní památka ev. č. 684 na úpatí vrchu Velký Kosíř poblíž obce Čelechovice na Hané v okrese Prostějov. Oblast spravovala AOPK ČR, správa CHKO Litovelské Pomoraví. Důvodem ochrany bylo paleontologické naleziště devonských fosilií.\n\nChráněné území bylo dne 15. dubna 2017 zrušeno a nahrazeno národní přírodní památkou Kosířské lomy.\n\n"}
{"id": "632089", "url": "https://cs.wikipedia.org/wiki?curid=632089", "title": "Studený kout", "text": "Studený kout\n\nStudený kout je přírodní památka ev. č. 1752 poblíž obce Slatinky v okrese Prostějov. Území spravuje Krajský úřad Olomouckého kraje.\n\nDůvodem ochrany je lokalita mravenišť mravence lesního (\"Formica rufa\").\n\n"}
{"id": "632090", "url": "https://cs.wikipedia.org/wiki?curid=632090", "title": "Škrabalka", "text": "Škrabalka\n\nŠkrabalka je přírodní rezervace ev. č. 436 poblíž obce Lipník nad Bečvou v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je soustava vodních tůní a slepých ramen v Pobečví, bohaté ptačí hnízdiště.\n\n"}
{"id": "632091", "url": "https://cs.wikipedia.org/wiki?curid=632091", "title": "Špraněk", "text": "Špraněk\n\nŠpraněk je národní přírodní rezervace ev. č. 440 poblíž obce Luká v okrese Olomouc. Oblast spravuje AOPK ČR - regionální pracoviště Olomoucko.\n\nDůvodem ochrany je krasové území s jeskyněmi s bohatou výzdobou (část Javoříčského krasu), ve kterém leží Javoříčské jeskyně.\n\nV roce 2013 došlo ke znovuvyhlášení národní přírodní rezervace, kdy byla zvětšena rozloha chráněného území s ohledem na narůstající poznání o výskytu krasových útvarů.\n\n"}
{"id": "632092", "url": "https://cs.wikipedia.org/wiki?curid=632092", "title": "Šumárník", "text": "Šumárník\n\nŠumárník je přírodní rezervace ev. č. 1953 poblíž obce Bělá pod Pradědem v okrese Jeseník. Oblast spravuje AOPK ČR Správa CHKO Jeseníky.\n\nDůvodem ochrany jsou botanicky významné vypreparované skalky na hřebeni Šeráku .\n\n"}
{"id": "632093", "url": "https://cs.wikipedia.org/wiki?curid=632093", "title": "Templ (přírodní rezervace)", "text": "Templ (přírodní rezervace)\n\nTempl byla přírodní rezervace ev. č. 1589 poblíž obce Bílá Lhota v okrese Olomouc.\n\nDůvod ochrany představovala přirozená chlumní doubrava.\n\nPřírodní rezervace Templ byla zrušena k 1. červnu 2010, kdy došlo k jejímu sloučení se sousední přírodní rezervací Novozámecké louky v novou přírodní památku Pod Templem.\n\n"}
{"id": "632094", "url": "https://cs.wikipedia.org/wiki?curid=632094", "title": "Terezské údolí", "text": "Terezské údolí\n\nTerezské údolí je přírodní rezervace ev. č. 12515, táhnoucí se mezi obcemi Náměšť na Hané a Laškov na rozmezí okresu Olomouc a Prostějov. Území je ve správě Krajského úřadu Olomouckého kraje.\n\nDůvodem ochrany je soubor biotopů, tvořený meandrující říčkou Šumicí v inverzním zaříznutém údolí, luční nivou, údolními jasanoolšovými luhy a teplomilnou rozvolněnou doubravou na jižních svazích údolí s populacemi ohrožených druhů rostlin a živočichů.\n\n"}
{"id": "632095", "url": "https://cs.wikipedia.org/wiki?curid=632095", "title": "Těšice (přírodní památka)", "text": "Těšice (přírodní památka)\n\nTěšice je přírodní památka ev. č. 445 poblíž obce Dolní Těšice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je bažinatá louka s vlhkomilnou květenou. Přírodní památka Těšice byla zřízena 4. července 1956 na území o výměře 15,5 ha.\n\nPřírodní památku tvoří tříramenná niva meandrujícího Nihlovského potoka a přilehlé svahy s vlhkou loukou a remízekm mezi Horními a Dolními Těšicemi. Jedná se o významný krajinotvorný prvek v zemědělsky intenzivně využívané krajině.\nPP Těšice má význam především z botanického hlediska. Břehové porosty potoka tvoří vegetace, která představuje zbytky původní hájové květeny. Na území přírodní památky bylo při floristickém průzkumu zjištěno 167 druhů vyšších rostlin. Byl zde doložen výskyt tří ohrožených druhů: upolín nejvyšší, lilie zlatohlávek a kruštík modrofialový.\n\nDále zde hnízdí 43 druhů ptáků a území je lovištěm mnoha dalších (např. čáp bílý). Vyskytují se zde také ohrožené druhy obojživelníků a plazů (slepýš křehký, užovka obojková, ropucha obecná a další).\n\n"}
{"id": "632096", "url": "https://cs.wikipedia.org/wiki?curid=632096", "title": "Třesín (národní přírodní památka)", "text": "Třesín (národní přírodní památka)\n\nTřesín je národní přírodní památka ev. č. 452 v oblasti vrchu Třesín na katastrálním území obce Mladeč v okrese Olomouc. Oblast spravuje AOPK ČR - Regionální pracoviště Olomoucko.\n\nPředmětem ochrany jsou přírodní podzemní prostory - Mladečské jeskyně. Důležité jsou i výkopy z doby diluviální.\n\n\n<br>\n"}
{"id": "632097", "url": "https://cs.wikipedia.org/wiki?curid=632097", "title": "Třesín (přírodní památka)", "text": "Třesín (přírodní památka)\n\nTřesín je přírodní památka ev. č. 1654 na vrchu Třesín mezi obcemi Bílá Lhota a Mladeč v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je izolovaný vápencový hřbet se smíšenými porosty a vzácnou štěrbinovou květenou.\n\n"}
{"id": "632098", "url": "https://cs.wikipedia.org/wiki?curid=632098", "title": "Tučapská skalka", "text": "Tučapská skalka\n\nTučapská skalka je přírodní památka ev. č. 453 poblíž obce Dub nad Moravou v okrese Olomouc. Oblast spravuje Agentura ochrany přírody a krajiny ČR. Předmětem ochrany je fragment xerotermního společenstva obklopeného poli. Nacházejí se zde významné druhy teplomilné flóry a fauny.\n\nV roce 2003 Referát životního prostředí v Olomouci zvažoval zrušení přírodní památky pro malý výskyt vzácných druhů. Řada chráněných druhů však byla doložena, a chráněné území proto zrušeno nebylo.\n\nOblast Tučapské skalky vznikla vyzdvižením podložních hornin podél jednoho zlomu zlomového pásma Hané. Méně odolné horniny byly oderodovány, zatímco pevnější horniny (v tomto případě granodiority) vytvořily v krajině tzv. suky. Samotný útvar Tučapské skalky byl později dotvořen činností člověka, konkrétně těžbou sprašových hlín a biotického granodioritu. Po ukončení těžby byl charakter lokality příznivý pro kolonizaci teplomilnou flórou a faunou.\n\nPři okraji přírodní památky se nachází sirný pramen.\n\nRoste zde okolo 120 druhů vyšších rostlin, například hvězdnice chlumní či rozrazil klasnatý. Nejsevernější lokalitu svého rozšíření zde měla záhořanka žlutá, ta je však v posledních letech nezvěstná. Pro udržení stepního charakteru lokality je potřeba jedenkrát až dvakrát ročně provést seč.\n\nVyskytují se zde teplomilné druhy hmyzu, například samotářské včely pískorypka běloskvrnná a maltářka zední. Z motýlů se zde pravidelně vyskytují například lišaj pryšcový či batolec červený. Stálým obyvatelem Tučapské skalty je také čmelák zemní.\n\n"}
{"id": "632099", "url": "https://cs.wikipedia.org/wiki?curid=632099", "title": "U Bílých hlin", "text": "U Bílých hlin\n\nU Bílých hlin je přírodní památka ev. č. 461 mezi obcemi Krčmaň a Grygov v okrese Olomouc. Oblast spravuje Agentura ochrany přírody a krajiny ČR.\n\nDůvodem ochrany je zachování květeny.\n\nZa východní hranicí přírodní památky vede zelená turistická trasa Grygov - Krčmaň - Přestavlky - Velký Týnec - Holice (Olomouc).\n\nPro turisty se v blízkosti turistického rozcestníku nachází informační tabule.\n\n"}
{"id": "632100", "url": "https://cs.wikipedia.org/wiki?curid=632100", "title": "U přejezdu", "text": "U přejezdu\n\nU přejezdu je přírodní památka ev. č. 1653 poblíž obce Červenka v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je zbytek černýšové doubravy s výskytem vstavačů.\n\n"}
{"id": "632101", "url": "https://cs.wikipedia.org/wiki?curid=632101", "title": "U Senné cesty", "text": "U Senné cesty\n\nU Senné cesty je přírodní památka ev. č. 2267 poblíž obce Červenka v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je naleziště vzácných a ohrožených rostlinných druhů ve fragmentu ekosystémů smíšeného lesa.\n\n"}
{"id": "632102", "url": "https://cs.wikipedia.org/wiki?curid=632102", "title": "U spálené", "text": "U spálené\n\nU spálené je přírodní rezervace ev. č. 1699 poblíž obce Medlov v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany je přirozené lesní společenstvo bezkolencové habřiny.\n\n"}
{"id": "632103", "url": "https://cs.wikipedia.org/wiki?curid=632103", "title": "U Strejčkova lomu", "text": "U Strejčkova lomu\n\nU Strejčkova lomu je přírodní památka ev. č. 469 poblíž obce Krčmaň v okrese Olomouc. Chráněné území je ve správě Krajského úřadu Olomouckého kraje.\n\nDůvodem ochrany je uchování rostlinného společenstva travnaté stepi v okolí bývalého vápencového lomu. Z teplomilných druhů rostlin se v prvé řadě jedná o koniklec velkokvětý, který je evropsky významných druhem, dále zde roste hvozdík kartouzek , máčka ladní, vstavač trojzubý, len žlutý, hvězdnice chlumní, růže keltská a bělozářka větevnatá. V prostoru přírodní památky se vyskytují stepní druhy motýlů, jako například soumračník žlutoskvrnný, modrásek vikvicový a vřetenuška.\n\n"}
{"id": "632104", "url": "https://cs.wikipedia.org/wiki?curid=632104", "title": "U Zámecké Moravy", "text": "U Zámecké Moravy\n\nU Zámecké Moravy byla přírodní památka ev. č. 1591 v katastru obce Mladeč v okrese Olomouc. Oblast spravuje AOPK ČR Správa CHKO Litovelské Pomoraví.\n\nChráněné území se nacházelo severně od řeky Moravy v jihovýchodním sousedství zámku Nové Zámky. Ke dni 1. června 2010 došlo k jeho zrušení a začlenění předmětné lokality do současně zvětšené přírodní rezervace Hejtmanka.\n\nDůvodem ochrany byl lužní porost s výskytem pérovníku pštrosího.\n\n"}
{"id": "632105", "url": "https://cs.wikipedia.org/wiki?curid=632105", "title": "U žlíbku", "text": "U žlíbku\n\nU žlíbku je přírodní památka ev. č. 2171 poblíž obce Protivanov v okrese Prostějov. Území je ve správě Krajského úřadu Olomouckého kraje.\n\nDůvodem ochrany je louka s cenným společenstvem hořečku českého (\"Gentianella bohemica\") na acidofilních suchých trávnicích svazu Violion caninae. V některých letech jeho populace dosahuje až tisíc exemplářů.\n\nTravní porost louky má charakter podhorských smilkových trávníků.\n\nSeverozápadně od přírodní památky teče Huťský potok.\n\nPodloží je tvořeno kulmskými drobami, na kterých se vyvinuly oligotrofní kambizemě.\n\n"}
{"id": "632106", "url": "https://cs.wikipedia.org/wiki?curid=632106", "title": "Údolí Velké Hané", "text": "Údolí Velké Hané\n\nÚdolí Velké Hané je bývalá přírodní památka ev. č. 1253 poblíž městyse Drahany v okrese Prostějov v Olomouckém kraji. Území na katastru obcí Drahany a Otinoves bylo spravováno Agenturou ochrany přírody a krajiny ČR.\n\nPředmětem ochrany části údolí Velké Hané bylo, že se zde vedle sebe zachovala torza vlhkomilné a suchomilné vegetace. Území je významným refugiem pro řadu živočišných druhů, které byly vytlačeny z oblasti scelených zemědělských pozemků. Hnízdí zde mnoho druhů ptactva. Mimo jiné můžeme jmenovat např. krutihlava obecného, strakapouda velkého, bramborníčka hnědého, budníčka menšího i krkavce velkého. Vyskytuje se zde slepýš křehký, užovka obojková a zmije obecná, z obojživelníků čolek obecný, čolek horský, rosnička zelená, skokan hnědý a skokan štíhlý.\n\nDne 26.2.2013 byl podán návrh na zrušení přírodní památky. Důvodem byl zvýšený výskyt kulturních lučních a lesních společenstev, znemožňujících existenci chráněných druhů rostlin a živočichů. Výzkumná zpráva z roku 2004 uváděla vyšší výskyt upolínu nejvyššího (Trollius altissimus), který je však v okolí běžnou rostlinou a v tůních v jižní části výskyt několika jedinců čolka obecného (Triturus vulgaris) a čolka horského (Triturus alpestris).\n\nAlternativou ke zrušení teoreticky mohla být revitalizace, která by však byla finančně velice nákladná a nebyl by u ní zaručen požadovaný efekt.\n\n"}
{"id": "632107", "url": "https://cs.wikipedia.org/wiki?curid=632107", "title": "V Boukalovém", "text": "V Boukalovém\n\nV Boukalovém je přírodní památka ev. č. 1592 poblíž obce Pňovice v okrese Olomouc. Oblast spravuje AOPK ČR Správa CHKO Litovelské Pomoraví.\n\nDůvodem ochrany jsou mokřady v lužním porostu, refugium obojživelníků a plazů.\n\n"}
{"id": "632108", "url": "https://cs.wikipedia.org/wiki?curid=632108", "title": "V chaloupkách", "text": "V chaloupkách\n\nV chaloupkách je přírodní památka ev. č. 1195 poblíž obce Horní Štěpánov v okrese Prostějov. Území je ve správě Krajského úřadu Olomouckého kraje.\n\nDůvodem ochrany je prameništní louka s bohatou květenou, hl. mečík střechovitý.\n\nV lokalitě roste všivec lesní, mečík střechovitý, kosatec sibiřský, zvonečník hlavatý, hladýš pruský, hadí mord nízký, ostřice stinná či hořeček mnohotvarý.\n\nPřírodní památka je biotopem bromborníčka hnědého.\n\nOblast je pramennou částí bezejmenného pravostranného přítoku Bělé.\n\nPodloží je tvořeno kulmskými drobami, nad nimi se vyvinuly pseudogleje až trvale zbahněné gleje.\n\n"}
{"id": "632109", "url": "https://cs.wikipedia.org/wiki?curid=632109", "title": "V oboře", "text": "V oboře\n\nV oboře je přírodní památka ev. č. 484 poblíž obce Hranice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je zachování původního porostu, rostlin a zvířeny.\n\n"}
{"id": "632110", "url": "https://cs.wikipedia.org/wiki?curid=632110", "title": "Vápenice (přírodní památka)", "text": "Vápenice (přírodní památka)\n\nVápenice je přírodní památka ev. č. 1243 poblíž obce Slatinky v okrese Prostějov. ČR. Chráněné území je v péči Krajského úřadu Olomouckého kraje. Část území je chráněna jako evropsky významná lokalita soustavy Natura 2000.\n\nDůvodem ochrany je území, které je tvořeno několika typy velmi cenných společenstev. Nejrozsáhlejší částí jsou zvláštní terénní nerovnosti, pravděpodobně těžebního původu, porostlé xerotermními trávníky. Větší obnažené kameny jsou místy porostlé epilitickými lišejníky, významnými indikátory čistoty ovzduší. Soustava mezí a políček reprezentuje zajímavý a erozně stabilizační celek. V severní části lokalit najdeme zbytky sadů s travnatým, extenzivně využívaným podrostem. Z chráněných rostlin zde nalezneme např. koniklec velkokvětý.\n\n"}
{"id": "632111", "url": "https://cs.wikipedia.org/wiki?curid=632111", "title": "Velká Kobylanka", "text": "Velká Kobylanka\n\nVelká Kobylanka je přírodní rezervace ev. č. 493 poblíž obce Hranice v okrese Přerov. Oblast spravuje Agentura ochrany přírody a krajiny ČR.\n\nDůvodem ochrany je zachování původního porostu a krajinného rázu.\n\n"}
{"id": "632112", "url": "https://cs.wikipedia.org/wiki?curid=632112", "title": "Venušiny misky", "text": "Venušiny misky\n\nVenušiny misky jsou národní přírodní památka ev. č. 545 zhruba 4 km jižně od obce Velká Kraš v okrese Jeseník. Chráněné území zaujímá vrcholovou část \"Smolného vrchu\" (404 m n. m.) v Žulovské pahorkatině. Oblast spravuje AOPK ČR Správa CHKO Jeseníky.\n\nDůvodem ochrany je jedinečný geomorfologický výtvor. Skalní misky a další útvary vznikaly v pleistocénu a holocénu chemickým působením srážkové vody, zvětráváním a kulovitou odlučností místní žuly. Největší prohlubně dosahují několika metrů v průměru. Skalisko s Venušinými miskami je upraveno jako vyhlídka, ohrazena kovovým zábradlím.\n\nDle pověsti dostaly své pojmenování Venušiny misky po nadpřirozených bytostech (Venušiny lidičky, ), kteří žili pod skalami a bylo možno je spatřit pouze po setmění. Skalní misky tito tvorové využívali ke koupání, praní nebo k vaření.\n\n\n"}
{"id": "632113", "url": "https://cs.wikipedia.org/wiki?curid=632113", "title": "Vidnavské mokřiny", "text": "Vidnavské mokřiny\n\nVidnavské mokřiny je přírodní rezervace ev. č. 1815 zhruba 1,5 km severovýchodně od města Vidnava v okrese Jeseník. Oblast spravuje Agentura ochrany přírody a krajiny ČR.\n\nDůvodem ochrany je zachování ohrožených a mokřadních rostlinných společenstev a na ně vázaných živočichů.\n\n"}
{"id": "632114", "url": "https://cs.wikipedia.org/wiki?curid=632114", "title": "Vitčický les", "text": "Vitčický les\n\nVitčický les je přírodní rezervace ev. č. 1197 poblíž obce Vitčice v okrese Prostějov. Území je ve správě Krajského úřadu Olomouckého kraje.\n\nDůvodem ochrany je lesní porost složením velmi blízký lesním porostům tohoto vegetačního stupně. Cenné je i bylinné patro se zastoupením brčálu menšího, konvalinky vonné, kokoříku mnohokvětého a dalších.\n\n"}
{"id": "632115", "url": "https://cs.wikipedia.org/wiki?curid=632115", "title": "Vodopády Stříbrného potoka", "text": "Vodopády Stříbrného potoka\n\nVodopády Stříbrného potoka, zvané též Nýznerovské vodopády, jsou přírodní památka ev. č. 650 na katastrálním území obce Skorošice v okrese Jeseník v Olomouckém kraji. Oblast spravuje Agentura ochrany přírody a krajiny ČR.\n\nDůvodem ochrany je geomorfologicky význačné území, které nemá v Rychlebských horách obdoby.\n\nVodopády leží asi 100 m od turistického rozcestníku Nýznerovské vodopády, od které přes vodopády prochází zeleně značená turistická stezka a cyklostezka 6171 Nýznerovská pila - Polská cesta. Nejsnazší přístup k vodopádům je od Nýznerova po asfaltové silnici se zákazem vjezdu, před kterým je i plocha k zaparkování. Další možné trasy jsou z Horní Lipové nebo z hřebenu na česko-polské hranici od rozcestníku Sedlo Peklo.\n\n\n"}
{"id": "632116", "url": "https://cs.wikipedia.org/wiki?curid=632116", "title": "Vrapač", "text": "Vrapač\n\nVrapač je národní přírodní rezervace ev. č. 1137 poblíž obce Mladeč v okrese Olomouc. Oblast spravuje AOPK ČR Správa CHKO Litovelské Pomoraví.\n\nChráněné území se rozkládá severovýchodně od Mladče, na jih od řeky Moravy, po obou březích jejího pravého ramene, zvaného Malá voda. Na severozápadě na ně bezprostředně navazuje přírodní rezervace Hejtmanka, jihovýchodním cípem pak sousedí s přírodní památkou Malá Voda.\n\nDůvodem ochrany je přirozený ekosystém lužního lesa v úvalové nivě Moravy, jakož i ochrana všech vlastností tohoto velkého vodního toku a jeho nivy.\n\n"}
{"id": "632117", "url": "https://cs.wikipedia.org/wiki?curid=632117", "title": "Za mlýnem", "text": "Za mlýnem\n\nZa mlýnem je přírodní památka ev. č. 1701 na pomezí okresů Olomouc a Šumperk, poblíž obce Bílá Lhota. Oblast spravuje AOPK ČR Správa CHKO Litovelské Pomoraví.\n\nDůvodem ochrany je soubor mokřadních biotopů od bažinných luk po měkký luh.\n\n"}
{"id": "632118", "url": "https://cs.wikipedia.org/wiki?curid=632118", "title": "Zadní Hutisko", "text": "Zadní Hutisko\n\nZadní Hutisko je přírodní památka ev. č. 947 zhruba 4 km severovýchodně od obce Vernířovice v okrese Šumperk. Rozlohou drobné chráněné území se nalézá v údolí říčky Merty na jižním úpatí hory Homole (1210 m) v pohoří Hrubý Jeseník. Oblast spravuje AOPK ČR Správa CHKO Jeseníky.\n\nDůvodem ochrany je druhé největší krupníkové těleso v ČR.\n\n"}
{"id": "632119", "url": "https://cs.wikipedia.org/wiki?curid=632119", "title": "Zástudánčí", "text": "Zástudánčí\n\nZástudánčí je národní přírodní rezervace ev. č. 530 poblíž obce Lobodice v okrese Přerov, jižně od tovačovských jezer. Oblast spravuje AOPK ČR Správa CHKO Litovelské Pomoraví.\n\nDůvodem ochrany je zachovalý lužní les u neregulovaného toku Moravy, bohaté ptačí hnízdiště.\n\n"}
{"id": "632123", "url": "https://cs.wikipedia.org/wiki?curid=632123", "title": "Židovský hřbitov v Protivíně", "text": "Židovský hřbitov v Protivíně\n\nŽidovský hřbitov v Protivíně se nachází asi 1,5 km na východ od protivínského náměstí, asi 100 m severně od zdi místního hřbitova na úbočí kopce. Má rozlohu 716 m.\n\nHřbitov byl založen v roce 1878 a nejstarší náhrobky pocházejí z konce 19. století. Celkem se jich zde dochovalo asi 20.\n\nProtivínská židovská komunita přestala existovat podle zákona z roku 1890. Do okupace se o hřbitov starala židovská obec ve Vodňanech. V roce 1939 byl hřbitov zdevastován.\n\n\n"}
{"id": "632126", "url": "https://cs.wikipedia.org/wiki?curid=632126", "title": "Glee", "text": "Glee\n\nGlee je muzikálový televizní seriál, který produkovala americká společnost 20th Century Fox. Na stanici Fox byl vysílán v letech 2009–2015, v šesti řadách vzniklo celkem 121 dílů. V ČR vysílaly první tři sezóny v letech 2010–2012 televizní stanice Prima Cool a Prima Love. Hlavním tématem seriálu je středoškolský pěvecký sbor, který se účastní soutěže školních sborů, tzv. glee klubů. Zároveň seriál ukazuje, jak se členové sboru musejí vyrovnávat s problémy kolem vztahů, sexuality a se sociálními otázkami. Seriál ukazuje, jak těžké je býti studentem na střední škole.\n\nWill Schuester (Matthew Morrison) je učitel španělštiny na fiktivní střední škole William McKinley High School v Limě v americkém státě Ohio. Když je propuštěn učitel hudby a dosavadní vedoucí hudebního souboru kvůli podezření ze zneužívání studentů, rozhodne se, že převezme vedení souboru. Jako žák byl sám členem tehdy významného a úspěšného sboru a chtěl by nyní navázat na jeho dávné úspěchy. Přitom se musí potýkat s různými těžkostmi (např. napnutý rozpočet) a především se Sue Sylvesterovou (Jane Lynch). Ta je trenérkou místních roztleskávaček a obává se o své přednostní postavení ve škole, takže se neustále pokouší sbor sabotovat. Další problémy mu způsobuje vlastní manželka Terri (Jessalyn Gilsig).\n\nDalší hlavní postavou seriálu je výchovná poradkyně Emma Pilsburyová (Jayma Mays) a také osm členů sboru, které ztvárnili Dianna Agronová, Chris Colfer, Kevin McHale, Lea Michele, Cory Monteith, Amber Riley, Mark Salling a Jenna Ushkowitz. Také oni řeší rozličné problémy. Rachel Berryová (Lea Michele) by se chtěla stát hvězdou. Kurt (Chris Colfer) je gay, čelí šikaně kvůli své sexuální orientaci a bojí se, jak otec přijme jeho homosexualitu. Hráči amerického fotbalu Finn (Cory Monteith) a Puck (Mark Salling) a roztleskávačka Quinn (Dianna Agronová) se zapletou do výbušného milostného trojúhelníku, protože Quinn otěhotní s Puckem, ale tvrdí že je to dítě Finnovo, nicméně pravda nakonec vyjde najevo.\n\nV druhé sérii se hlavními postavami stali další dvě členky sboru a otec jednoho z členů sboru, které hrají Naya Rivera, Heather Morris a Mike O'Malley. Ve třetí sérii k hlavním postavám přibyli Mike Chang (Harry Shum mladší) a Blaine Anderson (Darren Criss) a naopak seriál opustili Gilsig a O'Malley. Ve čtvrté sérii již mezi hlavní postavy nepatřily Quinn Fabrayová a Emma Pillsburyová a objevují se zde pouze ve vedlejších rolích. Mezi hlavní postavy se dostal Sam Evans v podání Chorda Overstreeta.\nSeriál vytvořili Ryan Murphy, Brad Falchuk a Ian Brennan, kteří zprvu zamýšleli natočit \"Glee\" jako film. Pilotní díl byl odvysílán 19. května 2009 a první řada běžela od 9. září 2009 do 8. června 2010. Druhá řada se začala vysílat 21. září 2010, další následovaly. V každém dílu seriálu je několik hudebních vystoupení vybíraných Murphym, který se snaží o vyrovnanost muzikálových hitů a písní z hitparád.\n\nPísně, jejichž cover verze se v seriálu objeví, jsou vydávány přes iTunes Store v týdnu vysílání. CD s písněmi z \"Glee\" jsou poté vydávány vydavatelstvím Columbia Records. Hudba z \"Glee\" se setkala s velkým komerčním úspěchem: singlů se digitálně prodalo více než 13 milionů a CD přibližně 5 milionů. Dále byl seriál vydán také na DVD a Blu-ray, vyšly knihy s tematikou \"Glee\", aplikace pro iPad a karaoke hra pro herní konzoli Wii.\n\nDne 14. července 2013 bylo oznámeno, že zemřel jeden z představitelů hlavních postav, Cory Monteith. Nedlouho poté tvůrci (konkrétně se o tom v rozhovoru zmínil Ryan Murphy) seriálu oznámili, že vážně uvažují o jeho okamžitém zrušení. Dne 17. října 2013 bylo oficiálně oznámeno, že vzhledem k Monteithovově smrti, která zasáhla štáb a herce do takové míry, že dále již pokračovat nechtějí, bude seriál ukončen pátou sérií. I přes toto ohlášení byla nakonec objednána šestá závěrečná řada, jež byla odvysílána v roce 2015.\n\nNa veřejnost se také díky časopisu \"Entertainment Weekly\" dostala informace o tom, jak by byl seriál ukončen, kdyby Monteith žil.\n\nBěhem první série se \"Glee\" dostávalo převážně pozitivní kritiky, na stránce Metacritic dostal z 18 hodnocení průměr 77 %. První řada získala devatenáct nominací na ceny Emmy, čtyři na Zlatý glóbus, šest na Satellite Awards a 57 na jiné ceny. Z nominací byl nakonec získán jeden Zlatý glóbus v kategorii Nejlepší seriál (komedie/muzikál) pro rok 2010 a tři ceny Emmy - z herců pro Jane Lynch a Neila Patricka Harrise, který se objevil v epizodní roli, ze štábu pro Ryana Murphyho za režii pilotního dílu.\n\nDruhá řada byla nominována na pět Zlatých glóbů, včetně kategorie Nejlepší seriál (komedie) a nominací pro Matthewa Morrisona, Jane Lynch, Leu Michele a Chrise Colfera. Z nich získali v roce 2011 cenu 2. série (Nejlepší seriál (komedie)), Jane Lynch (Nejlepší herečka ve vedlejší roli seriálu) a Chris Colfer (Nejlepší herec ve vedlejší roli seriálu).\n\n\n"}
{"id": "632130", "url": "https://cs.wikipedia.org/wiki?curid=632130", "title": "Předení", "text": "Předení\n\nPředení je činnost sloužící ke zhotovení \"příze\" jako uceleného útvaru z jednotlivých textilních vláken s omezenou délkou. \n\nNásledující článek se zabývá pouze předením příze.\n\n\nNa začátku 2. dekády 21. století se ve světě předením zpracovávalo asi 55 % z roční spotřeby cca 90 milionů tun textilních vláken.\nKe zpracování předením se hodí zejména:\nPřírodní textilní vlákna o délce cca 15–200 mm, umělá textilní vlákna ve formě stříže a kabelu na konvertorování, výčesky a vlákna z recyklovaných textilií.\n\nKe spřádání se dají použít téměř všechny polymerní materiály, skleněná textilní vlákna se dají spřádat jen na frikčních nebo \"odstředivých\" strojích, kovová vlákna se zpracovávají jen jako příměs v nepatrném množství u určitých speciálních přízí.\n\nPro keramická textilní vlákna, nanovlákna a whiskery není dosud známý žádný způsob zpracování na staplovou přízi.\nRozsah použití různých způsobů předení ve 2. dekádě 21. století:\n\nPředení je organizované téměř výhradně jako diskontinuální proces, který probíhá 3 až cca 10 pasážemi strojů umístěných ve výrobním provozu přádelny.\nK procesu předení patří u každého z uvedených způsobů dopřádání specifická \"technologie přípravy materiálu\" (příp. v několika variantách), která sestává např. z \"rozvolňování\", vochlování, potěrání, mykání, posukovnání, česání, přástování apod.\n\n\n"}
{"id": "632132", "url": "https://cs.wikipedia.org/wiki?curid=632132", "title": "Losenice (přírodní rezervace)", "text": "Losenice (přírodní rezervace)\n\nLosenice je přírodní rezervace v okrese Klatovy vyhlášená 1. července 1998. Nachází se jižně od vesnice Červená u Kašperských Hor při hranici CHKO Šumava a NP Šumava. Chráněna je část údolí řeky Losenice o rozloze 2,7 ha. Předmětem ochrany je především zachovalé přirozené koryto řeky Losenice a vzácná společenstva v jejím blízkém okolí.\n\nSeverněji leží rozsáhlejší přírodní rezervace Losenice II, která byla vyhlášena v roce 2008.\n"}
{"id": "632133", "url": "https://cs.wikipedia.org/wiki?curid=632133", "title": "Andrej Nestrašil", "text": "Andrej Nestrašil\n\nAndrej Nestrašil (* 22. února 1991, Praha, Československo) je český hokejový útočník. Pro sezónu 2019/2020 hraje Českou nejvyšší hokejovou soutěž za tým HC Oceláři Třinec , Tipsport Extraliga.\n\nHokejově vyrůstal v klubu HC Slavia Praha, kde v sezóně 2004-05 začal nastupovat za dorost. V sezóně 2007-08 sehrál sezónu za juniorský výběr Slavie. V roce 2008 byl draftován v import draftu CHL na 8. místě týmem Victoriaville Tigres z ligy Quebec Major Junior Hockey League. Za Tigres nastupoval v následující sezóně 2008-09 v 66 zápasech. Po sezoně byl vybrán na 75. místě v draftu NHL týmem Detroit Red Wings. V sezóně 2009-10 nastupoval opět za Tigres a na konci sezóny byl vybrán v draftu KHL na 30. místě týmem HK Sibir Novosibirsk. V sezóně 2010-11 nastupoval opět v QMJHL, ale za tým Prince Edward Island Rocket. Po přeřazení k dospělým začal v sezóně 2011/12 nastupovat v nižších severoamerických soutěžích. V AHL za Grand Rapids Griffins a v ECHL za Toledo Walleye. V NHL dostal za Detroit Red Wings příležitost až v sezóně 2014/15. Když odehrál 13 utkání za Detroit, tak jej tým musel před odesláním na farmu zapsat na listinu nechráněných hráčů, odkud si jej stáhl generální manažer Caroliny Hurricanes, Ron Francis. Za Carolinu nastoupil do konce sezóny v dalších 41 utkáních NHL. V sezóně 2015/16 nastoupil za Carolinu v 55 utkáních, ale v sezóně 2016/17 již opět střídal první tým a nižší ligu AHL, kde nastupoval za Charlotte Checkers. Po nezdařené sezóně se rozhodl odejít do Evropy a podepsal jednoletou smlouvu s ruským celkem Neftěchimik Nižněkamsk hrajícím v KHL.\n\nV roce 2009 reprezentoval Českou republiku na MS do 18 let a v letech 2010 a 2011 na mistrovství světa juniorů.\n\n"}
{"id": "632135", "url": "https://cs.wikipedia.org/wiki?curid=632135", "title": "Jarda Svoboda", "text": "Jarda Svoboda\n\nJarda Svoboda, vlastním jménem Jaroslav Svoboda, (* 31. května 1966 Kolín) je český zpěvák, kytarista, textař, skladatel a výtvarník známý hlavně jako frontman kapel Otcovy děti a Traband. Nyní vystupuje buď sám nebo s kapelou Holy Fanda and The Reverends.\n\nPochází ze Zásmuk u Kolína a ačkoli hraje na několik hudebních nástrojů, je v hudbě samouk. Vystudoval výtvarnou výchovu a český jazyk na Pedagogické fakultě Univerzity Karlovy a působil jako učitel na základní škole. Vystřídal však i mnoho jiných zaměstnání, např. topič, barman, dramaturg hudebního klubu, pečovatel, editor teletextu České televize, sociální pracovník. V letech 1988 až 1993 vedl křesťansky orientovanou kapelu Otcovy děti; sám přitom není členem žádné církve, k zájmu o křesťanství a židovství se dostal přes faráře a hudebníka Svatopluka Karáska. Roku 1995 založil a od té doby vede kapelu Traband a je autorem či spoluautorem většiny jejích písní. V roce 2003 společně s Michalem Horáčkem realizoval společný projekt a CD \"Tak to chodí\", na který navázal i spoluprací v jedné písni na novějším Horáčkově albu \"Ohrožený druh\" (2008). Tři desky Trabandu \"Hyjé!\", \"Přítel člověka\" a \"Domasa\" získaly výroční cenu Akademie populární hudby Anděl v kategorii „worldmusic“, resp. „folk a country“. V letech 1998–2000 hrál také na kytaru ve skupině Zuby nehty.\n\nOd roku 2012 se účastní projektu, v němž Michal Hrubý (klarinet), Zuzana Hanzlová (Neočekávaný dýchánek, flétna), Petr Tichý (kontrabas) a samotný Svoboda (harmonium) zaaranžovali v 90. letech rekonstruované nápěvy Karla Reinera k staročeské hře Ester (původní partitura se nedochovala), realizované původně za 2. světové války v terezínském ghettu (i když původně vznikalo jako představení pro Déčko E. F. Buriana). Živě uvedené kvarteto své variace na Reinerovy motivy předvedlo 20. května 2012 v lounské židovská obřadní síni při vernisáž výstavy malíře a sochaře Tomáše Polcara ze Slavětína nad Ohří Arché, 26. října 2012 v libeňské synagoze, 28. ledna 2013 na matematicko-fyzikální fakultě UK, 17. 9. 2013 v pražském klubu Rybanaruby, 29. 9. 2013 v lounské židovské obřadní síni při dernisáži výstavy Miroslava Veselého, 6. 3. 2014 v Muzeu ghetta Památníku Terezín a téhož dne i v pražském klubu Kaštan.\n\nÚčastnil se jako kytarista kolektivní improvizace na pomezí freejazzu a noisu, doprovázejí klasický němý snímek Jeana Epsteina \"Pád domu Usherů \"spolu s Mikolášem Chadimou (altsaxofon), Janem Gruntem (tenorsaxofon), Michalem Hrubým (basklarinet) a Vojtěchem Petržilkou (theremin), která proběhla v klubu Ryba na ruby 7. prosince 2013.\n\nV roce 2015 hostoval s harmoniem na albu \"Konec cesty\" skupiny Holy Fanda and The Reverends. V roce 2016 vydal sólové album \"Solo\".\n\nV současnosti vystavuje výtvarná díla dvojího druhu: koláže z nalezených rezavých věcí, nebo malby na listí.\n\nByl ženatý a má tři děti, jeho synové jsou také hudebníci, Jakub Svoboda vystupuje pod jménem Nèro Scartch.\n\n"}
{"id": "632139", "url": "https://cs.wikipedia.org/wiki?curid=632139", "title": "Peter Klein", "text": "Peter Klein\n\nPeter Klein je australský spisovatel. Je považován za australského pokračovatele Dicka Francise. O dostizích píše se vzácným zanícením a dokonalou znalostí, neboť v dostihovém prostředí strávil celý život. \n\nPracoval pro některé z nejlepších australských trenérů, například T. J. Smithe či Barta Cummingse. V současné době pracuje pro Australian Associated Press jako vedoucí oddělení dostihového sportu.\n\n"}
{"id": "632145", "url": "https://cs.wikipedia.org/wiki?curid=632145", "title": "Marie Vobecká", "text": "Marie Vobecká\n\nMarie Vobecká (11. září 1889 Ústí nad Labem – 11. července 1947 Ústí nad Labem) byla česká politička, meziválečná poslankyně Národního shromáždění za Komunistickou stranu Československa. Zemřela před komunistickým převzetím moci v roce 1948.\n\nNarodila se 11. září 1889 v Ústí nad Labem v rodině ševce Adolfa Nováka (sociálního demokrata) a Marie rozené Vildomcové z Loun. Jejím strýcem byl sociálně demokratický senátor a stranický tajemník Antonín Novák. Navštěvovala německou obecnou školu a tři třídy měšťanky, protože v Ústí v té době české školy nebyly. Poté se vyučila květinářkou.\n\nVdala se za uměleckého truhláře Františka Vobeckého. Zemřela 11.7.1947.\n\nJiž v roce 1921 vstoupila do nově vzniklé KSČ. Po parlamentních volbách v roce 1925 získala poslanecké křeslo v Národním shromáždění. Po nástupu nacismu v Německu organizovala pomoc pro německé emigranty. Když gestapo odkrylo organizaci \"Vzájemnost\", 21. ledna 1941 zatklo všechny její členy, včetně Vobecké. V dubnu 1941 byla odsouzena v Drážďanech ke třem a půl rokům vězení. Jako nevyléčitelně nemocnou ji propustili v listopadu 1943 do domácího ošetřování k nevlastní matce do Ústí.\n\nPo válce byla pro okres Ústí nad Labem jmenována předsedkyní Okresní správní komise (OSK). Vobecká se angažovala proti bezpráví na německém obyvatelstvu a snažila se zabránit přehmatům proti německým antifašistům. Protestovala také proti rabování ze strany sovětských vojáků a žádala možnost provádět interrupce ženám z Ústecka znásilněným sovětskými vojáky, což ministerstvo vnitra odmítalo.\n\nPo volbách v květnu 1946, získala KSČ rozhodující většinu hlasů v okresu a dvacet křesel v ONV a Vobecká pokračovala jako jeho předsedkyně. V únoru 1947 musela ze zdravotních důvodů odstoupit z funkce. Trpěla tuberkulózou a 11. července 1947 zemřela.\n\n"}
{"id": "632152", "url": "https://cs.wikipedia.org/wiki?curid=632152", "title": "Občianska demokratická únia", "text": "Občianska demokratická únia\n\nObčianska demokratická únia (česky \"Občanská demokratická unie\", zkratka ODÚ) byla politická strana, která působila na Slovensku během let 1991–1992.\n\nODÚ vznikla pod původním názvem \"Občianska demokratická únia - VPN\" (\"ODÚ-VPN\") v roce 1991 jako jeden z nástupnických subjektů hnutí Verejnosť proti násiliu. (Druhým subjektem bylo HZDS vedené Vladimírem Mečiarem.)\n\nV parlamentních volbách v roce 1992, které vyhrálo právě HZDS, získala ODÚ pouze 4,04 % a do parlamentu se nedostala, i když za ni kandidovalo několik členů tehdejší vlády. Krátce po volbách strana zanikla.\n"}
{"id": "632153", "url": "https://cs.wikipedia.org/wiki?curid=632153", "title": "Seabiscuit", "text": "Seabiscuit\n\nSeabiscuit (23. květen 1933 – 17. květen 1947) byl anglický plnokrevník vychovaný v Kentucky ve Spojených státech. Ve své době patřil k nejlepším\ndostihovým koním v USA. Od nepříliš slibných počátků se vypracoval na nejlepšího závodního koně v zemi. V době Velké hospodářské krize se stal symbolem naděje mnoha Američanů.\n\nV roce 1938 se po takzvaném „dostihu století“ stal „Koněm roku“. Roku 1949\no něm byl natočen film \"The Story of Seabiscuit\"(Seabiscuitův příběh) se Shirley Templeovou v hlavní roli. V roce 2001 vyšla kniha \"Seabiscuit: An American Legend\" (Americká legenda Seabiscuit), jež byla zfilmována a film byl v roce 2003 nominován na Oscara za nejlepší film.\n"}
{"id": "632158", "url": "https://cs.wikipedia.org/wiki?curid=632158", "title": "Losenice II", "text": "Losenice II\n\nLosenice II je přírodní rezervace v okrese Klatovy vyhlášená 1. ledna 2008. Nachází se v údolí říčky Losenice jižně od vesnice Červená u Kašperských Hor při hranici CHKO Šumava a NP Šumava. Předmětem ochrany jsou zejména samovolně se vyvíjející lesní porosty (především smrčiny na podmáčených územích a horská olšina s olší šedou, které pokrývají většinu plochy rezervace), společenstva bylin a dřevin na bezlesých zónách a chráněné druhy rostlin a živočichů.\n\nPřírodní rezervace Losenice II se nachází severně od starší a menší přírodní rezervace Losenice, obě chráněná území na sebe v podstatě navazují.\n"}
{"id": "632159", "url": "https://cs.wikipedia.org/wiki?curid=632159", "title": "Belz (chasidská dynastie)", "text": "Belz (chasidská dynastie)\n\nBelz (v jidiš \"בעלזא‎\", hebrejsky \"בעלז\") je jedna z chasidských dynastií, nazvaná podle svého původního sídelního města Belz na západní Ukrajině, tehdy součást Koruny polského království. Dynastii založil na počátku 19. století rabín Šúlem Rokeach (zvaný \"Sar Šalom\") a jeho syn Jehošua Rokeach. Rodina v má současné době hlavní sídlo v Izraeli, ale početné skupiny stoupenců žijí ve Spojeném království, Belgii, New Yorku, New Jersey, Kanadě a Austrálii.\n\nBelzští chasidé měli zvláštní program \"jošvim\" pro studující Talmudu, ve kterém mladí svobodní i ženatí muži za podpory bohatších souvěrců trávili většinu svého času studiem v synagoze. Tento program vyprodukoval řadu vynikajících židovských učenců a zúčastnil se ho i český básník, publicista a překladatel Jiří Langer, který o svém pobytu u belzských chasidů napsal knihu Devět bran.\n\nPo německém obsazení Belzu v roce 1939 Němci zničili belzskou synagogu a většinu belzských chasidů vyvraždili. Tehdejšímu rabínovi Áronu Rokeachovi se podařilo uprchnout přes Maďarsko do Palestiny, kde rodina sídlí dodnes. \n\nRabi Áron založil nový chasidut v Tel Avivu, jeden z největších v Izraeli. Současnou hlavou rodu, rabín Jissachar Dov Rokeach II.\n"}
{"id": "632161", "url": "https://cs.wikipedia.org/wiki?curid=632161", "title": "Nils-Olof Franzén", "text": "Nils-Olof Franzén\n\nNils-Olof Franzén (23. srpna 1916, Oxelösund – 24. února 1997) byl švédský spisovatel, autor knih pro mládež, biografií, detektivních a historických románů.\n\nFranzén působil v letech 1956–1973 jako programový ředitel Švédského rozhlasu. Roku 1978 obdržel cenu Švédské akademie detektivní literatury za knihy pro mládež.\n\nFranzén je známý především jako autor jedenáctidílné humorně až satiricky pojaté série detektivních románů pro mládež o soukromém detektivovi Agatonovi Saxovi, šéfredaktorovi fiktivních novin \"Byköpingsposten (Byköpinský kurýr)\" ve fiktivním městečku Byköping, kterou napsal v letech 1955–1978. Agaton Sax \"\"je šéfredaktorem nejmenších novin v nejmenším švédském městě Byköpingu. Noviny si píše sám, redakční radu tvoří on a teta Tilda, která mu jinak vede domácnost. Jako vynikající novinář je hbitý, důvtipný, pohotový a především o všem důkladně zpravený muž. Toto jsou vynikající vlastnosti jeho druhé tváře, neboť vězte, že Agaton Sax je detektivem amatérem, ale žádným jen tak ledasjakým detektivem – je to veledetektiv!\"\" Neustále nosí tvrďák, nepřátelé mu říkají pro jeho obtloustlou postavu Tlusťoch a při své detektivní práci spolupracuje s Interpolem a Scotland Yardem, kam sám zalétává rychlovrtulníkem, a kde ho pokaždé čeká vrchní detektivní inspektor Josuah H. Lispington.\n\nKromě Agatona Saxe vytvořil Franzén pro mládež ještě další tři detektivní hrdiny, které pojmenoval \"Göran Ulv\" (jeho příběhy se odehrávají v 17. století), \"Fred Y\" a Herr Zippo\".\n\n\n\n\n\n"}
{"id": "632164", "url": "https://cs.wikipedia.org/wiki?curid=632164", "title": "Dianna Agronová", "text": "Dianna Agronová\n\nDianna Agronová (nepřechýleně Dianna Agron; * 30. dubna 1986, Savannah, Georgie, USA) je americká herečka a zpěvačka a zakladatelka umělecké stránky You, Me and Charlie. Dianna má zkušenosti s režírováním hudebního videa, produkováním, skládáním a režírováním krátkého filmu \"A Fuchsia Elephan\". Její televizním debutem byla role Jessicy Grant v seriálu \"Kriminálka New York\" v roce 2006. V letech 2006 až 2007 se objevila v seriálech \"Veronica Mars\" a \"Hrdinové\".\n\nZvrat v její herecké kariéře nastal rokem 2009, kdy získala roli Quinn Fabray v seriálu stanice Fox \"Glee\". V roce 2011 hrála ve filmech \"Lovci\" a \"\"Číslo 4\". Ke konci roku 2011 byl zveřejněn film \"\". V roce 2013 si Dianna zahrála Belle Blake, po boku s Robertem De Niro, Michelle Pfeiffer a Tommym Lee Jones a akční-komedii \"Mafiánovi\".\n\nRodiči Dianny Agron jsou Ronald S. a Mary Agronovi. Dianna vyrůstala v San Franciscu. Rodina jejího otce je z Ruska a jejich původní příjmení je „Agronsky“. Její otec je žid, její matka se obrátila na judaismus; Dianna podstoupila bat micvu. Dianna navštěvovala Burlingameskou střední školu v Kalifornii. Od 3 let navštěvovala taneční lekce, převážně jazzu a baletu, později hip-hopu..\n\nDianna se objevila v televizních show jako \"Žralok\", \"Zločiny ze sousedství\", \"Kriminálka New York\", \"Numb3rs\" a měla hostující roli v seriálu \"Veronica Mars\". Poté se objevila ve 13. epizodách \"It's a Mall World\", seriál režíroval Milo Ventimiglia, se kterým se Dianna setkala v seriálu \"Hrdinové\", kde hrála kapitánku roztleskávaček Debbie Marshall. V roce 2009 moderovala malý hudební festival pro 826LA v Los Angeles nazvaný Chickens in Love.\n\nDianna je nejvíce známá svojí rolí Quinn Fabray, roztleskávačky, v seriálu stanice Fox \"Glee\". Dianna byla poslední herečka obsazená do serilu. To, že získala roli se dozvěděla den před natáčením pilotního dílu. Na konkurzu zpívala písničku \"Fly Me to the Moon\" od Franka Sinatry. Quinn je popisována jako nepřítel Rachel Berry a šíleně protivná holka. Za roli byla nominovaná na cenu Teen Choice Award v roce 2009. V červenci 2012 bylo oznámeno, že Quinn už se ve 4. sérii moc neobjeví. Nakonec to bylo ve 3 epizodách. V páté sérii se objevila pouze ve dvou.\n\nV roce 2007 se Dianna objevila jako Dyanna a akční-drama thrilleru \"TKO\", dále v nezávislém komediálním filmu \"Skid Marks\", v krátké komedii \"Rushers\". Také si zahrála v krátké komedii \"Dinner with Raphael\" a měla malou roli v nezávislé komedii \"Celebrities Anonymous\". V roce  2010 se objevila jako Minnow v romantické komedii \"Romantici\". Zahrála si Natalii, snoubenku Jacka ve filmu \"Varieté\". Objevila se ve filmu \"Bold Native\". V roce 2010 prošla konkurzem na roli Gwen Stacy do filmu Amazing Spider-man, roli však získala Emma Stone. V roce 2011 se objevila v hororovém thrilleru The Hunters a ve sci-fi akčním filmu Jsem číslo 4. Objevila se v koncertním filmu Glee, Glee: The 3D Concert Movie. Dianna hrála Bellu Blake ve filmu \"Mafiánovi\", po boku Roberta De Nira, Tommyho LEE Jonese a Michelle Pfeiffer. Film byl vydán 13. září 2013 a obdržel mix negativních komentářů.\n\nV září 2013 bylo oznámeno Joshem Boonem, že Dianna získal roli ve filmu \"Pretenders\", po boku s Michaelem B. Jordanem, Antonem Yelchin a Imogen Poots. Bude hrát postavu Victorii. Film se nyní nahrává. V říjnu 2013 Dianna v jednom z rozhovorů potvrdila, že získala roli ve filmu \"A Cospiracy on Jekyll Island\". Natáčení začalo 20. listopadu 2013. Premiéra filmu je připravovaná na rok 2016 Dianna také získal roli Daliive filmu \"Probuzená posedlost\", ve kterém se mimo jiné objeví i Patrick Wilson, Lena Headey, John Cho a Adrianne Palicki.\n\n21. února 2014 bylo oznámeno, že Dianna bude hrát ve filmu \"All Alone\". Film bude mít premiéru v roce 2015. V roce 2015 měl premiéru film \"Tumbledown,\" ve kterém hraje ss Jasonem Sudeikisem a Rebeccou Hall. Ten samý rok měl premiéru film \"Bare\", ve kterém hraje hlavní postavu Sarah Barton. Film sleduje mladou dívku žijící v pouštním městě v Nevadě, která se zamiluje do nesprávného muže. 13. ledna 2017 měl premiéru film \"The Crash\", ve kterém si zahrála po boku AnnaSophia Robb a Eda Westwicka. Na filmovém festivalu Sundance měl premiéru film \"Novitiate\", ve kterém hraje s Melissou Leo. Bylo potvrzeno, že se připojí k obsazení filmu \"Headlock\", s Andym Garciou a k filmu \"Hollow in the Land\". V roce 2019 si zahrála ve filmu \"Berlin, I Love You\". \n\nNěkolik songů, které Dianna nazpívala jako Quinn Fabray v \"Glee\" bylo zveřejněno. Její debutový song \"I Say a Little Prayer\" se objevil na 125. místě v žebříčku singů ve Spojeném království. Další sólo \"You Keep Me Hangin' On\" se objevilo na 166. místě. Písnička od Jamese Browna \"It's a Man Man's World\" z epizody Funk se dostalo na 73. místo v Kanadském Hot 100 žebříčku, 94. místě UK Singles žebříčku a na 95. místě na žebříčku Billboard Hot 100. V 3. sérii měla Quinn první sólo od 1. série, písničku \"Never Can Say Goodbye\" od skupiny Jackson 5.\n\nV únoru 2013 vystoupila s písničkami \"Dreams\" a \"What's Love Got to Do with It\" na prvním koncertě You, Me and Charie v Los Angeles.\n\nV roce 2010 režírovala videoklip pro skupinu Thao & The Get Down Stay Down. 25. listopadu 2013 se objevila ve videoklipu skupiny The Killers k písničce \"Just Another Girl\". 1. srpna 2014 bylo vydán videoklip Sama Smitha \"I'm Not the Only One\", ve kterém si Dianna také zahrála.\n\nDianna je vegetariánka a podporuje PETU a práva homosexuálů. 12. prosince spustila stránku You, Me and Charlie. Stránka funguje pro inspiraci mladých umělců. 2. července 2012 moderovala GLAAD Media Award v San Francisa. V březnu roku 2012 tuhle akci moderovali Naya Rivera a Cory Monteith. Dianna následovala nápad Nayi Rivery a do aukce dala svůj polibek s někým s publika. Vydělala 5500 dolarů pro svoji kampaň. Dianna spolupracuje s The Trevor Project.  V roce 2012 navštívila Kampong Charm Center. 20. dubna 2013 získala Dianna 10 200 dolarů pro nadaci Somaly Mam.\n\n22. února 2014 se zúčastnila společně s dalšími GLEE hvězdami akce Young Storytellers Foundation, živé vystoupení s pěti scénáří, které napsali děti z pátých tříd na podporu umění ve státních školách. V červnu 2014 se připojila k nadaci Big Slick, víkendová charitativní akce, na které se pomáhá vybrat peníze pro děckou nemocnici Mercy v Kansasu.\n\nNa konci roku 2015 se zasnoubila se členem kapely Mumford & Sons Winstonem Marshallem. Dvojice se vzala 15. října 2016 v Maroku.\n\n"}
