{"id": "702985", "url": "https://cs.wikipedia.org/wiki?curid=702985", "title": "Grand Prix Belgie 1992", "text": "Grand Prix Belgie 1992\n\nGrand Prix Belgie 1992 (L Foster's Belgian Grand Prix) dvanáctý závod 43. ročníku mistrovství světa jezdců Formule 1 a 34. ročníku poháru konstruktérů, historicky již 528. grand prix, se uskutečnila na okruhu Circuit de Spa-Francorchamps.\n\n"}
{"id": "702987", "url": "https://cs.wikipedia.org/wiki?curid=702987", "title": "Národní park Aškelon", "text": "Národní park Aškelon\n\nNárodní park Aškelon (: גן לאומי אשקלון, \"Gan le'umi Aškelon\") je národní park v Izraeli, v Jižním distriktu.\n\nLeží v nadmořské výšce okolo 20 metrů v pobřežní nížině na písečných pahorcích lemujících břeh Středozemního moře. Park se nachází na západním okraji města Aškelon, cca 4 kilometry severovýchodně od elektrárny Rutenberg.\n\nNárodní park slouží pro rekreační účely (pobřeží je využíváno pro koupání). Nachází se tu také archeologická lokalita osídlení z dob Fátimovského chalífátu, které navazuje na starší sídelní vrstvy. Na severovýchodě parku byla odkryta nejstarší brána zaklenutá obloukem na světě, datovaná zhruba do roku 1800 př. n. l. Byly tu nalezeny zbytky sloupů, soch, je tu cca 60 studní.\n\n\n"}
{"id": "702988", "url": "https://cs.wikipedia.org/wiki?curid=702988", "title": "Grand Prix Maďarska 1992", "text": "Grand Prix Maďarska 1992\n\nGrand Prix Maďarska 1992 (VIII Magyar Nagydíj) jedenáctý závod 43. ročníku mistrovství světa jezdců Formule 1 a 34. ročníku poháru konstruktérů, historicky již 527. grand prix, se uskutečnila na okruhu Hungaroring.\n\n"}
{"id": "702990", "url": "https://cs.wikipedia.org/wiki?curid=702990", "title": "Švýcarské kulturní centrum v Paříži", "text": "Švýcarské kulturní centrum v Paříži\n\nŠvýcarské kulturní centrum v Paříži (francouzsky \"Centre culturel suisse de Paris\") je kulturní instituce v Paříži, která podporuje švýcarskou kulturu ve Francii. Nachází se na adrese \"Rue des Francs-Bourgeois\" č. 38 ve 3. obvodu. Centrum bylo otevřeno v roce 1985.\n\nCentrum je financováno nadací \"Pro Helevetia\" a jeho úkolem je prezentovat kulturu Švýcarska ve Francii. Organizuje proto koncerty, výstavy, filmové projekce, divadelní a taneční představení, přednášky apod. Centrum má k dispozici sál s asi stovkou míst a dva výstavní sály. Ke kulturnímu centru náleží i knihkupectví v sousedním domě č. 32 \"Rue des Francs-Bourgeois\". Nabízí knihy o Švýcarsku se zaměřením na současné umění, architekturu a literaturu.\n\n"}
{"id": "702992", "url": "https://cs.wikipedia.org/wiki?curid=702992", "title": "Grand Prix Německa 1992", "text": "Grand Prix Německa 1992\n\nGrand Prix Německa 1992 (LIV. Großer Mobil 1 Preis von Deutschland), 10. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 526. grand prix, se již tradičně odehrála na okruhu Hockenheimring.\n\n"}
{"id": "702994", "url": "https://cs.wikipedia.org/wiki?curid=702994", "title": "Grand Prix Velké Británie 1992", "text": "Grand Prix Velké Británie 1992\n\nGrand Prix Velké Británie 1992 (XLV Foster's British Grand Prix) devátý závod 43. ročníku mistrovství světa jezdců Formule 1 a 34. ročníku poháru konstruktérů, historicky již 525. grand prix, se uskutečnila na okruhu Silverstone.\n\n"}
{"id": "702995", "url": "https://cs.wikipedia.org/wiki?curid=702995", "title": "Periferní edém", "text": "Periferní edém\n\nPeriferní edém je otok tkání (obvykle dolních končetin) v důsledku hromadění tělních tekutin. Tento stav běžně doprovází stárnutí, může však být způsoben řadou různých stavů, včetně městnavého srdečního selhání, traumatu, alkoholismu, akutní horské nemoci, těhotenství, hypertenze nebo jen dlouhotrvajícím sezením či stáním bez pohybu. Některé léky (např. amlodipin či pregabalin) mohou tento stav jak způsobit, tak zhoršit.\n\nÚspěšná léčba závisí na kontrole příčiny. Těžké otoky mohou způsobit trvalé poškození nervů, což vede k periferní neuropatii. Řada případů způsobená dočasnou či méně závažnou příčinou se bez trvalého poškození vyřeší sama.\n"}
{"id": "702996", "url": "https://cs.wikipedia.org/wiki?curid=702996", "title": "Oresi Cup", "text": "Oresi Cup\n\nOresi Cup (známý též jako Turnaj v Tisu) je letní fotbalový turnaj, který se koná od roku 2000 v obci Tis v okrese Havlíčkův Brod. Zúčastňují se jej převážně týmy z druhé ligy. V roce 2010 se firma Oresi stala novým partnerem turnaje.\n\n\n\n\n"}
{"id": "702997", "url": "https://cs.wikipedia.org/wiki?curid=702997", "title": "Kvalifikace na Mistrovství světa ve fotbale 1986 (AFC)", "text": "Kvalifikace na Mistrovství světa ve fotbale 1986 (AFC)\n\nKvalifikace na Mistrovství světa ve fotbale 1986 zóny AFC určila 2 účastníky finálového turnaje.\n\nTýmy zóny AFC byly rozděleny do dvou zón podle geografických kritérií. Zóna A měla 13 týmů, zóna B 14 celků. V první fázi byly v každé zóně čtyři skupiny po třech, resp. čtyřech týmech. V nich se utkal každý s každým dvoukolově doma a venku. Vítězové skupin se v rámci své zóny utkali vyřazovacím systémem doma a venku o místenku na MS. Z každé ze dvou zón tudíž na MS postoupil jeden tým.\n\n\nSpojené arabské emiráty postoupily do druhé fáze.\n\nIrák postoupil do druhé fáze.\n\nSýrie postoupila do druhé fáze.\n\n\nBahrajn postoupil do druhé fáze.\n\nCelkové skóre dvojzápasu bylo 4-4. Irák postoupil do třetí fáze díky více vstřeleným brankám na hřišti soupeře.\n\nSýrie postoupila do třetí fáze díky celkovému vítězství 2-1.\n\nIrák zvítězil celkovým skóre 3:1 a postoupil na Mistrovství světa ve fotbale 1986.\n\nJižní Korea postoupila do druhé fáze.\n\nIndonésie postoupila do druhé fáze.\n\nZápasy mezi Čínou a Brunejí se hrály na neutrální půdě.\n\nHong Kong postoupil do druhé fáze.\n\nJaponsko postoupilo do druhé fáze.\n\nJižní Korea postoupila do třetí fáze díky celkovému vítězství 6-1.\n\nJaponsko postoupilo do třetí fáze díky celkovému vítězství 5-1.\n\nJižní Korea postoupila na Mistrovství světa ve fotbale 1986 díky celkovému vítězství 3-1.\n\n"}
{"id": "703000", "url": "https://cs.wikipedia.org/wiki?curid=703000", "title": "Nizozemský institut v Paříži", "text": "Nizozemský institut v Paříži\n\nNizozemský institut v Paříži (francouzsky \"Institut néerlandais de Paris\") je kulturní centrum v Paříži, které propaguje nizozemskou kulturu ve Francii. Nachází se v městském paláci hôtel Turgot na adrese \"Rue de Lille\" č. 121 v 7. obvodu. Institut byl otevřen v roce 1957.\n\nInstitut má za úkol představovat kulturu Nizozemska ve Francii. Organizuje proto různé kulturní akce jako výstavy, koncerty, konference, přednášky nebo filmová představení. Institut nabízí rovněž výuku nizozemštiny.\n\n"}
{"id": "703005", "url": "https://cs.wikipedia.org/wiki?curid=703005", "title": "Kvalifikace na Mistrovství světa ve fotbale 1986 (CONMEBOL)", "text": "Kvalifikace na Mistrovství světa ve fotbale 1986 (CONMEBOL)\n\nKvalifikace na Mistrovství světa ve fotbale 1986 zóny CONMEBOL určila 4 účastníky finálového turnaje.\n\nDesítka týmů byla rozlosována do dvou skupin po třech a jedné čtyřčlenné skupiny. Ve skupinách se hrálo dvoukolově každý s každým doma a venku. Vítězové skupin postoupili přímo na MS. Týmy ze druhých míst tříčlenných skupin a celky ze druhého a třetího týmu čtyřčlenné skupiny se utkaly dvoufázově vyřazovacím systémem doma a venku o zbylou místenku.\n\nArgentina postoupila na Mistrovství světa ve fotbale 1986. Týmy \"Peru\" a \"Kolumbie\" postoupily do baráže.\n\nUruguay postoupila na Mistrovství světa ve fotbale 1986. \"Chile\" postoupilo do baráže.\n\nBrazílie postoupila na Mistrovství světa ve fotbale 1986. \"Paraguay\" postoupila do baráže.\n\nParaguay postoupila do druhého kola baráže díky celkovému vítězství 4-2.\n\nChile postoupilo do druhého kola baráže díky celkovému vítězství 5-2.\n\nParaguay postoupila na Mistrovství světa ve fotbale 1986 díky celkovému vítězství 5-2.\n\n"}
{"id": "703006", "url": "https://cs.wikipedia.org/wiki?curid=703006", "title": "Naval Group", "text": "Naval Group\n\nNaval Group (dříve DCNS – Direction Technique des Constructions Navales a Direction des Constructions Navales) je francouzský zbrojní koncern s 350letou tradicí, patřící k největším evropským loděnicím. Společnost je hlavním kontraktorem při vývoji a stavbě letadlových lodí, torpédoborců, fregat či jaderných ponorek. Jeho hlavním zákazníkem je francouzské námořnictvo.\n\nSpolečnost původně nesla název DCN. Po sloučení DCN s francouzskou námořní divizí koncernu Thales v roce 2007 došlo ke změně názvu na DCNS. Francouzský stát získal 75 % akcií a Thales zbývajících 25 %. Společnost aktuálně zaměstnává 12 000 lidí a má tržby ve výši 2,4 miliard euro. V roce 2017 společnost změnila své jméno na Naval Group.\n\nV roce 2020 začal fungovat společný joint venture podnik Naval Group a italské loděnice Fincantieri, pojmenovaný Naviris. Vedení podniku sídlí v Janově a pobočku má ve francouzském Ollioules.\n\n\n\n\n\n"}
{"id": "703007", "url": "https://cs.wikipedia.org/wiki?curid=703007", "title": "Rudá kapela", "text": "Rudá kapela\n\nRudá kapela (či Rudý orchestr, německy \"Die Rote Kapelle\") byla komunistická protinacistická skupina působící v letech 1938 až 1942 na území Německa a na Německem okupovaných územích.\n\nSkupina byla založena ze Stalinova pověření Leopoldem Trepperem v Bruselu. Trepper navázal spolupráci s německými antifašisty a zřídil pobočky v Haagu, Marseille, Nice, Ženevě, Bernu, Basileji a ve Švédsku. Mezi aktivity skupiny patřil tisk a distribuce letáků upozorňující na osud odváděných Židů. Nejdůležitější však byla špionáž pro Sovětský svaz. Celkem bylo do Moskvy odesláno 1500 radiotelegramů.\n\nV srpnu 1942 byla Rudá kapela rozbita Abwehrem. Ze 118 zatčených členů skupiny bylo 8 oběšeno, 41 sťato gilotinou a zbylý počet odveden do koncentračních táborů. Celkově bylo zatčeno 600 osob podezřelých z členství v této skupině.\n"}
{"id": "703009", "url": "https://cs.wikipedia.org/wiki?curid=703009", "title": "Dolný Kalník", "text": "Dolný Kalník\n\nDolný Kalník je malá obec na Slovensku v okrese Martin.\n\nPrvní písemná zmínka o obci pochází z roku 1355.\n\nObec se nachází v nadmořské výšce 433 metrů a rozkládá se na ploše 1,33 km. K 31. prosinci roku 2016 žilo v obci 242 obyvatel.\n\n"}
{"id": "703013", "url": "https://cs.wikipedia.org/wiki?curid=703013", "title": "Čeng Che sia-si-jang", "text": "Čeng Che sia-si-jang\n\nČeng Che sia-si-jang (: pchin-jin: Zhèng Hé Xià Xīyáng, znaky tradiční: 鄭和下西洋, zjednodušené: 郑和下西洋; doslova „Čeng Cheovy plavby do Západního oceánu“), alternativní název Ta chang-chaj (: pchin-jin: Dà hánghǎi, znaky: 大航海; doslova „Velký mořeplavec“), je čínský historický televizní seriál vysílaný od roku 2009. Popisuje život Čeng Chea, eunucha zaujímajícího v první polovině 15. století vysoké postavení u císařského dvora říše Ming, a výpravy loďstva pod jeho velením do jihovýchodní a jižní Asie, Blízkého východu a východní Afriky.\n\nNatáčení seriálu bylo zahájeno roku 2005, v roce šestistého výročí zahájení první ze sedmi plaveb Čeng Chea. Točilo se v Hengdian World Studios v Če-ťiangu. Titulní roli ztvárnil hongkongský herec Gallen Lo (羅嘉良).\n\n\n"}
{"id": "703015", "url": "https://cs.wikipedia.org/wiki?curid=703015", "title": "Ohio State University", "text": "Ohio State University\n\nOhio State University (zkráceně OSU, : \"Ohijská státní univerzita\") je veřejná výzkumná univerzita ve městě Columbus v Ohiu. Byla založena roku 1870 a v současnosti je počtem studentů třetí největší univerzitní kampus ve Spojených státech. V rámci U.S. News & World Report je hodnocena jako nejlepší veřejná univerzita ve státě Ohio a řadí se mezi 130 nejlepších světových univerzit a 60 nejlepších univerzit v USA.\n\n"}
{"id": "703016", "url": "https://cs.wikipedia.org/wiki?curid=703016", "title": "Vesjegonský rajón", "text": "Vesjegonský rajón\n\nVesjegonský rajón ( ) je jeden z rajónů Tverské oblasti v Rusku. Jeho administrativním centrem je město Vesjegonsk. V roce 2010 zde žilo 13 540 obyvatel.\n\nRajón leží na severovýchodě Tverské oblasti. Hraničí s Jaroslavskou a Vologdskou oblastí. Jeho rozloha je 2047 km². Leží u Rybinské přehrady. Skládá se z osmi samosprávných obecních obvodů, z toho je jeden městský a sedm vesnických.\n\nSousední rajóny:\n\n"}
{"id": "703017", "url": "https://cs.wikipedia.org/wiki?curid=703017", "title": "Švédské kulturní centrum v Paříži", "text": "Švédské kulturní centrum v Paříži\n\nŠvédské kulturní centrum v Paříži (švédsky \"Svenska kulturhuset i Paris\", francouzsky \"Centre culturel suédois de Paris\") je kulturní instituce v Paříži, která má za úkol šířit švédskou kulturu a jazyk ve Francii. Sídlí v městském paláci hôtel de Marle na adrese \"Rue Payenne\" č. 11 ve 3. obvodu ve čtvrti Marais. Centrum bylo otevřeno v roce 1971.\n\nCentrum je součástí Švédského institutu (Svenska institutet) a k jeho úkolům patří podporovat švédsko-francouzské vztahy v oblasti kultury, vzdělávání, vědy a hospodářství. Proto spolupracuje s francouzskými institucemi a organizuje koncerty, semináře, konference, přednášky, výstavy, divadelní a filmová představení apod.\n\n"}
{"id": "703018", "url": "https://cs.wikipedia.org/wiki?curid=703018", "title": "Hôtel de Marle", "text": "Hôtel de Marle\n\nHôtel de Marle je městský palác v Paříži. Nachází se v centru čtvrti Marais ve 3. obvodu mezi ulicemi \"Rue Elzévir\" a \"Rue Payenne\". V současné době zde sídlí Švédské kulturní centrum.\n\nV roce 1560 koupil René de Sancthon pozemek, na kterém vybudoval palác, který v roce 1572 koupil rada pařížského parlamentu Christophe Hector de Marle, po kterém je palác pojmenován. Během let byl palác několikrát stavebně upraven, zásadní rekonstrukce proběhla v roce 1779. Z tohoto období se dochovalo schodiště a přízemí s výzdobou ve stylu Ludvíka XVI. Za Velké francouzské revoluce byl palác zestátněn. V roce 1816 byl prodán a přeměněn na školu, později rozdělen na byty a obchodní prostory. Nacházela se zde čalounická dílna a výrobce obalů. Celá původní zahrada byla zastavěna kůlnami a garážemi.\n\nV roce 1965 palác koupilo Švédsko, aby zde umístilo Švédské kulturní centrum. Rekonstrukční práce začaly v roce 1967 a roku 1971 bylo centrum otevřeno. Pod omítkou byly objeveny malované stropy a fresky. Rekonstruovány byly rovněž dva pavilony v zahradě.\n\nOd roku 1961 je palác zahrnut mezi historické památky. Chráněné jsou fasády, střechy a schodiště.\n\n"}
{"id": "703019", "url": "https://cs.wikipedia.org/wiki?curid=703019", "title": "Les Trois Baudets", "text": "Les Trois Baudets\n\nLes Trois Baudets je koncertní sál v Paříži. Nachází se na Montmartru ve čtvrti Pigalle na adrese \"Boulevard de Clichy\" č. 64.\n\nKabaret založil v roce 1947 hudební producent Jacques Canetti. Podnik se stal významným v dějinách francouzského šansonu, neboť zde začínali a vystupovali mnozí významní umělci jako Georges Brassens, Jacques Brel, Boris Vian, Jeanne Moreau, Guy Béart, Juliette Gréco, Raymond Devos, Marcel Mouloudji, Serge Gainsbourg, Boby Lapointe aj.\n\nPozději byl přeměněn na sex shop a poté na erotický kabaret. Po kompletní rekonstrukci byl koncertní sál obnoven v únoru 2009. Hlavní sál má 250 míst, je zde i menší sál, restaurace a bar.\n\n"}
{"id": "703026", "url": "https://cs.wikipedia.org/wiki?curid=703026", "title": "Demi Lovato: Live: Walmart Soundcheck CD+DVD", "text": "Demi Lovato: Live: Walmart Soundcheck CD+DVD\n\nDemi Lovato: Live: Walmart Soundcheck CD + DVD je první koncertní album americké popové zpěvačky a skladatelky Demi Lovato. Vyšlo 10. listopadu 2009 v USA exkluzivně od Wal-Martu za 9 dolarů. Nahráno bylo 26. května 2009 v Centerstaging v Burbanku v Kalifornii. Její vystoupení bylo nahráno před tím, než odešla do Jižní Ameriky kvůli náskoku na Jonas Brothers World Tour 2009. Live: Walmart Soundcheck CD + DVD je uveden od Degree Girl.\n\n\n\n\n"}
{"id": "703027", "url": "https://cs.wikipedia.org/wiki?curid=703027", "title": "Dražkovce", "text": "Dražkovce\n\nDražkovce jsou obec na Slovensku v okrese Martin.\n\nPrvní písemná zmínka o obci pochází z roku 1242.\n\n"}
{"id": "703028", "url": "https://cs.wikipedia.org/wiki?curid=703028", "title": "Super 8mm film", "text": "Super 8mm film\n\nSuper 8 mm film (zkráceně jen Super8) je filmový formát, který byl uveden v roce 1965 firmou Eastman Kodak jako vylepšení svého vlastního staršího 8mm amatérského filmu.\n\nDoposud užívaný standardní dvojitý 8mm film (SD8) byl kompromisním formátem, odvozeným z němého 16mm filmu u kterého byla pouze zhuštěna perforace na dvojnásobek a poté rozříznut na dvě poloviny. Kodak zachoval u jeho následovníka vlastně jen jeho původní šířku a jednostrannou perforaci, jinak se jedná o zcela novou konstrukci. Nezůstalo však pouze u filmu jako takového, Super8 tvořil ucelený systém norem a opatření, který odstraňoval téměř všechny nedostatky původní SD8.\nNejnápadnějším rozdílem je zmenšení otvorů perforace a její přesunutí do středu obrazového okénka. Mimo to, došlo i k mírnému zvětšení rozteče otvoru. To umožnilo zvětšit plochu filmu určenou pro obraz a dosáhnutí spolehlivějších slepek, protože nyní již nebyly přerušeny perforací. Menší otvory také lépe snášely namáhání drapákem, takže film byl méně náchylný k deformacím. Dalším zlepšením, které není ale patrné z filmového pasu, je sjednocení záběrové polohy drapáku do pozice –3. \nPostupně se vyvinulo několik různých kamerových systému, výsledný vyvolaný film má však vždy stejné rozměry. Nicméně nejrozšířenější byl původní systém Kodak.\n\nSpolu s novým typem filmu, který zaručoval lepší kvalitu obraz, zavedl Kodak kazety na jedno použití. Všechny doposud užívané úzké filmy se do kamery musely zakládat ručně, někteří výrobci sice dodávaly ke svým kamerám vlastní kazety, ale ty si musel každý plnit metráží sám. \nKazeta obsahuje 50 stop (15m) filmu na cívkách umístěných vedle sebe. Kazeta vystačí při 18obr/s na 3 minuty a 15 sekund a nebo na 2 minuty a 30 sekund při 24obr/s. \n\nNa povrchu je několik zářezů: Středící, který zaručuje správnou polohu kazety v kameře. Zářez určující citlivost filmu, kamera podle něj nastavuje expoziční automatiku. Zářez rozlišující film senzibilizovaný pro denní, nebo umělé (žárovkové) světlo, ten automaticky vyřazuje konverzní filtr vestavěný v kameře. Posledním je zářez určující vyvolávací proces, ten využívají vyvolávací automaty.\nDíky této kazetě a vysoké automatizaci kterou přinášela, zpřístupnil formát Super 8 filmování i těm zájemců, kteří postrádali do té doby nezbytnou technickou zručnost.\n\nV roce 1973 uvádí kodak na trh zvukové kazety plněné páskem s magnetickou stopou. Ve zvukových kamerách je možné používat němé kazety, opačně to možné není.\n\nFirma Fuji experimentovala s kazetovým systémem ještě před uvedením Super 8 na trh. Prvotní kazety byly plněny standardní 8mm filmem (rozřezaným), jakmile se však Kodak přišel s novým formátem, začaly se kazety plnit tímto novým filmem. \nV kazetě jsou cívky umístěny nad sebou, filmová dráha není součásti kazety, ale kamery. Kazety jsou plněné tenčím filmem na polyesterové podložce a mohou být použity opakovaně.\n\nFilm je analogický k standardní osmičce. Dva filmy na jednou pásu širokém 16mm, nejprve se exponuje jedna polovina, poté je nutné film vyjmout z kamery a založit obráceně a pak je možné exponovat zbytek. Toto umožňovalo výrobcům kamer, jednoduše adaptovat dosavadní sortiment na nový formát. V Československu se vyráběly kamery pouze tohoto typu.\n\nŠirokoúhlá verze (16:9) rozšiřující obrazové políčko na plochu vyhrazenou původně zvukové stopě. Stejný princip jako u formátu Super 16mm.\n\nOkamžitý film.\n\nI když, byly první zvukové kamery zavedeny až v roce 1973, byl formát Super 8 od počátku zamýšlen jako zvukový. A to nejen se zvukem magnetickým, který se dosud používat u standardní osmičky, ale i optickým, se kterým se počítalo pro distribuční kopie. \nByla to právě lepší kvalita zvuku, kvůli které byla zvýšena obrazová frekvence z 16 na 18 snímků za sekundu, to spolu s větší roztečí zaručovalo vyšší transportní rychlost a tím zvětšení frekvenčního rozsahu. Na rozdíl od standardní osmičky, která byla původně němá, je zvuková stopa umístěna na neperforovaném okraji filmu, který je méně náchylný k deformacím. Zvuková hlava je v pozici +18, takže při normální obrazové frekvenci předbíhá obraz o jednu sekundu.\n\nOptická zvuková stopa má oproti magnetickému záznamu výrazně horší frekvenční rozsah a u formátu Super 8 má ještě přijatelnou kvalitu pouze při rychlosti 24 obr/s. Pro domácí použití se tento druh zvukového záznamu neujal a i všechny filmové kopie, určené do běžného prodeje, měly zvuk na magnetické stopě.\n\nMagnetická stopa se nachází na rubové straně filmu, buďto je na něj přímo nanesena, nebo je na film nalepen pásek. Vzhledem k tomu, že magnetická vrstva zvyšuje jednostranně tloušťku filmu, bývá na opačném okraji, mezi perforací a hranou filmu, ještě úzká vyrovnávací stopa, aby se předešlo deformacím při delším návinu na cívku. Časem bylo této vyrovnávací stopy využito jako druhé zvukové stopy. Tento systém se nazývá Duo-play. Projektory vybavené tímto systémem umí přehrávat samostatně signál z jedné, nebo z druhé stopy a nebo sloučit oba signály do jednoho kanálu. Existuje však i několik plně stereofonních modelů.\n\nPřestože je film Super8 nejlevnějším zavedeným filmový formátem, byl stále pro domácí použití značně drahý. Z dobových katalogů vyplývá, že zákazník platil filmy v podstatě od metru, bez ohledu na obsah. Začátkem osmdesátých let stávala 120m cívka zvukového filmu asi 90DM.\n\nCelovečerní filmy v plné délce, tvořily spíše okrajovou část trhu. Filmy byly rozděleny na tři, výjimečně delší na čtyři cívky, které se prodávaly samostatně. Zákazník nebyl nucen koupit celý film. \nMnohem častějším případem byly sestřihy, kdy jsou nejzajímavější sekvence filmu zhuštěny tak, aby se vešel na jednu cívku. Například z muzikálu zůstanou jen hudební čísla, z westernů přestřelky a podobně.\n\nVelký podíl filmů na Super8 tvořil obsah pro dospělé. Přesná čísla dnes nelze zjistit, protože až do poloviny sedmdesátých let platily ve většině evropských států (včetně Německa) zákony silně omezující pornografii, takže distribuce často probíhala v podstatě ilegálním zasíláním z území jiného státu. Srovnání nabídkových katalogů však svědčí o značné nabídce. Kromě 120m cívek se běžně vyskytují i 60m.\n\nFilmy pro děti jsou dalším velmi častým typem filmů distribuovaných na formátu Super8. Jedná se většinou o americkou produkci Disney a Warner, převážně na 60m cívkách. \nV Československu byly Animované filmy, kromě němých grotesek, jako jediné v běžném prodeji, protože nevyžadovaly zvuk. \n\nZbytek produkce tvoří dokumenty, sestřihy sportovních utkání, němé grotesky a podobně. Obecně vše, co se vejde na maximálně jednu 120m cívku a je přitom dostatečně zajímavé, aby byl zákazník ochoten zaplatit typicky vysokou cenu. \n\nPro potřeby leteckých společností byl tento formát zaveden v roce 1971, postupně vytlačil do té doby používaný 16mm film a stal se standardem až do nástupu videa. Celý film (airline print) byl navinut na jednu cívku (maximálně dvě hodiny) a byl vybaven výrazně levnějším, ale i méně kvalitním optickým zvukem. To kromě úspory také znamenalo, že film nebylo možné přehrát na většině domácích projektorů, protože ty byly vybaveny téměř výhradně jen zvukem magnetickým. Distributoři také často žádali protokolární zničení kopie, po skončení promítacích práv. Vzhledem k tlaku na výši nákladů jsou dnes dochované kopie většinou ve špatném stavu a mají výrazný červený nádech.\n"}
{"id": "703029", "url": "https://cs.wikipedia.org/wiki?curid=703029", "title": "Mistrovství světa ve fotbale 1978 (soupisky)", "text": "Mistrovství světa ve fotbale 1978 (soupisky)\n\nSoupisky na Mistrovství světa ve fotbale 1978, které se hrálo v Argentině:\n\nHlavní trenér: César Luis Menotti\n\nHlavní trenér: Michel Hidalgo\n\nHlavní trenér: Lajos Baróti\n\nHlavní trenér: Enzo Bearzot\nHlavní trenér: José Antonio Roca\nHlavní trenér: Jacek Gmoch\nHlavní trenér: Abdelmajid Chetali\nHlavní trenér: Helmut Schön\nHlavní trenér: Helmut Senekowitsch\nHlavní trenér: Cláudio Coutinho\nHlavní trenér: Ladislav Kubala\nHlavní trenér: Georg Ericson\nHlavní trenér: Heshmat Mohajerani\nHlavní trenér: Ernst Happel\nHlavní trenér: Marcos Calderón\nHlavní trenér: Ally MacLeod\n"}
{"id": "703033", "url": "https://cs.wikipedia.org/wiki?curid=703033", "title": "Krajinná dominanta", "text": "Krajinná dominanta\n\nKrajinná dominanta je prvek nebo složka krajiny, která určitou ze svých vlastností (jako rozměry, barva, kulturní hodnota atp.) výrazně přesahuje ostatní prvky v krajině.\n\nKrajinné dominanty je možné typově rozdělit podle řady hledisek:\n\nDělení podle původu je užíváno nejběžněji a dostačuje pro řadu účelů. Mezi různými autory je možné narazit na mírné rozdíly. Obvykle se uvádějí následující typy:\n"}
{"id": "703042", "url": "https://cs.wikipedia.org/wiki?curid=703042", "title": "Metropol TV", "text": "Metropol TV\n\nMetropol TV byla česká televizní stanice, která vysílala v Praze. Televize začala svoji činnost v roce 2011. Původní provozovatel, Metropol TV spol. s r. o. miliardáře Luboše Měkoty, která provozovala též kanál TV Pětka, však skončil v konkursu. V dubnu 2013 převzala kanál TV Metropol vydavatelská společnost Mladá fronta a. s. prostřednictvím své dceřiné společnosti MF TV s. r. o. a přemístila její sídlo z Vinohrad z paláce Retro do Modřan.\n\nPůvodním investorem Metropol TV byl miliardář Luboš Měkota. Tomu byl obstaven majetek v souvislosti s vyšetřováním kauzy Mostecké uhelné, což přivedlo Metropol TV do finančních potíží. Za rok 2012 hospodařila se ztrátou 131 milionů Kč. V březnu 2013 pak Luboš Měkota náhle zemřel. Insolvenční řízení iniciovala v březnu 2013 společnost Retro Cafe, které údajně Metropol TV dlužila 307 tisíc Kč za nájemné v budově ve Francouzské ulici v Praze a 176 tisíc Kč za služby. Dlužník po zahájení insolvenčního řízení uváděl, že má závazky po splatnosti 85 milionů Kč, nevlastní žádný nemovitý majetek, v účetnictví vedl jen ochranné známky a internetové domény. Za dlužníka v insolvenčním řízení vystupoval jednatel Jan Mrázek, který je zároveň od 3. ledna 2013 jediným členem představenstva společnosti Metropol Production a. s., která vznikla v srpnu 2012 a firmu Metropol TV v březnu 2013 převzala. Od prosince 2012 dlužila firma mzdy zaměstnancům, od začátku února 2013 vysílala televize už jen reprízy ze záznamů sestříhaných několika posledními redaktory, začátkem března jim věřitel v sídle společnosti vypnul elektřinu, vodu i komunikační sítě. Po vypnutí elektřiny v sídle redakce už byla z vysílacího místa umístěného jinde vysílána stále dokola jen záznamová smyčka.\n\nO koupi televizního kanálu se zajímali majitel mediální agentury Médea a televize Barrandov Jaromír Soukup i miliardář Andrej Babiš. Nakonec jej koupilo vydavatelství Mladá fronta a. s. prostřednictvím dceřiné společnosti MF TV s. r. o. Ta dostala v červnu 2013 od Rady pro rozhlasové a televizní vysílání novou licenci pro pozemní vysílání na území Prahy a středních Čech v rozsahu 24 hodin denně na dobu 12 let a obnovila plnohodnotné vysílání. Předsedou představenstva a ředitelem společnosti MF TV s.r.o. je Karel Polcar. V květnu 2014 oznámilo vydavatelství Mladá fronta, že Metropol TV kvůli neuspokojivým finančním výsledkům ukončí vysílání k 30. 6. 2014, po roce provozu.\n\n\n\n"}
{"id": "703048", "url": "https://cs.wikipedia.org/wiki?curid=703048", "title": "DRB řada 52", "text": "DRB řada 52\n\nŘada 52 (na území Československa známá i jako řada 555.0 s přezdívkou \"němka\") je řada normálněrozchodných parních lokomotiv, která byla zkonstruovaná pro Německé dráhy, speciálně pro válečné nasazení. Konstrukčně vycházela z lokomotiv řady 50, avšak byla lehčí, a v mnohém zjednodušená, zejména s ohledem na snížení potřeby barevných kovů. Konstrukce byla přizpůsobena pro nasazení v podmínkách Sovětského svazu (kruté zimy, dlouhé mezistaniční úseky, méně kvalitní tratě oproti evropským zemím). Lokomotivy byly vyráběny v letech 1942 až 1945 v třinácti evropských továrnách na územích okupovaných nacistickým Německem (mj. také v továrně Henschel & Sohn. v Kasselu) a produkce pokračovala i po válce až do počátku 50. let. Vyrobeno bylo přes 6200 kusů, přesný počet není znám.\n\nJiž v prvních letech 2. světové války se začal v Německu projevovat nedostatek surovin. Válečná expanze vyžadovala zajištění železniční dopravy v Německu i na dobytých územích. Lokomotivky však nebyly schopné dodávat požadovaná množství lokomotiv. Naléhavě se proto hledala konstrukce lokomotivy, jejíž výroba by byla méně náročná materiálově i z hlediska pracnosti, a zároveň spolehlivě zajistila i vojenské přepravy na méně kvalitních tratích na dobytých územích, a to i v zimních podmínkách.\n\nBerlínská firma Borsig dokončila 12. 9. 1942 lokomotivu 52.001, s níž vzápětí podnikla (spolu s lokomotivou 50.377, šesti nákladními a dvěma osobními vozy zjednodušené konstrukce) 5 000 km dlouhou jízdu po Evropě, při které navštívili význačné lokomotivky na obsazených územích.\n\nKonstrukce lokomotivy vycházela z osvědčené řady 50, s níž měla shodné rozměry pojezdu. Lokomotiva ř. 50 se skládala z cca 6 000 součástí a její výroba zabrala 20 000 h. Řada 52 obsahovala cca 5 000 součástí, z toho cca 3 000 zjednodušených, a její výroba zabrala asi 15 000 hodin. Přitom se dosáhlo úspory 16 % oceli, 90 % mědi (ve srovnání s lokomotivou s měděným topeništěm) a 92 % cínu. K výrobě vanového tendru postačilo o 23 % méně oceli a jeho pracnost byla ve srovnání s klasickým tendrem poloviční.\n\nRám lokomotivy byl plechový s vypalovanými odlehčovacími otvory bez opracování. Nápravová ložiska neměla stavěcí klíny. Tyče (spojnice, ojnice atd.) byly svařené z výkovků hlav a válcovaných profilů. Přetlakové ventily na válcích byly nahrazeny litinovými destičkami.\n\nKotel s ocelovým topeništěm měl jediný parní dóm a jediný písečník. Byl vynechán předehřívač vody i napájecí čerpadlo, v budce se nacházely dva sací napáječe. Kotel měl jediný stavoznak a dva zkoušecí kohouty. Veškerá zařízení a potrubí byla pečlivě tepelně izolovaná.\n\nBudka lokomotivy byla zcela uzavřená a spojení s tendrem bylo zakryté kruhovým měchem. Čelní okna byla hranatá a boční okno bylo (kromě dveří) pouze jedno na každé straně.\n\nTendr lokomotivy byl většinou vanový typu 2´2´ T 30 nebo 2´2´ T 32. Konstrukce tohoto tendru vychází z kotlového vozu se samonosným kotlem, horní polovina kotle je vynechána a na místo ní je v přední části zabudován zásobník uhlí. Spojení lokomotivy s tendrem bylo provedeno s předpětím, což umožnilo jízdu maximální rychlostí i tendrem napřed. Lokomotivy dostávaly z výroby i v provozu i jiné typy tendrů, typickým pro tuto řadu byl i rámový tendr 4 T 30 z Floridsdorfu.\n\nLokomotiva měla indikovaný výkon 1 620 koní. Na vodorovné trati utáhla vlak o hmotnosti 635 t rychlostí 80 km/h, na stoupání 10 ‰ 565 t rychlostí 40 km/h a na 20 ‰ 475 t rychlostí 25 km/h.\n\nJelikož byly lokomotivy ř. 52 vyráběny v mnoha továrnách, a to včetně těch, které se nacházely na obsazených územích, zůstalo po skončení války na mnoha místech Evropy mnoho nedokončených lokomotiv a jejich dílů. Z těchto zásob byly i po skončení války v různých zemích nadále dokončovány další stroje této řady. Kromě toho mnoho železničních správ v zemích za války obsazených Německem získalo další lokomotivy řady 52 tak, že byly v těchto zemích zanechány, anebo je převzaly v dalších letech jako válečnou kořist.\n\nDeutsche Reichsbahn (Německé říšské dráhy) se bez robustních strojů řady 52 dlouho nedokázaly obejít. Převzaly celkem 1150 strojů této řady a postupně je zdokonalovaly, resp. odstraňovaly některá válkou podmíněná zjednodušení konstrukce. V 50. letech prošlo 69 lokomotiv generální opravou. Při ní byl dosazen nový, svařovaný skříňový kotel a směšovací předehřívač před komín - dýmnice byla o 200 mm prodloužena. Lokomotivy s plechovými rámy obdržely stavěcí klíny, které byly do té doby použité jen u lokomotiv s trámcovými rámy.\n\nNásledně bylo 200 lokomotiv řady 52 zařazeno do rozsáhlého modernizačního programu. Tyto lokomotivy dostaly nové, výkonnější kotle, které byly zaměnitelné s řadou 50.35. Rámy lokomotiv byly těmto kotlům přizpůsobeny, proto byly použity jen lokomotivy s plechovými rámy. Nejnápadnější rozdíly byly ve výrazně vyšším počtu vymývacích otvorů v zadní části kotle, druhý písečník a kvůli rozměrnějšímu kotli i nová čelní stěna budky s oválnými okny. Rekonstruované lokomotivy byly označeny řadou 52.80 a vydržely v provozu až do úplného konce parní trakce v Německé demokratické republice. V 80. letech ještě sloužily v Horní Lužici a poslední provozuschopné lokomotivy používané k předtápění souprav v Berlíně Schöneweide byly vyřazeny v roce 1993.\n\nNěkteré parní lokomotivy DR byly kvůli poválečnému nedostatku černého uhlí vybaveny vytápěním hnědouhelným prachem. Na počátku 50. let bylo takto upraveno v dílnách ve Stendalu i 25 lokomotiv řady 52.\n\nTyto lokomotivy se nápadně odlišovaly od původního provedení dozadu otevřenou budkou strojvedoucího a upraveným vanovým tendrem se zvýšenou vanou a nádrží na uhelný prach usazenou v uhláku. Pro zvýšení akčního rádia a z důvodů omezeného počtu výtopen vybavených zařízením pro zbrojení práškovým uhlím mohly být tendry propojeny s připojeným nádržkového vozem s uhelným prachem. Se zavedením nového značení byla těmto lokomotivám určena zvláštní řada 52.90, přičemž první číslice původního čtyřmístného pořadového čísla byla nahrazena devítkou.\n\nPoslední zachovaný stroj této řady – 52 9900-3 (ex 52 4900) vlastní Dopravní muzeum v Drážďanech a je v neprovozním stavu zapůjčen muzeu DB v Halle, kde o něj pečují dobrovolníci.\n\nDeutsche Bundesbahn převzaly téměř 700 lokomotiv řady 52. Jelikož ale po roce 1945 převzaly i většinu moderních lokomotiv přesunutých do východního Německa, mohly se brzy válečných lokomotiv vzdát. Poslední lokomotiva řady 52 z poválečné produkce zde byla vyřazena již v říjnu 1962.\n\nJelikož při přechodu na nový systém značení lokomotiv byly již prakticky všechny lokomotivy řady 52 vyřazené, rozhodly se DB přečíslovat řadu 50 na řady 050 – 053 tak, že původní první číslice čtyřmístného inventárního čísla se stala poslední číslicí řadového označení. Tak vznikla i řada 052, kterou byly označeny lokomotivy původních čísel 50 2000 – 50 2999 (resp. ty z nich, které se dočkaly přečíslování), nikoli lokomotivy původní řady 52. K omylům v identifikaci přispívá i skutečnost, že DB dosazovaly jako náhradu za kotle lokomotiv řady 50 postižené stárnutím materiálu nevyužité kotle vyřazených lokomotiv řady 52.\n\nPři sjednocení číslování lokomotiv DR a DB začátkem 90. let byly lokomotivy řad 52.1 a 52.80 DR, které nebyly muzejní, označeny také řadou 052\n\nLokomotivy, které po válce zůstaly v Belgii, byly označeny řadou 26. Jednalo se o lokomotivy, které začaly být vyráběny v Belgii teprve v roce 1945 a které byly dodány až po válce. Celkem se jednalo o 100 lokomotiv – 26.001 až 26.100, z nichž dest převzaly v roce 1946 CFL. Dále zařadily SNCB do svého parku i tři lokomotivy s kondenzačními tendry jako řadu 27. Tyto lokomotivy byly v roce 1950 vráceny DB, poslední lokomotiva řady 26 dojezdila v Belgii v roce 1963.\n\nLucemburské železnice označily lokomotivy z Belgie řadou 56 a k nim koupily dalších deset lokomotiv téhož typu vyrobených francouzskou lokomotivkou Graffenstaden. Nejpozději v roce 1965 dojezdila v Lucembursku poslední lokomotiva této řady.\nV Rakousku se po skončení války nacházelo přes 700 lokomotiv řady 52. Poté, co byly mnohé z nich zrušeny, vráceny, vyměněny a zabaveny, zůstalo jich 307 Rakouským spolkovým drahám. Rakouským lokomotivám zůstala původní řada 52 i původní inventární čísla, pouze 37 lokomotiv s trámcovými rámy bylo přeznačeno na řadu 152. Jednalo se o zdaleka nejrozšířenější typ parní lokomotivy v poválečném Rakousku a sloužily nejen v nákladní, ale i v osobní dopravě v čele všech druhů vlaků, včetně mezinárodních rychlíků.\n\nRakouské dráhy prováděly na mnoha těchto lokomotivách výrazné rekonstrukce – asi polovina z nich dostala dyšnu Giesl, třetina kabinový tendr (ve vlaku nemusel být řazen služební vůz), čtyřicet strojů bylo vybaveno Heinlovým směšovacím předehřívačem napájecí vody.\n\nPravidelný provoz lokomotiv této řady, které byly zároveň posledními normálněrozchodnými parními lokomotivami v pravidelném provozu v Rakousku (s výjimkou erzberské ozubnicové dráhy), byl u ÖBB ukončen na přelomu let 1976/77 a o něco později i u ROeEE (GySEV) a GKB. Několik lokomotiv se zachovalo jako muzejní a několik dalších lokomotiv, původně provozovaných DR nebo JŽ bylo do Rakouska dovezeno.\n\nSNCF označily svých 42 lokomotiv tohoto typu jako řadu 150 Y. Lokomotivy 1 - 17 byly postaveny až po válce v lokomotivce v Graffenstadenu, ostatní nesly původní německá inventární čísla. Poslední čtyři byly vyřazeny 7. dubna 1957.\n\nV současné době se na území Francie nachází 5 lokomotiv řady 52, které jsou většinou využívány pro vozbu nostalgických vlaků.\nNorské dráhy převzaly celkem 74 lokomotiv řady 52, které se po skončení války nacházely na území Norska, a označily je řadou 63, přičemž lokomotivám zůstala původní inventární čísla. Šest z nich bylo rekonstruováno na olejové topení. Poslední lokomotivy této řady byly vyřazeny v roce 1970 při ukončení parního provozu v důsledku postupující elektrizace. Lokomotiva 2770 zůstala zachována.\nLokomotivy řady 52 se začaly v Sovětském svazu objevovat již od roku 1943 tak, jak je na zpátky dobytých územích zanechávala německá armáda. Po válce získal Sovětský svaz další lokomotivy, jako válečnou trofej, takže jejich celkový počet dosáhl cca 2200 kusů, z toho asi 2000 provozuschopných. Lokomotivy byly označeny řadou ТЭ – trofejní, svými charakteristikami odpovídající řadě Э. Většina z nich byla přerozchodována na 1524 mm, zbytek zůstal pro obsluhu normálněrozchodných kolejí v pohraničních stanicích, zejména v Kaliningradské oblasti. Po válce bylo ještě dalších 36 strojů této řady postaveno z dílů zničených lokomotiv v ivano-frankovských železničních dílnách. Tyto stroje dostaly inventární čísla od 8001 výše.\n\nLokomotivy ТЭ sloužily u SŽD až do poloviny 70. let. V 60. letech jich bylo asi 700 předáno železnicím evropských socialistických zemí. V 70. letech byla velká část vyřazených lokomotiv předána průmyslovým podnikům. Lokomotivy ТЭ byly v provozu u personálu oblíbené, ale jako velký nedostatek byl pociťován nízký výkon při topení domácím, málo výhřevným uhlím. Lokomotivy měly přezdívku \"teška\" nebo \"frau\" (německy paní).\n\nV Rusku a zemích bývalého Sovětského svazu je zachováno celkem asi 200 strojů, většinou zakonzervovaných, z nich asi 15 provozních.\n\nLokomotivám určeným pro provoz na rozchodu 1524 mm byl rozchod změněn jednoduchým způsobem. Hvězdice kol byly přelisovány na nápravách tak, že nebyly dotlačeny až do koncové polohy a obruče byly nasazeny v posunuté poloze. Kromě toho musely být podloženy bloky válců a upraveny závěsy rozvodu a brzda.\n\nLokomotivám byla dosazena samočinná spřáhla typu SA-3. Tato úprava nebyla u vanových tendrů jednoduchá (tendry neměly rám), proto SŽD dávaly přednost rámovým tendrům. Dále lokomotivy dostávaly velká dýmniční vrata s vestavěnými malými vrátky, velké reflektory, kompresory sovětského typu a turbodynama pro osvětlení vozů. V 60. letech byla část lokomotiv upravena na mazutové topení.\n\nV Polsku zůstalo po válce asi 1 200 těchto lokomotiv. Dalších 200 jich bylo zakoupeno v Sovětském svazu. PKP je označily řadou Ty2. Lokomotivy tohoto typu postavené v polských lokomotivkách po skončení války nesly řadu Ty42. V současné době jsou v Polsku zachované dvě provozuschopné lokomotivy této řady – Ty2-911 a Ty2-953. Obě se nacházejí v železničním skanzenu v Chabówce .\nNasazení řady 52 na území Československa se datuje od 1.1. 1943 kdy si ČMD pronajaly stroje 52.7475 a 52.7494. Dalších 15 strojů bylo pronajato od 16.10. 1944, Slovenské železnice měly pronajato celkem 29 lokomotiv této řady.\n\nPo skončení války se v Československu nacházelo 185 lokomotiv řady 52. ČSD je označily řadou 555.0 a jejich tendry řadou 932.1 a po úpravě vodních přepadů je přeznačily na řadu 930.2. Ve srovnání s předválečnou řadou 534.0 měly vyšší výkon i lepší jízdní vlastnosti, na druhou stranu trpěly stárnutím materiálu kotle i tendru.\n\nDevět lokomotiv bylo v letech 1947-50 přerozchodováno pro použití na širokorozchodné trati v Čierne nad Tisou, tyto stroje dostaly nová čísla 555.0601 – 555.0609. V letech 1962-64 byly přerozchodovány zpět na normální rozchod a lokomotivám byla vrácena původní čísla.\n\nV roce 1958 zakoupily ČSD od ministerstva národní obrany bývalou opancéřovanou lokomotivu 559.0701 s kondenzačním tendrem. Lokomotiva byla přeznačena na 555.0177 a spřažena s klasickým tendrem. Při první dílenské opravě ji pak byl odstraněn i ventilátor v dýmnici a nahrazen dyšnou.\n\nV roce 1959 v rámci výpomoci bratrským zemím prodaly ČSD 22 lokomotiv řady 555.0 bulharským drahám a dvě další o rok později uhelným dolům v jugoslávské Tuzle (dnes Bosna a Hercegovina). Lokomotiva 555.0153 se po letech vrátila do Čech a dnes je provozuschopným zástupcem této řady.\n\nPočátkem 60. let nastal nedostatek lokomotiv. ČSD proto využily v letech 1962-63 možnosti nakoupit 100 lokomotiv ТЭ ze strategických rezerv Sovětského svazu. Lokomotivy dostaly čísla 555.0201 – 555.0300 a po krátkém období provozu byly téměř všechny postupně přestavěny na mazutové vytápění.\n\nPoslední uhelná 555.0259 byla zrušena 15.5.1973 v České Lípě.\n\nLokomotivu 555.0186, která jezdila v Jugoslávii, vlastní Klub přátel kolejových vozidel Brno a shání peníze na její opravu.\n\nVýhodná cena ropných produktů v 60. letech a dobré zkušenosti s mazutovým topením u SŽD vedly k rozhodnutí o přestavbě lokomotiv řady 555.0 na vytápění mazutem. První přestavba se uskutečnila u lokomotivy 555.0274 ve spolupráci se Slovnaftem v RD Bratislava. Tato lokomotiva byla předána do zkušebního provozu 25. září 1963 a ještě do konce roku se v PLD Most a v ŽOS Nymburk přestavělo dalších 29 lokomotiv. Lokomotivy dostaly novou řadu 555.3, ale zůstala jim zachována původní inventární čísla. Další rekonstrukce byly prováděny na Ukrajině v depu Kovel a v dílnách v Ivano-Frankovsku. Celkem 199 lokomotiv bylo takto rekonstruováno do konce roku 1964.\n\nLokomotivy nebyly v provozu dlouho, poslední byla vyřazena v roce 1972 ve Zdicích. K brzkému vyřazení přispěl nejen růst cen ropy, ale i tři výbuchy kotlů s tragickými následky. Na Slovensku je zachovaná provozuschopná lokomotiva 555.3008.\n\nV roce 1963 využily, podobně jako ČSD, i MÁV možnosti získání lokomotiv ТЭ ze Sovětského svazu a pořídily 100 těchto lokomotiv. Z nich u 94 byl změněn rozchod na normální a šest zůstalo v přechodové stanici Zahony. Lokomotivy byly označeny řadou 520, širokorozchodné obdržely čísla 520 5001 – 520 5006. Lokomotivám zůstala ruská dýmniční vrata. Stroje 520.018, 020, 050, 079, 083 a 094 byly bezprostředně předány GySEV. Lokomotiva 520.034 je zachována v železničním muzeu v Budapešti.\nDo Rumunska se dostala řada 52 v počtu 100 ks v období březen – říjen 1943. Lokomotivy pocházely celkem z pěti továren a byla jim přidělena řada 150.1000. Jednotlivé firmy se podílely na dodávce takto:\nPrvních třicet strojů bylo dodáno s klasickými čtyřnápravovými podvozkovými tendry typu 2´2´T26, zbylé stroje s vanovými tendry typu 2´2´T32. Lokomotivy od firmy Schwartzkopff měly kotle svařované, ostatní měly kotle nýtované.\nPři prvních dílenských opravách byly lokomotivy upravovány, např. byly dosazeny injektory Friedmann LF X na výfukovou páru. Do roku 1953 byly všechny osazeny přídavným olejovým topením.\nVětšina strojů této řady byla vyřazena až ke konci parního provozu, v letech 1976-79. Několik z nich dosluhovalo ještě v první polovině 80. let na posunu, na lokálních nákladních vlacích i jako zdroje páry. Do roku 1996 byly všechny zlikvidovány.\nV letech 1969-71 bylo deset lokomotiv (1010, 17, 24, 27, 43, 51, 62, 70, 82 a 89) přerozchodováno pro provoz na rumunských širokorozchodných tratích.\n\nSovětský svaz po skončení války věnoval jako válečnou kompenzaci Rumunsku 30 trofejních německých lokomotiv řad 50, 52, 42 a 44. Lokomotivy byly neprovozní a chyběly na nich nebo byly vadné některé důležité díly. Původně byly převezeny z Rakouska do Maďarska a po opravě v dílnách CFR měly být odeslány do Sovětského svazu. Nakonec byly předány CFR, které 23 lokomotiv řad 50 a 52 v letech 1948 – 58 opravily a označily jako 150.1101 – 150.1123, přičemž lokomotivy č. 113 – 116 byly původní řada 50 a zbylých 19 strojů bylo původně řada 52. Lokomotivy ř. 52 byly spojeny s vanovými tendry, s výjimkou 102, která měla rámový tendr.\nPoslední z této skupiny byla vyřazena 150.1123 v roce 1989. Lokomotiva 150.1105 (52.196) zůstává provozuschopná pro vedení nostalgických vlaků, dále jsou zachované 150.1123, 150.1102 a 150.1121. Dále je zachovaná 150.1114, která je ovšem původní řada 50.\nBulharské státní dráhy získaly v poválečném období celkem 275 strojů německé řady 52 a označily je svoji řadou 15. První skupina 85 lokomotiv pocházela ze sovětské válečné kořisti. BDŽ tyto lokomotivy zakoupily v roce 1946 a označily 15.01-15.85. Dalších 20 strojů bylo v roce 1956 zakoupeno od DR. Lokomotivy 15.106-125 zakoupily BDŽ od ČSD v roce 1958. V následujícím roce byly od DR pronajaty stroje označené 15.126-135, které byly nakonec v roce 1961 odkoupeny. Poslední skupina strojů 15.136-275 byla v letech 1961-64 pořízena ze Sovětského svazu.\nDo zemí poválečné Jugoslávie se dostaly lokomotivy řady 52 již během války. Patnáct strojů bylo dodáno přímo z výroby srbským železnicím (SDŽ), které je označily řadou 33. Dalších 24 lokomotiv bylo taktéž z výroby dodáno chorvatským drahám, které je označily řadou 30. Po válce zůstalo slovinským lokomotivám označení 33-001 - 33-015 a chorvatské stroje obdržely čísla 33-016 - 33-040, přičemž lokomotiva 33-040 nebyla patrně vůbec vyrobená. Dalších 137 strojů DR řady 52 (33-041 - 33-177) získala Jugoslávie jako válečnou náhradu v roce 1945. V letech 1947-48 dodal Jugoslávii Sovětský svaz celkem 50 svých trofejních lokomotiv (33-180 - 33-229). V roce 1952 rozšířilo řadu 33 dalších 35 lokomotiv, tentokrát ze Spolkové republiky Německo (33-231 - 33-265). V letech 1962 a 1964 byl naposledy rozšířen park lokomotiv řady 33, tentokrát opět dodávkou lokomotiv ze Sovětského svazu (55, resp. 21 lokomotiv označených 33-266 - 33-320 a 33-321 - 33-341). Lokomotivy řady 33 byly vyřazeny z provozu v polovině 80. let.\n\nKromě jugoslávských státních drah byly lokomotivy řady 52 dodány i uhelným dolům v Krece, a to dvě v roce 1960 z Československa (33-501 a 33-502) a tři v roce 1964 ze Sovětského svazu (33-503 - 33-505). Lokomotivy řady 33 jsou dosud v Krece využívány v pravidelném provozu - jde o stroje inv. čísel 503, 504, 64, 216, 236 a 248.\n\nLokomotivy 33-178, 179 a 230 jsou původem řada 50 DR.\nNa počátku druhé světové války nastal v Turecku nedostatek lokomotiv, protože objednávky lokomotiv nemohly být uspokojeny. V této situaci nabídlo neutrálnímu Turecku pomoc Německo, aby tak utužilo dobré vztahy mezi oběma zeměmi. Lokomotivy řady 52 byly Turecku dodány ve dvou sériích:\n\nTCDD přidělily lokomotivám čísla 56501 - 56553. Lokomotivy byly dodány s vanovými i rámovými tendry. Na rozdíl od většiny ostatních lokomotiv řady 52 byly z výroby vybavené sněhovými pluhy. V provozu se pak postupně odstraňovaly některá opatření pro provoz ve velkých mrazech, jako např. kryty kompresorů, injektorů a potrubí, přemísťovala se turbodynama ze skříňového kotle na dýmnici a dýmnice dostaly vrata s centrálním uzávěrem.\n\nLokomotivy byly nasazovány na všechny druhy výkonů, zvláště na starých tratích s lehčím svrškem v okolí Izmiru, Afyonu a v evropské části. Poslední byly vyřazené z pravidelného provozu v 80. letech 20. století.\n\n\n"}
{"id": "703052", "url": "https://cs.wikipedia.org/wiki?curid=703052", "title": "DR řada 52.80", "text": "DR řada 52.80\n\nLokomotivní řada 52.80 DR vznikla zásadní rekonstrukcí válečné lokomotivní řady 52 DRB. Tyto rekonstrukce prováděly v letech 1960–1967 východoněmecké železniční opravny Raw Stendal.\n\nJiž od roku 1959 probíhaly v Raw Stendal generální opravy válečných lokomotiv ř. 52, při kterých byly odstraňovány různé zjednodušené a slabě dimenzované součásti používané ve válečné produkci a nahrazovány silně opotřebené celky. Většinou byl vyměňován i skříňový kotel a podvozky a lokomotivy dostávaly směšovací předehřívače vody.\n\nNa počátku jara 1960 byl program generálních oprav utlumen a přešlo se na rekonstrukce lokomotiv této řady. Důvody byly ekonomické – po válce neměla NDR dostatečné zdroje černého uhlí, v lokomotivách se topilo hnědým, které mělo nižší výhřevnost a výhřevná plocha kotle proto byla nedostatečná. Navíc kotle byly vyrobeny z oceli St 47 K, která projevovala známky stárnutím a v kotlích vznikaly trhliny, takže je nebylo možné dále provozovat. Proto bylo navrženo lokomotivy zrekonstruovat s použitím kotlů typu 50E se spalovací komorou, které byly původně zkonstruované pro lokomotivy řady 50 (po rekonstrukci řada 50.35).\n\nPro rekonstrukci byly vybírány lokomotivy s plechovým rámem. Veškeré úpravy pro uložení nového kotle byly prováděny pouze na rámu lokomotivy, takže kotle byly i mezi řadami volně zaměnitelné. Dalšími typickými znaky rekonstruovaných lokomotiv byly nové, svařované válce, směšovací předehřívač vody typu IfS (\"Institut für Schienenfahrzeuge Berlin-Adlershof – Ústav pro kolejová vozidla v Berlíně - Adlershofu\") a nová přední stěna budky s oválnými okny. Plánovaná kompletní výměna budky a spřáhla mezi lokomotivou a tendrem nebyla z kapacitních důvodů provedena. Opotřebovaný vanový tendr 2'2'T30 byl zpravidla opatřen novou vanou.\n\nDále byly dosazeny stavěcí klíny nápravových ložisek a byl renovován Krauss-Helmholtzův podvozek. Šoupátka zůstala původní s vyrovnávači tlaku Winterthur , což mělo za následek vyšší jízdní odpor při jízdě výběhem. Teprve v 80. letech byly na některé lokomotivy dosazovány šoupátka Trofimov a přetlakové ventily na válce, což výrazně snížilo jízdní odpor při jízdě výběhem a tím i spotřebu provozních hmot.\n\nNa některých lokomotivách byla použita dyšna Giesl, ale z licenčních důvodů se při nadměrném opotřebení nebo poruše tyto dyšny odstraňovaly a nahrazovaly původním provedením.\n\nZ 200 rekonstruovaných lokomotiv se zachovala poměrně velká část, z toho deset bylo v srpnu 2007 provozních.\n\n\"52 8055\" byla v roce 1998 ve švýcarské Dampflokomotiv- und Maschinenfabrik DLM AG, Winterthur, znovu rekonstruována s uplatněním nejnovějších poznatků vědy a techniky v oboru parních strojů a od té doby je v provozu.\n\n\n"}
{"id": "703062", "url": "https://cs.wikipedia.org/wiki?curid=703062", "title": "From the Inside", "text": "From the Inside\n\nFrom the Inside je koncepční album a rocková opera amerického hard rockového zpěváka Alice Coopera, poprvé vydané v roce 1978. Album bylo inspirováno pobytem Coopera v sanatoriu v New Yorku kvůli jeho alkoholismu. Všechny postavy, které jsou v písních zmíněny jsou založeny na skutečných osobě, které v sanatoriu skutečně potkal. Na albu se podíleli i tři dřívější spolupracovníci Eltona Johna: textař Bernie Taupin, kytarista Davey Johnstone a baskytarista Dee Murray.\n\n"}
{"id": "703064", "url": "https://cs.wikipedia.org/wiki?curid=703064", "title": "Divočina plukovníka Boba", "text": "Divočina plukovníka Boba\n\nDivočina plukovníka Boba je 48,4 km² rozlehlé chráněné území v jihozápadním rohu Olympijského národního lesa v americkém státě Washington. Své jméno nese po řečníkovi z devatenáctého století Robertu Greenovi Ingersollovi a nachází se asi 25 kilometrů východně od Quinaultského jezera. Zatímco nadmořská výška se zde v různých částech velice liší, druhou nejvyšší horou je Hora plukovníka Boba s 1 371 metry nad mořem. Divočinu pokrývá deštný prales mírného pásma, jehož roční úhrn srážek dosahuje 3 810 milimetrů.\n"}
{"id": "703065", "url": "https://cs.wikipedia.org/wiki?curid=703065", "title": "Vonodřev", "text": "Vonodřev\n\nVonodřev (\"Myroxylon\") je rod dvou druhů stromů z čeledi bobovitých, pocházejících z tropické Střední a Jižní Ameriky. Vonodřevy jsou stálezelené stromy se zpeřenými listy a bílými květy s velkou pavézou. Jsou známy jako zdroj vonného peruánského balzámu, používaného zejména v potravinářství a medicíně. Dřevo je tvrdé a olejnaté a má spíše lokální využití.\n\nVonodřevy jsou stálezelené tropické stromy dorůstající výšky až 40 metrů. Listy jsou lichozpeřené, střídavé, opadavé, složené ze 3 až 15 lístků. Lístky jsou tenké, střídavé, kopinaté až oválné, na vrcholu špičaté až zašpičatělé, se zvlněným okrajem a průsvitnými žláznatými tečkami na ploše čepele. Palisty jsou prchavé nebo chybějí. Květy jsou bílé, středně velké, oboupohlavné, dvoustranně souměrné, ve vrcholových nebo úžlabních hroznech. Kalich je kuželovitě zvonkovitý, s 5 nepravidelnými laloky. Pavéza je relativně velká, široce okrouhlá a nehetnatá, zbývající 4 korunní lístky jsou drobné, úzké, lžicovitého tvaru. Tyčinek je 10, jsou volné, s dlouhými nitkami a opadávají spolu s korunou. Semeník je stopkatý, se 2 vajíčky a krátkou čnělkou zakončenou drobnou bliznou. Plody jsou nepukavé, zploštělé, asi 7 až 11 cm dlouhé, nápadně křídlaté (typu samara) a obsahují ve vrcholové části jediné ledvinovité semeno.\n\nRod vonodřev zahrnuje dva druhy, vyskytující se v tropické Americe. Vonodřev balzámový (\"Myroxylon balsamum\") je rozšířen od Mexika po Peru a Bolívii, vonodřev peruánský (\"Myroxylon peruiferum\") od Kolumbie po Brazílii a severní Argentinu. Vonodřev balzámový je pěstován i v jiných oblastech tropů a místně zplaňuje.\n\nDruhy rodu \"Myroxylon\" jsou značně variabilní a bylo popsáno mnoho nových druhů. Počet druhů uváděných u tohoto rodu se může různit podle toho, které taxony jsou chápány jako samostatné druhy. Současná botanika většinou akceptuje pouze 2 druhy, v některých zdrojích jsou uváděny 4 nebo dokonce 6.\n\nPeruánský balzám z vonodřevu balzámového obsahuje asi 53 až 66% bezbarvé, olejovité, aromatické kapaliny a asi 28% tmavé pryskyřice. Mezi hlavní vonné látky náleží kumarin, vanilin, kyselina skořicová a kyselina benzoová.\n\nVonodřev balzámový je pěstován v klimaticky příhodných tropických oblastech po celém světě. V některých místech bylo zaznamenáno jeho zplaňování a invasivní šíření. Na Srí Lance se přemnožil na několika hektarech v rezervaci Udawatta Kele v centrální části ostrova a rychle se šíří do okolí.\nSemena stromu klíčí ve vysokém počtu a tolerují mnohem více stínu než původní druhy, takže hustý porost mladých stromů se objevuje i tam, kde jiná vegetace neroste. Dochází tím k vážnému narušení ekologické rovnováhy. Vonodřevy byly vysazeny i v Indonésii a na řadě tichomořských ostrovů (například na Fidži) a představují zde potenciální ekologickou hrozbu.\n\n\nVonodřev balzámový (\"Myroxylon balsamum\") je v tropické Americe již stovky let pěstován jako zdroj kadidla a také jako léčivá rostlina. V dnešní době slouží zejména při výrobě parfémů.\nNasládlá vůně, připomínající vanilku a zelené olivy, je důvodem, že se balzám z vonodřevu používá při výrobě parfémů. Peruánský balzám se používá pro ovoňování a ochucování mnoha výrobků, může však způsobovat alergické reakce.\n\nDřevo vonodřevu je oranžově hnědé s temně červeným jádrem, tvrdé. Obsahuje přírodní oleje, které mu zajišťují vynikající odolnost proti hnilobě a dodávají příjemnou vůni. Současně však toto dřevo odolává i proti ošetření konzervanty. Hustota dřeva je 900 až 1100 kg/m. Co se týká zpracování tohoto dřeva, je poněkud obtížnější a způsobuje otupování nástrojů, lze však dosáhnout vysokého přirozeného lesku. Je využíváno spíše místně a na světových trzích se objevuje zřídka.\n\nJako \"peruánský balzám\" je označována aromatická pryskyřice ze stromu \"Myroxylon balsamum pereirae\" (vonodřev balzámový Pereirův), rostoucího ve Střední Americe. Zavádějící označení balzámu jako peruánský má historické kořeny, původně byl totiž vyráběn a posílán do Evropy z přístavů v Callao a Limě v Peru, přestože z této oblasti strom nepochází. Místní používání peruánského balzámu vedlo k jeho vývozu do Evropy již v 17. století, kdy byl poprvé zdokumentován v německém lékopisu. Dnes je největším vývozcem peruánského balzámu Salvador, kde se balzám ze stromů extrahuje čistě rukodělným procesem.\n\nPeruánský balzám se používá v medicíně, farmacii, potravinářství a parfumerii. Používal se k potlačení kašle, léčbě alveolární osteitidy a v čípcích na hemoroidy. Údajně je schopen inhibovat \"Mycobacterium tuberculosis\" a také \"Helicobacter pylori\" (původce vředové choroby). Používal se proto povrchově k léčbě ran a vředů, jako antiseptikum a také pro uvolnění análního svalstva. Bývá obsažen v mastech proti plenkové dermatitidě, ve vlasových tonikách, přípravcích proti lupům, sprejích pro ženskou hygienu a jako přírodní vůně v mýdlech, čisticích prostředcích, krémech, emulzích a parfémech.\n\n"}
{"id": "703071", "url": "https://cs.wikipedia.org/wiki?curid=703071", "title": "Maksims Uvarenko", "text": "Maksims Uvarenko\n\nMaksims Uvarenko (* 17. ledna 1987) je lotyšský fotbalový brankář a bývalý mládežnický reprezentant, působící v lotyšském klubu FK Ventspils.\n\nMaksims začínal s fotbal v Lotyšsku v týmu FK Ventspils. V roce 2006 podepsal smlouvu se Slovanem Liberec a o rok později si odbyl debut v jeho dresu. V roce 2008 byl povolán do kádru reprezentace Lotyšska U21. Sezonu 2008/09 strávil na hostování ve Vítkovicích. V roce 2010 přestoupil do druholigové Jihlavy, odkud v roce 2012 zamířil zpět do FK Ventspils. V lednu 2015 změnil působiště znovu, když přestoupil do bulharského týmu PFK CSKA Sofia.\n\n\n"}
{"id": "703076", "url": "https://cs.wikipedia.org/wiki?curid=703076", "title": "Mario Götze", "text": "Mario Götze\n\nMario Götze (* 3. června 1992, Memmingen, Německo) je německý profesionální fotbalista hrající v německé Bundeslize za klub Borussia Dortmund. Hraje na postu ofenzivní záložníka, ale je též schopen nastoupit na pravém křídle. Na tento post jej zařadil trenér Dortmundu Jürgen Klopp, protože ve středu pole upřednostňoval japonského ofenzivního záložníka Šindži Kagawu. Götze je považován za velký talent světového fotbalu s potenciálem špičkového hráče, vyniká rychlostí, technikou a kvalitními kličkami, je kreativní a má schopnosti tvořit hru.\n\nV roce 2011 získal ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig. V roce 2014 se stal s německou reprezentací mistrem světa. Právě v tomto roce dal jako jediný fotbalista gól ve finále Mistrovství světa. Tehdy Německo vyhrálo 1:0\n\nMario Götze je odchovancem mládežnické akademie Borussie Dortmund, přišel do ní ve svých osmi letech. Svůj bundesligový debut zažil 21. listopadu 2009 v bezbrankovém utkání s klubem 1. FSV Mainz 05, když v 88. minutě vystřídal polského reprezentanta Jakuba Błaszczykowského. V zimní přestávce sezóny 2009/10 jej zařadil trenér Jürgen Klopp natrvalo do A-mužstva. Mario svou šanci využil a stal se důležitou součástí týmu, jenž vyhrál titul v sezóně 2010/11. 27. března 2012 podepsal s Borussií nový čtyřletý kontrakt. S klubem slavil na konci sezóny obhajobu bundesligového titulu, Dortmund s 81 body zvítězil v předstihu před druhým Bayernem Mnichov (73 bodů). V tomto ročníku navíc vyhrál i DFB-Pokal, ve finále Borussia zvítězila 5:2 nad Bayernem Mnichov.\n\nMario Götze vstřelil vítězný gól obhájce titulu Dortmundu v zahajovacím utkání německé Bundesligy 2012/13 proti Werderu Brémy, když se prosadil v 81. minutě - pouhé 3 minuty po svém příchodu na hřiště. Stanovil tak konečné skóre 2:1 pro Borussii Dortmund. Dortmundu se však potředí v řadě německý ligový titul vyhrát nepodařilo, získal ho Bayern Mnichov.\n\nV základní skupině D Ligy mistrů 2012/13 („skupina smrti“ - nejtěžší skupina tohoto ročníku LM) 21. listopadu 2012 proti Ajaxu jednou skóroval (výhra 4:1). V odvetném utkání osmifinále 5. března 2013 proti Šachtaru Doněck se gólem podílel na výhře 3:0 a postupu do čtvrtfinále. V prvním zápase Borussie v semifinále 24. dubna 2013 proti Realu Madrid centroval v osmé minutě z levé strany hřiště do pokutového území soupeře, kde míč dopravil do sítě polský reprezentant Robert Lewandowski. Borussia zvítězila rozdílem třídy 4:1 a vytvořila si dobrou pozici do odvety. Ještě před semifinále vyšlo najevo, že Bayern využil výstupní klauzule v jeho smlouvě a pro sezónu 2013/14 jej vykoupí. Samotný Götze toužil hrát pod trenérem Pepem Guardiolou, jenž se od sezóny 2013/14 stal hlavním trenérem Bayernu, přebral mužstvo po Juppu Heynckesovi. 25. května 2013 ve Wembley ve finále Ligy mistrů 2012/13 proti věčnému rivalovi Bayernu Mnichov nenastoupil, Borussia nejprestižnější evropský pohár nezískala, podlehla Bayernu 1:2.\n\nBayern Mnichov využil v letním přestupovém období výstupní klauzule ve výši 37 mil. eur a hráče tak získal do svých řad. Götze debutoval 11. srpna 2013 v přátelském utkání s maďarským týmem Győri ETO FC, kde vstřelil dva góly (při výhře 4:1). V Bundeslize absolvoval premiéru za bavorský klub 24. srpna 2013 proti 1. FC Norimberk (výhra 2:0). 23. října 2013 vstřelil gól v domácím utkání Ligy mistrů 2013/14 Viktorii Plzeň, souboj německého mistra s českým vyzněl jednoznačně pro Bayern 5:0. Trefil se v nastaveném čase, byl to jeho první soutěžní gól za Bayern. S Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0, a v březnu 2014 s předstihem bundesligový titul. V květnu slavil prvenství v DFB-Pokalu. V Lize mistrů 2013/14 skončila pouť Bayernu v semifinále proti Realu Madrid.\n\nDne 21. července 2016 se po 3 letech vrátil zpět do Borussie Dortmund, kde podepsal za nespecifikovanou částku čtyřletou smlouvu do 30. června 2020.\n\nGötze prošel mnohými mládežnickými týmy Německa včetně výběru do 21 let.\n\nS německou mládežnickou reprezentací do 17 let vyhrál domácí Mistrovství Evropy v roce 2009 po finálové výhře 2:1 nad vrstevníky z Nizozemska.\nZúčastnil se Mistrovství světa hráčů do 17 let 2009 v Nigérii, kde mladí Němci vypadli v osmifinále proti Švýcarsku po výsledku 3:4 po prodloužení.\n\nDebut za seniorskou reprezentaci si odbyl 17. listopadu 2010 v zápase Německa se Švédskem. Trenérem Joachimem Löwem byl poslán na hřiště v 78. minutě a vystřídal svého klubového kolegu Kevina Großkreutze. Zápas nakonec skončil bezgólovou remízou. V tomto momentu se stal nejmladším Němcem od dob Uwe Seelera, který kdy nastoupil k mezinárodnímu utkání. Götze a André Schürrle, kteří nastoupili společně do národního týmu jsou prvními německými hráči reprezentace narozenými ve sjednoceném Německu.\n\nDruhý reprezentační zápas absolvoval Mario Götze 9. února 2011 v domácím přátelském utkání v Berlíně proti Itálii (remíza 1:1), Götze nastoupil do druhého poločasu za stavu 1:0 pro Německo.\n\nPrvní gól v A-mužstvu Německa vstřelil v přátelském utkání 10. srpna 2011 Brazílii, kdy v 60. minutě zvyšoval na průběžných 2:0, Německo svého jihoamerického soupeře porazilo v domácí aréně ve Stuttgartu 3:2. Götze skóroval ve věku 19 let a 68 dní, čímž se stal nejmladším německým střelcem vedle Klause Stürmera, jenž skóroval při svém debutu proti Francii 16. října 1954. V kvalifikaci na MS 2014 nastřílel celkem 4 góly, čímž přispěl k postupu Německa na mundial.\n\nMario Götze se zúčastnil Mistrovství Evropy ve fotbale 2012, kde nastoupil poprvé na hřiště jako střídající hráč v 80. minutě čtvrtfinálového utkání proti Řecku 22. června 2012 za příznivého stavu 4:1 pro Německo (zápas skončil výsledkem 4:2).\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. Proti Ghaně vstřelil první gól zápasu. V osmifinále Němci vyřadili Alžírsko po výsledku 2:1 po prodloužení, ve čtvrtfinále Francii 1:0 a v semifinále porazili Brazílii 7:1, do tohoto zápasu však Mario nezasáhl. S týmem získal zlaté medaile po finálové výhře 1:0 proti Argentině. Mario tento duel rozhodl ve 113. minutě (jako střídající hráč) a stal se německým hrdinou.\n\nBorussia Dortmund\n\n\n\n"}
{"id": "703085", "url": "https://cs.wikipedia.org/wiki?curid=703085", "title": "Silnice II/286", "text": "Silnice II/286\n\nSilnice II/286 spojuje město Jičín s městy Lomnice nad Popelkou a Jilemnice, končí až na úbočí západních Krkonoš na Horních Mísečkách, resp. v horském sedle pod Zlatým návrším.\n\nZatímco v okrese Jičín jde o vcelku nenáročnou komunikaci s minimálním převýšením a spoustou přehledných přímých úseků, na území okresu Semily jde o silnici s množstvím standardních i nečekaných zvratů směrových, výškových i dějových. Nejnižší místo silnice (cca 260 m n. m.) se nalézá v Jičíně pod rybníkem Šibeňák, nejvyšší běžně dostupné místo (cca 990 m n. m.) na Horních Mísečkách a vůbec nejvyšší místo (1410 m n. m.) až na hřebenech Krkonoš. Celková stavební délka je cca 55,3 km, vzhledem k omezení vjezdu vozidel na území KRNAPu je však horská část silnice v délce cca 4,8 km pro běžné motoristy nepřístupná. Volnou trasu cca 50,5 km z Jičína na Mísečky lze při dodržování dopravních předpisů projet autem za 56 minut — poslední (horskou) část ke Zlatému návrší je nutno absolvovat pěšky, na kole nebo autobusem.\n\nV letech 2016-2017 byl opraven úsek od kruhového objezdu v Lipové aleji, přes Valdice, Železnici až na hranici okresu.\n\nSilnice 286 začíná kruhovým objezdem na sjezdu ze silnice I/16 v Robousích na východním předměstí Jičína, v nadmořské výšce zhruba 290 m n. m. Pokračuje po bývalé jičínské výpadovce coby \"Hradecká třída\", skrz průmyslovou a obchodní zónu \"Valdické předměstí\", a za kruhovým objezdem pod rybníkem Šibeňák vstupuje na \"Husovu třídu\". V nejnižším místě silnice překonává přejezd přes železniční trať č. 041 Hradec Králové - Turnov a následuje cca 300 m dlouhý úsek stoupání přímým směrem na další kruhový objezd, ze kterého se silnice II/286 vydává vpravo do obytné čtvrti po \"Vrchlického ulici\" (Husova třída odsud přímo vstupuje do historického centra města a skutečně tudy dříve vedla i výše zmíněná silnice I/16, ale ta již od přelomu 70. a 80. let vede ve zcela nové stopě po jižním obchvatu města a z Husovy třídy je tranzitní doprava vytěsněna). Tato trasa silnice II/286 byla finalizována až rozhodnutím královéhradeckého krajského zastupitelstva v prosinci 2002.\n\nPo zhruba 200 m jízdy silnice II/286 na následující křižovatce zahne vlevo do \"Ulice Svatopluka Čecha\" a po následujících 400 m dospěje k malému pětiramennému kruhovému objezdu u Oblastní nemocnice Jičín, který opouští hned prvním výjezdem.\nZ Jičína vyjíždí silnice severojižním směrem coby \"Revoluční ulice\", po pravé straně se nachází mj. městské aquacentrum nebo hotel reSTART, na levé straně čtyřřadá lipová \"Valdštejnova alej\" z roku 1631. Silnice i alej pokračují rovnoběžně vedle sebe následujících zhruba 1800 m, přičemž skrz alej také vede místní cyklostezka (oprava jejího 1738 m dlouhého a 2 m širokého úseku v roce 2009 vyšla na více než 6 milionů Kč z kapes daňových poplatníků) a cyklisté tak nemusí riskovat život jízdou po silnici. Směrem od Valdic je na začátku silnice umístěna značka \"Zákaz vjezdu jízdních kol\", která cyklistům vjezd přímo zakazuje.\n\nV jičínské místní části \"Sedličky\" alej po cca 1800 m končí u objektu \"Valdštejnské lodžie\" (neboli \"Libosadu\"). Silnice II/286 zde alej poměrně necitlivě křižuje těsně před kamenným obezděním arboreta a vede těsně po jeho severozápadním okraji, čímž vstupuje do centra obce. Po zhruba 300 m končí arboretum a silnice klesá mírným pravotočivým obloukem k druhému přejezdu přes železniční trať č. 041 Hradec Králové - Turnov, tento úsek silnice se v roce 2009 dočkal i výstavby chodníku.\n\nŽelezniční přejezd se závorami býval dvojkolejný, při rekonstrukci na přelomu dubna a května 2009 byla tato výhybna zrušena a silnice II/286 po čtyři dny zcela neprůjezdná. Přilehlá nevábná plocha z betonových panelů, dříve používaná např. pro skládku dřeva, se má stát parkovištěm pro návštěvníky kulturních akcí v Libosadu.\n\nObec Valdice bezprostředně navazuje na Sedličky a silnice II/286 skrz ni projíždí coby \"Jičínská ulice\". Hned za železničním přejezdem odbočuje vpravo silnice III/2861 do Studeňan, krátce před výjezdem z obce je pak na pravé straně odbočka do věznice Valdice neboli tzv. \"Kartouzy\". Následuje delší rovný úsek až k osadě Těšín.\n\nOsada Těšín je součástí bývalého lázeňského městečka Železnice. Těsně před osadou odbočuje vpravo silnice III/2864 na Dřevěnice, za Těšínem silnice II/286 prudce klesá v mírném levotočivém oblouku. Zatáčka kdysi bývala delší, opásávala svah kopce Železný (369 m n. m.) v úhlu téměř 180° a coby \"Husova ulice\" vstupovala do městečka Železnice, ale kolem roku 1953 byla přestavěna na mírný oblouk a narovnána — z původní stopy se tak stala silnice třetí třídy, která dnes coby silnice III/2867 míří k obci Podůlší a napojuje se na nedalekou silnici I/35.\n\nProtože nový úsek silnice přechází přes říčku Ploužnici, musel být uprostřed údolí postaven větší propustek a patrně vlivem malého zhutnění náspu se zde časem v celé šíři vozovky vytvořil příčný hrb, který byl typickým znakem této silnice po celá 80. a 90. léta XX. století — byl odstraněn až při generální opravě tohoto úseku po roce 2000.\nNová stopa II/286 se tedy vyhýbá spletité trase přes historické centrum a vstupuje do města ve stoupání ulice \"U Školy\". Na pravé straně se nachází nejprve odbočka na městské koupaliště — to je již cca 20 let mimo provoz a přilehlý motel Achát byl stržen v létě 2011 , poté silnice mine školní areál (kvůli němuž je zde snížena rychlost až na 30 km/h), budovu městského kina a před vrcholem stoupání je možno odbočit vlevo do \"Havlíčkovy ulice\", kudy dříve silnice II/286 přicházela starou stopou z náměstí (v současnosti zde vede III/2869 do Doubravic). Následuje mírný pravotočivý oblouk okolo dnes již jen chátrajících lázní a od vrcholu stoupání pokračuje silnice II/286 ulicí \"Tyršovou\".\n\nKrátce poté silnice II/286 vychází z města dlouhým rovným úsekem v nadmořské výšce cca 330 m a následně opouští i území okresu Jičín.\n\nV souvislosti s přípravou nové čtyřproudé trasy silnice I/35 jako severovýchodního obchvatu Jičína byla naplánována i komplexní přeložka celé trasy silnice II/286 prakticky mimo zastavěné území Jičína, Valdic i Železnice. Všem třem se měla nová trasa vyhýbat, ale její technické provedení bylo zdrojem občanského odporu a petiční akce proti projektu \n\nV roce 2018 bylo rozhodnuto, že stavba začne 8. října téhož roku. Nová trasa má začínat na okružní křižovatce, která bude vybudována u vjezdu do obce Robousy. Trasa povede kolem jičínského Libosadu, po mostě překoná silnici III/2861. Poté povede okolo valdické věznice a za Valdicemi se napojí na nový kruhový objezd. Úsek bude opatřen protihlukovou stěnou.\n\nPrvní obcí na území okresu Semily je Bradlecká Lhota a vůbec prvním objektem je na levé straně obecní hřbitov.\n\nSilnice 286 třemi mírnými zatáčkami klesne až k toku Ploužnického potoka, který uprostřed obce překročí a poté, co vlevo odbočí silnice III/28610 do Kyjů, následuje tříkilometrové, kvůli množství zatáček a oboustrannému lesnímu porostu poměrně nepřehledné stoupání lesem až do sedla nad osadou Ploužnice. Tento tříkilometrový úsek silnice byl důkladně rekonstruován v dubnu až listopadu 2009, dodavatelem byla liberecká společnost Baltom s.r.o a objem investice činil 19,26 mil. Kč.\n\nÚsek přes Ploužnici se řadí do zmíněných nečekaných zvratů: krátce před vrcholem kopce tvoří silnice 286 nejprve prudkou pravotočivou zatáčku o téměř 180°, vystřídanou neméně prudkou zpětnou levotočivou pravoúhlou zatáčkou. Z té navíc vybíhá vpravo odbočka silnice III/28611 na Novou Paku o k dovršení všeho několik desítek metrů za touto zatáčkou následuje křížení s železniční tratí č. 064 Mladá Boleslav - Stará Paka. Krátce za tímto přejezdem se vlevo odděluje slepá silnice III/28612 do osady Chlum a na kopec Tábor se známou Tichánkovou rozhlednou. Silnice 286 zde opisuje temeno kopce a poté začíná klesat.\n\nZa dvojitou zatáčkou (nyní pozvolnou, dříve poměrně ostře řezanou) se nachází druhé křížení této silnice s železniční tratí č. 064 a pak už mírným obloukem v poměrně strmém klesání vstupuje do města Lomnice nad Popelkou coby \"Jičínská ulice\". V nejnižším místě se nachází most přes řeku Popelku, odbočka vpravo na silnici II/290 do Nové Paky a podjezdem pod dříve uvedenou železniční tratí č. 064 vstupuje silnice 286 do centra města, tentokrát s názvem \"Palackého ulice\" a ve stálém mírném stoupání. Po levé straně se nachází areál bývalého \"Technolenu\" (nyní \"Mehler Engineering Product\") či odbočka k nádraží, za odbočkou silnice III/2845 na osadu Košov vstupuje silnice 286 na \"Husovo náměstí\" s obrysem přibližně rovnoramenného trojúhelníku.\n\nSilnice zde míjí budovu radnice a krátce za ní se stáčí vpravo do \"ulice plk. Truhláře\", ve které se nachází mj. městský zámek nebo \"Tylovo divadlo\". Za tímto divadlem také odbočuje silnice II/284 na Turnov. Silnice 286 se dvojitou zatáčkou okolo bývalé strojírny Elitex a sokolovny změní na \"Jilemnickou ulici\", dosahuje svého vrcholu poblíž odbočky k městskému hřbitovu a v klesání opouští území města.\n\nKrátce poté silnice opět stoupá do \"Kordova kopce\" s malým letištěm, bezprostředně za ním se prudkou pravotočivou zatáčkou přimkne k lesu a pokračuje dál, uprostřed lesa se pak nalézá vlevo odbočka slepé silnice III/28613 do osady Želechy. Krátce poté silnice vychází z lesa velmi nepříjemnou levotočivou zatáčkou s horizontem uprostřed oblouku, načež následuje kilometrový rovný úsek s odbočkou silnice III/28311 do městysu Libštát. Zhruba do roku 1985 ale tento celek vypadal jinak, zmíněná zatáčka s horizontem obtáčela les mírným klesáním a do uvedené odbočky vcházela jako přímá cesta na Libštát. Narovnáním silnice a přetočením křižovatky došlo ke srovnání geometrického tvaru silnice podle potřeb skutečné dopravní zátěže.\n\nSilnice se poté opět noří do lesa a za pravotočivým obloukem vystoupá na svůj další vrchol. Následuje mírné klesání, odbočka vlevo na skládku komunálního odpadu a pak už silnice klesá velmi prudce do obce Košťálov, klesání je znepříjemněno prudkými nepřehlednými zatáčkami a v samotné obci navíc křížením s železniční tratí 030 Pardubice - Jaroměř - Liberec.\n\nI tento přejezd býval dvojkolejný, protože stanice Košťálov bývala až do roku 1991 důležitou přepravnou pro místní kamenolom a souběžně s hlavní tratí zde vedla i vlečka. Poté, co lom zprivatizovala firma Tarmac, došlo k opuštění železniční dopravy. Nevyužívaná vlečka zchátrala a po rekonstrukci kolejiště v roce 2010 byl přejezd zjednokolejněn.\n\nZa železničním přejezdem silnice dál klesá, následuje nebezpečná křižovatka se silnicí II/283 na Semily (silnice 286 je zde jako vedlejší, ale geometrický tvar křižovatky svádí k opaku) a v následujícím asi čtyřsetmetrovém úseku peáže obě silnice vlásenkami dosahují nejnižšího bodu – mostu přes řeku Olešku (tento starý opukový most se třemi klenbovými poli byl kompletně zrekonstruován a rozšířen železobetonovou deskou okolo roku 2002).\n\nZa mostem peáž končí, silnice 283 odbočuje vpravo na Starou Paku a naše silnice 286 pokračuje Košťálovem k textilce Trevos. Kousek za ní se nalézá jediná čerpací stanice na této trase – byla postavena okolo roku 1992, fungovala nejprve pod názvem TRaST, později ADB, nyní Errol. Dřívější široký sortiment paliva je dnes omezen pouze na benzin N95 a naftu, jiné palivo zde nevedou a LPG je mimo provoz již několik let, jak zjevno ze stavu čerpacího stanoviště. Krátce za touto benzinkou silnice 286 opouští Košťálov v nepřehledné levotočivé zatáčce mezi skálou a právě rekonstruovaným rybníkem.\n\nSilnice 286 se hlubokým údolím podél potoka dostává přes dvě prudší zatáčky do Kundratic, což je místní část dříve zmíněného Košťálova. Skrz Kundratice silnice prochází v celé délce obce stoupáním. Delší rovné úseky svádějí k předjíždění nepovolenou rychlostí, přestože vzápětí přicházejí nepřehledné zatáčky.\n\nNa konci Kundratic je vpravo odbočka silnice III/28614 do Kruhu, kde silnice 286 opouští zastavěné území obce.\n\nZ Kundratic stoupá silnice táhlou levotočivou zatáčkou s horizontem, následně pravotočivě vstupuje do lesa a absolvuje krátký dolík s opětovným vystoupáním na temeno kopce. Vpravo v lese se nachází bývalá mříčenská obecní pískovna a za lesem prameniště obecního vodovodu.\n\nSilnice klesá poměrně strmě dolů i pomocí dvou ostrých zatáček – za temenem kopce levotočivá 100°, po 200 metrech pravotočivá 120°. Rovný úsek nabízí neopakovatelný pohled na Krkonoše, zvlášť po vykácení oboustranné jasanové aleje (k tomu došlo okolo roku 2003). Za druhou zatáčkou se klesání výrazně zmírní a poměrně přehledným úsekem silnice se dostaneme až do obce Mříčná – za povšimnutí stojí na kopci po levé straně stojící kostel. Do obce silnice vstupuje ostrou a nepřehlednou levotočivou zatáčkou kolem místní školy, o pár set metrů dál následuje křižovatka s místní silnicí III/28618 a potom prudké stoupání do Hrubého kopce, znepříjemněné ostrými serpentinami hned za Mříčnou.\n\nSamotný kopec silnice opět překonává přímo po temeni a následuje prudké klesání do města Jilemnice.\n\nJeště před koncem klesání uhýbá silnice doprava (původní stopa pokračovala rovně do centra města, ale v roce 1982 byla přeložena na obchvat), přičemž se v této zatáčce nalézá odbočka vlevo k Masarykově městské nemocnici. Následuje 500 m dlouhý rovný a široký úsek podél zahrádkářské kolonie. Je ukončen vjezdem na křižovatku s ulicí \"V Břízkách\", která vpravo pokračuje coby silnice III/28619 do horní části obce Mříčná a naše silnice II/286 vstupuje v čistě východním směru do města jako \"Žižkova ulice\", kdy v táhlém klesání míjí vlevo městský stadion, autobusové nádraží či budovu pošty, na pravé straně se pak nalézá vilová čtvrť \"Spořilov\", výrazná budova textilní školy a sídlištní parčík.\n\nV nejnižší části Žižkovy ulice je křižovatka s ulicemi \"geologa Pošepného\" (doleva, směr centrum) a \"Roztockou\" (doprava, směr místní část \"Jilem\" a městys Roztoky u Jilemnice). Následuje železobetonový most ze 30. let, kterým silnice poprvé přechází přes potok Jilemku a z nějž ústí na kruhový objezd, na kterém doprava odbočuje ulice \"Nádražní\" se silnicí II/293 do Studence.\n\nPůvodně zde stála prostá čtyřramenná křižovatka, při dostavbě městského průtahu došlo v roce 1994 k její přestavbě na pětiramennou při současném zvýšení nivelety o cca 120 cm (jak vidno při porovnání úrovně staré a nové silnice u prodejny nábytku) a skácení několika vzrostlých stromů pod Nádražní ulicí – pravděpodobně zbytečnému, neboť po přestavbě na kruhový objezd byly na stejném místě vysazeny nové stromy. Vůbec celé okolí křižovatky prošlo v letech 1982 – 1993 velkými demolicemi, počínaje historickou roubenou \"Kuchařovou kovárnou\" a konče hospůdkou \"U Koníčka\".\n\nNepříliš zdůrazňovanou historickou skutečností je to, že původní projekt v srpnu 2005 sice počítal s celkovými náklady 5,5 milionu Kč, ovšem nejnižší nabídka při veřejné zakázce zněla na více než dvojnásobek: 11,3 mil. Kč, které nabídla a.s. STRABAG . Té však nakonec z veřejných financí odplynulo ještě mnohem víc peněz: záhy po slavnostním otevření objezdu v říjnu 2006 totiž byly od kamionů i autobusů vyvráceny obrubníky vnitřního rondelu v takovém rozsahu, že se sem museli vrátit dělníci a rozšířit vozovku o zhruba 1 m široký vnitřní dlážděný prstenec. Byl tak sice odhalen zpackaný projekt (jako by stavitel nepočítal s průjezdy větších vozidel), ale podlimitní veřejnou zakázku na \"dodatečné úpravy\" v hodnotě dalších 2 milionů korun opět vyhrál původní generální dodavatel stavby, čímž rozpočet hravě překonal i původní konkurenční nabídku 12,8 mil. Kč. Tato záležitost pochopitelně není zmíněna na pamětní desce, připomínající, že stavbu firmě STRABAG zaplatila Česká republika, Evropská unie i město Jilemnice…\nTřetí zajímavostí objezdu jsou tři bronzové skulptury uprostřed objezdu. Podle výtvarníka mělo jít o symbolické ztvárnění řek Labe, Jizery a Jizerky – ovšem místní obyvatelé křižovatce okamžitě začali přezdívat \"\"U tří penisů\"\" (lidové označení je ovšem jadrnější), protože dílo opravdu připomíná pohlavní údy (viz foto) a tři řeky lze v těchto sochách „spatřit jen s velkou dávkou fantazie, velkorysosti nebo omamné látky“.\n\nČtvrtou a poslední zajímavostí je stálý dozor webové kamery společnosti \"COMAnet\", sídlící v domě vedle objezdu. Kamera s jednosekundovou obnovou obrazu permanentně snímá rondel a silnici směřující do hor – aktuální pohled je možné spatřit na tomto odkazu.\nSilnice II/286 pokračuje severním směrem jako ulice \"Krkonošská\" po novém městském průtahu z let 1989 – 1991, jemuž padla za oběť rázovitá městská část \"Za vodou\" s mnoha původními stavbami. Silnice kopíruje tok potoka Jilemky, po jejímž pravém břehu probíhá a jíž podruhé přechází po novém železobetonovém mostě těsně před křižovatkou s ulicemi \"Dolení\" (vlevo, jde o původní stopu silnice II/286 přes městské centrum, která byla v roce 1991 zklidněna zjednosměrněním po převedení silnice na nový průtah) a \"Do Žlábku\" (dříve \"Za Lázněmi\", k přejmenování došlo koncem 90. let). Vlevo nad silnicí se nalézá bývalý \"Ústav pro padlé dívky\", dnes \"Satelit Masarykovy městské nemocnice\".\nSilnice přichází na trojramennou křižovatku, vlevo odbočuje \"Valdštejnská ulice\" mířící zpět do centra či do vilové čtvrti \"Kozinec\". Výrazná obloukovitá budova na křižovatce byla dostavěna v roce 1952 pro potřeby tehdejšího \"Okresního úřadu Jilemnice\", sídlila zde i \"Okresní správa silnic\" (pro její potřeby byly postaveny rozměrné garáže za budovou), po zrušení okresu v roce 1960 přešla budova pod správu ČSTV a dodnes je nad vchodem nápis \"Telovýchovná zařízení Krkonoše\". Na pravé straně silnice se nalézá diskont Norma (z jehož parkoviště se někdy obtížně vyjíždí do lomené křižovatky), autoservis nebo významné krkonošské vydavatelství \"Gentiana\". Za ním silnice potřetí a naposled přechází přes potok Jilemku a vzápětí ji kříží železniční trať č. 042 Martinice v Krkonoších - Rokytnice nad Jizerou, čímž se silnice dostává na katastr jilemnické místní části Hrabačov.\n\nPoté silnice stoupá zatáčkou do mírného kopce, který zde byl navršen při rekonstrukci průtahu v roce 1992 (lze to poznat např. podle \"utopení\" přilehlého čp. 762) a po další zatáčce následuje táhlé klesání do \"Hrabačova\" na křižovatku se silnicí I/14. Rozměrný kruhový objezd s neprůhledným středem zde vznikl v roce 2008 a nahradil původní průsečnou křižovatku.\n\nStavba způsobila řadu dopravních komplikací: práce byly plánované na období 17. 3. – 31. 10. 2008, ale na (v současnosti již zrušené) webové kameře společnosti COMAnet, která byla na kruhový objezd namířena, bylo od započetí prací v dubnu až do července vidět nejvýše pět dělníků převážně s ručním nářadím a pouze v jedné směně, teprve koncem léta najela na křižovatku těžká mechanizace a začalo se s nepřetržitými pracemi tak, aby koncem září mohl být hotový objezd předán do užívání – za zjevně zbytečné omezení provozu v předešlých měsících však nebyla k nikomu vyvozena odpovědnost. Původní náklady byly odhadovány na 10 milionů Kč, rozpočet v roce 2005 počítal s investiční náročností 15 milionů Kč, skutečně udávané konečé náklady jsou ovšem 23 milionů Kč. Výsledné předání všech stavebních objektů proběhlo 13. 11. 2008, součástí objezdu jsou i přehledné nasvícené přechody pro chodce.\nNový kruhový objezd znamenal výrazný přínos bezpečnosti – původní rozlehlá křižovatka z roku 1977 totiž byla přehledná až příliš, často navozovala mylný dojem o přednosti v jízdě ve směru od Jilemnice (což vedlo k dopravním nehodám) a způsobovala dopravní komplikace \"\"... při návratových dopravních špičkách během odjezdů návštěvníků z rekreační oblasti Krkonoš\"\". Přesto se zanedlouho po uvedené do provozu stalo, že řidič ignoroval nový tvar křižovatky, ve velké rychlosti čelně havaroval do betonové zdi rondelu a na místě zahynul.\n\nNutno dodat, že nejstarší křižovatka měla tvar zcela jiný a trasa II/286 vedla více vpravo – její část nad objezdem je teď určena pro místní a veřejnou dopravu, část pod objezdem byla zaslepena a slouží jen jako místní komunikace.\n\nZa kruhovým objezdem dostává silnice pojmenování \"Jizerská ulice\" a po novém železobetonovém mostě překonává říčku Jizerku, ke které se pak na trase bezmála 16 kilometrů stále přidružuje. Na levé straně silnice míjí významnou \"Pilu Morávek\", na pravé straně přes mostek odbočuje původní trasa II/286 zpět k hrabačovské křižovatce a následuje dvojitá zatáčka, za níž odbočuje vlevo do kopce strmá, v zimě neudržovaná odbočka III/28620 – jde o bývalou formanskou silnici na Rezek a do Rokytnice nad Jizerou.\n\nPoté se dostane silnice k místnímu cestmistrovství \"Krajské správy silnic Libereckého kraje\" – to v roce 2008 prošlo výraznou rekonstrukcí za 45 milionů Kč a po dostavbě v roce 2009 byla zbořena i stará budova zužující silnici v nepřehledné zatáčce. Celkové náklady se dostaly na 67 milionů Kč, za které KSS LK získala zcela nové středisko s moderním zázemím, temperovanými dílnami, důkladnými sklady apod.\n\nZa cestmistrovstvím se silnice rozšiřuje a nalézá se zde odbočka silnice III/28624 vpravo přes most, která míří do centra Dolních Štěpanic a na Benecko. Silnice II/286 pokračuje stále rovně, po několika stech metrech se noří do lesa a začíná mnohakilometrový úsek mírného stoupání, vyplněného množstvím více či méně nepřehledných zatáček, lesních odboček, mostů přes Jizerku apod.\n\nVítkovický úsek bývá průběžně modernizován, rekonstruován a rozšiřován, naposledy ve druhé polovině 90. let. Nacházejí se zde i dvě neznačené odbočky místních komunikací do \"Křížlic\" (místní část obce Jestřabí v Krkonoších) po levé straně.\n\nSilnice prudkou levotočivou zatáčkou vstupuje do dolní části obce Vítkovice v Krkonoších, kde prochází mj. kolem místní pošty či obecního úřadu a za další zatáčkou se mění na výrazně úzkou silničku, která pak vede k novému železobetonovému mostu s odbočkou silnice II/294 vlevo (do horní části obce a do Rokytnice nad Jizerou). Napravo se nachází odbočka místní komunikace do osady \"Janova Hora\" se známým agroturistickým vyžitím. Silnice pak opouští Vítkovice a kolem osad \"Mevaldův kopec\", \"Skelné hutě\", \"Třídomí\" a kolem rozlehlého parkoviště vstupuje prudkým serpentinovitým stoupáním nejprve do místní části \"Dolní Mísečky\", poté na \"Horní Mísečky\" (obě jsou součástí obce Vítkovice), kde druhým rozlehlým parkovištěm končí veřejně přístupná část silnice.\n\nDo dalšího stoupání na Zlaté návrší je od roku 1975 nutné mít zvláštní povolení od obce a od KRNAPu, které se vydává zpravidla jen pro místní obyvatele a živnostníky Všichni ostatní musí na vrchol hory, kde silnice II/286 končí smyčkou u Vrbatovy boudy, jít pěšky nebo jet kyvadlovou dopravou, kterou zajišťuje BusLine, a.s., Semily.\n\nNecelých 5 km posledního úseku silnice II/286 (od Horních Míseček až po sedlo Zlatého návrší) se také nazývá \"Masarykova horská silnice\" a byl vystavěn ve 30. letech 20. století v souvislosti s výstavbou prvorepublikového pohraničního opevnění v oblasti \"Labské louky\". Celá silnice byla dlážděná, při rekonstrukci v 60. a 70. letech (v souvislosti s výstavbou nové \"Labské boudy\") došlo k rozšíření vlásenkovitých zatáček a ke zpevnění silnice položením asfaltového koberce až k Labské boudě (viz foto).\n"}
{"id": "703088", "url": "https://cs.wikipedia.org/wiki?curid=703088", "title": "Haitská fotbalová reprezentace", "text": "Haitská fotbalová reprezentace\n\nHaitská fotbalová reprezentace reprezentuje Haiti na mezinárodních fotbalových akcích, jako je mistrovství světa, Zlatý pohár CONCACAF a Karibský pohár.\n\nPrvní a zatím poslední účast Haiti na mistrovství světa ve fotbale se datuje do roku 1974, kdy nepostoupili ze základní skupiny, ve které prohráli postupně s Itálií (1:3), Polskem (0:7) a Argentinou (1:4).\n\nSeznam zápasů haitské fotbalové reprezentace na MS\n"}
{"id": "703089", "url": "https://cs.wikipedia.org/wiki?curid=703089", "title": "Kol Jisra'el", "text": "Kol Jisra'el\n\nKol Jisra'el (: קול ישראל, doslova „Hlas Izraele“) je izraelská vnitrostátní a mezinárodní rozhlasová služba, provozovaná jako divize Izraelské rozhlasové služby (\"Israel Broadcasting Authority\").\n\nKol Jisra'el byl původně rozhlasovou stanicí podzemní vojenské organizace Hagana, která vysílala z Tel Avivu. Souvisle začal vysílat v prosinci 1947 pod názvem \"Telem-Šamir-Bo'az\" a v březnu 1948 byl přejmenován na \"Kol ha-Hagana\" („Hlas Hagany“). Po vzniku Izraele 14. května 1948 byl transformován v oficiální rozhlasovou stanici Kol Jisra'el. Další stanice stejného názvu vysílající z Haify byla přejmenována na \"Kol cva ha-Hagana\" („Hlas obranných sil“). Po vzniku Izraele převzal Kol Jisra'el zařízení a personál někdejší Palestinské rozhlasové služby a stal se oddělením při ministerstvu vnitra a později pod úřadem ministerského předsedy. Prostřednictvím tohoto rozhlasu se o rok později Izrael stal jednou z prvních průkopnických zemí v oblasti vysílání za pomoci velmi krátkých vln (VKV). V březnu 1950 začala Světová sionistická organizace ve spolupráci s Židovskou agenturou vysílat program \"Kol Cijon la-Gola\" ze zařízení Kol Jisra'el, což bylo vysílání pro diasporu, a o osm let později byl tento program začleněn pod Kol Jisra'el. V roce 1965 vznikla Izraelská rozhlasová služba, která jako nezávislá organizace převzala zodpovědnost za Kol Jisra'el od úřadu ministerského předsedy. V roce 1973 přijala název Sidurej Jisra'el pro vnitrostátní rozhlasové a televizní služby. Název Kol Jisra'el byl pro vnitrostátní a zahraniční rozhlasové služby obnoven v roce 1979.\n\nPostupem let vznikla řada různě tematicky zaměřených vysílacích programů.\n\n"}
{"id": "703095", "url": "https://cs.wikipedia.org/wiki?curid=703095", "title": "Okres Wolsztyn", "text": "Okres Wolsztyn\n\nOkres Wolsztyn (polsky \"Powiat wolsztyński\") je okres v Polsku ve Velkopolském vojvodství. Rozlohu má 680,03 km² a v roce 2008 zde žilo 55 426 obyvatel. Sídlem správy okresu je město Wolsztyn.\n\nMěstsko-vesnická:\n\nVesnické:\n"}
{"id": "703096", "url": "https://cs.wikipedia.org/wiki?curid=703096", "title": "Seznam hokejistů draftovaných týmem New Jersey Devils", "text": "Seznam hokejistů draftovaných týmem New Jersey Devils\n\nToto je kompletní seznam hokejistů, kteří byli draftováni v NHL do týmu New Jersey Devils. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "703098", "url": "https://cs.wikipedia.org/wiki?curid=703098", "title": "Operace Broš", "text": "Operace Broš\n\nOperace Broš nebo Operace Beroš (: מבצע ברוש, \"Mivca Broš\", doslova \"Operace Cypřiš\") byla vojenská akce izraelské armády provedená v červenci 1948 během první arabsko-izraelské války, v době krátce po konci britského mandátu nad Palestinou a vzniku státu Izrael. Byla vedená v údolí Jordánu v Horní Galileji proti syrským invazním vojskům a skončila nerozhodným výsledkem. Šlo o součást širší ofenzívy Izraele (takzvané Bitvy deseti dnů) po skončení prvního příměří, kdy židovský stát ovládl okolí města Nazaret a města Ramla a Lod a všeobecně posílil svou vojenskou pozici.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V květnu 1948 pak skutečně vznikl nezávislý stát Izrael, ale okamžitě došlo k invazi jeho území několika armádami okolních arabských států. Údolí Jordánu bylo podle plánu OSN vymezeno pro arabský stát, ale v horských oblastech Galileji operovala dobrovolnická Arabská osvobozenecká armáda Fauzí al-Kaukdžího a zpoza Jordánu se do regionu tlačila syrská vojska. Území pod izraelskou kontrolou sestávalo tehdy z úzkého severojižního pruhu mezi Metulou a Tiberiasem.\n\nIzraelci se v červnu 1948 rozhodli pro koordinovanou akci na posílení svých pozic v Galileji. Byla spuštěna Operace Broš cílená proti syrské invazní armádě na březích Jordánu a Operace Dekel namířená na pozice Fauzí al-Kaukdžího a jeho sil ve vnitrozemí Galileji. \n\nOperace Broš byla spuštěna nad ránem 9. července 1948. Syřanům se v předchozích týdnech podařilo zajistit nevelké území na západním břehu řeky Jordán v okolí vesnice Mišmar ha-Jarden u mostu Bnot Ja'akov. Cílem izraelské operace bylo toto předmostí zlikvidovat. Vzhledem k tomu, že Syřané se na místě silně opevnili mělo jít o obchvatný manévr, jehož výsledkem mělo být přerušení syrských zásobovacích linií. Operaci velel Moše Karmel a prováděla ji Brigáda Karmeli, kterou vedl Mordechaj Maklef. Jeden z praporů dokázal překročit na východní břeh Jordánu, ale v těžké syrské střelbě se ženistům nezdařilo zbudovat pontonový most. Druhý prapor byl v tuto chvíli zadržen. Navíc se objevily zprávy, že Syřané plánují zaútočit na západ, směrem k Roš Pina, čímž by fakticky přervali izraelské teritorium podél Jordánu. Byl proto vydán rozkaz ke stažení z východní břehu. Při úsvitu Syřané přešli do protiútoku se silnou leteckou podporou. Bitva trvala dva dny a po celou dobu na východním břehu Jordánu zůstávala malá izraelská skupina sil. Docházelo zde k četným lokálním bojům a pohybům frontových linií. 14. července se Maklefovy síly pokusily o nový celkový útok, nyní obchvatem z jihu, ale opět neúspěšně. Celkem trvaly bojové akce devět dní. Pak bylo vyhlášeno příměří. Obě armády utrpěly četné ztráty, ale základní frontová linie zůstala beze změn.\n\nVýznam Operace Broš byl v tom, že předurčil průběh hranice kontroly mezi Izraelem a Sýrií na dobu až do roku 1967, protože předmostí získané Syřany se nepodařilo během války v roce 1948 eliminovat a až do roku 1967 zde zůstávala nevelká demilitarizovaná zóna.\n\n"}
{"id": "703100", "url": "https://cs.wikipedia.org/wiki?curid=703100", "title": "Antonín Bradáč", "text": "Antonín Bradáč\n\nAntonín Bradáč (7. srpna 1920, Praha – 5. dubna 1991) byl český fotbalista, útočník a záložník, československý reprezentant, bratr fotbalisty Vojtěcha Bradáče.\nByl menší, zdatný, tvrdý, houževnatý, osvědčený střelec pokutových kopů. Za Slavii Praha hrál v letech (1940–1951), s níž získal tři tituly mistra v protektorátní Národní lize (1941, 1942, 1943) a dva tituly v lize československé (1947, 1948). Byl mimořádným střelcem, nastřílel 95 ligových gólů. Dne 15. června 1947 vstřelil v zápase s Viktorií Žižkov hattrick během pouhých tří minut.\n\nAntonín Bradáč končil svoji kariéru v mužstvu Slavoje Žižkov, dnešní Viktorie Žižkov.\n\nV československé reprezentaci odehrál v letech 1946–1948 šest zápasů (gól nedal), třikrát nastoupil v reprezentačním B-mužstvu (1 gól).\n\nSezona 1939-1940 je zaměňována s jeho bratrem Vojtěchem (více v diskuzi k tomuto článku)\n\nPrvní ligové utkání: 6.10.1940 Slavia Praha-SK Kladno 4:1\n\nPrvní ligová branka: 2.3.1941 Baťa Zlín-Slavia Praha 1:3\n\nPoslední ligová branka: 3.12.1950 Slavia Praha-Čechie OD Karlín 3:3\n\nPoslední ligové utkání: 22.4.1951 ATK Praha-Slavia Praha 3:2\n\nVANĚK, Karel a kol.: \"Malá encyklopedie fotbalu\", Praha, Olympia 1984\n\nBernd Rohr,Günter Simon: \"Fotbal: velký lexikon ; osobnosti, kluby, názvosloví\", Grada 2006\n\n"}
{"id": "703101", "url": "https://cs.wikipedia.org/wiki?curid=703101", "title": "DC Towers", "text": "DC Towers\n\nDC Towers je budovaný komplex dvou vídeňských mrakodrapů, který je situován v moderní obchodní čtvrti Donau City. Skládá se z budovy DC Tower 1 a z nižší DC Tower 2. Architektem obou mrakodrapů je francouz Dominique Perrault, ale celý projekt je realizován ve spolupráci s rakouskou architektonickou společností Hoffmann-Janz Architekten. Zatím byla dokončena první z budov - DC Tower 1, která slouží veřejnosti od roku 2013.\n\nDC Tower 1 je vyšší budovou komplexu. Po dokončení má 60 podlaží a výšku 220 m (s anténou 248 m). Je o 18 metrů vyšší než Millennium Tower a tím pádem nejvyšší budovou Rakouska. Disponuje prostory o celkové výměře asi 93 600 m, z toho přibližně je 66 000 m pronajímáno. DC Tower 1 nabízí především prostory pro kanceláře, ale i hotel s 255 pokoji a ve vyšších patrech i byty. V nejvyšším podlaží je exklusivní restaurace a na střeše vyhlídková plošina s výhledem na město, samozřejmostí jsou i maloobchodní prostory s restauracemi a prostory nabízející různé služby. 17. června 2010 byla slavnostně zahájena výstavba plánována na dobu 34 měsíců a byla tedy dokončena v průběhu roku 2013. Na konstrukci bylo použito 20 000 tun oceli a 110 000 m betonu.\n\nDC Tower 2 je nižší budovou komplexu. Po dokončení by měla mít 44 podlaží a výšku 168 m. Stane se 3. nejvyšší budovou v zemi hned po mrakodrapu Millennium Tower. Budova bude disponovat prostory o celkové výměře asi 61 700 m, z toho bude přibližně 41 000 m² pronajímáno. Výstavba by měla začít po dokončení první fáze projektu, tedy po dostavbě DC Tower 1. Dokončení stavebních prací je odhadováno na rok 2015.\n\n"}
{"id": "703102", "url": "https://cs.wikipedia.org/wiki?curid=703102", "title": "Operace Chiram", "text": "Operace Chiram\n\nOperace Chiram (: מבצע חירם, \"Mivca Chiram\") byla vojenská akce izraelské armády provedená v říjnu 1948 během první arabsko-izraelské války, po vzniku státu Izrael. Byla vedená v horách Horní Galileji a skončila izraelským vítězstvím včetně dobytí části území sousedního Libanonu. Během 60 hodin tehdy zabral Izrael veškeré území Galileji a 14 libanonských vesnic.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V květnu 1948 pak skutečně vznikl nezávislý stát Izrael, ale okamžitě došlo k invazi jeho území několika armádami okolních arabských států. Hornaté oblasti Galileji byly podle plánu OSN vymezeny pro arabský stát. V Galileji operovala dobrovolnická Arabská osvobozenecká armáda Fauzí al-Kaukdžího, která navíc měla podporu invazních arabských armád při společném postupu proti Izraelcům. Území pod izraelskou kontrolou podle plánu OSN sestávalo v Galileji z úzkých údolních pásů v západovýchodním směru mezi Haifou a Afulou a v severojižním mezi Metulou a Tiberiasem. Už během Operace Dekel v červenci 1948 ale Izrael obsadil Dolní Galileji s městem Nazaret. Arabské pozice sil Fauzí al-Kaukdžího zůstávaly jen v zcela hornatých regionech Horní Galileji, severně od údolí Bejt Netofa. Izraelci se v říjnu 1948 rozhodli pro koordinovanou akci, která měla odstranit i tuto poslední arabskou oblast na severu země.\n\nFauzí al-Kaukdží měl na podzim 1948 na severu Galileji cca 3 – 4000 mužů rozdělených do tří brigád, zčásti podporovaných libanonskými dobrovolníky. 22. října al-Kaukdží zahájil překvapivý útok v prostoru vesnice Manara v Horách Naftali nad Chulským údolím. Arabům se podařilo dobýt lokalitu \"Šejch Abed\" (hora Har Šina'an) a vesnice Manara byla dočasně obklíčena. Izraelský protiútok (nazývaný též Operace Ja'el) nebyl úspěšný. Krátce nato, v noci z 28. na 29. října, Izraelci spustili Operaci Chiram. Velel jí Moše Karmel. Byla naplánovana jako obkličovací manévr, kdy měla proti sobě vyrazit dvě ramena, která by se spojila poblíž arabské vesnice Sa'sa' u libanonských hranic (dnes poblíž stojí židovská vesnice Sasa) a tím izolovala celou zbylou arabskou enklávu. 7. obrněná brigáda měla vyrazit ve směru Safed-Sa'sa' a Brigáda Oded ve směru Taršicha-Sa'sa'. Doplňující útok se předpokládal v prostoru arabské vesnice Ajlabun. Na severu měla Brigáda Karmeli odlákat pozornost syrských vojsk.\n\n7. brigádě velel Ben Dunkelman a sestávala ze dvou obrněných praporů, dvou pěších praporů a útvaru tvořeného Čerkesy. Večer 28. října se dostala do těžkého boje poblíž hory Har Meron u Safedu. Nakonec se ovšem Arabové stáhli a přišli o 80 svých mužů. Izraelci pak obsadili arabskou obec Džiš. Izraelcům se podařilo neutralizovat pokus Syřanů o intervenci do konfliktu. Syrská armáda přišla o 200 mužů. 7. brigáda pak dosáhla vesnici Sa'sa'. Izraelský průnik ze západu prováděný Brigádou Oded byl méně úspěšný, nepodařilo se mu dobýt vesnici Taršicha (dnes součást města Ma'alot-Taršicha). Izraelské vojsko podporovali i Drúzové, kteří v tomto regionu žijí. Taršicha padla až 30. října a následoval postup do Sa'sa'. Mezitím Brigáda Golani vyrazila k severu od Ajlabunu a 31. října dosáhla severu země. Arabská osvobozenecká armáda tím přestala fakticky existovat. Následoval rychlý izraelský přesun k východu do prostoru arabské vesnice al-Malkija (dnes poblíž stojí židovská vesnice Malkija) a uvolnění obléhání židovské osady Manara. Brigáda Karmeli pak překročila mezinárodní hranici do Libanonu a bez větších problémů obsadila část jeho území až k řece Lítání. Večer 31. října Operace Chiram skončila. \n\nVýznam operace byl v kompletním obsazení Galileje. Válka na severu Izraele tím fakticky skončila. Okupace části Libanonu pak byla použita jako výjednávací karta při jednání o příměří. Záborem hornaté části Galileji se pod izraelskou suverenitu dostala další početná arabská populace, která ve velké části nebyla vysídlena ani neuprchla, nýbrž zůstala ve svých vesnicích a městech. Dnešní izraelští Arabové jsou v tomto regionu silně soustředěni.\n\n"}
{"id": "703104", "url": "https://cs.wikipedia.org/wiki?curid=703104", "title": "Elektrická jednotka EN71", "text": "Elektrická jednotka EN71\n\nElektrické jednotky řady EN71 jsou polské čtyřdílné elektrické jednotky vyráběné firmou Pafawag ve Vratislavi pro Polskie Koleje Państwowe. Jsou postaveny na základě dříve vyráběných třídílných jednotek EN57, na rozdíl od kterých se liší přidaným druhým elektrickým vozem. V roce 1976 bylo vyrobeno celkem 20 jednotek EN71, dalších přibližně 30 jich vzniklo přestavbou a úpravou jednotek EN57 v roce 1984. Uspořádání pojezdu je 2′2′+Bo′Bo′+Bo′Bo′+2′2′.\n"}
{"id": "703105", "url": "https://cs.wikipedia.org/wiki?curid=703105", "title": "Bodlák", "text": "Bodlák\n\nBodlák (\"Carduus\") je rod více nebo méně ostnatých rostlin s lodyhou vysokou 50 až 200 cm, nejčastěji kvete červeno fialovými květy. V čeledi hvězdnicovitých je řazen do podčeledě \"Carduoideae\".\n\nPůvod bodláku je v Evropě a v mírném a částečně i subtropickém pásu Asie až po Mongolsko, Čínu a Dálný východ a ve středomořské oblasti Afriky. Odtud se rozšířil do Severní a Jižní Ameriky, Austrálie i na Nový Zéland, kde je považován za invazní rostlinu. Preferuje lehké hlinitopísčité půdy s dostupnou vláhou a dostatkem dusíků, roste na slunném i stinném stanovišti. Nejčastěji vyrůstá na zanedbaných loukách, pasekách, okrajích cest, lužních lesů, příkopů a na březích vodních toků a jezer.\n\nV České republice se vyskytuje poměrně často od nížin až po pahorkatiny, je zde považován za plevelnou rostlinu, ne však za invazivní.\nJe to rostlina jednoletá nebo dvouletá, zřídka trvalka, vysoká od 30 do 200 cm, za příhodných podmínek i více. Lodyha vyrůstající z dlouhého kořene je vzpřímená, rýhovaná, pavučinatě chlupatá nebo ostnitě křídlatá, ve vrcholové části rozvětvená. Listy jsou dvou druhů, jedny tvoří listovou růžici a druhé ve spirále obrůstají lodyhu. Listy v růžici mají řapíky, listy na lodyze jsou přisedlé. Jejich čepele jsou eliptické až podlouhlé, vejčité, peřenolaločné až peřenosečné, jednou nebo dvakrát zpeřené. Jsou šedě plstnaté nebo lysé. Laločné úkrojky listů jsou ostnatě zubaté, vrcholové listy lodyh bývají celistvé s ostnatými zuby na okraji.\n\nVejčité nebo kulovité květní úbory na krátkých stopkách vyrůstají ve shlucích po 2 až 20 na konci lodyhy nebo větví a mají 10 až 15 mm v průměru. Jejich víceřadý zákrov je široce vejčitý, vnější listeny bývají zakončeny hrotem, buď přímým nebo na konci zahnutým. Trubkovité květy vyrůstající z květního lůžka jsou oboupohlavné. Lysá koruna má pět tmavě červených až fialových, vzácně růžových až bílých cípů, zvonkovité korunní trubky jsou dlouhé se štíhlým hrdlem. Bodlák kvete v červnu až červenci, jeho květy opyluje létající hmyz.\n\nPlodem jsou vejčité, slabě zploštělé, lysé, hladké nebo žebrované nažky. Nažky nemají chmýr, jsou to jen jednoduché, zoubkované, drsné chlupy srostlé dole do kroužku; jeden z vizuálních znaků rodu bodlák odlišující ho od podobného rodu pcháč.\n\nRod bodlák je rozsáhlý, navíc zde dochází k častému mezidruhovému křížení. Celosvětově je uznáváno okolo 90 druhů.\n\nV České republice se vyskytují tyto čtyři druhy:\n\n\n \n"}
{"id": "703108", "url": "https://cs.wikipedia.org/wiki?curid=703108", "title": "Dominique Perrault", "text": "Dominique Perrault\n\nDominique Perrault (* 9. dubna 1953 Clermont-Ferrand) je francouzský architekt.\n\nNarodil se ve městě Clermont-Ferrand v roce 1953. V dnešní době žije a pracuje v Paříži. Titul architekta získal v Paříži v roce 1978. V roce 1989 na \"École nationale des ponts et chausses\" obdržel certifikát z městského plánování. O rok později dosáhl titulu v postgraduálním studiu na \"École des hautes études\" v oboru sociálních věd.\n\nDominique Perrault otevřel svou pařížskou kancelář v roce 1981. V roce 1989 vyhrál mezinárodní soutěž na Francouzskou národní knihovnu, 1992 mezinárodní soutěž na olympijský velodrom a plavecký bazén v Berlíně, kvůli kterému tam i otevřel další kancelář. Tyto dva projekty mu zajistily mezinárodní uznání a slávu.\n\nV roce 1996 vyhrál další soutěž. Tentokrát šlo o budovu Soudního dvora Evropské unie v Lucembursku, jejíž inaugurace se konala 4. prosince 2008. Roku 2000 otevřel svou třetí kancelář v Lucembursku. 2002 otevřel další dvě agentury. Jednu v Barceloně a druhou v Baltimore v Spojených státech.\n\nJeho práce jsou velmi různorodé a zahrnují mnoho nových konstrukcí a bez počet inovačních řešení. Architektonický program těchto projektů zabírá široký rozsah. Od velkých budov jako jsou kulturní a sportovní objekty přes malé projekty městských struktur v asanovaných městských částech až po privátní bydlení. V červnu 2003 vyhrál soutěž o přístavbu k Mariinskému divadlu v ruském Petrohradě.\n\nKromě tvorby se věnuje i výuce. Účastní se na seminářích a mimo jiné byl členem nespočetného množství odborných porot. Jako učitel pracuje na několika univerzitách. Mimo jiné v Barceloně, v Bruselu a na ETH v Curychu.\n\n\n\n"}
{"id": "703109", "url": "https://cs.wikipedia.org/wiki?curid=703109", "title": "Hedvika Eleonora Holštýnsko-Gottorpská", "text": "Hedvika Eleonora Holštýnsko-Gottorpská\n\nHedvika Eleonora Holštýnsko-Gottorpská (23. října 1636, Šlesvik – 24. listopadu 1715, Stockholm byla jako manželka švédského krále Karla X. Gustava švédskou královnou.\n\nHedvika Eleonora se narodila jako dcera vévody \"Fridricha III. Holštýnsko-Gottorpského\" a jeho manželky \"Marie Alžběty Saské\".\n\n24. října roku 1654 se z politických důvodů provdala za švédského krále Karla X. Gustava.\nTen si měl původně vzít svou sestřenici. královnu Kristinu, která však principiálně sňatek odmítla a zůstala celý život svobodná. Po její abdikaci se stal Karel Gustav 6. června 1654 švédským králem.\n\nSňatkem Karla Gustava a Hedviky Eleonory se zpečetila aliance mezi dvěma nepřáteli Dánska, Švédskem a Holštýnskem-Gottorpskem, jež přinesla dalekosáhlé důsledky v této části Evropy.\n\nZ jejich manželství se narodil jediný syn:\n\nKarel X. Gustav 13. února 1660, po šesti letech manželství zemřel. Podle jeho testamentu a v souhlase s parlamentem se stala Hedvika Eleonora regentkou svého syna, a to až do roku 1672, kdy král dosáhl plnoletosti.\n\nKrálovna vdova měla se svým synem velmi dobrý vztah a podržela si u dvora dominantní postavení. V důsledku nepřátelství mezi Holštýnskem-Gottorpskem a Dánskem a patrně i z obav ze ztráty své pozice byly naopak velmi napjaté vztahy mezi Hedvikou Eleonorou a její snachou, dánskou princeznou Ulrikou Eleonorou.\n\nPo smrti Karla XI. (5. dubna 1697) se stala Hedvika Eleonora opět regentkou, tentokrát kvůli nízkému věku jeho syna a následníka, svého vnuka Karla XII. (1682–1718).\n\nHedvika Eleonora měla pověst jemné, citlivé královny. Zajímala se o umění, především o malířství a architekturu. Kromě jiného nechala vystavět Drottningholmský palác, dnešní sídlo švédských králů.\n\nO politiku se příliš nezajímala a hrála při svém poručnictví ve vládě nevýraznou roli. Během dlouhých, válečnými událostmi zapříčiněných nepřítomností svého manžela a později vnuka přebírala většinu ceremoniálních povinností a hrála až do své smrti roli první dámy Švédska; zastiňovala zcela svou dánskou snachu, královnu Ulriku Eleonoru. Karel XI. byl pod jejím silným vlivem a na vrub působení Hedviky Eleonory lze připsat především jeho protidánskou politiku.\n\n"}
{"id": "703110", "url": "https://cs.wikipedia.org/wiki?curid=703110", "title": "Groote Eylandt", "text": "Groote Eylandt\n\nGroote Eylandt je největší ostrov Carpentarského zálivu a čtvrtý největší celé Austrálie. Administrativně patří pod Severní teritorium. Měří 2451 čtverečních kilometrů a žijí na něm necelé dva tisíce obyvatel. Hlavním městem je osada Angurugu.\n\nOstrov je rovinatý, nejvyšší bod Central Hill má 230 metrů nad mořem. Většina území je porostlá mangrovy. Groote Eylandt je největším světovým producentem manganu. Pracovníků těžební společnosti už žije na ostrově víc než původních obyvatel z kmene Anindilyakwa (zajímavého mj. tím, že jejich jazyk nezná číslovky).\nOstrov objevil Abel Tasman v roce 1644 a pojmenoval ho \"Groote Eylandt\" (ve staré nizozemštině to znamená doslova \"velký ostrov\"; název se nepřekládá ani neaktualizuje na spisovné \"Groot eiland\"). Josef Ladislav Erben, který oblast navštívil krátce po první světové válce, ještě popisuje Groote Eylandt jako neprozkoumaný kus země, obydlený bojovnými a civilizací nedotčenými domorodci. Ve dvacátých letech se zde usadili první misionáři a v šedesátých letech začala těžba manganu. Navzdory malebným plážím a množství ryb v okolních vodách dosud ostrov navštívilo minimum turistů, protože domorodá samospráva se přílivu návštěvníků brání.\n\nGeografický místopisný slovník světa, Academia, Praha 1999, ISBN 80-200-0445-9\nJosef Ladislav Erben: Půl století světoběžcem, Panorama, Praha 1986\n\n"}
{"id": "703118", "url": "https://cs.wikipedia.org/wiki?curid=703118", "title": "Povodeň na Moravě (1970)", "text": "Povodeň na Moravě (1970)\n\nPovodeň na Kyjovsku a Břeclavsku na levostranných přítocích řeky Dyje, zejména Trkmanky a Kyjovky, která nastala 9. června 1970, zapříčinila smrt 35 lidí a velké materiální škody. Šlo o letní přívalovou povodeň, způsobenou mimořádnou lokální průtrží mračen především na Kyjovsku v oblasti Ždánického lesa. \n\nPři povodni bylo těžce poškozeno několik silnic a železničních tratí. Byl zatopen a zaplaven bahnem hlubinný lignitový důl Dukla v Šardicích, v němž také zemřelo 34 ze 35 obětí povodně. Poslední obětí se stalo tříleté děvčátko (Lenka Šťastná), které spadlo v Kyjově do zatopeného sklepa. Potok Trkmanka zatopil u obce Želetice celé údolí, Šardický potok se rozšířil na 150 metrů. V Šardicích byl zatopen i kostel sv. Michaela archanděla do výšky 50 cm, ačkoli podle nejstarších záznamů nikdy zatopen nebyl. Dalšími nejvíce postiženými obcemi byly Dražůvky, kde museli s nasazením životů zachraňovat děti z mateřské školy, a Lovčice, kde se protrhla hráz rybníka. \n\nCelkově povodeň zasáhla 20 obcí na Kyjovsku a Břeclavsku, zatopeno bylo na 400 domů, 100 domů vážně poškozeno a 15 budov zbořeno. \n\nPovodeň byla jedním z důvodů k vybudování nádrže Zápověď. Protože k této přírodní pohromě došlo počátkem sedmdesátých let, tedy v době vrcholící „normalizace“, tak se stranické a státní orgány snažily její katastrofální dopady utajit. Veřejnost byla informována v omezené míře a s časovým zpožděním. To o čtvrtstoletí později v době velkých povodní v roce 1997 a 2002 mohlo vést k většímu překvapení z výskytu této živelné katastrofy. \n\n"}
{"id": "703121", "url": "https://cs.wikipedia.org/wiki?curid=703121", "title": "Black Angelika", "text": "Black Angelika\n\nBlack Angelika (* 25. října 1987, Bukurešť) je rumunská pornoherečka. Kariéru zahájila v roce 2007 a v červenci 2011 má na kontě přes 70 filmů. V roce 2009 obdržela cenu Hot d'Or pro nejlepší evropskou herečku v branži. Spolupracuje se studiem \"Private\". Měří 163 cm, její míry jsou 91-59-86.\n\nNyní dělá DJku v České republice.\n\n"}
{"id": "703123", "url": "https://cs.wikipedia.org/wiki?curid=703123", "title": "Kvalifikace na Mistrovství světa ve fotbale 1986 (OFC)", "text": "Kvalifikace na Mistrovství světa ve fotbale 1986 (OFC)\n\nKvalifikace na Mistrovství světa ve fotbale 1986 zóny OFC určila účastníka mezikontinentální baráže proti celku ze zóny UEFA.\n\nOceánské zóny se z politických důvodů zúčastnily také celky a . Čtveřice týmů vytvořila jednu skupinu, ve které se utkali dvoukolově každý s každým doma a venku o postup do mezikontinentální baráže proti týmu z Evropy.\n\nAustrálie postoupila do mezikontinentální baráže proti celku ze zóny UEFA.\n\n"}
{"id": "703140", "url": "https://cs.wikipedia.org/wiki?curid=703140", "title": "Marina Mniszková", "text": "Marina Mniszková\n\nMarina Mniszková (Maryna Mniszchówna) (1588–1614) byla polská šlechtična a na krátkou dobu také ruská carevna, manželka Lžidimitrije I\n\nMarina pocházela z vysoké polské šlechty, byla dcerou sandoměřského vojvody Jerzyho Mniszka. O jejím dětství a mládí není mnoho známo, vyrůstala na rodových statcích na území východního Polska a dnešní Ukrajiny. V mládí se naučila číst a psát, vynikala inteligencí a neobyčejnou krásou. Když se v Polsku objevil samozvanec, vydávající se za careviče Dimitrije, syna Ivana Hrozného, Marinin otec se stal jeho hlavním spojencem. Jerzy Mniszek pak společně s knížetem Konstantinem Wiśniowieckým dohodli sňatek Mariny a Lžidimitrije.\n\nRoku 1605 byla Marina s Lžidmitrijem v Krakově zasnoubena. Poté, co se Lžidimitrij s polskou podporou zmocnil carského trůnu, přijela za ním na jaře roku 1606 do Moskvy. Do Kremlu triumfálně vjela v bílých svatebních šatech, doprovázena polskými dvorními dámami a katolickými kněžími. Následovala její svatba s Lžidimitrijem a slavnostní korunovace. Svým okázalým katolicismem pobouřila ruskou pravoslavnou církev i bojary. Už za dva týdny po svatbě byl Lžidimitrij svržen a zavražděn, následoval masakr polských šlechticů, kteří doprovázeli Marinu do Ruska. Marina a její otec však nebyli usmrceni. Nový car Vasilij IV. Šujský Marinu zbavil všech titulů a vypověděl ze země, její otec byl uvězněn v ruském městě Jaroslavli.\n\nRoku 1608 se Marina vrátila do Ruska pod ochranou samozvance Lžidimitrije II. a usadila se na jeho dvoře v Tušimi, kde ho \"rozpoznala\" jako svého zázračně zachráněného manžela. Roku 1610 však byl Lžidimitrij II. zastřelen svou gardou, krátce nato Marina porodila syna Ivana Dmitrijeviče. Aby zajistila synovi a sobě nástupnická práva, spojila se Marina s kozáckým atamanem Ivanem Zaruckým, bývalým velitelem Lžidimitrijových oddílů. Společně pak až do roku 1613 sídlili v Astrachani.\n\nPo nástupu cara Michaila III. byla Astrachaň obsazena carskými vojáky a Zaruckij zajat. Marina se synem uprchli, byli však poznáni a dopadeni na březích řeky Ural, tehdy známé jako \"Jaik\". Všichni byli odvezeni do Moskvy, kde byl Zaruckij ihned popraven jako vlastizrádce. Marinin tříletý syn, označený patriarchou Germogenem jako \"zlodějíček\" - rus. ворёнок (\"vorjonok\"), představoval zřejmě přílišné nebezpečí pro stabilitu ruského státu. Byl proto na rozkaz cara Michajla zardoušen. Sama Marina byla odvezena do Kolomny a uvězněna ve věži tamního kremlu, kde brzy zemřela, snad byla zadušena nebo otrávena. Mnohem později se objevil samozvanec, vydávající se za Marinina syna (tzv. Lžidimitrij IV.), který se pokusil s pomocí polského krále Vladislava IV. získat ruský trůn. Nakonec však byl zajat a roku 1665 usmrcen na rozkaz cara Alexeje..\n\nNenáviděná katolická carevna se hluboce zapsala do ruského folklóru, kde je známa jako \"Marinka čarodějnice\" a je zápornou hrdinkou některých bylin. V nich se zcela anachronicky střetává s kyjevskými bohatýry, zvláště s \"Dobryňou Nikitičem\", který ji nakonec přemůže a zabije. Je zde líčena jako čarodějnice, snažící se uškodit Rusku, někdy spolčená s drakem nebo lidožravá.\n"}
{"id": "703149", "url": "https://cs.wikipedia.org/wiki?curid=703149", "title": "Západní Washington", "text": "Západní Washington\n\nZápadní Washington je ta část amerického státu Washington, která leží západně od Kaskádového pohoří.\n\nJe známá svým vlhčejším podnebím oproti východní straně státu, což způsobuje srážkový stín Kaskádového pohoří. Zatímco průměrné místo ve východním Washingtonu má roční úhrn srážek pouze 47 cm, na západě se toto číslo vyšplhává až k 168 centimetrům. Na průměrném místě v západním Washingtonu jsou srážky ve 168 dnech ročně. Rekordní roční úhrn srážek má Quinaultské jezero, kde dosahují až 333 centimetrů. Rekordmanem v počtu dnů s měřitelnými srážkami je experimentální stanice v Long Beach, kde zaprší v 215 dnech za rok. \n\nSčítání lidu v roce 2010 zjistilo, že v západním Washingtonu žije 5 229 000 obyvatel z celkové populace státu, která činí 6 725 000 obyvatel. Populace západního Washingtonu je tak srovnatelná s celým státem Minnesota, ve kterém žije 5 304 000 lidí. Rozloha regionu činí 64 tisíc km² a hustota obyvatelstva 81,6 obyvatel na km².\n\n"}
{"id": "703150", "url": "https://cs.wikipedia.org/wiki?curid=703150", "title": "Martin Štěpánek (textař)", "text": "Martin Štěpánek (textař)\n\nMartin „Matěj“ Štěpánek (24. dubna 1968 České Budějovice – 28. března 2011 Neapol), byl zakládajícím členem hudební skupiny Přátelé bzukotu včel , punkové kapely Telex a bluespunkového tria Přátelé bzukotu včel II.. V těchto skupinách především psal texty, tvořil hudbu a hrál na kytaru, kterou miloval, hru na ni studoval u učitelů P. Lohonky a P. Pokorného (Minnesengři) v Českých Budějovicích. Pro skupinu Přátelé bzukotu včel (PBV) vytvořil všechny skladby a pro skupinu Telex převážnou většinu textů a hudby nejen na demu \"Řeznickej krám\" 1989, (později Punk Radio 1996 a mnoho dalších, díky nimž se kapela Telex stala tak oblíbená). V bluespunkové sestavě Přátelé bzukotu včel II. pořádal jamová vystoupení s hosty, mnoho skladeb vznikalo \"za jízdy\" přímo na jevištích, texty \"psal\" z hlavy a zaznamenal je na demu \"Kolotoče\", které nikdy nemohlo dosáhnout kvality živých jamů... Stál i u vzniku hardcoreové formace L.D.Totenkopf, \"tvrdé frakce\" Telexu, napsal pro ni některé skladby a texty, při účinkování v ní se ale nechal zastoupit a začal cestovat. Ve své hudební tvorbě a životě té doby byl tím, komu se říká rocker, takový, kterým se nemůžete stát, takový, kterým se musíte narodit.\n\nByl veden u StB jako organizátor nepřátelských seskupení kvůli pořádání koncertů PBV, krytých jako narozeninové párty v různých místech většinou Jihočeského kraje, na které se sjížděla takzvaná \"závadná mládež\". Po revoluci hrál ještě chvíli se skupinou Telex a jamoval s PBV II. Pak se střídavě pohyboval mezi Francií a Čechami, potom Itálií a Čechami, kde se při návratech snažil tvořit nadále hudbu různých stylů (elektronickou, bonga, kytara, flétny). Život v Itálii (hlavně v Neapoli) a cestování po jižních státech Evropy, kde hrál na různé nástroje na ulici, mu učarovalo natolik, že tam nakonec strávil většinu svého života, což se mu nakonec stalo osudným. Jeho hrob je na Cimitero di Napoli.\n\nMěl výtvarný talent (začátkem 90. let se živil jako brusič skla, maloval obrazy, fresky v bytech, vytvářel obaly na kazety pro svoje projekty, vyráběl různé umělecké artefakty, přívěšky, bonga). Vytvořil logo kapely Telex a většinu grafiky, kterou kapela dále používá dodnes. Propojení hudby, výtvarna a nadčasových textů z něj tvořilo ucelenou uměleckou osobnost. \"Rebel\" který se s konvenční společností nikdy nesblížil a ani po tom netoužil. Byl velmi tvůrčí a disciplinovaný, když tvořil, jeho dílo je dodnes viditelné a neopominutelně.\nSlogan refrénu, jedné z raných písní Přátelé bzukotu včel: \"Pěstujeme plané růže a nikdo nás nepřemůže\" - jako by se tím celý život řídil.\n"}
{"id": "703153", "url": "https://cs.wikipedia.org/wiki?curid=703153", "title": "Marc Staal", "text": "Marc Staal\n\nMarc Staal (13. ledna 1987 Thunder Bay, Kanada) je profesionální hokejový obránce hrající momentálně za New York Rangers v NHL.Byl draftován tým New York Rangers v roce 2005 v prvním kole jako 12. hráč v pořadí. Marc má tři bratry, Eric a Jordan hrají za tým Carolina Hurricanes, a třetí bratr hraje v AHL.\n\nV sezoně 2006/07 byl jmenován vítězem Wayne Gretzky 99 Award, která je udělována v OHL nejužitečnějšímu hráči play-off.\n\nS kanadskou reprezentací se již zúčastnil Mistrovství světa juniorů v letech 2006 a 2007. V roce 2010 byl vybrán pro šampionát seniorů.\n\n"}
{"id": "703156", "url": "https://cs.wikipedia.org/wiki?curid=703156", "title": "Brněnské metro (kniha)", "text": "Brněnské metro (kniha)\n\nBrněnské metro je kniha povídek česko–polského spisovatele a básníka Bogdana Trojaka, kterou vydalo nakladatelství Host v roce 2006. Druhé vydání pochází z roku 2008. Kniha je ilustrována ASCII obrázky.\n\nJde o cyklus celkem 25 povídek, odehrávajících se v prostředí brněnské literární bohémy. Ústřední postavou je básník Kojál, autorovo alter ego.\n\n"}
{"id": "703161", "url": "https://cs.wikipedia.org/wiki?curid=703161", "title": "Národní park Bejt Ita'b", "text": "Národní park Bejt Ita'b\n\nNárodní park Bejt Ita'b (: גן לאומי בית עיטאב, \"Gan le'umi Bejt Ita'b\") je národní park v Izraeli, v Jeruzalémském distriktu.\n\nLeží v nadmořské výšce přes 600 metrů v Judských horách na pahorcích obtékaných vádím Nachal Dolev a Nachal ha-Me'ara. Park se nachází cca 6 kilometrů východně od města Bejt Šemeš a 1 kilometr jižně od vesnice Nes Harim.\n\nNárodní park má rozlohu cca 130 dunamů (0,13 kilometru čtverečního). Nacházejí se tu ruiny křižácké pevnosti, která ve středověku střežila cestu z Jeruzaléma do údolí ha-Ela. Ve skále je tu vyhlouben tunel. V okolí se nacházejí lesy a četné prameny. Stoji tu rovněž zbytky arabské vesnice Bajt Ita'b. Během války za nezávislost v roce 1948 tuto oblast ovládla izraelská armáda a arabské osídlení zde skončilo.\n\n\n"}
{"id": "703171", "url": "https://cs.wikipedia.org/wiki?curid=703171", "title": "Národní park Bejt Še'an", "text": "Národní park Bejt Še'an\n\nNárodní park Bejt Še'an (: גן לאומי בית שאן, \"Gan le'umi Bejt Še'an\") je národní park v Izraeli, v Severním distriktu.\n\nLeží v nadmořské výšce cca 150 metrů po úrovní moře v Bejtše'anském údolí při toku Nachal Charod. Park se nachází na severním okraji města Bejt Še'an.\n\nNárodní park je významnou archeologickou lokalitou, která obsahuje četné sídelní vrstvy sahající do starověku soustředěné okolo sídelního telu Tel Bejt Še'an. Takřka nepřetržitá tradice lidského osídlení tu začíná v 3. tisíciletí před naším letopočtem, tedy v době měděné (eneolitu). Osídlení se po větší část dějin soustřeďovalo do lokality severně od nynějšího města, v údolí řeky Nachal Charod, kde se postupně navršily jednotlivé sídelní vrstvy do umělého pahorku Tel Bejt Še'an. V rané době bronzové zde už stálo velké město. V 15. – 12. století před naším letopočtem sloužil Bejt Še'an jako správní centrum ovládané Egyptem. V následujících stoletích město ovládali Izralité. V 3. – 2. století před naším letopočtem zde zřídili helénističtí vládci město nazývané Scythopolis, které se pak dále rozvíjelo za vlády Římanů a Byzantské říše. V roce 363 bylo město poničeno zemětřesením. V roce 409 se stalo centrem nové provincie Palestina Secunda. V 6. století pak dosáhlo maximálního rozsahu a žilo zde cca 40 000 lidí. V roce 635 v rámci islámské expanze bylo město ovládnuto arabskými dobyvateli. Po nějakou dobu zde fungovalo soužití muslimů i křesťanů, ale město ekonomicky i demograficky upadalo. 18. ledna roku 749 byla obec zcela zničena při zemětřesení a už nikdy se nevzpamatovala. Ve 12. století tu krátce vládli z místní pevnosti křižáci. Po jejich porážce existovala v prostoru bývalého města jen arabská vesnice Bejsan.\n\nV roce 1950 začaly v prostoru města archeologické výzkumy a byl zde odkryt starověký amfiteátr. V roce 1983 prováděl na pahorku Tel Bejt Še'an výzkumy izraelský archeolog a politik Jigael Jadin. Další výzkum v letech 1989-1996 prováděla Hebrejská univerzita.\n\n\n"}
{"id": "703179", "url": "https://cs.wikipedia.org/wiki?curid=703179", "title": "Národní park ha-Kastel", "text": "Národní park ha-Kastel\n\nNárodní park ha-Kastel (: גן לאומי הקסטל, \"Gan le'umi ha-Kastel\") je národní park v Izraeli, v Jeruzalémském distriktu.\n\nLeží v nadmořské výšce téměř 800 metrů v Judských horách na pahorku Har Ma'oz, který na západě spadá do údolí vádí Nachal Ksalon, na východě do kaňonu potoka Sorek. Park se nachází v jižní části města Mevaseret Cijon, cca 8 kilometrů severozápadně od centra Jeruzaléma.\n\nNárodní park má archeologický a historický význam. Lokalita hrála svou roli již v biblických dobách. Nacházejí se tu ruiny křižácké pevnosti Kastel, která ve středověku střežila cestu z Jeruzaléma do pobřežní nížiny. Okolo pevnosti vyrostla arabská vesnice al-Kastal. Během války za nezávislost v roce 1948 se zde v rámci Operace Nachšon probíhaly těžké boje, na jejichž konci Izraelci výšinu i vesnici dobyli. Padl tu arabský vojenský předák Abd al-Kadir al-Husajni. Arabské osídlení tu pak skončilo.\n\n\n"}
{"id": "703181", "url": "https://cs.wikipedia.org/wiki?curid=703181", "title": "Victor Vasarely", "text": "Victor Vasarely\n\nVictor Vasarely (9. dubna 1906, Pécs, Maďarsko – 15. března 1997, Paříž, Francie); vlastním jménem Vásárhelyi Győző byl maďarsko–francouzský malíř, grafik a sochař, který je obecně považován za jednoho z představitelů op-artu a kinetického umění. \n\nV roce 1955 definoval ve svém \"Žlutém manifestu\" myšlenku sériového šíření uměleckého díla. Svojí tvorbou ovlivnil také reklamu, propagaci, dekorativní umění, módu a architekturu.\n\nVasarely se narodil v Pécsi a vyrůstal v Piešťanech, tehdy Pöstyén, a v Budapešti, kde začal v roce 1925 studovat na tamější univerzitě medicínu. V roce 1927 však Budapešťskou univerzitu opustil, aby se mohl věnovat studiu tradiční kresby na soukromé Akademii Podolini-Volkmann. Roku 1928 vstoupil na grafickou školu Sándora Bortnyika, jíž se říkalo „Budapešťský Bauhaus“ a která existovala až do roku 1938. Její oficiální název zněl „Mühely“ (Dílna). Bortnyik samotný pobýval v roce 1922 v Bauhausu a stýkal se zde s jiným maďarským avantgardním umělcem, László Moholy-Nagym. Vzhledem k nedostatku financí však budapešťská škola nemohla nabídnout všechno, co nabízela německá. Proto se Bortnyik soustředili především na užitkové grafické umění a typografický design. V roce 1929 namaloval \"Modrou studii\" a \"Zelenou studii\". V Budapešti navrhoval reklamní plakáty pro společnost vyrábějící kuličková ložiska. \n\nV roce 1930 odjel Vasarely z Maďarska a usadil se v Paříži, kde pracoval jako grafický umělec a jako kreativní konzultant v reklamní agentuře Havas, Draeger a Devambez (1930–1935). V témže roce se oženil se svojí spolužačkou Claire Spinnerovou (1908–1990). Měli spolu dva syny, Andreho (* 1931) a Jean-Pierra (1934–2002). Ten se stal rovněž výtvarným umělcem. Používal jméno Yvaral a po vzoru svého otce tvořil v duchu kinetismu. Ve 30. letech byly Vasarelyho styky s ostatními umělci omezené. Přemýšlel o založení podobné instituce, jako byla grafická škola Sándora Bortnyika v Budapešti, a pro tento účel vytvořil několik učebních materiálů. V letech 1942–1944 se usadil v Saint-Céré v departementu Lot. Zde se opět začal věnovat malbě a studovat díla Paula Klee, Josefa Alberse, ruské sochařky Antoine Pevsner a švýcarské designérky Sophie Taeuber-Arp. V roce 1944 otevřela v Paříži galerii Denise René (1913–2012). Vasarely ji poznal už na počátku 40. let. René byla malířovou galeristkou až do roku 1975. Vasarely v její galerii vystavoval práce ze všech fází své tvorby. \n\nPo roce 1945 se Vasarely intenzivně zapojil do uměleckého života. Účastnil se Salonu nadnezávislých, Májového salonu a Salonu nových skutečností. Získal řadu ocenění na prestižních mezinárodních přehlídkách, především za grafiku. V roce 1951 si otevřel ateliér na jižním pařížském předměstí Arcueil. Rok nato o něm vyšla první studie, kterou napsal Jean Dewasne. V roce 1961 se usadil v Annet-sur-Marne. \n\nBěhem následujících třiceti let vyvrcholil jeho styl geometrického abstraktního umění, zaměřeného zejména na využívání optického klamu. Pracoval s různými materiály, ale používal jen minimální počet forem a barev:\n\n\nZačátkem 70. let se Vasarely vrátil k realizacím v architektuře. V roce 1971 byla stanice Montparnasse pařížského metra vyzdobena dvěma jeho freskami. V roce 1976 vzniklo i Vasarelyho muzeum v jeho rodném městě Pécsi v Maďarsku, jemuž Vasarely věnoval značné množství svých prací. V roce 1982 vytvořil 154 speciálních sítotisků, jež s sebou vzal kosmonaut Jean-Loup Chrétien do vesmíru při letu sovětsko-francouzské posádky v kosmické lodi Sojuz T-6 k orbitální stanici Saljut 7. Později byla tato díla prodána ve prospěch UNESCO. Roku 1987 došlo k otevření druhého maďarského Vasarelyho muzea s více než 400 pracemi v Zichyovském paláci v Budapešti. \n\nVasarely se příležitostně zabýval i scénografií. V roce 1984 navrhl výpravu k Wagnerově Tannhäuseru, kterého režíroval István Szabó.\n\nZa svého života se Vasarely dočkal mnoha poct. Roku 1970 byl jmenovaný rytířem Řádu čestné legie. Při příležitosti přednáškového turné po USA byl v roce 1983 jmenovaný čestným občanem New Yorku. Roku 1990 obdržel francouzský Národní řád za zásluhy. \n\nVictor Vasarely zemřel 15. března 1997 v Paříži ve věku nedožitých 91 let. \n\n\n\n"}
{"id": "703183", "url": "https://cs.wikipedia.org/wiki?curid=703183", "title": "Národní park Chof Palmachim", "text": "Národní park Chof Palmachim\n\nNárodní park Chof Palmachim (: גן לאומי חוף פלמחים, \"Gan le'umi Chof Palmachim\") je národní park v Izraeli, v Centrálním distriktu.\n\nLeží v nadmořské výšce do 10 metrů v pobřežní nížině na písečných dunách lemujících břeh Středozemního moře. Park se nachází cca 13 kilometru severoseverovýchodně od města Ašdod, na jižním okraji vesnice Palmachim.\n\nNárodní park byl vyhlášen roku 2003 a má plochu 221 dunamů (0,221 kilometru čtverečního). Zahrnuje unikátní ekosystém písečných dun, přírodní pláž a zbytky starověkého přístavního města se stopami osídlení.\n\n\n"}
{"id": "703186", "url": "https://cs.wikipedia.org/wiki?curid=703186", "title": "Saskatchewan Highway 914", "text": "Saskatchewan Highway 914\n\nSaskatchewan Highway 914 je jednou z mála silnic na nejdálnějším severu této provincie. Začíná odpojením od silnice Saskatchewan Highway 165 a končí u dolu Key Lake Mine, o 345.75 km dále. Trasa 914 prochází na sever působivými sceneriemi Saskatchewanu, včetně Pinehouského jezera a Gordonova jezera. Trasa 914 se nekříží s žádnou provincií vlastněnou cestou po celou svou délku od silnice 165 až po důl Key Lake Mine. \n\nCelá trasa silnice prochází pouze jediným městečkem, a to Pinehouse Lake.\n"}
{"id": "703189", "url": "https://cs.wikipedia.org/wiki?curid=703189", "title": "Locomotive Breath", "text": "Locomotive Breath\n\n„Locomotive Breath“ je desátá skladba z alba \"Aqualung\" od britské skupiny Jethro Tull z roku 1971. Skladba vyšla i na B-straně singlu „Hymn 43“. Skladbu předělali například i W.A.S.P. nebo Styx.\n\n"}
{"id": "703192", "url": "https://cs.wikipedia.org/wiki?curid=703192", "title": "Zdeněk Prokeš (fotbalista)", "text": "Zdeněk Prokeš (fotbalista)\n\nZdeněk Prokeš (* 13. června 1953) je bývalý český fotbalista, obránce, reprezentant Československa.\n\nZa československou reprezentaci odehrál v letech 1977–1985 17 nebo 19 utkání (dle různých zdrojů) a vstřelil jeden gól (v zápase kvalifikace na Mistrovství Evropy 1984 proti Kypru). V první lize odehrál 292 utkání za Duklu a Bohemians (nejvíce z hráčů zelenobílého klubu) a vstřelil 11 gólů. Hrál za Iglu České Budějovice (1963–1972, dorostenecký mistr ČSR a vicemistr ČSSR 1971/72), Duklu Praha (1972–1974), Bohemians Praha (1974–1985) a Mnichov 1860 (1985–1987). S Bohemians Praha získal roku 1983 titul mistra Československa a postoupil do semifinále Poháru UEFA. Roku 1984 obsadil 2. místo v anketě Fotbalista roku (za Janem Bergerem).\n\n\n"}
{"id": "703194", "url": "https://cs.wikipedia.org/wiki?curid=703194", "title": "Exekuční titul", "text": "Exekuční titul\n\nExekuční titul je rozhodnutí nebo jiná listina, vydaná k tomu oprávněným orgánem, sloužící jako podklad pro exekuci, pokud není dobrovolně splněna povinnost v něm obsažená. Podmínkou je však, aby byl vykonatelný, což se, kromě exekutorských a notářských zápisů, dokládá tím, že je na něm vyznačena tzv. \"doložka vykonatelnosti\".\n\nExekučním titulem může být:\n\n"}
{"id": "703197", "url": "https://cs.wikipedia.org/wiki?curid=703197", "title": "Philadelphia (sýr)", "text": "Philadelphia (sýr)\n\nPhiladelphia je smetanový termizovaný sýr, který se využívá v teplé i studené kuchyni. Velmi úzce je Philadelphia spjata s přípravou světově známého koláče cheesecake. \n\nPrvní sýr typu cream cheese byl vyroben roku 1872 americkým lékařem Williamem Lawrencem. Osm let poté, tedy v roce 1880 získal název Philadelphia. Sýr dostal své jméno po americkém městě Philadelphia, které bylo považováno za symbol čistoty a místo, kde se daly ochutnat pokrmy vyznačující se vysokou kvalitou. Sýr byl zpočátku distribuován ve fóliovém obalu pod jménem firmy Empire Company. Tento podnik byl v roce 1903 koupen společností Phenix Cheese Company of New York, která byla v roce 1928 sloučena s firmou Kraft Cheese.\n\nV sedmdesátých letech dvacátého století ve Střední Americe (Venezuela, Mexiko) se Philadelphia začala vyrábět a expandovat i na evropský trh (Velká Británie, Německo, Itálie). O něco později se pak postupně představuje v  dalších evropských státech. V letech 1974 pak světový trh se sýrem Philadelphia obohacují další chuťové variace.\n\nZ Philadelphie se připravují dorty, koláče, saláty, omáčky, polévky, koktejly.\n\n"}
{"id": "703199", "url": "https://cs.wikipedia.org/wiki?curid=703199", "title": "Zdeněk Šreiner", "text": "Zdeněk Šreiner\n\nZdeněk Šreiner (2. června 1954 - 28. listopadu 2017) byl český fotbalista, záložník, reprezentant Československa, držitel zlaté medaile z olympijských her v Moskvě roku 1980.\n\nZa československou reprezentaci odehrál v letech 1980-1984 šest utkání. V lize odehrál 291 utkání a dal 33 gólů. Hrál za Baník Ostrava (1976-1987), svou kariéru končil v nižších soutěžích v zahraničí (francouzský AS Beauvais, rakouský VSE St. Pölten). S Baníkem se stal dvakrát mistrem ligy (1980, 1981) a roku 1978 vyhrál Československý pohár. Na olympiádě v Moskvě vstřelil gól v semifinále s Jugoslávií, celkem za olympijský výběr nastoupil v 9 utkáních, za reprezentační B-tým nastoupil ve 2 utkáních a dal 1 gól. V Poháru mistrů evropských zemí nastoupil v 10 utkáních a dal 1 gól, v Poháru vítězů pohárů nastoupil v 8 utkáních a v Poháru UEFA nastoupil ve 14 utkáních a dal 3 góly.\n\n\n"}
{"id": "703200", "url": "https://cs.wikipedia.org/wiki?curid=703200", "title": "Chemická toaleta", "text": "Chemická toaleta\n\nChemický záchod nebo chemická toaleta je záchod používající chemikálie na odstranění pachu z odpadu namísto jednoduchého uskladnění v nádobě nebo odvedení potrubím do kanalizace nebo septiku. Tyto toalety se nacházejí nejvíce v letadlech, vlacích, karavanech a mobilních domech a jsou charakteristické modrým odstínem vody v nádržích. (V USA a Austrálii se tento modrý kapalný vzorek obvykle nazývá \"Anotec\".) Ještě jednodušší chemická toaleta se skládá ze sedadla na nádrži s roztokem chemikálií používaných k desinfekci a dezodorizaci. Nacházejí se v některých dálkových autobusech nebo v domech, kde není kanalizace. Přenosné toalety jsou univerzálně chemické toalety.\n\nDesinfekce se dříve obvykle prováděla mícháním formaldehydu nebo podobné chemikálie s toaletní vodou po spláchnutí. Moderní formulace jsou založeny na nitrátu a pracují biologicky.\nChemické toalety se často používají na staveništích, na shromážděních pod širým nebem jako jsou hudební festivaly nebo v kempech a karavanech.\n\nProtože formaldehyd silně dráždí kůži, nos a hrdlo, často je nahrazován jinými proprietárními směsmi jako například glutaraldehydem a kvartérními amoniovými sloučeninami s neskvrnícími barvami a přírodně identickými vonnými oleji. Někdy se používají i enzymové hybridy.\n\n"}
{"id": "703205", "url": "https://cs.wikipedia.org/wiki?curid=703205", "title": "Grand Prix Francie 1992", "text": "Grand Prix Francie 1992\n\nGrand Prix Francie 1992 (LXXVIII Mobil 1 Grand Prix de France) osmý závod 43. ročníku mistrovství světa jezdců Formule 1 a 34. ročníku poháru konstruktérů, historicky již 524. grand prix, se uskutečnila na okruhu Circuit de Nevers Magny-Cours.\n\n"}
{"id": "703208", "url": "https://cs.wikipedia.org/wiki?curid=703208", "title": "Grand Prix Kanady 1992", "text": "Grand Prix Kanady 1992\n\nGrand Prix Kanady 1992 ( XXX. Grand Prix Air Canada), sedmý závod 43. ročníku mistrovství světa jezdců Formule 1 a 34. ročníku poháru konstruktérů, historicky již 523. grand prix, se uskutečnila na okruhu Circuit Gilles Villeneuve.\n\n"}
{"id": "703210", "url": "https://cs.wikipedia.org/wiki?curid=703210", "title": "František Lýsek", "text": "František Lýsek\n\nFrantišek Lýsek (2. května 1904, Ostrava-Proskovice – 16. ledna 1977, Brno) byl tvůrce českého dětského sborového zpěvu jako umění, sbormistr, hudební pedagog, doktor věd o umění, sběratel a folklorista.\n\nFrantišek Lýsek se narodil v obci Proskovice (dnes součást Ostravy) jako desátý v rodině. Vystudoval s vyznamenáním učitelský ústav a začal působit na škole ve Staré Bělé. Jako učitel menšinové školy v Jistebníku nad Odrou, kam děti přicházely ze 12 okolních obcí založil na škole v roce 1929 dětský pěvecký sbor \"Jistebničtí zpěváčci\". V roce 1931 začal sbor vystupovat v ostravském rozhlase, ustanoven byl ministerstvem školství jako první školský zájmový sbor (následován více než 300 dalšími školními sbory). Zpěváčci podnítili vznik původních skladeb pro dětské sbory, zpívali na Hradě před prezidentem T. G. Masarykem (1933), na mezinárodním hudebním kongresu ve Vídni (1936), natočili dvě gramofonové desky, dokumentární film \"Melodie Beskyd\" (1935), František Lýsek pro sbor zharmonizoval lidové písně („Pomněnky“, 1937). Zpěváčci stáli u zrodu moderní estetické kategorie 20. století – dětské sborově pěvecké umění.\n\nNabídku nastoupit v pražském rozhlase roku 1931 František Lýsek nepřijal a jeho životní dráha vedla po okupaci Sudet na pokusnou školu v Otrokovicích – Baťově, kde v tradici Jistebnických zpěváčků pokračoval sbormistrův Dětský sbor z Baťova (1938–1945). Ten natočil gramofonovou desku, zpíval podle Lýskovy metody tzv. nápěvkové intonace, sbormistr mu upravil lidové písně („Pampelišky“, 1941, dodnes jsou sbory nejčastěji zpívané Konopa a Měla jsem holoubka).\n\nPo druhé světové válce nepřijal František Lýsek nabídku Výzkumného ústavu Akademie J. A. Komenského v Praze a zůstal na Moravě. 1. prosince 1945 odešel do Brna, kde ukončil studium Filozofické fakulty Masarykovy univerzity doktorátem filozofie (1949). Zpočátku působil na Kotlářské ulici ve škole, kde založil a vedl Brněnský dětský sbor (1945–1977), pro BDS zharmonizoval sbírku lidových písní „Sedmikrásky“, 1952.\n\nFrantišek Lýsek učil na brněnské konzervatoři, Janáčkově akademii múzických umění, mezi učiteli uplatňoval na řadě kurzů svou metodu tzv. „nápěvkové intonace“, v brněnském rozhlase organizoval cykly pořadů Zpívejte s námi!, Písničky našich maminek aj. V letech 1930–1950 zapsal na 1400 lašských písní (část jich pod názvem Písně z Lašska vydala AV ČR v Brně v roce 2004).\n\nS Brněnským dětským sborem koncertoval sbormistr v rozhlase a televizi (Pražské jaro 1956, italské turné s orchestrem FOK, s Moravanem, s Českou filharmonií 1958, 1965), natočil film „Děti a noty“ (Stříbrný lev v Benátkách, 1964). V roce 1969 koncertoval sbor v kanadském Vancouveru – ovládal 31 vícehlasých skladeb a 16 úprav lidových písní (anglicky, italsky, francouzsky, latinsky, německy, polsky, rusky, španělsky aj.)\n\nFrantišek Lýsek působil na katedře hudební výchovy (1952–1970) jako její profesor a vedoucí a napsal řadu učebnic a významných monografií, např.: \"Cantus choralis infantium\" (1969), \"Problémy pěvecké mutace\" (1974), \"Vox liberorum\" (1976), kde výzkumem prokázal, že zpěv předchází řeč. 12. ledna 1977 se v sále Majakovského v Praze konal unikátní koncert BDS bez sbormistra. Úspěch sboru ozářil poslední dny sbormistrova života. 16. ledna František Lýsek v Brně zemřel. Náhrobek čestného hrobu na ústředním hřbitově v Brně vytvořil syn sbormistra prof. Ing. arch. Lumír Lýsek, CSc., archiv F. Lýska a jeho sborů spravuje jeho dcera, členka s.r. Lýskova nadačního fondu doc. PhDr. Květuše Lepilová, CSc.\n\n\n\n\n\n\n\n\n"}
{"id": "703211", "url": "https://cs.wikipedia.org/wiki?curid=703211", "title": "Grand Prix Monaka 1992", "text": "Grand Prix Monaka 1992\n\nGrand Prix Monaka 1992 (L. Grand Prix Automobile de Monaco), šestý závod 43. ročníku mistrovství světa jezdců Formule 1 a 34. ročníku poháru konstruktérů, historicky již 522. grand prix, se uskutečnila na okruhu Circuit de Monaco.\n\n"}
{"id": "703220", "url": "https://cs.wikipedia.org/wiki?curid=703220", "title": "Grand Prix San Marina 1992", "text": "Grand Prix San Marina 1992\n\nGrand Prix San Marina 1992 (XII Gran Premio Warsteiner di San Marino), 5. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 521. grand prix, se již tradičně odehrála na okruhu Autodromo Enzo e Dino Ferrari.\n\n"}
{"id": "703221", "url": "https://cs.wikipedia.org/wiki?curid=703221", "title": "Zdeněk Pičman", "text": "Zdeněk Pičman\n\nZdeněk Pičman (23. ledna 1933 Příbram – 6. července 2014 Třebihošť) byl český fotbalista, útočník, záložník i obránce, reprezentant Československa, držitel stříbrné medaile z olympijských her v Tokiu roku 1964.\n\nZačínal v dorostu Slavie Karlovy Vary, na vojně hrál za Písek. V československé lize hrál za Dynamo Praha a Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. V lize odehrál 234 utkání a vstřelil 18 branek. Za československou reprezentaci odehrál roku 1964 jedno utkání (přátelský zápas s Jugoslávií, porážka 2:3). Za reprezentační B-tým nastoupil v 5 utkáních a za olympijsou reprezentaci nastoupil v 17 utkáních.\n\n\n"}
{"id": "703226", "url": "https://cs.wikipedia.org/wiki?curid=703226", "title": "Dojezdová pneumatika", "text": "Dojezdová pneumatika\n\nDojezdové pneumatiky, mnohdy také označované jako run-flat pneumatiky, jsou pneumatiky navržené tak, aby umožnily jízdu i s defektem.\n\nTo je možné díky speciální konstrukci pneumatiky se zesílenou bočnicí. S takto poškozenou pneumatikou je možné jet maximální rychlostí 80 km/h a do maximální vzdálenosti 80 kilometrů. Dojezdové pneumatiky není možné opravovat, poškozenou pneumatiku je nutno vyměnit za novou. Tyto pneumatiky lze používat pouze u vozidel s kontrolou tlaku v pneumatikách, v opačném případě by řidič nemusel poznat, že má defekt.\n\nKaždý výrobce pneumatik značí run-flat pneumatiky jinak:\n\n"}
{"id": "703227", "url": "https://cs.wikipedia.org/wiki?curid=703227", "title": "Seznam památek Slavkovského bojiště", "text": "Seznam památek Slavkovského bojiště\n\nSeznam památek Slavkovského bojiště představuje výčet kulturních památek – pomníků, křížů, kapliček, hromadných hrobů, míst významných z hlediska velení a dalších nemovitých objektů spojených s bitvou tří císařů u Slavkova dne 2. prosince 1805.\n\nSlavkovské bojiště je oblast rozkládající se na východ od Brna, na území dvou okresů Vyškov a Brno-venkov. Přibližně je vymezená obcemi Pozořice (ze severu), Slavkov u Brna (z východu), Žatčany (z jihu) a Šlapanice (ze západu). Alternativní vymezení představují říčky Litava (z jihovýchodu) a Zlatý potok (ze západu) a stará císařská cesta (ze severu). \n\nÚzemí bojiště má rozlohu asi 120 km² a pojímá 25 obcí a měst: Bedřichovice, Blažovice, Holubice, Hostěrádky-Rešov, Hrušky, Jiříkovice, Kobylnice, Kovalovice, Křenovice, Měnín, Podolí, Ponětovice, Pozořice, Prace, Sivice, Slavkov u Brna, Sokolnice, Šaratice, Šlapanice, Telnice, Tvarožná, Újezd u Brna, Velešovice, Zbýšov, Žatčany. \n\nV roce 1992 byla vymezená část území o rozloze 72 km² vyhlášena chráněnou památkovou zónou. 18 obcí z památkové zóny založilo 19. dubna 1999 společnou obecně prospěšnou společnost Mohyla míru – Austerlitz. Československá napoleonská společnost v roce 2010 požadovala rozšíření památkové zóny o dalších pět obcí v severní části bojiště, které v ní dosud nebyly zahrnuty: Velešovice, Velatice, Sivice, Pozořice a Kovalovice.\n\nSeznam je řazen abecedně dle umístění památek. Hvězdou jsou vyznačeny nejvýznamnější, ve zdrojích nejčastěji nebo nejobšírněji zmiňované památky Slavkovského bojiště. Šedé jsou památky, které mají s bitvou souvislost, ale nejsou součástí památkové zóny.\n\n\n\n"}
{"id": "703228", "url": "https://cs.wikipedia.org/wiki?curid=703228", "title": "Národní park Churvat Minim", "text": "Národní park Churvat Minim\n\nNárodní park Churvat Minim (: גן לאומי חורבת מינים, \"Gan le'umi Churvat Minim\") je národní park v Izraeli, v Severním distriktu.\n\nLeží v nadmořské výšce cca 200 metrů po úrovní moře na břehu Galilejského jezera při ústí vádí Nachal Gaf, Nachal Gapit a Nachal Minim. Park se nachází cca 7 kilometrů severně od města Tiberias a cca 2 kilometry severoseverovýchodně od vesnice Ginosar.\n\nNárodní park je významnou archeologickou lokalitou Churvat Minim (: Chirbet al-Minja), která obsahuje zbytky paláce z doby vlády Umajjovců. Byl založen roku 2002 a má plochu 39,7 dunamů (0,0397 kilometru čtverečního).\n\n\n"}
{"id": "703230", "url": "https://cs.wikipedia.org/wiki?curid=703230", "title": "Usťuženský rajón", "text": "Usťuženský rajón\n\nUsťuženský rajón ( ) je jeden z rajónů Vologdské oblasti v Rusku. Jeho administrativním centrem je město Usťužna. V roce 2010 zde žilo 19 716 obyvatel.\n\nRajón leží na jihozápadě Vologdské oblasti. Hraničí s Tverskou a Novgorodskou oblastí. Jeho rozloha je 3600 km². Skládá se z deseti samosprávných obecních obvodů, z toho je jeden městský a devět vesnických.\n\nSousední rajóny:\n\n"}
{"id": "703231", "url": "https://cs.wikipedia.org/wiki?curid=703231", "title": "Třída Kasturi", "text": "Třída Kasturi\n\nTřída Kasturi je třída fregat Malajsijského královského námořnictva postavených německou loděnicí Howaldtswerke-Deutsche Werft. Obě postavené jednotky jsou stále v aktivní službě. V letech 2009–2014 u nich probíhá modernizační program SLEP.\n\nNěmecká loděnice HDW v Kielu postavila dvě fregaty této třídy, pojmenované \"Kasturi\" (F25) a \"Lekir\" (F26). Objednány byly v roce 1981 a do služby zařazeny v roce 1984. Jedná se o německý typ Blohm + Voss FS 1500, který si objednala rovněž Kolumbie jako třídu \"Almirante Padilla\".\n\nV roce 2009 bylo rozhodnuto o modernizaci fregat v loděnicích Boustead Naval Shipyard, prodlužující dobu jejich služby nejméně o 15 let. Vylepšena má být zejména elektronika a výzbroj lodí. Modernizace \"Kasturi\" má být dokončena v roce 2011, v případě jednotky \"Lekir\" o tři roky později.\n\nNa přídi se nachází jednohlavňová věž se 100mm kanónem Creusot-Loire. Mezi věží a můstkem je umístěn dvouhlavňový 375mm protiponorkový raketomet Bofors. Uprostřed nástavby se nachází hlavní úderná zbraň fregat, kterou představují čtyři francouzské protilodní střely MM.40 Exocet Block 2. Za komínem jsou dále umístěny dvě dělové věže EMERLEC-30, každá s dvojicí 30mm kanónů. Zcela na zádi je jednohlavňová věž s 57mm kanónem.\n\nAktuální modernizace výzbroje zahrnuje především výměnu 100mm kanónu za dvouúčelový kanón ráže 57mm ze zádi, náhradu 375mm vrhačů za dva trojité 324mm torpédomety Eurotorp B515, využívající lehkých torpéd Eurotorp A244S a vylepšení obou systémů EMERLEC-30.\n\nFregaty mají přistávací palubu pro jeden vrtulník Agusta/Westland SeaLynx 300 či Eurocopter Fennec, nenesou však hangár. Pohonný systém je koncepce CODAD. Tvoří ho čtyři diesely MTU 20V 1163 TB92, roztáčející dvojici lodních šroubů. Nejvyšší rychlost dosahuje 28 uzlů.\n\n"}
{"id": "703233", "url": "https://cs.wikipedia.org/wiki?curid=703233", "title": "Grand Prix Španělska 1992", "text": "Grand Prix Španělska 1992\n\nGrand Prix Španělska 1992 (XXXIV Gran Premio de España Telefónica), 4. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 520. grand prix, se již tradičně odehrála na okruhu v Barceloně.\n\n"}
{"id": "703234", "url": "https://cs.wikipedia.org/wiki?curid=703234", "title": "Martin Kysela", "text": "Martin Kysela\n\nMartin Kysela (* 1983, Liberec) je český podnikatel, investor a novinář zaměřený na oblast internetových technologií. Od roku 2006 působí jako samostatný burzovní spekulant a mentor.\n\nVystudoval ekonomiku se zaměřením na mezinárodní obchod. Dlouhodobě působil na manažerských i technických pozicích v IT, kde se věnoval zejména propagaci svobodného software a značky Apple, dále organizaci odborných konferencí, seminářů a vydavatelské činnosti. Později se začal orientovat na oblast burzovních trhů a vytvořil několik úspěšných obchodních systémů pro diskréční obchodování.\n\nJeden z jeho prvních systémů pro začínající obchodníky, RSIcross, který uvolnil zdarma pod licencí GNU GPL pro volné užití, se dočkal mnoha úprav a klonů, z nichž nejznámějším je systém založený na indikátoru MFI určený pro obchodování amerického indexu E-mini Russell 2000. Od roku 2007 vyučuje úzký okruh osobních žáků a aktivně se věnuje propagaci značky Apple. Bývá také citován v jiných textech a knihách z oblasti burzovních spekulací.\n\n\n"}
{"id": "703236", "url": "https://cs.wikipedia.org/wiki?curid=703236", "title": "Valdés (poloostrov)", "text": "Valdés (poloostrov)\n\nValdés je poloostrov na východním pobřeží Patagonie. Nachází se v argentinské provincii Chubut zhruba 1 000 km jihozápadně od Buenos Aires. Nachází se zde proláklina Laguna de Carbón, která byla dlouho uváděna jako nejnižší bod jihoamerického kontinentu s úrovní 40 metrů pod hladinou oceánu (jako nejnižší bod jihoamerického kontinentu je v současnosti v pramenech uváděna proláklina Gran Bajo de San Julián 105 metrů pod hladinou oceánu). Celý poloostrov má rozlohu přibližně 4 000 km² a jeho území bylo prohlášeno za \"turistickou přírodní rezervaci\" ( Reserva Natural Turística). Jedná se o významnou lokalitu s populacemi mořských savců a ptáků.\n\nV roce 1999 byl poloostrov zapsán na seznam Světového dědictví UNESCO.\n\nNa březích žijí rypouši sloní, lachtani hřívnatí a tučňáci magellanští. Vyskytují se zde i zástupci živočišných druhů jako např. guanako, pes horský, pes argentinský, mara stepní, nandu Darwinův a pásovec malý. V okolních vodách se vyskytují např. plískavice strakaté, kosatky dravé, velryby jižní nebo delfíni skákaví.\n"}
{"id": "703237", "url": "https://cs.wikipedia.org/wiki?curid=703237", "title": "Grand Prix Brazílie 1992", "text": "Grand Prix Brazílie 1992\n\nGrand Prix Brazílie 1992 (XXI Grande Pręmio do Brasil), 3. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 519. grand prix, se již tradičně odehrála na okruhu Interlagos.\n\n"}
{"id": "703239", "url": "https://cs.wikipedia.org/wiki?curid=703239", "title": "Grand Prix Mexika 1992", "text": "Grand Prix Mexika 1992\n\nGrand Prix Mexika 1992 (XV Gran Premio de México), 2. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 518. grand prix, se již tradičně odehrála na okruhu Autódromo Hermanos Rodríguez.\n\n"}
{"id": "703248", "url": "https://cs.wikipedia.org/wiki?curid=703248", "title": "Grand Prix Jihoafrické republiky 1992", "text": "Grand Prix Jihoafrické republiky 1992\n\nGrand Prix Jihoafrické republiky 1992 (XXVI South African Grand Prix), 1. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 517. grand prix, se již tradičně odehrála na okruhu Kyalami.\n\n"}
{"id": "703251", "url": "https://cs.wikipedia.org/wiki?curid=703251", "title": "Bradbury and Evans", "text": "Bradbury and Evans\n\nBradbury and Evans byla tiskárna a později nakladatelství, kterou v roce 1830 založili William Bradbury a Frederick Mullet Evans. V roce 1842 odkoupili později velmi úspěšný časopis Punch. Později se však zaměřili i na serióznější literaturu a svá díla u nich vydali například Charles Dickens, William Makepeace Thackeray, a Robert Smith Surtees. V roce 1840 patřili mezi několik firem, které žádaly v Anglii o autorská práva.\n"}
{"id": "703253", "url": "https://cs.wikipedia.org/wiki?curid=703253", "title": "Homs", "text": "Homs\n\nHoms (arabsky:حمص \"Ḥimṣ\", dříve \"Emesa\") je město v západní Sýrii. Jde o hlavní město Homského guvernorátu. Leží v nadmořské výšce 501 metrů a je vzdálen 162 kilometrů severně od Damašku. Město leží na řece Ásí.\n\nPo zhruba 2000 let sloužil Homs jako klíčové místo pro trh se zemědělskými surovinami, výrobní místo a obchodní centrum pro vesnice ze severní Sýrie. Poskytoval také útočiště v případě invaze.\nNachází se tu ropná rafinérie postavená československou společností Technoexport.\n\nV dnešní době se stalo bojištěm syrské občanské války a bylo dlouhodobě obléháno.\n\n\n"}
{"id": "703255", "url": "https://cs.wikipedia.org/wiki?curid=703255", "title": "Josef Kaizl", "text": "Josef Kaizl\n\nJosef Kaizl (10. června 1854 Volyně – 19. srpna 1901 Myslkovice u Soběslavi, někdy mylně uváděno Myškovice nebo Myskovice) byl významný český profesor, vědec v oboru politické ekonomie, ekonom a politik z období rakousko-uherské monarchie, přední český ekonom a přívrženec liberalismu. Zpočátku byl členem staročeské strany, koncem 80. let 19. století patřil do skupiny takzvaných realistů okolo Tomáše Masaryka, od roku 1890 byl politikem mladočeské strany, ve které trvale zastával umírněné, realistické postoje a odmítal planý radikalismus. Byl dlouholetým poslancem Říšské rady a mezi roky 1898 a 1899 vykonával funkci ministra financí Předlitavska. Toto byla nejvyšší vládní funkce, jakou kdy kterýkoliv Čech získal v rámci rakousko-uherského mocnářství.\n\nNarodil se v rodině Čecha Eduarda Kaizla, kontrolora berního úřadu a německy mluvící matky. Byl nejstarším ze sedmi sourozenců.\n\nŠkolní docházku zahájil na německojazyčné škole v Rumburku, kam byl jeho otec roku 1858 služebně přeložen. Po dalším přeložení do Ústí nad Orlicí byl odeslán k své tetě do Prahy. Studoval nejprve německy a později česky na farní škole při kostele Panny Marie Vítězné v Karmelitské ulici na Malé Straně. V roce 1863 zahájil docházku na gymnáziu tamtéž. Již tehdy se díky svému strýci Edmundu Břetislavu Kaizlovi (který rovněž působil v politice a veřejném životě) seznámil s okruhem kolem Vojtěcha Náprstka. Byl uveden do Amerického klubu dam, kde se začal učit anglicky.\n\nNa podzim roku 1868 byl Kaizlův otec přeložen do Litomyšle. Josef Kaizl se stěhuje zpět k rodině a začíná studovat na místním piaristickém gymnáziu. Zde se začíná učit polsky a rusky. V roce 1870 byl otec přeložen na pražský Smíchov a Kaizl opět nastupuje na malostranské gymnázium, o rok později zde skládá maturitu.\n\nAbsolvoval práva na Univerzitě Karlo-Ferdinandově v Praze (1871–1875, titul JUDr. v roce 1876), přičemž mezi roky 1874–1875 prodělal vojenskou službu u zásobovacího vojenského sboru v Praze. Poté pokračoval ve studiu ekonomie na Univerzitě Štrasburk (1877), kde navštěvoval přednášky u profesorů Gustava von Schmollera a Georga Friedricha Knappa.\n\nPo smrti otce, kdy se dramaticky zhoršily finanční poměry jeho rodiny, působil též jako koncipient v karlínské advokátní kanceláři strýce Edmunda Břetislava Kaizla a jako domácí učitel u hraběte Buquoye. V roce 1878 byl krátce povolán k vojenské službě během bosenské okupace Slavonského Brodu.\n\nV roce 1879 začal jako docent přednášet národohospodářství na Univerzitě Karlo-Ferdinandově. Přednášel zde česky a německy mimo jiné zemědělskou politiku, národní hospodářství, rakouskou obchodní politiku od 18. století až po naše dny, nauku o mzdě a otázku dělnickou nebo teorii socialismu. Ve školním roce 1882–1883 převzal přednášky o národním hospodářství na Českoslovanské obchodní akademii v Praze, v roce 1883 byl jmenován mimořádným profesorem české části pražské univerzity, roku 1888 řádným profesorem. Historik Otto Urban ho řadí mezi první generaci českých univerzitních elit.\n\nV letech 1880–1884 pracoval jako koncipient Zemského výboru Království českého.\n\nVe volbách do Říšské rady roku 1885 získal za Národní (staročeskou) stranu mandát v Říšské radě (celostátní zákonodárný sbor), kde reprezentoval městskou kurii, obvod Čáslav, Kutná Hora atd.\n\nPo volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Se staročeskou stranou se však názorově rozešel a dopisem z 13. října 1887 oznámil rezignaci na poslanecký mandát. V doplňovacích volbách odstoupil z boje a na jeho místo v Říšské radě byl zvolen starosta Vršovic Josef Herold. Důvodem pro Kaizlovu rezignaci na mandát byl nesouhlas s Gautschovými ordonancemi roku 1887 (vládní návrh na redislokaci středních škol, podle mnohých kritiků poškozující české zájmy), které staročeská strana a Český klub coby česká střechová parlamentní frakce na Říšské radě podpořila, respektive na popud staročeského předáka F. L. Riegra veřejně neodmítla a jen takticky o nich zákulisně vyjednávala. Kaizl ovšem na rozdíl od mnohých odpůrců ordonancí nepřešel do mladočeského tábora, pouze se stáhl po rezignaci z aktivní parlamentní politiky. Nadále považoval staročechy za \"jedinou možnou stranu\" a mladočeský proud označoval za křečovitý.\n\nPo roce 1887 spolupracoval s Tomášem Masarykem a Kramářem na formulování nového politického směru (takzvaný realismus), který prosazoval „\"přesné vědecké poznávání věcí proti romantické fantastice\"“. V ročnících 1889 a 1890 byl vedoucím redaktorem časopisu Čas.\n\nV roce 1890 vstoupil spolu s dalšími realisty (včetně Masaryka) do mladočeské strany a téhož roku se vrátil do Říšské rady, když 4. prosince 1890 složil místo Václava Saláška poslanecký slib za kurii obchodních a živnostenských komor v Praze. Zatímco Masarykova angažovanost v mladočeské straně měla krátké trvání, Kaizl se stal dlouhodobě jedním z hlavních mladočeských politiků.\n\nVe volbách do Říšské rady roku 1891 úspěšně kandidoval do vídeňského parlamentu za Národní stranu svobodomyslnou (mladočeši) v městské kurii, obvod Karlín-Smíchov. Ihned při zahájení nové Říšské rady se prezentoval jako jeden z předáků mladočechů, kteří představovali jeden z nejsilnějších parlamentních klubů, a za mladočechy navrhl text slavnostní adresy, kterou tradičně Říšská rada odpovídala na zdravici panovníka. V textu byly přítomny státoprávní a národnostní argumenty, aniž by ale byly podporovány, jako to bylo zvykem u staročeské reprezentace, odkazy na historické české státní právo. Historik Otto Urban hodnotí Kaizlův návrh jako \"de facto\" programový manifest mladočeské strany a zároveň ukázku toho, že navzdory radikální opoziční rétorice, na které se mladočeši v předchozích letech profilovali, si strana díky Kaizlovi uchovala racionální argumentaci. Návrh ovšem byl od počátku koncipován s tím, že nebude přijat. Ostatní kluby na Říšské radě ho odmítly, ale nebyly schopny se dohodnout na žádném jiném, což odhalilo faktickou neexistenci soustavné sněmovní většiny.\n\nRoku 1894 byl spoluautorem Nymburské rezoluce mladočechů, která představovala vítězství realistického, umírněného proudu v mladočeské straně a porážku extrémního radikalismu. Krátce předtím totiž na Říšské radě vystoupili mladočeští poslanci Jan Vašatý, Eduard Grégr a Václav Březnovský s radikálními a zčásti vulgárně opozičními projevy. Mezitím se ovšem rozvolnily jeho vztahy s Masarykem, který pro neshody z mladočeské strany roku 1893 vystoupil. Nadále pak zůstali hlavními představiteli realismu u mladočechů Kaizl a Karel Kramář. Roku 1895 měl jeho rozchod s Masarykem i publicistickou podobu. Masaryk tehdy vydal spis \"Naše nynější krise\", ve kterém se vymezil proti programové chabosti mladočeské strany. Kaizl na to reagoval statí \"České myšlénky\". Odmítl Masarykovo kritiku liberalismu a odkazování se na náboženské proudy husitství a českých bratří, přičemž označil Masaryka za idealistu. Místo toho se přihlásil k standardním ideologiím evropského liberalismu a nacionalismu.\n\nKdyž se moci ujala vláda Kazimíra Badeniho, uplatňoval vůči ní Kaizl takzvanou \"etapovou politiku\", kdy mladočeši nahradili čistě opoziční postoj strukturovanější \"ad hoc\" podporou vládě v některých konkrétních otázkách. Při nástupu vlády tak ještě zopakoval \"rozhodně opoziční\" postoj strany. Otto Urban to ale dává spíše do souvislosti s blížícími se zemskými volbami v Čechách roku 1895. Po volbách Kaizl vystoupil na Říšské radě v rozpravě k návrhu státního rozpočtu, kde již věcně argumentoval, i když nadále z opozičního stanoviska. Definoval znovu koncept etapové politiky a prohlásil, že mladočeská strana je bytostně spojena s úkoly liberalizace a demokratizace Rakouska a je ochotna v těchto otázkách uzavírat politické aliance. Na přelomu let 1895 a 1896 pak probíhaly zákulisní jednání mezi předsedou vlády Badenim a mladočechy včetně Kaizla. Prostředníkem byl Gustav Eim. V roce 1896 se v parlamentu projednávala takzvaná Badeniho volební reforma, která výrazně rozšiřovala volební právo (byť zachovávala kuriový systém a tedy nerovnost jednotlivých voličských skupin). Kaizl a jeho spojenci už nyní vystupovali na podporu vládního návrhu (radikálnější mladočeský návrh reformy nebyl v parlamentu průchodný). Při závěrečném hlasování sice byla mladočeská strana rozpolcena, ale Kaizl vedl provládní frakci a v následujících měsících se mu dařilo eliminovat radikály (poslanec Vašatý byl vyloučen z klubu, Julius Grégr v této době zemřel). Koncem roku 1896 pak Kaizl získal první, zatím interní a pracovní variantu návrhu na výrazné zvýšení statusu češtiny jako úředního jazyka v českých zemích (takzvaná Badeniho jazyková nařízení).\n\nV této době Kaizl obhájil poslanecký mandát ve volbách do Říšské rady roku 1897. Volby přinesly úspěch mladočechům, kteří se stali nejsilnější parlamentní frakcí v Říšské radě a jejich cena pro předlitavskou vládu tak vzrostla. Brzy po volbách se v parlamentu utvořila provládní většina, kterou tvořili mladočeši, Polský klub a němečtí konzervativci (Katolická lidová strana). Kaizl tehdy rozhodně podporoval účast v provládním táboře a podílel se na dojednávání finální verze Badeniho jazykových nařízení. Ta měla zavést češtinu i jako vnitřní úřední jazyk v českých zemích (tedy v komunikaci úřadů mezi sebou), což by byl výrazný úspěch pro české jazykové a autonomistické snahy předchozích dekád. Jejich projednání ale narazilo v Říšské radě na obstrukce a opozici německých liberálů a nacionalistů. Nebyla nikdy schválena a Badeniho vláda ještě v roce 1897 padla. Kaizl a Kramář pak museli řešit nelehkou otázku, jak se postavit k následujícímu vládnímu kabinetu (první vláda Paula Gautsche). V soukromí přiznávali, že by nejraději přepustili moc nějaké jiné straně (v českém táboře ale žádná taková relevantní politická alternativa zatím neexistovala). Realisté v mladočeské straně totiž nechtěli převzít radikálně nacionální rétoriku, jakou tehdy například v německorakouském táboře praktikoval Georg von Schönerer, ale zároveň si byli vědomi, že po pádu Badeniho kabinetu se prostor pro výraznější naplnění českých požadavků zužuje. Gautschova jazyková nařízení byla skromnějším a rovněž neúspěšným pokusem o revizi Badeniho jazykových nařízení.\n\nK zásadnímu obratu v Kaizlově kariéře došlo roku 1898. kdy se stal ministrem financí v předlitavské vládě Franze Thuna-Hohensteina (úřad vykonával od 7. března 1898 do 2. října 1899). Franz Thun nastoupil s cílem znovu utvořit silnou vládu s parlamentní oporou a překonat měsíce nacionální polarizace. Kabinet úmyslně sestavil průřezově. Zasedl v něm tak kromě českého federalisty Kaizla i jeden z předáků německorakouských centralistů Josef Maria Baernreither. Trojice Thun, Kaizl a Baernreither měla být pilířem zamýšlené provládní většiny, která měla izolovat extrémní proudy v předlitavské politice. Kaizlův vstup do vlády zpočátku vyvolal překvapení. Sám Kaizl o něm nejednal formálně se stranickými orgány a rozhodl se fakticky sám za sebe. Paradoxně působila i skutečnost, že předsedou vlády byl tentýž Franz Thun, proti jehož působení na postu českého místodržícího mladočeši ještě o několik let předtím protestovali. Teprve dodatečně 8. března pak výbor mladočeské strany jeho ministerské působení schválil, nicméně nevyvodil z Kaizlovy účasti v kabinetu žádné závazky pro stranu jako takovou. Kaizl se rozhodl legitimizovat svůj krok i tím, že na schůzi Říšské rady 1. dubna 1898 oznámil rezignaci na poslanecký mandát a pak byl ihned v doplňovacích volbách znovu zvolen.\n\nKaizl byl zastáncem teze, že nejlepší zárukou bezpečnosti českého národa je silné a spravedlivé Rakousko. Svými odbornými znalostmi a rozvážným postupem nabyl významného vlivu v české i rakouské politice. Během roku a půl v předlitavské vládě uskutečnil mnoho ze svých plánů prospívajících Rakousku i českému národu. Dokončil jednání o rakousko-uherském vyrovnání (pravidelné dojednávání finančních transakcí mezi oběma polovinami monarchie). Předložil návrh reformy akciového práva. Za jeho vlády se dostalo do ministerstva financí několik kvalifikovaných českých úředníků, kteří pak po převratu v roce 1918 přišli vhod pro organizaci československého ministerstva financí. Měl významný podíl na zřízení české techniky v Brně (dnes Vysoké učení technické v Brně). Jeho působení ve vládě bylo vrcholem provládního aktivismů mladočechů, ostatně Kaizla tehdy ve veřejné diskuzi často obhajovali i staročeši, zatímco mladočechům blízké \"Národní listy\" byly opakovaně k provládní orientaci strany kritické. Jinak ale Thunova vláda neuspěla, protože ji zcela pohltil eskalující česko-německý jazykový problém. V říjnu 1899 podala demisi a Gautschova jazyková nařízení byla zrušena, čímž se jazykový status češtiny vrátil do doby před Badeniho vládou. Mladočeši okamžitě, na doporučení Kaizla, přešli na opoziční stranu.\n\nI nadále byl faktickým vůdcem mladočechů a opakovaně vystupoval jako umírňující prvek. V roce 1900 takto zamezil mladočeským návrhům na spuštění dlouhé obstrukce v Říšské radě, když se vláda Ernesta von Koerbera pokoušela o realističtější politiku a usmiřovací česko-německá jednání. Nakonec ale mladočeši přece jen obstrukci doprovázenou i potyčkami a násilnostmi spustili. Poslanec Josef Herold se pak vyjádřil, že „\"čeští poslanci zahráli takovou muziku, že podle ní teď bude muset tancovat celé Rakousko\",“ což Kaizl ostře kritizoval a vyjádřil obavu z marginalizace strany a oktroje (direktivního mimoparlamentního prosazení) jazykových zákonů. Ve volbách do Říšské rady roku 1901 obhájil křeslo ve vídeňském parlamentu a v Říšské radě setrval až do své smrti. Pak ho na poslaneckém křesle vystřídal František Fiedler. Po demisi Thunovy vlády byl až do své smrti místopředsedou českého poslaneckého klubu. Od roku 1895 byl také poslancem Českého zemského sněmu za Karlín.\n\nZemřel nečekaně ve věku 47 let na zámku v jihočeských Myslkovicích, který sloužil jako jeho letní byt. Jeho tělo bylo balzamováno a uloženo na pražském Vyšehradském hřbitově. Náhrobek s výraznou plastikou \"Objetí lásky a smrti\" vytvořil sochař Bohumil Kafka.\n\nJeho roli vůdce mladočechů převzal později během první dekády 20. století Karel Kramář, který v mnohém navázal na realistické Kaizlovy postoje a odmítání efektní opoziční a obstrukční rétoriky.\n\nKaizl byl částí svých českých současníků vnímán jako kontroverzní osoba. Byl kritizován jako příliš vlažný Čech, který nedostatečně prosazuje „českou věc“, jindy mu byl ke škodě jeho příklon k Masarykovým realistům. 23. dubna 1887 jej Národní listy v sérii článků \"Filosofické sebevraždy\", jež napsal sám Julius Grégr, zařadily mezi národní nihilisty, nazvaly ho „mladým výtečníkem“, který „nechce si pokaziti svou rychlou, ničím neomluvitelnou karriérou“, který „renommuje německým materiálem problematické 'vědy', jejž lze v několika týdnech vyčísti z četných příručních knížek, zvaných 'Vademecum der Nationalekonomie'“.\n\nJeho vstup do předlitavské vlády byl příslušníky pravice bývalého pokrokového hnutí 90. let chápán jako kapitulace před Vídní. Na základě tohoto názoru Karel Baxa, Alois Rašín a další jeho odpůrci založili v roce 1899 Stranu státoprávně radikální, která měla pozdvihnout mladočechy „pohozený prapor státoprávní“.\n\nBýval považován za suchého politika, kterému se nedostávalo vřelosti, výmluvnosti a životnosti. Nebyl plamenným řečníkem, ale jeho projevy více než na formě stály na dokonalém zvládnutí teorie pojednávaného tématu.\n\nJeho díla, v nichž především šířil Schmollerovu historickou metodu, byla vydávána v češtině a němčině, některá také v italštině.\n\nKromě knižních prací publikoval v časopisech Athenaeum, Česká revue, v německých a italských odborných listech. Mezi českými historiky a politiky na sebe upozornil prací \"České myšlénky\", v níž mj. kritizoval Masarykův důraz na náboženský rys humanismu (resp. humanity) a odvodil obrozenecký humanismus z osvícenství. Stát chápal jako legalizované a organizované násilí zajišťující řád ve společnosti, podotýkal však, že v moderním světě násilí v politice ubývá.\n\n\n\nPo Josefu Kaizlovi byly pojmenovány Kaizlovy sady v Praze 8-Karlíně.\n\nVALENTA, Aleš. Josef Kaizl a jazyková otázka v Čechách ve druhé polovině 19. století. \"Historický obzor\", 2002, 13 (3/4), s. 77-81. ISSN 1210-6097.\n\n\n"}
{"id": "703259", "url": "https://cs.wikipedia.org/wiki?curid=703259", "title": "FK Volyň Luck", "text": "FK Volyň Luck\n\nFutbolnyj klub Volyň Luck (ukrajinsky Футбольний клуб «Волинь» Луцьк) je ukrajinský fotbalový klub sídlící ve městě Luck. Hraje v nejvyšší ukrajinské soutěži Premjer-liha. Byl založen v roce 1960.\n\nSvé domácí zápasy odehrává klub na stadionu Avanhard s kapacitou 12 080 diváků.\n\nZdroj: \n\n\n\"Aktuální k datu: 7. března 2016\"\n\nZdroj: \n\nPoznámky:\n\n"}
{"id": "703265", "url": "https://cs.wikipedia.org/wiki?curid=703265", "title": "Popenec obecný", "text": "Popenec obecný\n\nPopenec obecný (\"Glechoma hederacea\") je léčivá a užitková rostlina. Zároveň s popencem chlupatým jsou to nejčastější dva druhy popence u nás.\nVědecká synonyma\n\nPopenec obecný je rozšířen téměř v celé Evropě, v severní Asii, zasahuje až na Dálný východ.\n\nNižší vytrvalá bylina s poléhavými lodyhami, okrouhlými vstřícnými zubatými lístky a modrofialovými květy. Roste hojně na mezích, na lukách, na okrajích lesů a křovin i v křovinách a lesích, podél cest a na stráních od nížin do hor. Rychle se rozrůstá, množí se plazivými výběžky, ve kterých se ve žlabinkách listů vytvářejí kořínky. Bývá součástí skalky, porostů na kamenných zídkách atp., také prorůstá do zahrádek jako plevel.\n\nPopenec obsahuje až 7 % tříslovin, silici, draselné soli, cholin, saponiny, hořčiny, glechomin a další složky; v čerstvé nati je i provitamín A, vitamín C atd. Hořčině glechomin se připisují toxické účinky na koně, proto se rostlina někdy označuje jako jedovatá.\n\nOdedávna se uplatňuje v kuchyni i lidovém léčitelství. Ve středověku byl popenec považován za zázračnou rostlinu, chránící před morem a očarováním. Nať se sbírá v dubnu až květnu. Má příjemnou vůni a kořenitou chuť.\n\nV kuchyni se používá čerstvá i sušená nať, přidává se do sušené zeleniny a masa, karbanátků a zeleninových polévek. Čerstvým popencem ochucujeme omelety, tvarohové pomazánky, bramborové saláty, míchaná vajíčka, kořeníme jím i vařené brambory. Lístky popence je možné použít také do smoothie. Lze jej využít i k výrobě medu.\n\nV lidovém léčitelství popenec podporuje chuť k jídlu a je vhodný pro osoby se sníženou žaludeční kyselostí. Má i hojivé účinky, působí proti průjmům. Homér ji zmiňuje jako jednu z rostlin, která má koagulační schopnosti a lze ji tedy použít jako syřidlo.\n\nJe znám také jako popenec břečťanolistý nebo popenec břečťanovitý (viz vědecký druhový název \"hederacea\"; rod \"Hedera\" = břečťan).<br>\nLidové názvy: budra, burda, husí nožka, kadeřník, kočičí tlapa, kondelík, kondrábek, kondrlík, koudelík, kundrábek, kundrásek, kundrátek, kundrlátek, kundrtálek, kunrábek, kunrátek, moďálka, moďátka, nádešník, openec, oponec, oponec obecný, oponka, opoňka, poponec, poponek, popoňka, popounek, pupenec, pupínek, švýcarský čaj, vopenec, voponec, vopuňka, zádušník, zádušník břečťanovitý, zemní břečťan, zemský břečťan, kontrhel.\n\n\n"}
{"id": "703270", "url": "https://cs.wikipedia.org/wiki?curid=703270", "title": "FK Arsenal Kyjev", "text": "FK Arsenal Kyjev\n\nFutbolnyj klub Arsenal Kyjev (ukrajinsky: \"Футбольний клуб «Арсенал» Київ\") je ukrajinský fotbalový klub, sídlící v hlavním městě Kyjev.\n\nPůvodní klub existující v éře Sovětského svazu byl založen v roce 1925. Před začátkem druhé světové války, hrával pouze regionální soutěže Kyjevské oblasti. Teprve v roce 1936 byly sehrány první oficiální celostátní soutěže po celém Sovětském svazu. V téže roce se klub zúčastnil prvního ročníku národního poháru. V roce 1959 klub poprvé v historii přistoupil do sovětského ligového systému. V něm hrál až do roku 1964, poté byl z mužstva vytvořen rezervní tým kyjevského Dynama. V pozdějších letech hrával pouze nižší amatérské soutěže KFK (Kollektivy fizičeskoj kultury), kde někdy po 80. letech 20. století zaniká.\n\nObnovení klubu v samostatné ukrajinské éře přišlo až v roce 2001. Poté co v stejném roce zanikl po finanční krizi armádní celek CSKA Kyjev, potřebovalo kyjevské zastupitelstvu náhradu za již zmíněný tým. Z iniciativy starosty Oleksandra Omelčenka tak byl po pár měsících založen nový Arsenal. Ovšem v roce 2012 ztratil kyjevský Arsenal dva významné sponzory a musel se podle toho uskromnit. Ani tak se klubu nepovedlo zalepit díru v rozpočtu a v roce 2013 tak vyhlásil bankrot. Po druhé byl klub obnoven v roce 2014, necelých pár měsíců po zániku, a byl následně přihlášen do kyjevských oblastních soutěží.\n\nSvé domácí zápasy odehrává ve vesnici Ščaslyve, které je blízko Kyjeva, na stadionu Knjažka-Arena s kapacitou 16 873 diváků.\n\nZdroj: \n\n\nZdroj: \n\nArsenal-2 Kyjev byl rezervní tým kyjevského Arsenalu. Největšího úspěchu dosáhl v sezóně 2003/04, kdy se v Druha liha (3. nejvyšší soutěž) umístil na 16. místě. Rezervní tým zaniká v roce 2004.\n\nZdroj: \n\n"}
{"id": "703275", "url": "https://cs.wikipedia.org/wiki?curid=703275", "title": "František Černý (hudebník)", "text": "František Černý (hudebník)\n\nFrantišek Černý (* 29. října 1957 Svitavy) je český zpěvák, kytarista a herec. Je kapelníkem skupiny Čechomor, jejímž členem je od založení.\n\nČerný se narodil ve Svitavách na Moravě, vyučil se hodinářem. Hudbě se aktivně věnuje od 15 let. Koncem osmdesátých let 20. století se věnoval převážně folkové hudbě, působil ve skupinách Kanafas, Povijan (vítěz Porty 1985, 1986 a 1989), Kapitol a Verze 5. V té době rovněž působil v loutkohereckém souboru. Černý také působil jako herec, jeho nejznámější role je role taxikáře ve filmu Petra Zelenky Knoflíkáři. Jednu z větších rolí si zahrál také ve filmu Rok ďábla (2002).\n\nČerný však nejvíce proslul díky angažmá ve skupině Čechomor, kterou založil v roce 1988. Ze zakládajících členů zbyl pouze on, hraje na kytary všeho druhu a je hlavním zpěvákem. Společně s Karlem Holasem reprezentují skupinu v médiích.\n\nMá manželku Marii a má 4 děti. Dlouhodobě žije v Praze.\n\n\n"}
{"id": "703279", "url": "https://cs.wikipedia.org/wiki?curid=703279", "title": "Arallu", "text": "Arallu\n\nArallu je izraelská kapela hrající žánr extrémní metal. Skupina byla vytvořena Motim Danielem, basovým kytaristou skupiny Melechesh. Debutové album vyšlo roku 2001, ale až o rok později vzniklo asi nejznámější album \"Satanic War in Jerusalem\". Nir Nakav ze skupiny Salem hrál na bubny a darbuku, zatímco Daniel měl na starosti všechny ostatní nástroje a zpěv. Na albu se objevila i cover verze písně \"Evil Has No Boundaries\" od skupiny Slayer. Roku 2009 bylo vydáno čtvrté a zatím poslední album \"Desert Battles - Descending to the Sands\".\n\n\nJosi Darmon - kytara (2004–2010)\nAvi Caspi - kytara (1998–2007)\nAlex Schuster - kytara (2003–2004)\nBen Fisher - bicí (2001–2003)\n\n"}
{"id": "703284", "url": "https://cs.wikipedia.org/wiki?curid=703284", "title": "Lukáš Vaculík (fotbalista)", "text": "Lukáš Vaculík (fotbalista)\n\nLukáš Vaculík (* 6. června 1983, Brno) je český fotbalista hrající za FC Vysočina Jihlava. A současný kapitán týmu FC Vysočina Jihlava.\n\nLukáš Vaculík začínal s fotbalem v týmu FC Dosta Bystrc-Kníničky, odkud se v roce 1994 přesunul do Jihlavy. V týmu vydržel až do roku 2004, kdy se jeho novým působištěm stala Mladá Boleslav. V FK Mladá Boleslav působil (s výjimkou hostování v SK Hanácká Slavia Kroměříž v roce 2005) do roku zimy 2006, kdy se stěhoval do Příbrami. O rok později odešel na své první zahraniční angažmá do Spartaku Trnava, kde ale vydržel pouze půl roku a opět měnil působiště. Jeho novým zaměstnavatelem byl tým FC Viktoria Plzeň. V roce 2009 vyměnil dres plzeňské Viktorky za dres žižkovské Viktorky. V roce 2010 se rozhodl podepsat smlouvu s Jihlavou, ale krátce poté odešel na hostování do kyperského týmu Nea Salamina Famagusta. Z Kypru se po půl roce vrátil zpět do FC Vysočina Jihlava.\n\nV dresu FK Mladá Boleslav se představil také v evropských pohárech. Zahrál si např. v boji o Ligu mistrů s Galatasarayem Istanbul nebo se podílel na vítězství v boji o Pohár UEFA s týmem Olympique Marseille, kde se na hřišti střetl i s francouzským reprezentantem Franckem Ribérym. Ve skupině Poháru UEFA pak Mladá Boleslav hrála např. s Panathinaikosem Atheny či s Paris Saint-Germain.\n\n\n"}
{"id": "703286", "url": "https://cs.wikipedia.org/wiki?curid=703286", "title": "Palembang", "text": "Palembang\n\nPalembang je město na ostrově Sumatra v Indonésii. Je hlavním městem provincie Jižní Sumatra. Má 1,5 miliónu obyvatel.\n\nV minulosti byl metropolí hinduisticko-buddhistické říše Šrívidžaja. Po útocích jihoindického státu Čóla, zvláště roku 1025, město začalo upadat a ztrácelo význam. Centrum Šrívidžaji se přesunulo na sever do Jambi.\nVe městě se zachovaly stavby z období nizozemské nadvlády.\n\nV roce 2018 zde proběhl osmnáctý ročník Asijských her.\n\n\n"}
{"id": "703287", "url": "https://cs.wikipedia.org/wiki?curid=703287", "title": "Michal Pavlík", "text": "Michal Pavlík\n\nMichal Pavlík (* 4. června 1958) je český multiinstrumentalista, ale především violoncellista, bývalý člen skupiny Čechomor.\n\nMichal Pavlík vystudoval Státní konzervatoř v Praze – obor klasická hudba a jazz. Pavlík se hudbě věnuje od dětství, silně jej ovlivnily převážně big-beatové skupiny. Je spoluzakladatel 5P Luboše Pospíšila (s Davidem Kollerem a j.), dále působil v rockových skupinách (Jana Kratochvílová, Lešek Semelka, Tango, Vítkovo kvarteto), byl členem George & Beatovens legendárního Petra Nováka, vedl skupinu Flop (Karel Zich) a poté byl dlouhá léta členem skupiny Čechomor.\n\nVeřejností je Michal Pavlík nejvíce vnímán působením právě ve skupině Čechomor, v níž po frontmanovi Františku Černém byl druhý nejdéle působící člen souboru. V Čechomoru hrál primárně na violoncello, české dudy a synthesizers, ale ovládá i jiné hudební nástroje. V roce 2008 Pavlík založil svůj sólový projekt Taknatudu , ve kterém složil většiny textů a hudby. Projekt Taknatudu byl ukončen odchodem zpěváka a baskytaristy v roce 2012. V roce 2018 se Michal Pavlík rozhodl po pětadvacetiletém nepřetržitém působení v Čechomoru soubor opustit kvůli prohlubující se diferenci ve směřování kapely v umělecké i morální rovině.\n\n"}
{"id": "703288", "url": "https://cs.wikipedia.org/wiki?curid=703288", "title": "Král Enzio", "text": "Král Enzio\n\nKrál Enzio (v německém originále König Enzio) je historická opera ve čtyřech jednáních českoněmeckého skladatele Johanna Josefa Aberta na libreto F. A. B. Dulka podle stejnojmenné činohry Ernsta Raupacha. Poprvé byla uvedena dne 4. května 1862 v královském dvorním divadle ve Stuttgartu. Později byly libreto i hudba přepracovány a nová verze pod pozměněným názvem \"Enzio Hohenštaufský\" (německy \"Enzio von Hohenstaufen\") měla premiéru na stejném místě 11. dubna 1875.\n\nJohann Josef Abert si od počátku svého působení ve stuttgartské dvorní opeře získal značné uznání jako skladatel, zejména v symfonickém oboru. Po příznivém, ač jen lokálním přijetí své první opery \"Anna z Landskronu\" (1858) ve stuttgartské opeře si k dalšímu dílu zvolil rovněž historické téma osvědčené na činoherním divadle, navíc opět z 13. století (děj \"Krále Enzia\" jen o několik let předchází ději \"Anny z Landskronu\"). Libreto napsal spisovatel a literární kritik Albert Friedrich Benno (Bernhard) Dulk (1819-1884), významný raný socialista a volnomyšlenkář, v té době působící ve Stuttgartu. Podkladem mu byla podle jedné z 16 her „hohenštaufského cyklu“ německého populárního dramatika doby biedermeieru Ernsta Raupacha (1784-1852), známého i na českých jevištích zejména měšťanskou truchlohrou \"Mlynář a jeho dítě\" (1830). Dulk působil i jako dramatik, v oboru operních libret je však \"Král Enzio\" jeho nejvýznamnějším dílem.\n\nAbert v orchestru stuttgartského divadla nabýval rychle zkušeností a hudební zpracování \"Krále Enzia\" se liší od jeho prvotiny. Zatímco \"Anna z Landskronu\" se pohybovala v tradici německé předbřeznové romantické opery, v \"Králi Enziovi\" se skladatel pokusil integrovat jednak prvky francouzské velké opery, jednak wagnerovského hudebního dramatu. Podařilo se mu to jen zčásti a převládl první ze zmíněných vlivů. To je zejména patrné na postavě titulního hrdiny. Jeho hlavní zájem v příběhu je milostný a do popředí dějinných událostí se dostává spíše mimoděk, čímž připomíná jiné velkooperní hrdiny jako Massaniella (\"Němá z Portici\"), Raoula (\"Hugenoti\"), Jana z Leydenu (\"Prorok\") nebo dona Carla (\"Don Carlos\"). Tato první verze opery však nedosáhla očekávaného ohlasu ani na domovské scéně. Viněno bylo libreto, zejména jeho trvale ponurý ráz, jenž se odrazil v poněkud jednotvárné hudbě.\nO několik let později (1866) Abert dosáhl svého největšího triumfu operou \"Astorga\", kterou převzala řada dalších divadel v celém německém prostoru. To ho pohnulo k tomu, aby s určitým odstupem přepracoval i \"Krále Enzia\" do divadelně přijatelnější a působivější podoby. Dosud opera obsahovala netradičně jen jednu ženskou úlohu, totiž Enziovy choti Bianky. V nové verzi skladatel přikomponoval rozsáhlou a pěvecky vděčnou novou úlohu mladé cikánky (la Zingara), i když je spíše dekorativní než dramaticky odůvodněná. Vzorem jí byla úspěšná postava Angioletty z \"Astorgy\" a stejně jako ona poněkud zastínila teoretickou prima donnu v roli Bianky. Barvitost opeře dodaly nové scény, zejména cikánské písně a tance v 1. jednání a lidová slavnost ve 3. dějství (to bylo přepracováno téměř kompletně). Dosáhlo se tak efektnějšího rozvržení vážných a veselých, dramatických a lyrických, veřejných a soukromých scén. Současně však toto zpracování prohloubilo některé původní nedostatky. Dílo se dále přiblížilo ke stylu velké opery, který byl v té době (rok před oficiální premiérou \"Prstenu Nibelungova\") čím dál tím více považován za zastaralý. Podle pražské kritiky „Abertova partitura obsahuje vedle několika zdařilých momentů četné nedostatky celého žánru“ (tj. velké opery), „před 10 nebo 15 lety by tyto nedostatky možná nepadaly tolik na váhu, v současnosti přichází \"Enzio Hohenštaufský\" o právě tolik let příliš pozdě“. Abertův hudební eklekticismus byl ještě patrnější kvůli vývoji, který, skladatel prošel mezi kompozicí různých částí konečného díla, takže výsledek působil velmi mozaikovitě a nesourodě. Zápletka se značně zkomplikovala, takže kritice připomínala spíše francouzské zápletkové hry než původní německou klasickou tragédii, přitom se však scénické dění stalo ještě statičtějším, protože většina relevantních událostí se koná mimo scénu a je jen v dlouhých monolozích vyprávěna. Dodané lidové a taneční scény, které jinak byly obecenstvem i kritikou nejvíce oceňovány, děj nejen neposouvají, ale ani s ním nesouvisejí. Charaktery postav byly oproti původní verzi značně zploštěny: Lambertazzi se stal ze zástupce hrdého města tyranským vládcem i otcem a Gaddo z oběti Enziovy krutosti prostým padouchem, „operním intrikánem nejobvyklejšího typu“, naopak Enzio je podán jednoznačně kladně a la Zingara je „dea ex machina“.\n\nTato nová verze byla uvedena ve Stuttgartu roku 1875 a měla lepší přijetí, ačkoli ne srovnatelné s \"Astorgou\". O necelý rok později byla uvedena v Praze v německém Stavovském divadle, kde Abertův \"Astorga\" patřil k nejhranějším operám. Premiéra přišla v nevhodnou dobu personálních turbulencí v souboru, ale i výprava a režie byly nedbalé a výkon pěvců a orchestru jen rutinní. Kritika zaznamenala úspěch některých jednotlivostí, „vcelku však o pronikavém úspěchu nemůže být řeči“. Po jedné repríze byla opera stažena.\n\nOdehrává se v Bologni roku 1268.\n\nV paláci, kde je internován bývalý sardinský král Enzio, probíhá pánská veselice (sbor \"Wohlauf! wahre Zecher\"). Enziovi přátelé se pokoušejí melancholického krále rozveselit pěveckou soutěží, nejprve Pietro d'Asinelli písní, v níž naříká nad tím, že do paláce nemají přístup ženy (\"Sagt, weißt ihr eine Stadt wohl in der Welt\"), pak Rainer ze Saulgau písní o Enziových válečných vítězstvích (\"Die Fackel des Krieges verbrennet das Land\"). Avšak první z písní přivolá Enziovi jen vzpomínky na jeho tajnou manželku Biancu a druhá jej teprve sklíčí kontrastem ke stávající situaci (árie \"Willkommen Ihr, Bolognas Ritterschaft… Ach, was sollen dem Gefang'nen Schlachtenbild und Ruhmesglanz?\"). Na Enziovu výzvu zpívá Biančin bratr Fabio píseň o bitvě u Fossalty, v níž boloňské vojsko krále porazilo a zajalo (árie \"Bolognas Toren seh' ich entstömmen\"). Přítomní guelfové a ghibellini komentují tuto událost, v tom se objeví Bianca a horuje o Enziově důstojnosti a kráse (árie \"Besiegt nicht ist, wer seine Sieger zwinget\").\n\nDo Enziova paláce vstupuje podesta Lambertazzi s celým boloňským senátem. Chtějí v Enziově přítomnosti vyslechnout vyslance Konradina Švábského, který právě s Karlem z Anjou bojuje o dědictví po svém dědovi a o nadvládu nad Itálií. Konradinův vyslanec Lancia žádá město Bolognu, aby s jeho pánem uzavřelo mír a propustilo Enzia (zpěv \"Wohlweise Herrn und Väter dieser Republik Bologna\"). Lambertazi však jménem města odmítá: jednak pohcybuje, že nezkušený Konradin pochodí tam, kde ztroskotal zkušený válečník král Manfred, a jednak stojí Bologna pevně na straně papeže a guelfů. Ani blízkého Konradinova vojska se město neleká (zpěv a sbor \"Gruß Euren Herrn!... Der Fremde soll bei uns nicht Herrscher sein!\"). Lancia odchází s nepořízenou.\n\nVelitel palácové stráže a Enziův faktický žalářník Alberti pak zajišťuje, aby všichni hosté s příchodem večera opustili palác. Enziovi a Rainerovi se však podaří ukrýt Biancu a Enzio se s ní po dlouhé době setkává tváří v tvář. Bianca popisuje, jak uprchla z města, vyhledala Konradina a prosila jej, aby Enzia osvobodil. Ten byl sice této myšlence nakloněn, ale až po případném úspěchu hlavní výpravy. na Biančino naléhání vyslal alespoň poselstvo, které podle očekávání neuspělo (duet \"Bianca! – Mein Geliebter! Ach, dich wieder zu umfassen\").\n\nAlberti hlídá Enziův palác, aby jej nikdo neopustil bez povolení. Přichází Sor Gaddo, aby se za pohřební spolek domluvil na pohřbu Enziova starého sluhy. Z Gaddových narážek Albert cítí jeho nenávist k Enziovi a táže se na její důvod. Gaddo vypráví, jak se kdysi jako voják účastnil bitvy proti němu. Po vítězství dal Enzio na tři sta zajatců pro výstrahu ukřižovat; jediný Gaddo přežil do večera, kdy se vesničané odvážili těla sejmout, a přísahal králi pomstu (duet \"Eröffnet sind die Tore\" a Gaddovo vyprávění \"Ihr wißt, wie wir den Krieg mit Kaiser Friedrich\").\n\nBianca v rozhovoru vyzývá Enzia, aby nežil jen pro jejich lásku: potřebuje ho vlast a hlavně Konradin, jehož ušlechtilost a zranitelnost na ni učinila velký dojem (duet \"Sind wir auch sicher?\" s arietou Biancy \"Du bist ein Held, gereift in Manneskraft\"). Do paláce zazní ruch z ulice a již přicházejí ghibellini z Enziova doprovodu s tragickou zprávou: Karel z Anjou Konradina porazil v bitvě u Tagliocozza a dal ho veřejně stít na neapolské náměstí. Všichni jsou Anjouovou proradností zděšeni a Enzio vyzývá k pomstě (tercet Enzia, Rainera a Fabia \"Ja, dieses edle deutsche Blut zu rächen\").\n\nEnzio přemýšlí, jak se dostat na svobodu a postavit se do čela vojsk. Gaddo přichází pro sluhovu mrtvolu a v rozhovoru s králem mu vnukne myšlenku, jak by bylo možné nepozorovaně opustit palác (duet \"Des Todes Diener tragen wir\"). Shromážděným ghibellinům Enzio oznamuje, že byť se dříve vzdal nároků na štaufské dědictví, nyní je opět zvedá. Bianca se přidává a na Enziovu podporu ukazuje listinu, kterou jí svěřil Konradin. Podle ní Fridrich II. na smrtelném loži uzavřel sňatek s Enziovou matkou a svého syna legitimoval. Aby však nedal podnět ke sporům mezi svými potomky, žádal, aby to bylo drženo v tajnosti, dokud žijí dědicové z dřívějších manželství. Sbor provolává slávu Enziovi jako právoplatnému dědici Hohenštaufů (finále \"So ist es wahr? Der König ist entschlossen\" s arietou Biancy \"Aufs Kaiserreich, auf alle sieben Kronen\" a ansámbl \"Entsagt hatt' ich den Thron der Hohenstaufen\").\n\nGaddo čeká na Enzia s rakví, v níž ho má vynést z paláce. Enzia provází Bianca, Fabio a Rainer. Bianca a má strach, a když Enzio ulehne ro rakve, zdá se jí, že jej vidí mrtvého. Král se loučí s věrnými (kvintet \"Leb' wohl, leb' wohl auf kurze Zeit!\".\n\nPalácová stráž bezstarostně popíjí a zpívá (píseň \"Wein und Krieg, Ruhm und Sieg\"). Alberti by byl nechal hrobníky s rakví bez povšimnutí projít, ale Gaddo ho ohromí požadavkem, aby všichni před rakví poklekli. To vzbudí Albertiho podezření a králův úkryt je prozrazen. Nastalá potyčka vyvolá i mezi lidem pozdvižení. Na místo dorazí i Lambertazzi. Alberti mu podává hlášen o tom, co se seběhlo. Bianca se v pošetilé snaze Enzia zachránit dává poznat jako jeho choť a žádá pro něj jako svého manžela měšťanské právo. To vyvolá překvapení (ansámbl \"Meinem Schicksal will ich steh'n\"), ale Lambertazzi se nedá rozptýlit. Král nechť je odveden do vězení a pak k městskému soudu; Gaddo je navržen na zvolení senátorem (ansámbl \"Frei mein Vaterland erstehe\")\n\nFabio a Rainer křísí Biancu. Soud již proběhl a Enzio mohl být odsouzen k doživotnímu vězení v pevnosti, kdyby nezasáhl nově zvolený senátor Gaddo. Na jeho popud bylo rozhodnuto uvrhnout Enzia do obávané sluje zvané Toffana. Tam jej smí doprovázet jen jeden kněz. Bianca je odhodlána zemřít se svým manželem (árie \"Wenn meinem Aug' der Teure Gatte\").\n\n(Proměna) Gaddo přivádí Enzia k jeskyni a se zlomyslným potěšením mu popisuje, jak již nikdy neuvidí světlo a nenadechne se čerstvého vzduchu; navíc se ho žalářních chystá mořit hladem (árie \"Herein mit dem Gefang'nen… Des Tages Licht scheint nicht hinein\"). Enzio odevzdaně hledí vstříc smrti (árie \"Weh' das letzte Laubgehänge\").\n\nBianca se přestrojila za mnicha v rozhodnutí zahynout vedle Enzia. Jeho nesmělé protesty plamenně odmítá (duet \"O mindestens doch nicht allein!... Ach, für dich, Geliebter sterben\"). Překvapí je však Gaddo. Enzio na něj vytasí dýku, kterou mu přinesla Bianca. Gaddo se s chutí dává do zápasu, brzy je však králem probodnut a umírá.\n\nLambertazzi v průvodu měšťanů přináší Enziovi rozsudek. Jako trest za to, že stranil Enziovi, jej musí přečíst Fabio (rozsudek \"An dich, Heinrich, genannt Enzio\"), pak zlomit nad kálem soudní hůl a rozloučit se s ním jménem živých. Enzio a mnich-Bianca vstupují do jeskyně, kterou dělníci pomalu zakryjí těžkým kamenem (ansámbl \"Ihr nehmt mich auf, ihr Helden, meine Ahnen!\").\n\nVe druhé verzi \"Enzia\" je Bianca dcerou podesty Lambertazziho. První dějství se odehrává v zahradě paláce a místo písní obstarává zábavu lid a skupina cikánů, mezi nimi jasnovidka la Zingara. Gaddo ji chce podplatit, aby krále znepokojila špatnými věštbami, ale ta jej vyleká narážkami na jeho minulost. La Zingara Enziovi věští neurčitou naději, ale nabádá ho k opatrnosti a varuje před Gaddem. Vmíšena mezi cikány se do paláce dostala i Bianca: jak vypráví, její otec neví o sňatku, ale podezříval ji ze styku s ghibelliny, a proto ji dal zavřít do kláštera v Pistoii, odkud jí vysvobodilo Konradinovo vojsko. Zbytek prvního jednání ani druhé jednání nejsou výrazně změněny.\n\nTřetí dějství, nejvíce proměněné oproti původní verzi, se odehrává na náměstí před hlavním kostelem, kde pobíhá lidová slavnost. Tzv. \"bravi\" připíjejí na mrtvého, který jim má přinést peníze. La Zingara se od nich dozví, že je Gaddo podplatil, aby zabili „falešného mrtvého“. Sama jim vypráví, jak ji při útěku před pronásledovateli zachránila Bianca, které nyní slouží stejně jako jejímu muži, a také o tom, že Gaddo se ve skutečnosti jmenuje Ruffino Testa a kdysi zradil Palermo tím, že zabil tamějšího guvernéra. Tímto vyprávěním a notnou peněžní pobídkou dosáhne toho, že bravi přísahají věrnost Enziovi. Když je přinesena rakev a Gaddo prozradí totožnost „mrtvého“, Enzio ho v souboji probodne a strhne se šarvátka, v níž je však král zajat. Z čtvrtého dějství byl ponechán pouze poslední výstup se scénou výnosu rozsudku, za niž byl vložen příchod Bianky a mnicha, shledání manželů a podestovo marné přesvědčování dcery, aby zůstala naživu. Poté pokračuje závěrečná scéna se sestupem Enzia a Bianky do jeskyně, která jim bude hrobem.\n\n\nLibreto \"Krále Enzia\"\n"}
{"id": "703289", "url": "https://cs.wikipedia.org/wiki?curid=703289", "title": "Simon Morgan", "text": "Simon Morgan\n\nSimon Morgan (* 5. září 1966, Birmingham, Spojené království) byl anglický fotbalista, který se nejvíce proslavil v klubech Leicester City a Fulham. Také reprezentoval Anglii v reprezentaci do 21 let.\n\nMorgan začal svou fotbalovou kariéru v juniorském týmu s názvem Johnny. Po angažmá v Leicesteru City přestoupil v roce 1990 do Fulhamu, se kterým v roce 1994 sestoupil až do čtvrté ligy. Ovšem po koupi Mohameda Al Fayeda v létě roku 1997 začal tým stoupat úrovněmi a v roce 2001 postoupil do Premier League. Po odchodu z Fulhamu odehrál ještě jednu sezónu v klubu Brighton & Hove Albion.\n"}
{"id": "703291", "url": "https://cs.wikipedia.org/wiki?curid=703291", "title": "Operace Hašmed", "text": "Operace Hašmed\n\nOperace Hašmed (: מבצע השמד, \"Mivca Hašmed\") byla vojenská akce provedená v březnu 1948, v době konce britského mandátu nad Palestinou, tedy ještě před vznikem státu Izrael, židovskými jednotkami Hagana, jejímž cílem bylo narušit dopravní tepnu mezi arabskými městy Jibna a Isdud v jižní části pobřežní planiny.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947-1948 rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu.\n\nOperaci Hašmed provedla Brigáda Giv'ati 29. března 1948. Židovské jednotky zjistily několik dnů předtím, že poblíž této silniční osy se soustřeďuje Arabská osvobozenecká armáda. Na ni byla cílena tato operace. Sestávala z intenzivních přestřelek. Padlo při ní několik židovských vojáků a 30 Arabů. Oběti byli místní Arabové, nikoliv členové Arabské osvobozenecké armády a z tohoto titulu operace nesplnila svůj účel. Později v polovině dubna 1948 se ovšem objevily některé nepřímé efekty březnové operace, zejména odstrašující efekt na místní populaci, který ztížil Arabské osvobozenecké armádě rekrutování místních obyvatel.\n\n"}
{"id": "703293", "url": "https://cs.wikipedia.org/wiki?curid=703293", "title": "Squeeze (album, The Velvet Underground)", "text": "Squeeze (album, The Velvet Underground)\n\nSqueeze je páté a poslední studiové album americké hudební skupiny The Velvet Underground. Na albu se nepodílel žádný z původních členů kapely, jde de facto o sólový počin Douga Yula, jenž se členem skupiny stal až v roce 1968 po odchodu zakladatele Johna Calea. Na bicí zde hraje Ian Paice, člen anglické skupiny Deep Purple. Anglická skupina Squeeze, jejíž první nahrávky produkoval John Cale, si zvolila název právě podle této desky.\n\n"}
{"id": "703296", "url": "https://cs.wikipedia.org/wiki?curid=703296", "title": "Squeeze", "text": "Squeeze\n\nSqueeze může znamenat:\n\n"}
{"id": "703303", "url": "https://cs.wikipedia.org/wiki?curid=703303", "title": "Squeeze (hudební skupina)", "text": "Squeeze (hudební skupina)\n\nSqueeze je anglická rocková skupina, založená v roce 1974 v Londýně. Svůj název skupina převzala z alba \"Squeeze\" americké skupiny The Velvet Underground. Nejznámější skladby této skupiny jsou „Labelled with Love“, „Black Coffee in Bed“, „Pulling Mussels (From the Shell)“ a další. V původní sestavě figuroval i pozdější televizní moderátor Jools Holland, který zde hrál na klávesové nástroje. Své první album v podobě třípísňového EP \"Packet of Three\" skupina vydala v roce 1977; první řadové album \"Squeeze\" následovalo v následujícím roce. Producentem těchto nahrávek byl velšský hudebník a člen kapely The Velvet Underground John Cale. Mezi producenty dalších nahrávek patřili vedle jiných Elvis Costello a John Wood. Skupinou prošlo přes dvacet hudebníků, roku 2017 ve skupině působili kytarista Chris Difford, zpěvák a kytarista Glenn Tilbrook, baskytaristka Yolanda Charles, perkusionista Steve Smith, klávesista Stephen Large a bubeník Simon Hanson.\n\n\n"}
{"id": "703305", "url": "https://cs.wikipedia.org/wiki?curid=703305", "title": "Doupě", "text": "Doupě\n\nSlovo doupě může nést tyto významy:\n\n"}
{"id": "703307", "url": "https://cs.wikipedia.org/wiki?curid=703307", "title": "Kyselina alfa-eleostearová", "text": "Kyselina alfa-eleostearová\n\nKyselina α-eleostearová (systematický název kyselina (9\"Z\",11\"E\",13\"E\")-oktadeka-9,11,13-trienová) je organická sloučenina patřící mezi konjugované linolenové kyseliny. Je jedním z konfigurační izomerů kyseliny oktadekatrienové. Často se nazývá jednoduše „eleostearová“, přestože existuje také kyselina β-eleostearová (izomer \"trans\" čili (9\"E\",11\"E\",13\"E\")).\n\nTvoří přibližně 8 % mastných kyselin obsažených v tungovém (čínském dřevném) oleji a 60 % v oleji semen hořké okurky. Díky svému vysokému stupni nenasycenosti propůjčuje tungovému oleji vlastnosti zasychavého oleje.\n\nVe své prúkopnické práci o esenciálních mastných kyselinách porovnávali Burr, Burr a Miller nutriční vlastnosti kyseliny α-eleostearové (ELA) s vlastnostmi jejího izomeru, kyseliny α-linolenové (ALA). ALA byla schopna řešit deficit esenciálních mastných kyselin, ELA však nikoliv.\n\nU potkanů se kyselina α eleostearová převádí na konjugovanou kyselinu linolenovou. Dále bylo zjištěno, že vyvolává apoptózu tukových buněk a buněk leukémie HL60 \"in vitro\" při koncentraci 20 μM. Při výživě obsahující 0,01 % oleje z hořké okurky (0,006 % kyseliny α-eleostearové) bylo zjištěno, že u potkanů chrání proti karcinogenezi tlustého střeva vyvolávané azoxymethanem.\n"}
{"id": "703308", "url": "https://cs.wikipedia.org/wiki?curid=703308", "title": "Copa de la Liga", "text": "Copa de la Liga\n\nCopa de la Liga (v překladu \"Ligový pohár\") je dnes již neexistující fotbalová pohárová soutěž, která byla pořádána na území Španělska. Soutěž se odehrávala zvlášť ve třech soutěžních stupních. Vlastní pohár měly Primera División, Segunda División i Segunda División \"B\". Ovšem jako \"Copa de la Liga\" je považována pouze soutěž v rámci Primera División. \n\nPrvní ročník soutěže se odehrál v roce 1982, kdy byla založena společně se soutěží Supercopa de España. Neměla však dlouhého trvání a již v roce 1986 byla zrušena. Odehrály se tak pouze 4 ročníky. Nejvíce prvenství má na kontě FC Barcelona, když ji dokázala vyhrát dvakrát. \n\nSoutěž byla založena v roce 1982 na popud tehdejšího prezidenta klubu FC Barcelona Josepa Lluís Núñeze. Důvodem byly ekonomické problémy klubů, které potřebovaly peníze za televizní práva. \n\nJenže již v sezoně 1985/86 se dostavily problémy zapříčiněné neúměrně nabitým hracím kalendářem, kam se nevešla další kola soutěže. Soutěž tak byla zrušena.\n\n"}
{"id": "703311", "url": "https://cs.wikipedia.org/wiki?curid=703311", "title": "Kvalifikace na Mistrovství světa ve fotbale 1986 (CONCACAF)", "text": "Kvalifikace na Mistrovství světa ve fotbale 1986 (CONCACAF)\n\nKvalifikace na Mistrovství světa ve fotbale 1986 zóny CONCACAF určila jednoho postupujícího na Mistrovství světa ve fotbale 1986.\n\nKvalifikace zóny CONCACAF se hrála v rámci Mistrovství ve fotbale zemí CONCACAF 1985. Všichni účastníci kromě jednoho přímo nasazeného se nejprve utkali systémem doma a venku o postup na závěrečný turnaj. V rámci něho bylo 9 týmů rozlosováno do 3 skupin po 3 týmech, které se utkaly dvoukolově každý s každým doma a venku. Vítězové skupin následně postoupili do finálové fáze, kde se celky utkaly znovu dvoukolově doma a venku. Vítěz finálové fáze postoupil na MS.\n\nSalvador postoupil do druhé fáze díky celkovému vítězství 8-0.\n\nUSA postoupilo do druhé fáze díky celkovému vítězství 4-0.\n\nHonduras postoupil do druhé fáze díky celkovému vítězství 4-0.\nHaiti postoupilo do druhé fáze díky celkovému vítězství 5-2.\n\nSurinam postoupil do druhé fáze díky celkovému vítězství 2-1.\n\n\nHonduras postoupil do třetí fáze.\n\nKanada postoupila do třetí fáze.\n\nKostarika postoupila do třetí fáze.\n\nKanada postoupila na Mistrovství světa ve fotbale 1986.\n\n"}
{"id": "703312", "url": "https://cs.wikipedia.org/wiki?curid=703312", "title": "Gabriel da Silva", "text": "Gabriel da Silva\n\nGabriel da Silva je brazilský fotbalový obránce, momentálně bez angažmá.\n\nFotbalovou kariéru zahájil ve slavném brazilském celku Santos FC. V roce 2004 se přesunul do Coritiby a odtud v roce 2005 do Taubaté. V roce 2006 se jeho novým působištěm stala EC Vitória. V roce 2007 si na krátkou dobu zahrál za Clube Atlético Assisense São Paulo, ovšem ještě téhož roku se přesunul do FC Vysočina Jihlava. K 1. květnu 2013 s ním vedení Vysočiny ukončilo smlouvu. V září téhož roku se domluvil na působení ve slovenském týmu DAC 1904 Dunajská Streda. V lednu 2014 se vrátil do Brazílie, kde nastupoval za celek Grêmio Barueri Futebol. Po půl roce se ovšem rozhodl opět k návratu do Evropy, kde jej angažoval chorvatský klub NK Bistra. V Chorvatsku ovšem zůstal rok a následně si na půl roku vyzkoušel druhou nejvyšší americkou ligu, kde nastupoval za Carolinu RailHawks.\n\nBěhem své kariéry hrál s některými slavnými hráči, jako jsou např. Diego a Rafinha.\n\n\n"}
{"id": "703313", "url": "https://cs.wikipedia.org/wiki?curid=703313", "title": "Pohár mistrů evropských zemí 1955/56", "text": "Pohár mistrů evropských zemí 1955/56\n\nSezóna 1955/56 byla prvním ročníkem Poháru mistrů evropských zemí. Jejím vítězem se stal španělský klub Real Madrid, který tak vyhrál první z rekordních deseti trofejí v této nejprestižnější klubové soutěži. Nejlepším střelcem se stal jugoslávský útočník celku FK Partizan Miloš Milutinović, který ve čtyřech utkáních vstřelil osm branek.\n\n\n\n\n\n"}
{"id": "703314", "url": "https://cs.wikipedia.org/wiki?curid=703314", "title": "Milan Chalupa", "text": "Milan Chalupa\n\nMilan Chalupa (* 4. července 1953, Oudoleň, Československo) je český hokejový trenér a bývalý hokejový obránce. V roce 2010 byl uveden do Síně slávy českého hokeje.\n\nS hokejem začínal v Havlíčkově Brodě, kde hrával v letech 1966–1972 za Jiskru. Sezónu 1972/1973 odehrál za Duklu Liberec. Od roku 1973 působil v Dukle Jihlava. V roce 1984 byl v draftu NHL vybrán týmem Detroit Red Wings, ve kterém také v následující sezóně odehrál 14 zápasů. Jeden zápas odehrál i v týmu Adirondack Red Wings z AHL. Po jedné sezóně strávené v Severní Americe se vrátil zpět do Evropy, kde nastoupil do německého EHC Freiburg. Poslední sezónu 1993/94 odehrál v extraligovém týmu HC Dukla Jihlava.\n\nPo trenérských štacích v české extralize (mj. Pardubice, Znojmo) a první lize (Třebíč, Havlíčkův Brod, Dukla Jihlava) se věnoval dorostu a juniorům (Jihlava, Havlíčkův Brod). Od léta 2014 působí ve funkci šéftrenéra mládeže v programu ČSLH \"Trenér do malých klubů\" v HC Ledeč nad Sázavou, kde do začátku sezony 2015-16 trénoval tamní A-mužstvo. Od října 2015 se mládeži věnuje na plno. U mužů působil nejprve jako konzultant, po rozpuštění jejich týmu se zaměřil výhradně na výchovu dětí v přípravce.\n\nMilan Chalupa se zúčastnil sedmi mistrovství světa (1976, 1977, 1978, 1979, 1981, 1982 a 1983), třech olympijských turnajů (1976, 1980 a 1984) a dvou Kanadských pohárů (1976 a 1981). Celkově odehrál za československou reprezentaci 202 zápasů a vstřelil 23 gólů. V letech 1976 a 1977 se stal mistrem světa, ze ZOH 1976 a 1984 si přivezl stříbrné medaile.\n\n"}
{"id": "703315", "url": "https://cs.wikipedia.org/wiki?curid=703315", "title": "Live at Max's Kansas City", "text": "Live at Max's Kansas City\n\nLive at Max's Kansas City je koncertní album newyorské rockové skupiny The Velvet Underground, nahrané 23. srpna 1970 v klubu Max's Kansas City v New York City. Album vyšlo 30. května 1972 Cotillion Records.\n\n"}
{"id": "703317", "url": "https://cs.wikipedia.org/wiki?curid=703317", "title": "Umění lhát", "text": "Umění lhát\n\nUmění lhát (orig. \"The Invention of Lying\") je americká filmová romantická komedie z roku 2009. Scénář napsali a režie se ujali společně Ricky Gervais a Matthew Robinson. Jedná se o Gervaiseho režijní debut. Gervais se zároveň ujal role Marka Bellisona, prvního člověka se schopností lhát. V dalších rolích se objevili Jennifer Garner a Jonah Hill.\n\nFilm se odehrává v alternativní realitě, kde neexistuje lhaní a všechno vyřčené je absolutní pravdou. Lidé v tomto světě často pronášejí otevřené a často kruté poznámky, včetně těch, které by si normálně nechali pro sebe. Neexistuje náboženství, absence fikce způsobila, že se filmový průmysl omezil na předčítání textů o historii a reklamy jsou stejně krutě pravdivé jako jsou lidé.\n\nMark Bellison je neúspěšný autor filmů, který má psát o 13. století, velmi nudném století. Jednou večer jde na rande s velmi pěknou a bohatou Annou McDooglesovou. Ta mu řekne, že ji kvůli svému vzhledu a nepříznivé finanční situaci nepřitahuje, ale jde s ním ven, aby uspokojila svou předpojatou matku a také jako laskavost pro Markova přítele Grega Kleinschmidta.\n\nNásledující den je Mark propuštěn z práce, protože jeho filmy nejsou úspěšné a jeho domácí ho vyhodí z bytu kvůli neplacení nájmu. V depresi jde zrušit svůj bankovní účet. Úřednice mu řekne, že jim nefungují počítače a zeptá se ho, kolik peněz má na účtě. Mark pak řekne první světovou lež - že má na účtě 800 dolarů. Počítače pak znovu začnou fungovat a úřednice vidí na jeho účtě jen 300 dolarů. I tak mu ale dá 800, je si jistá, že je chyba v počítači.\n\nMark potom lže při mnoha dalších příležitostech. Například řekne atraktivní ženě, že pokud s ním nebude souložit, tak nastane konec světa, zachrání kamaráda před pokutou za řízení pod vlivem, vyhraje peníze v kasinu a zabrání svému sousedovi Franku Fawcettovi spáchat sebevraždu. Potom napíše scénář o světě, na který zaútočili ve 14. století vetřelci. Pak měly být lidem vymazány vzpomínky. Díky tomuto filmu zbohatne.\n\nMark přesvědčí Annu, aby s ním šla znovu na rande a doufá, že ji teď zaujme jeho bohatství. Na rande Anna gratuluje Markovi k úspěchu a přizná, že by byl dobrým manželem a otcem. Pořád jí ale nepřijde atraktivní, protože pokud by spolu někdy měli děti, měly by půlku genetického materiálu od něj, takže by \"byly tlusté s pršáčky\", což ona nechce. Mark pak dostane zprávu, že jeho matka dostala infarkt a spěchá do nemocnice. Tam mu lékař řekne, že jeho matka zemře. Ta se bojí smrti. Mark jí řekne, že ji čeká šťastný posmrtný život, představí jí koncept nebe. Matka šťastně zemře, lékaři a sestry jsou uneseni tím, co řekl.\n\nNa Marka se pak díky tomu obrátí pozornost celého světa. Po Annině nátlaku Mark představí lidem \"deset pravidel\", mluví o \"muži na nebesích\", který vše kontroluje, slibuje velké odměny na dobrém místě, když člověk za svůj život neudělá více než tři špatné věci. Později se Anna a Mark procházejí v parku a Anna se ho zeptá, jestli to, že je slavný a bohatý zabrání tomu, aby jejich děti byly tlusté s pršáčky. Mark chce zalhat, ale neudělá to kvůli tomu, co k Anně cítí.\n\nMezitím se Annu snaží svést Markův rival Brad Kessler. Je motivovaný zlobou z Markova úspěchu. Ačkoli se Anně Bradovo neomalené chování nelíbí, pokračuje ve vztahu s ním a zasnoubí se. Anna pozve Marka na svatbu. Mark se jí snaží přesvědčit, aby si Brada nebrala, ale nepovede se mu to. Anna jde pak do parku, kam šla předtím s Markem a uvidí dítě s lehkou nadváhou a zmrzlinou, když přijdou hubenější děti a zmrzlinu mu rozmažou po košili. Začne na ně ječet a děti utečou. Běží pak k chlapci se zmrzlinou, uklidní ho a zeptá se ho na jméno. On řekne \"malý tlustý Brian\" a Anna odpoví, že je víc, než pouze to.\n\nPřed svatbou navštíví Marka jeho kamarád Greg a řekne mu, že Annu ještě neztratil. Mark neochotně jde na její svatbu s Bradem. Tam chce svatbu zastavit, ale oddávající mu řekne, že svatbu může zastavit jedině muž na nebesích. Brad i Anna Marka požádají, aby se zeptal muže na nebesích, co mají udělat. Mark ale odmítá cokoli říct a odchází. Chce, aby si Anna vybrala sama. Anna vyjde ven a Mark jí přizná svou schopnost lhát a že vše, co řekl o muži na nebesích, nebyla pravda. Anně trvá, než všechno pochopí. Zeptá se Marka, proč nelhal, aby si ji mohl vzít. Mark řekne, že by to nefungovalo. Anna přizná, že ho miluje.\n\nO něco později jsou zobrazeni manželé Anna, která je těhotná, a Mark se synem, který zdědil Markovu schopnost lhát.\n\nJako cameo se ve filmu rovněž objevili Jason Bateman, Stephen Merchant, Philip Seymour Hoffman, Edward Norton a Michael Caine.\n\n\"Umění lhát\" sklidilo smíšené reakce kritiky. Server Rotten Tomatoes dává filmu na základě 173 hodnocení kritiků skóre 56%. Server Metacritic hodnotí film 58 body ze 100 na základě 31 recenzí. Uživatelé ČSFD snímek hodnotí průměrně 62%.\n\nBěhem úvodního víkendu ve Spojených státech snímek utržil mírně přes 7 milionů USD a stal se tak pátým nejúspěšnějším filmem víkendu za \"Zombielandem\", \"Zataženo, občas trakaře\", společným 3D uvedením filmů \"Toy Story\" a \"Toy Story 2\" a filmem \"Náhradníci\". Celkové celosvětové tržby filmu činily téměř 32 milionů USD.\n\n"}
{"id": "703319", "url": "https://cs.wikipedia.org/wiki?curid=703319", "title": "Jasynec", "text": "Jasynec\n\nJasynec ( , ) je vesnice na Polesí. Žije zde 544 osob. Obec byla založena v roce 1610.\n\n"}
{"id": "703320", "url": "https://cs.wikipedia.org/wiki?curid=703320", "title": "Karel Bartošek", "text": "Karel Bartošek\n\nKarel Bartošek pocházel z dělnické rodiny, v mládi vstoupil do KSČ a napsal několik velice tendenčních prokomunistických knih, především publikaci \"Američané v západních Čechách\" (1953), která pojednávala o „řádění a protilidové činnosti“ amerických vojáků (označovaných za okupanty) v Plzni a v okolí po osvobození tohoto regionu. Vystudoval historii na Filozofické fakultě Univerzity Karlovy, stal se zde profesorem a v letech 1960 až 1970 byl členem Československé akademie věd. Ve své odborné práci se zaměřoval především na novodobé české dějiny.\n\nS ortodoxním komunismem se ale postupně rozešel. Významně se angažoval v pražském jaru 1968, byl z KSČ vyloučen, pracoval jako pomocný dělník u Vodních staveb a v roce 1972 byl šest měsíců vězněn. V roce 1977 se stal signatářem Charty 77. Roku 1982 poté, co StB poslala jeho rodině domů rakev s tím, že je mrtev, emigroval do Francie, kde se připojil k CNRS. Následující rok byl zbaven československého občanství. Ve Francii byl do roku 1996 vědeckým pracovníkem Ústavu pro soudobé dějiny v Paříži.\n\nRoku 1999 se podílel jako jeden ze spoluautorů na vydání \"Černé knihy komunismu\", která se pokouší shrnout rozličné zločiny (vraždy, deportace, mučení atd.), jejichž pachatelem jsou orgány komunistických států.\n\n\n"}
{"id": "703326", "url": "https://cs.wikipedia.org/wiki?curid=703326", "title": "Max Perutz", "text": "Max Perutz\n\nMax Ferdinand Perutz, FRS, OM, CBE (19. května 1914 Vídeň – 6. února 2002 Cambridge) byl britský molekulární biolog narozený v Rakousku, který v roce 1962 spolu s Johnem Kendrewem získal Nobelovu cenu za chemii za „výzkumy v oblasti stanovení struktury globulárních bílkovin“. V roce 1979 pak získal Copleyho medaili.\n\nV roce 1936 odešel po studiu na Vídeňské univerzitě na Cambridgeskou univerzitu, kde se pod vedením Johna Desmonda Bernala věnoval krystalografii. Ph.D. získal pod vedením Williama Lawrence Bragga. Na Cambridgi se začal věnovat vůzkumu hemoglobinu, v čemž pokračoval většinu svého profesního života.\n\nKvůli svému židovskému původu byl před druhou světovou válkou vyhoštěn z Rakouska. Po začátku války byl na příkaz Winstona Churchilla spolu s dalšími Němci a Rakušany vyslán do Kanady. Během války pracoval na tajném projektu ledovcové plošiny uprostřed Atlantiku, která měla být využívána na doplňování paliva letadel. Po válce se ke glaciologii na chvíli vrátil a přišel na důvod, proč ledovce plují na vodě.\n\nV roce 1953 vynalezl metodu využívající rentgenové záření, kterou lze určovat molekulární strukturu bílkovin. V roce 1959 objevil molekulární strukturu hemoglobinu. Za to v roce 1962 spolu s Johnem Kendrewem Nobelovu cenu za chemii.\n\nV roce 1942 si vzal Giselu Peiserovou. Měli spolu dceru Vivien a syna Robina.\n\n"}
{"id": "703328", "url": "https://cs.wikipedia.org/wiki?curid=703328", "title": "Burt Bacharach", "text": "Burt Bacharach\n\nBurt Bacharach (* 12. května 1928, Kansas City, Missouri, USA) je americký hudební skladatel populární a filmové hudby. 48 jeho skladeb bylo v první desítce americké hitparády. Stal se držitelem Oscara za hudbu k filmu \"Butch Cassidy a Sundance Kid\" (1969, režie George Roy Hill).\n\nNarodil se v Missouri v rodině židovských přistěhovalců z Německa, ale od dětství žil v New Yorku. Hrál na klavír a violoncello, jeho učiteli kompozice byli Darius Milhaud a Bohuslav Martinů. Velký vliv měl na něj také Charlie Parker. To se projevuje v jeho písních, které psal od roku 1957 s textařem Halem Davidem. Chytlavé melodie se prolínají s vlivy moderní vážné hudby a jazzu, zejména bebopu – nečekané synkopy, kakofonické pasáže a využívání netradičních nástrojů, např. skleněných střepů.\n\n\n\n"}
{"id": "703330", "url": "https://cs.wikipedia.org/wiki?curid=703330", "title": "Viktor Tuček", "text": "Viktor Tuček\n\nViktor Tuček (4. července 1925 – 21. listopadu 1994) byl český architekt. Od roku 1954 do roku 1966 působil v Ústí nad Labem, kde se autorsky podílel na urbanistických konceptech sídlišť (Skřivánek). Je rovněž spoluautorem objektu Krajského ředitelství policie (1958–1963, spoluautor Josef Liška), železniční polikliniky (1959–1965, spoluautor Jiří Fojt), administrativní budovy Prefa (1965). Jeho nejznámějším dílem je architektonický návrh sídliště Ďáblice v Praze, které získalo cenu UNESCO za vkomponování zeleně do městské zástavby. Podílel se rovněž na plánu sídlišť Barrandov a Horní Měcholupy – Uhříněves. Roku 1985 mu byl udělen titul zasloužilý umělec.\n\n"}
{"id": "703331", "url": "https://cs.wikipedia.org/wiki?curid=703331", "title": "Blokovací kondenzátor", "text": "Blokovací kondenzátor\n\nBlokovací kondenzátor je kondenzátor používaný k oddělování jedné části elektrické sítě obvodu od jiné. Rušení způsobené prvky jiného obvodu je přesouváno kondenzátorem, a to redukuje efekty, které mají na zbytek obvodu.\n\nNapříklad, když je úroveň napětí pro nějaké zařízení pevně daná, změny v úbytku napětí se projevují na změnách ve spotřebě el. proudu. Zdroj elektřiny se musí přizpůsobovat těmto změnám v odběru proudu s co nejmenšími změnami v napětí. Když se změní odběr proudu v uvažovaném zařízení, vždycky je nějaké zpoždění, než zdroj zareaguje. V důsledku toho se napětí na zařízení na krátkou dobu změní, než zdroj zareaguje. Regulátor napětí přizpůsobí množství dodávaného proudu, ale může efektivně udržovat napětí v časových rámcích přibližně milisekund. Některé speciální regulované zdroje zvládají reagovat i ve stamiliontinách sekundy (v řádu nanosekund). Pro přechodové jevy v napětí, které se odehrávají v menších časových rámcích, vzniká zpoždění, než regulátor napětí odpoví na odběr.\n\nPro zmírnění tohoto zpoždění se používá právě kondenzátor, kterému se v této aplikaci říká blokovací. Blokovací kondenzátor pracuje jako lokální rezervní zdroj. Kondenzátor nemůže poskytovat stejnosměrný proud, protože uchovává jen málo energie. Může ale touto energii zahlazovat její krátkodobý nedostatek. Kondenzátory zapojené jako blokovací jsou efektivní pro změny v časových rámcích milisekund až nanosekund. Blokovací kondenzátory nejsou efektivní pro změny mimo tento interval.\n\nAlternativní výraz pro takto použitý kondenzátor je oddělovací kondenzátor, protože slouží vlastně k obejití/oddělení zdroje nebo jiných komponent s vysokou impedancí v obvodu.\n\nZ pohledu funkce rozlišujeme tři druhy blokovacích kondenzátorů:\n\n1. Filtrační (bypassing) – slouží jako širokopásmový filtr pro napájení celé desky nebo její části, eliminuje vliv indukčností přívodu od napájecího zdroje, kontaktních přechodových odporu napájecích konektoru atd.\n\n2. Lokální (decoupling) – slouží jako lokální zdroj energie pro součástky a redukuje impulzní proudy, které by jinak protékaly celou deskou.\n\n3. Skupinový (bulk) – slouží jako zdroj energie pro současné nabíjení několika kapacitních záteží.\n"}
{"id": "703332", "url": "https://cs.wikipedia.org/wiki?curid=703332", "title": "Rayo Vallecano", "text": "Rayo Vallecano\n\nRayo Vallecano de Madrid, S.A.D. (přeloženo jako \"Blesk z Vallecas\") je španělský fotbalový klub sídlící v obvodu Puente de Vallecas (dříve samostatné město Vallecas) v hlavním městě Madrid. Momentálně hraje španělskou nejvyšší soutěž zvanou LaLiga. Založen byl v roce 1924. Během své historie strávil 14 sezón v nejvyšší soutěži, přičemž nejlepším umístěním je 9. místo z roku 2000.\n\n\"Aktuální k datu: 13. srpen 2015\"\n"}
{"id": "703333", "url": "https://cs.wikipedia.org/wiki?curid=703333", "title": "Kid Rock", "text": "Kid Rock\n\nRobert James \"Bob\" Ritchie (* 17. ledna 1971, Romeo, Michigan, USA), známý pod jménem Kid Rock, je americký hudebník, zpěvák, skladatel a rapper. Byl 5× nominovaný na Grammy Award. Většího úspěchu dosáhl až po vydání alba Devil Without a Cause, kterého se doposud prodalo 11 milionů kusů. Album obsahuje hity jako Bawitdaba, Cowboy a Only God Knows Why. V roce 2000 vydal kompilaci The History of Rock, která obsahuje znovu nahrané písně z předchozích alb a předtím nevydanou píseň \"Abortion\".\n\nNásledující album Cocky mělo ze začátku slabé prodeje, ale po vydání singlu Picture, kde zpíval společně s Sheryl Crow se prodeje alba vyšplhaly nad 5 milionů kusů a album obdrželo zlatou desku. Následující eponymní album neobsahovalo žádnou píseň, která by dosáhla jakéhokoli žebříčku. V roce 2006 vydal živé album Live Trucker.\n\nV roce 2007 vydal album Rock n Roll Jesus, na kterém se taky nacházel hit All Summer Long. Byl to jeho první celosvětový hit, který se umístil na prvním místě prodejnosti v 8 evropských zemích a v Austrálii. Alba se celosvětově prodalo přes 5 milionů kusů, a v USA bylo 3× oceněno platinovou deskou. 16. listopadu 2010 vydal album Born Free, oceněné platinovou deskou. Pro Kid Rocka je to již 6 album oceněné platinovou deskou.\n"}
{"id": "703335", "url": "https://cs.wikipedia.org/wiki?curid=703335", "title": "Thunderstone (rozcestník)", "text": "Thunderstone (rozcestník)\n\nThunderstone může být:\n"}
{"id": "703336", "url": "https://cs.wikipedia.org/wiki?curid=703336", "title": "Bitva u Navarina", "text": "Bitva u Navarina\n\nNámořní bitva u Navarina byla vybojována 20. října 1827 během řecké války za nezávislost (1821–1832) v zátoce Navarino (současný Pylos), na západním pobřeží Peloponéského poloostrova, v Jónském moři. Kombinované turecko-egyptské loďstvo bylo zničeno spojeným britským, francouzským a ruským námořnictvem. Bitva je pro historii důležitá jako poslední významnější námořní bitva vybojovaná zcela pouze s plachetními loděmi. Spojenecké lodě byly lépe vyzbrojené než jejich egyptský a turecký oponent a jejich posádky byly lépe vycvičeny, což přispělo k celkovému vítězství. \nÚstředním faktorem, který urychlil zakročení tří evropských velmocí v řeckém konfliktu, byly ruské ambice expandovat v černomořském regionu na úkor tureckého impéria a emocionální podpora Ruska pro pravoslavné Řeky, kteří se roku 1821 vzbouřili proti turecké nadvládě. Britská a rakouská diplomacie byla zaměřena na prevenci před ruským zásahem, neboť viděla podstatnější geostrategickou hrozbu v ruských záměrech a doufala, že osmanská vláda potlačí povstání. Ale v roce 1825 nastoupil na trůn car Mikuláš I., který přijal více agresivní balkánskou politiku, což přinutilo Británii k tomu, aby zasáhla ze strachu, že živelné Rusko rozloží osmanskou říši a dá vzniknout ruské hegemonii na Blízkém Východě. Francie se připojila k těmto dvěma silám s tím, že tak bude obnovena její hlavní úloha v evropských záležitostech po její porážce v napoleonských válkách. Vlády všech tří zemí byly také pod intenzivním tlakem jejich domácího veřejného mínění, aby pomáhali Řekům, zvláště po invazi tureckého vazala Ibrahima paši z Egypta na Peloponéský poloostrov v roce 1825 a po zvěrstvech spáchaných jeho silami na původním obyvatelstvu. \nMocnosti Londýnskou smlouvou (1827) chtěli donutit tureckou vládu k tomu, aby udělila Řecku autonomii uvnitř impéria a vyslaly námořní eskadry na východ Středozemního moře k prosazení jejich politiky. Námořní bitva u Navarina se odehrála spíše nešťastnou náhodou, nebyla důsledkem manévrů spojeneckého vrchního velitele, admirála Codringtona, který se spíše zaměřil na přinucení Ibrahima paši, aby se podrobil spojeneckým instrukcím. Potopení turecké středozemní flotily ušetřilo nezralou řeckou republiku od zhroucení. Ale vyžádalo si to ještě další dva armádní zásahy, Ruskem ve formě rusko-turecké deváté války v letech 1828–1829 a francouzskou expediční jednotku na Peloponésu, která donutila turecké síly ke stažení se z centrálního a jižního Řecka a zabezpečila tak řeckou nezávislost.\n\nTři mocnosti podepsaly Londýnskou smlouvu 6. července 1827. Odkazujíc na přerušení obchodování s Orientem, způsobené válkou a ospravedlňujíc tak zakročení, smlouva volala po okamžitém příměří mezi válčícími stranami. Ve skutečnosti požadovala skončení tureckých armádních operací v Řecku jen tehdy, pokud by Turci zvítězili a upevnili své postavení. To také nabídlo spojencům zprostředkování v jednáních o konečném vypořádání, které by následovalo po příměří.\nSmlouva vyzývala Portu, aby udělila Řecku autonomii, ale chápala Řecko jako vazalský stát, zůstávající pod nadvládou Osmanské říše, který bude platit roční poplatek sultánovi. Tím by bylo Řecko postaveno do stejné ústavní pozice jako rumunská knížectví (Valašsko a Moldávie). Smlouva zároveň stanovila poplatky tak, aby byly odsouhlaseny oběma stranami a zůstaly tak nastaveny nastálo. Toto mělo vést k vyhnutí se situace panující v knížectví, kde poplatek byl proměnný dle příkazu Porty a stal se tak drtivým břemenem, které drželo po dvě století obě země v chudobě. A tajná klauzule v dohodě uváděla, že pokud Porta nepřijme do měsíce příměří, každá ze stran smlouvy vyšle svého konzula do Nafplia, hlavního města Řecké republiky a tím poskytne de facto uznání povstalecké vládě, což do té doby žádná mocnost neučinila.\nStejná klauzule oprávnila signatáře ve vzájemné shodě instruovat své námořní velitele ve Středomoří k přijetí všech opatření, které budou okolnosti vyžadovat (to jest včetně vojenské akce) k prosazení požadavku spojenců, pokud by Turci selhali a nevyhověli v daném časovém limitu dané výzvě. Nicméně tato klauzule zároveň dodávala, aby se spojenečtí velitelé drželi v konfliktu stranou.\nSmlouva byla v tomto protikladný dokument, odrážející protichůdné priority signatářů, kdy Rusko požadovalo tvrdší postup proti Turkům než zbývající spojenci. Volala po vyjednání dohody, ale s již předurčeným konečným výsledkem z těchto jednání. Nabízela zprostředkování, ale hrozila použitím síly. Schválila do budoucna užití síly, ale zakázala zapojení do probíhajících válečných akcí. Především, ačkoli to bylo vyjádřené neutrálním jazykem, ve skutečnosti byla preferovaná řecká pozice. Kritický bod je v tom, že zavázala evropské síly k ozbrojené intervenci a účinně zaručila úspěšný výsledek pro řecké povstání. Byla podepsán právě včas, neboť její architekt Canning zemřel v kanceláři jen o několik týdnů později.\n\nDne 20. srpna 1827 britský námořní vrchní velitel v Středomoří (tj. velitel „Modré“ flotily), viceadmirál Sir Edward Codrington (1770–1851), veterán se 44 roky zkušeností na moři a oblíbený hrdina díky své účasti v bitvě u Trafalgaru, dostal vládní instrukce týkající se prosazování smlouvy. Pro takový úkol, který vyžadoval velký takt, nebyl nikdo méně vhodný než Codrington. Sloužil v královském loďstvu od 13 let jako lodní poddůstojník a vypracoval se nahoru pouze díky svým vlastnostem a statečnosti. Impulzivní bojovný námořník, který zcela postrádal diplomatickou obratnost, kvalitu, kterou pohrdal a posměšně připsal svému francouzskému protějšku, admirálu H. de Rigny. Také sympatizoval s řeckou věcí, maje spojení s londýnským filhelénským výborem.\nInstrukce zněly uzavřít a prosadit příměří na obou stranách a zamezit proudu posil a dodávek z Malé Asie a Egypta pro turecké síly v Řecku. Sílu měl použít pouze jako poslední východisko z nouze.\n29. srpna, když Porta formálně odmítla Londýnskou smlouvu, došlo k odeslání spojeneckých zástupců do Nafplia. Řecká prozatímní vláda přijala příměří 2. září. To uvolnilo Codringtona k soustředění se k nátlaku na tureckou stranu.\nZáliv Navarino je velký přírodní přístav na západním pobřeží Messenia (jz. Peloponés). Je přibližně 5 km dlouhý (mezi výběžky) a 3 km široký. Je chráněn před širým mořem dlouhým, úzkým ostrůvkem (Sphacteria). Tento ostrůvek zanechává dva vstupy do zálivu. Severní je kvůli písčině velmi úzký a mělký, 100 m široký a jen 1 m hluboký, nesplavný pro velké lodě. Jižní je mnohem širší, 1500 m, s efektivní pasáží 1000 m šířky kvůli skalám. Jižní vstup byl v té době hlídán tureckou pevností v Navarinu (Pylos). Během řecké vzpoury byl záliv užíván tureckým loďstvem jak základna hlavní činnosti na Peloponésu.\nVelká turecko-egyptská flotila, která byla varovaná Brity a Francouzi, aby se vyhýbala Řecku, odplula z Alexandrie 5. srpna 1827 a spojila se s další turecko-egyptskou jednotkou v Navarinu 8. září. Jako odezva připlul k Navarinu Codrington se svoji flotilou 12. září. Při jednání 25. září Ibrahim paša a turecký admirál dali slovní slib, že zastaví ofenzívní operace na souši i na moři. Po těchto jednáních Codrington odplul na blízký ostrov Zante (Zakynthos), kontrolovaný Brity a zanechal fregaty mimo Navarino, aby sledovaly tureckou flotilu.\nAle Turci brzy dojednání porušili. Ibrahim byl pobouřený tím, že zatímco se očekával jeho povel k zastavení palby, Codrington zdánlivě dovolil Řekům pokračovat v armádních operacích, při kterých by nenarazili na žádnou překážku. Řekové pod britským velením útočili na vstup do strategicky životně důležitého Korintského zálivu. Jejich armáda oblehla turecký přístav Patras, zatímco Cochrane organizoval vzpouru za tureckými liniemi v Epiru. Na moři Hastingsova parní válečná loď \"Karteria\" v noci z 29. na 30. září vyplula na odvážnou noční plavbu u Itea na severním pobřeží zálivu, tísněna devíti tureckými dělovými čluny. Problém pro Codringtona byl v tom, že tito důstojníci působili na vlastní pěst, velkou měrou ignorujíc často protikladné směrnice jejich zaměstnavatele, řecké prozatímní vlády. Protože apelovat u vlády by bylo neúčinné, Codrington poslal pomocníky přímo k britským velitelům s požadavkem na zastavení operací, ale s malým výsledkem. \nPo marném protestu u Codringtona se Ibrahim rozhodl jednat. 1. října vyslal námořní flotilu k posílení pevnosti Patras. Eskadra byla zachycena Codringtonovou flotilou a přinucena vrátit se do Navarina, sledována Codringtonem. Ibrahim to znovu zkusil v noci z 3. na 4. října, tentokrát velel eskadře osobně. Využil tmy a podařilo se mu nepozorovaně proklouznout kolem britských hlídkujících plavidel, ale nemohl pokračovat dál pro silný protivítr. Jeho flotila byla donucena zakotvit v závětří mysu Papas a tam přečkat bouři. To dalo Codringtonovi čas dohonit tureckou flotilu a britská flotila, po celém dni boje s větrem, dorazila k mysu Papas večer 4. října. Codrington vypálil série varovných výstřelů a Ibrahim se neochotně rozhodl vrátit. Mezitím na souši pokračovala Ibrahimova taktika spálené země. Ohně z hořících vesnic a polí byly zřetelně viditelné z aliančních lodí na volném moři. A Britové na pevnině hlásili, že obyvatelstvo Messenia je těsně před hromadnou smrtí hladem.\n13. října se Codrington spojil mimo Navarino se svou spojeneckou podporou, francouzskou eskadrou pod vedením De Rignyho a ruskou flotilou pod velením L. Heydna. 18. října, po marných pokusech o kontakt s Ibrahimem pašou, Codrington po poradě se spojeneckými veliteli přijal osudové rozhodnutí vplout do zálivu a zakotvit své lodi u turecko-egyptské flotily. Bylo tak rozhodnuto, neboť se blížila zima, kdy bylo neproveditelné efektivně blokovat Navarino a aby bylo ochráněno obyvatelstvo Peloponésu. Ačkoli šlo o vysoce provokativní akt, Codrington tvrdil, že tam nebyl žádný záměr vyprovokovat bitvu, ale šlo o demonstraci síly, která by Turky přiměla respektovat příměří a upustit od krutostí proti civilnímu obyvatelstvu.\n\nSpojenecká flotila v této době disponovala ještě v podstatě stejnou technologií jako během napoleonských válek: plachetní lodi s nepancéřovanými dřevěnými trupy a zepředu nabíjená děla s hladkou hlavní. Námořnictvo, zejména britské, ignorovalo nové technologie, které byly zavedeny až po roce 1850: parní pohon, pancéřované trupy, zezadu nabíjená děla a výbušné granáty. Všechno toto bylo již v roce 1827 vynalezeno a k dispozici, ale využití pro námořní válku se setkalo se svéhlavým odporem starších námořních kádrů. Slovy jednoho učence: „Velcí admirálové 18. století by neměli problém kdykoli převzít velení namísto Codringtona.“ Britské loďstvo nepoužívalo do roku 1840 parní pohon u válečných lodí. Ironicky, mladé loďstvo řeckých povstalců bylo daleko před polem: mělo k dispozici malou válečnou loď, jejíž lopatky poháněla parní energie (a také plachty) – jmenovala se \"Karteria\". Do služby vstoupila v roce 1826, byla to první válečná loď s parním pohonem v historii.\nNicméně i tak bylo na lodích britského královského námořnictva vidět určité zlepšení. Vyřazeny byly lodě s trojitými zbraňovými palubami, jakou byla Nelsonova slavná HMS \"Victory\". Trojřadé lodi byly shledány příliš nestabilní a obtížně manévrovatelné. Nyní byla standardní bitevní lodí dvouřadá loď třídy \"Canopus\" se 74–84 děly, založená na úspěšném francouzském designu „74“. Navíc byly zvýšeny kalibry děl. Bitevní lodi napoleonské éry třídy \"Fame\" byly vybaveny 32liberními děly na hlavní dělové palubě, 18liberními děly na horní palubě a 9–12liberními děly na nástavbách (ubytovací paluba a příďová nástavba). V době bitvy měla většina děl ráži 24–32 liber, včetně několika impozantních 68liberních krátkých lodních děl na nástavbách. Fregaty měly buď jednu nebo dvě dělové paluby s 50–60 děly (známé jako velké fregaty) nebo jedinou palubu s 24–44 děly. \nOvšem většina spojeneckých lodí byly ještě veteránské staré harcovnice z napoleonských dob (například HMS \"Albion\"). Jediná bitevní loď třídy \"Canopus\" byla Codringtonova vlajková loď HMS \"Asia\" (spuštěná na vodu 1824), ačkoli Janov (zabavená francouzská „74“) byla také zavedena do služby po napoleonských válkách (1816). Ve francouzské eskadře se De Rigny tak zděsil stavem 3 bitevních lodí, které mu byly dány pod jeho velení, že se rozhodl držet se na své vlajkové lodi, moderní fregatě \"Sirène\".\n\nCelkově měli u Navarina spojenci 22 lodí s 1258 děly proti tureckým 78 lodím s 2180 děly (čísla nezahrnují menší lodi a plamenometné lodi). Samotná čísla však maskují hlavní výhody spojenců v typech lodí, jejich výzbroji a kvalitě posádek. Spojenecké lodi mohly střílet častěji, silnějšími náboji i přesněji než jejich turecké protějšky.\nSpojenci měli značnou převahu v prvním sledu bojových lodí: 10 bitevních lodí proti tureckým třem. Tato výhoda byla jen částečně kompenzovaná tureckými 7 dvouřadými fregatami proti jediné spojenecké lodi tohoto druhu. Převážná většina turecko-egyptské flotily byly menší lodi – 58 dělových člunů a brig – které byly málo použitelné proti spojeneckými těžkým vahám: měly mnohem menší palebnou sílu a jejich paluby byly nižší, takže mohly být snadno palbou protivníka zbaveny stěžňů. Navíc byla na turecko-egyptských lodích rozmístěna děla menšího kalibru než u spojenců (často to byly zbraně vyřazené spojenci poté, co došlo k vylepšení jejich děl). Většina spojeneckých posádek získala rozsáhlé bojové zkušenosti v napoleonských válkách, které skončily o 12 roků dříve a námořníci byli služebně profesionálové. Na rozdíl od nich měly turecké posádky bojovou zkušenost jen proti řeckému povstaleckému námořnictvu, které, ačkoli bylo statečné a úspěšné, nebylo v ničem podobné námořnictvu evropských mocností. V mnoha případech tvořily turecké posádky muži sloužící z donucení. Jedna turecká posádka byla dokonce nalezená připoutaná k jejich místům (vězni, řečtí vězni nebo další nedobrovolní rekruti). \nEgyptský kontingent byl největší a nejlépe vybavenou částí turecké flotily v Navarinu. Byl vycvičen francouzskými důstojníky pod hlavním velením kapitána J.-M. Letelliera. Tito důstojníci působili jako „stínoví kapitáni“ velkých egyptských lodí, každý z nich měl dozor nad jmenovaným egyptským kapitánem. Den před bitvou De Rigny přesvědčil tyto důstojníky, aby se vystříhali možnosti bojovat proti jejich vlastnímu loďstvu (byli přesunuti na rakouskou brigu, která kotvila v zálivu, která byla zdánlivě neutrální, ve skutečnosti poskytovala logistickou podporu osmanským operacím). Letellier samotný byl nemocný a bitvy se neúčastnil. Tím byli Egypťané zbaveni zkušeného velení.\nPro spojence byly pravděpodobně nejnebezpečnější zbraní turecké plamenometné lodi. Tyto „posádkou nepočetné bitevní lodi“ byly dlouho používány řeckými rebely s devastujícím účinkem proti Turkům, kteří se je poté naučili také používat přes tvrdé zkušenosti s nimi. Plamenometné lodi byly rozestaveny na křídlech turecké formace a mohly, pokud by byly efektivně nasazeny, způsobit vyřazení spojeneckých lodí, koncentrovaných v uzavřeném prostoru, zvláště když spojenecké posádky neměli žádnou zkušenost s tímto druhem vedení války. Nebezpečí bylo reálně demonstrované v počáteční fázi bitvy, kdy francouzská bitevní loď \"Scipion\" těsně unikla svému zničení plamenometnou lodí. \nTurci ovládali také pobřežní baterie na každé straně hlavního vstupu do zálivu, v pevnosti Navarino a na jižním cípu ostrova Sphacteria. Tyto pevnosti mohly vážně zdržet vstup spojenců do zátoky, ale Codrington si byl zřejmě jist, že Turci by nezačali jako první otevřenou válku. (Nebo, v alternativním výkladu, doufal, že by to byla omluva pro zničení turecké flotily).\n\nTurecká flotila měla vypracovaný obranný plán, který navrhl Letellier, v rámci něhož byla zakotvena ve formaci tvaru podkovy, ve třech řadách, které se táhly od pevnosti Navarino k jižnímu cípu ostrova Sphacteria, kde byly rozmístěny turecké pobřežní baterie. První linie se skládala z těžkých lodí, bitevních lodí a velkých fregat, druhou řadu tvořily zbývající fregaty a větší dělové čluny, ve třetí řadě byly zbývající menší lodi. Myšlenka spočívala v tom, že menší lodi mohly střílet mezerami mezi velkými loděmi, které by je zároveň chránily před útokem spojenců. Na konci podkovy byly rozmístěny dělové čluny a plamenometné lodi. Druhé uvedené mohly být vlečeny malými čluny na pozice kryté menší korvetami a pobřežními bateriemi.\nSpojenecký záměr byl zakotvit na volné vodě uvnitř podkovy. Codringtonova flotila by zaujala čelní pozici směrem ke středu turecké linie, francouzská a ruská flotila by čelily Turkům na levém a pravém křídle v tomto pořadí. Francouzská pozice v linii byla výslovně určená tak, aby mohla čelit egyptské flotile, která byla vycvičená Francouzi a která mohla být neochotná k boji proti egyptskému nejbližšímu evropskému spojenci. V konvenční námořní doktríně by Codringtonův plán měl být považován za nepřijatelné riziko, jako by vyzval nepřítele k tomu, aby zkusili spojence obklíčit. Nadto, při převládajícím jihozápadním větru, který vanul přímo proti vstupu do zátoky, riskoval, že uvízne a nebude schopen vyprostit svou flotilu, pokud to bude nezbytně nutné. Přijetí tohoto vysoce rizikového plánu ukazuje totální důvěru spojeneckých velitelů v taktickou nadřazenost jejich lodí.\n\nV 13.30 hod 20. října 1827, mimo vjezd do zálivu Navarino, signalizoval Codrington spojenecké flotile: „PŘIPRAVTE SE NA AKCI“ a spojeneckým posádkám byla vyhlášena pohotovost u zbraní. Dělové záklopky zůstaly napůl otevřeny, ale spojenečtí kapitáni dostali přísný rozkaz, aby zahájili palbu pouze v případě přímého napadení. V 14.00 se spojenecké válečné lodě, pod vedením Codringtonovy \"Asie\", začaly řadit v zálivu u jižního vjezdu do dvou řad, Britové následováni Francouzi na pravoboku (jihovýchod, nejblíže k Navarinu) a Rusové v jedné řadě k přístavu, ale mírně za Francouzi. Nedošlo k žádnému pokusu jim zabránit ve vjezdu od tureckých pobřežních baterií nebo dělových člunů, které byly vyslány k vjezdu do zálivu. Codrington dostal zprávu od Ibrahima paši, která uváděla, že od něho nedostali povolení ke vstupu do zálivu a která požadovala stažení spojenecké flotily. Codrington odmítl Ibrahimovu námitku a odpověděl, že přijel rozkazy vydávat, ne je přijímat. Varoval Turky, že pokud by na spojence zahájili palbu, může být jejich flotila zničena.\n\nKdyž jeho vlajková loď spustila kotvu uprostřed turecké linie, Codrington objednal na palubu dechovou kapelu, aby zdůraznil své mírové záměry. Do 14.15 hod tři britské bitevní lodi zakotvily na určených pozicích. Mezitím, jak se spojenecké lodi přesunovaly na pozice, podél tureckých linií zněly trubky do bojových postavení. Tureckým posádkám oznamovaly, že došlo k nenadálému vetření se na jejich základnu.\nV tomto bodě, při vstupu, vypukla bitva. Codrington tvrdil, že nepřátelské akce započali Turci. K propuknutí bitvy, shodně dle spojeneckých zdrojů, došlo následujícím způsobem:\nU vstupu do zálivu kapitán Thomas Fellowes na fregatě Dartmouth zevrubně sledoval se šesti menšími loďmi (2 brigy a 4 škunery) skupinu tureckých dělových člunů a plamenometných lodí na levém boku turecké linie. Jak spojenecké lodě pokračovaly v posunu do zálivu, Fellowes zpozoroval tureckou posádku, která připravovala plamenometnou loď a vyslal k ní loď s příkazem, aby upustili od akce. Turci začali na tuto loď střílet. Fellowes poslal kutr, aby odvlekl plamenometnou loď do bezpečné vzdálenosti, ale Turci stříleli i na kutr a způsobili ztráty na životech mezi jeho posádkou. Fellowes zahájil palbu z mušket na posádku plamenometné lodi, aby kryl své muže na kutru. V tomto okamžiku francouzská vlajková loď \"Sirène\", která právě vplouvala do zátoky na konci britsko-francouzské linie, zahájila palbu z ručnic na podporu Dartmouthu. Nato jeden z tureckých dělových člunů začal pálit z děl na \"Sirène\". Tato řetězová reakce se rozšířila podél celé linie, takže během krátké doby byla bitva v plném proudu.\nZačala tak dříve, než spojenci kompletně dokončili své rozmístění. Ve skutečnosti se to ukázalo jako taktická výhoda, protože některé spojenecké lodi nebyly zakotveny a mohly proto manévrovat rychleji. Nicméně většina lodí bojovala zakotvena. Tím byl přirozeně dán velmi malý prostor pro manévrování, kromě možnosti měnit postavení lodi tažením po kotevních řetězech. Při vzájemné střelbě na velmi malou vzdálenost, kdy byla rozhodující vyšší palebná síla spolu s konstrukcí a stavbou děl spojenců, byl střet ve většině případů pro turecké lodi kritickou situací. \nBojová činnost může být shrnuta tímto způsobem:\n1. Francouzská bitevní loď \"Scipion\" (80 děl), za De Rignyho \"Sirène\" (60 děl), se dostala ihned pod intenzivní útok kombinací egyptských fregat na obou stranách, pobřežní baterie a plamenometné lodi. Ta poslední se jí stala málem osudnou. Plamenometná loď zablokovala \"Scipiona\" čelenem, zapálila příďovou plachtu a oheň se začal šířit na horní dělovou palubu. Muži z posádky se začali vrhat do ohně, aby předešli jeho rozšíření k muničnímu skladu, a to i za cenu strašných popálenin. Přesto však stále pokračovali i ve střelbě na útočníky. \"Scipion\" byl ušetřen zkázy za pomoci její sesterské lodí Trident (74), které se podařilo připojit vlečné lano k plamenometné lodi a za asistence Dartmoutha a dvou dalších britských lodí ji odtáhly pryč.\n2. De Rignyho \"Sirène\" svedla dlouhý souboj s 64dělovou fregatou \"Ihsania\", která nakonec vybuchla. \"Sirène\" utrpěla značné ztráty na životech a byla poškozena. S podporou \"Tridentu\" a \"Scipiona\" pak bombardovala pevnost Navarino a nakonec umlčela její pobřežní baterie.\n3. Kapitán francouzské bitevní lodi \"Breslau\" (84), De la Bretonnière, poté, co viděl, že De Rigny již nepotřebuje další podporu, se z vlastní iniciativy oddělil od francouzské formace a plul do středu zálivu, ke styku britských a ruských linií, aby posílil britskou bitevní loď \"Albion\" (74) a ruskou bitevní loď \"Azov\" (80), které měly obě napilno. \"Albion\" byl současně pod palbou všech tří tureckých bitevních lodí. Naštěstí pro ni nepřátelská dělostřelba byla neobratná. Zásah lodi \"Breslau\", jak později uznal kapitán \"Albionu\", ho ušetřil od zničení. \"Breslau\" pak postupně hrála hlavní úlohu ve zničení vlajkové lodi \"Ghiuh Rewan\" (84) tureckého admirála Tahir paši a přinejmenším 4 fregat.\n4. Codringtonova \"Asia\" (84) kotvila mezi vlajkovou lodí \"Fahti Bahri\" (74) tureckého admirála, Capitan beje a egyptskou fregatou \"Guerrière\" (60) Moharrama beje. Capitan bej zahájil palbu, ale Moharram bey vzkázal Codringtonovi, že ho nehodlá napadnout. To umožnilo \"Asii\" soustředit palbu na \"Fahti Bahri\", která byla v bídném stavu a nedostatečně obsazena posádkou. Smrtící palba z \"Asie\" ji brzy vyřadila. Codrington pak poslal tlumočníka, Řeka P. Mikelise k rozhovoru s Moharram bejem, ale Mikelis byl zastřelen při nalodění. \"Guerrière\" zahájila palbu, ale během 20 minut se změnila v hořící vrak pod soustředěnou palbou \"Asie\" a \"Azova\". \"Asie\" ovšem utrpěla vážné ztráty na životech a poškození kvůli koncentrované těžké palbě z menších tureckých lodí ve druhé a třetí linii turecké formace. Jak Letellier plánoval, tyto lodi střílely přes mezery v první linii. Codrington také věřil, že \"Asie\" dostala vážné zásahy omylem od sesterské lodi \"Genoa\".\n5. Rusové pod Heydenovým vedením byli poslední, kteří zaujali plánované pozice na pravém konci tureckého „srpu“, tyto však byly nejvíce exponované. Boj v tomto sektoru byl více intenzivnější než jinde. \"Azov\" potopil nebo vyřadil 3 velké fregaty a dělový člun, ale dostal 153 zásahů, některé i pod čárou ponoru.\n6. Britské fregaty \"Armide\" a \"Talbot\" měly původně čelit fregatám na tureckém pravém křídle a pobřežní baterii na ostrově, stejně jako další dvě fregaty, které byly pryč a dorazily později. Byly ušetřeny zničení příjezdem ruských fregat.\n7. Britské a francouzské malé lodi (brigy a škunery \"Alcyone\" a \"Daphen\"), pod celkovým velením fregaty \"Dartmouth\" byly přiděleny k zásadnímu úkolu, ochraně před útoky plamenometných lodí. Jejich úspěch byl dokonalý: nehledě na počáteční útok plamenometnou lodí na \"Scipion\", ani jediná plamenometná loď neudeřila na cíl během bitvy. Řada malých lodí zůstala odkázána sama na sebe a utrpěla velké ztráty na životech v poměru k bitevním lodím.\nAsi v polovině bitvy (přibližně v 16:00 hod) byly všechny 3 turecké bitevní lodi a většina velkých fregat první linie vyřazeny. Tím byla spousta menších lodí ve druhé a třetí linií vydána na pospas spojeneckým bitevním lodím, které byly ještě všechny bojeschopné. Během pozdějšího masakru se Codrington dvakrát pokusil sjednat zastavení palby, ale jeho signály byly buď neviditelné kvůli silnému kouři, nebo ignorované v zápalu bitvy. Během následujících dvou hodin byla prakticky celá turecká flotila zničena, navzdory mimořádné statečnosti tureckých posádek, což bylo oceněno i Codringtonem v jeho depeších. Tři čtvrtiny lodí byly potopeny: mnoho z nich, zbaveno stěžňů, ale ještě na vodě a opravitelných, bylo vyhozeno do vzduchu nebo je zapálila vlastní posádka dříve, než by mohly padnout do rukou spojenců.\nToto přispělo k velkému počtu tureckých a egyptských obětí, mnoho lidí tak bylo uvězněno v hořících nebo vybuchujících lodích. Někteří lidé z posádky, jak již bylo dříve zmíněno, byli připoutáni ke svým místům. Turecké oběti, udané Codringtonovi od Letelliera byly následující: 3000 zabitých a 1109 zraněných, ačkoli Codrington tvrdil, že to bylo spíše obráceně. Z celé turecko-egyptské flotily 78 lodí zbylo na konci bitvy 8 lodí schopných plavby: 1 bitevní loď bez stěžňů, 2 fregaty a 5 dělových člunů.\nSpojenecké oběti, udané Codringtonem, byly 181 mrtvých a 480 zraněných (včetně Codringtonova nejmladšího syna, lodního poddůstojníka H. Codringtona, který sloužil na \"Asii\" pod svým otcem a byl těžce raněn, ale plně se uzdravil). Několik spojeneckých lodí bylo vážně poškozeno: 3 ruské bitevní lodi \"Azov\", \"Gangut\" a \"Iezekiil\" byl vyřazeny. Tři britské bitevní lodi musely být vyslány do Anglie na opravy. Ve skutečnosti, přes nešetrné zacházení se všemi bitevními loděmi, tyto vydržely i nebezpečí od explodujících lodí a bylo zázrakem, že žádná ze spojeneckých lodí nebyla potopena.\nJakmile za setmění utichly zbraně v zálivu Navarino, zpráva o výsledku se rozeběhla přes Peloponés do zbytku Řecka. Od vesnice k vesnici začaly v noci nepřetržitě vyzvánět kostelní zvony. Lidé se sbíhali na návsích, aby byli uvítáni novinkou, že turecký sultán a jeho nenáviděný vazal Ibrahim paša již nevládnou středomořskou flotilou. V pobřežní zemi, jakou bylo Řecko, byl důsledek evidentní: tímto byl ušetřen nezralý řecký stát. Propukla nespoutaná radost a trvala celou noc a další následující dny. Na vrcholech Peloponésu a hory Parnas v centrálním Řecku zaplály obrovské vatry. Oslavy probíhaly dokonce i na okupovaných územích, čímž byly demoralizovány turecké pevnosti, jejichž posádky vyvíjely jen malé úsilí, aby tomu předešly.\n\nNavzdory oslavám měl sultán k dispozici celkově kolem 40 000 vojáků v centrálním a jižním Řecku, rozmístěných v silných pevnostech. Konečné osvobození Řecka bylo ještě vzdálené, ledaže by Porta byla nakloněna přijetí Londýnské smlouvy.\nSultán si nicméně porážku v Řecku nepřipouštěl. Naopak, jeho odpovědí na Navarinskou pohromu byl zvýšený risk, vedoucí k rozhodnutí vyřešit sporné otázky (zejména s Ruskem) na bitevním poli. Několik týdnů po bitvě symbolickým gestem vyhlásil jako kalif všech muslimů džihád (svatou válku) proti evropským mocnostem. Konkrétně pak uzavřel Bospor pro mezinárodní dopravu, čímž určitě vyprovokoval Rusko, jehož celý černomořský obchod musel projít touto úžinou. Také odvolal úmluvu z Akkermanu, podepsanou s Ruskem o rok dříve.\nSultán také přikázal svému vazalovi Muhammad Alimu neustoupit se svou armádou z Peloponésu. Ale spojenci poslaní vyslanci do Alexandrie vyslovili požadavek, aby egyptský vládce svá vojska stáhl. Muhammad Alia tak měl dilema. Na jedné straně, jako zkušený státník, věděl, že evropskými silami podporovaná řecká nezávislost je pro něho na Peloponésu ztracenou hrou. Na druhé nebyl ochotný k situaci, aby se na něho hledělo jako na zrádce absolutního vladaře, zvláště v době, kdy byl vyhlášen džihád, což by vedlo k ponížení jeho syna Ibrahima a vedlo by k jeho vynucenému odvolání. Tak začal hrát o čas, poutal spojence v dlouhých bezvýchodných vyjednáváních s nadějí, že sultán by sám mohl dospět k dohodě ke spojenci, čímž by mohl zachránit prestiž syna Ibrahima a zabránit jeho odchodu.\nJakákoli šance na vyjednání dohody však zmizela s ruským dlouho očekávaným vyhlášením války Portě v dubnu 1828, kterým začala 11. rusko-turecká válka (1828–1829) a signalizovaným finálním selháním britské diplomacie. Za přítomnosti samotného cara jako jmenovaného velitele armády (skutečné velení bylo v rukou veterána, v Německu narozeného profesionálního vojáka Petra Wittgensteina) ruská armáda o síle 100 000 lidí, podporovaná černomořskou flotilou, smetla turecké síly v rumunských knížectvích, překročila Dunaj a oblehla Silistru, Varnu a Šumlu, klíčové pevnosti držené Turky v Rumelii (Bulharsko). Navzdory značným ruským úspěchům na souši i a moři (včetně obsazení velmi důležitého námořního přístavu Varna), tažení v roce 1828 skončilo bez výrazného úspěchu. Silistra a Šumla zůstaly díky zuřivé obraně v tureckých rukou a hlavní ruská armáda byla nucena se stáhnout na své území kvůli nedostatečnému zásobování a chorobám.\nMezitím se v lednu 1828 v Paříži ujala moci liberálnější vláda Vicomta de Martignac. Chtivý k tomu, aby získal na oblibě, oznámil de Martignac v dubnu 1828, že s ohledem na selhání diplomatického úsilí by mohla Francie vyslat elitní expediční sbor o síle 13 000 mužů, aby vyhnal egyptské a turecké síly z Peloponésu. Tuto zprávu uvítala pařížská veřejnost s divokým entusiasmem. Jakmile urgentně započaly přípravné práce ve francouzských středomořských přístavech, sdělil Ibrahim paša svému otci, že se cítí být schopný Francouze odrazit. Ale od potopení své nákladně modernizované flotily ztratil Ali všechnu chuť na vojenskou konfrontaci s evropskými mocnostmi. Byl si jist, že Ibrahimova pestrá armáda egyptských rolníků a albánských žoldáků by neměla šanci proti francouzským profesionálům, kterými byli velkou měrou bitvami zocelení veteráni napoleonské armády. Ali byl zaneprázdněn skutečným vyjednáváním s Codringtonem, kterého vyslal Londýn do Alexandrie, aby vyšetřil a předešel francouzskému zákroku. V srpnu Ali souhlasil s Codringtonovými podmínkami pro stažení jeho sil z Peloponésu. Ibrahim zpočátku odmítl vyhovět otcovým příkazům k evakuaci, ale povolil krátce poté, co se francouzské vojenské jednotky vylodily na konci srpna v zálivu Navarino, jásavě přijímáni místním řeckým obyvatelstvem. Egypťané nakonec odešli v říjnu 1828, rok po námořní bitvě. Francouzi postupně vyčistili do konce roku 1828 Peloponés od zbývajících tureckých pevností, které jenom předstíraly odpor. V následujících měsících řecké síly znovu v bleskovém tažení získaly kontrolu nad centrálním Řeckem.\nPro tažení na Dunaji roku 1829 car Mikuláš propustil churavějícího Wittgensteina a předal velení nad ruskými silami jeho více útočnému krajanovi, Count von Diebitschovi, který uspěl při obsazení Silistry a překvapil Turky rychlým postupem na hlavní město Istanbul, když obešel pevnost Shumla i tureckou armádu, která byla proti němu vyslána. V září 1829, s ruským vojenským táborem jen 40 mil od svého paláce, byl sultán přinucen kapitulovat. Smlouvou z Adrianopole připustil dlouhý seznam ruských požadavků, z nichž jeden byl přijetí řecké autonomie tak, jak byla definována Londýnskou smlouvou. Nyní byla zajištěna ruská hegemonie v černomořském regionu, ale car Mikuláš a jeho ministři se opatrně vyhnuli více extrémním požadavkům, hlasitě obhajovaných ruskými nacionalisty, jako např. umístění vojenských jednotek na Bosporu či zábor rumunských knížectví, aby neriskovali případnou britskou a rakouskou armádní odpověď. Z toho důvodu se podřídili hierarchii Londýna, i když výsledek byl pro ně horší.\nSultánovo přijetí smlouvy však již přišlo příliš pozdě, aby zachránilo tureckou svrchovanost nad Řeckem. Povzbuzeni tureckými pohromami na zemi a moře a jejich vlastními armádními úspěchy, Řekové odmítli přijmout cokoli méně než plnou nezávislost. Nakonec, při konferenci v Londýně roku 1832 sultán podvolil a přijal řeckou nezávislost, ale trval na tom, že nový stát by měl být monarchie a ne republika. Později, v témže roce, byl sultán přinucen spojenci podepsat Istanbulskou smlouvu, formálně uznávající nové Řecké království jako nezávislý stát. Toto nové teritorium však bylo omezeno právě a pouze na ty oblasti, z nichž byly turecké síly vyhnány pod nátlakem, a to Peloponés, souostroví Kyklady v Egejském moři a centrální Řecko. Největší regiony s etnickou řeckou většinou (Thesálie, Epirus, Makedonie, Trácie, zbývající ostrovy v Egejském moři, Kréta a Kypr) zůstaly pod tureckou nadvládou.\nNeblahé odloučení Řecka však nikterak neukončilo sultánovy trampoty. Ironicky nejvážnější hrozba pro integritu turecké říše, která se objevila, nebyla z Ruska, ale z Egypta. Poté, co ztratil svou flotilu a zděděný titul pro svého syna, Muhammad Ali nyní požadoval jako odškodné, aby Ibrahim byl jmenován wali (místokrálem) turecké provincie Sýrie (která zahrnovala současnou Sýrii, Libanon a Palestinu). Když sultán odmítl, egyptský diktátor poslal armádu pod velením Ibrahima do Sýrie v roce 1831. Když rychle porazil místní turecké síly a překročil hranice provincie, Ibrahim rozdrtil tureckou armádu v Anatolii a připravoval se k pochodu na Istanbul. Byl přinucen k zastavení až zákrokem Británie a Francie, která donutila Portu udělit Ibrahimovi kontrolu nejen nad Sýrií, ale také nad ostrovem Kréta a arabským regionem Hijaz. Pro jeho vládu byla charakteristická despocie a zažehla sérií vzpour domorodého obyvatelstva, zejména pozoruhodné bylo povstání palestinských Arabů v roce 1834. V roce 1839 se sultán pokusil vojenskou silou vyhnat Ibrahima, ale turecká armáda byla Ibrahimovými vojsky znovu odražena a naopak tato napadla Anatolii. V tomto kritickém období vyčerpaný Mahmud II. zemřel a vlády se ujal jeho dospívající syn, Abdulmecid I. V konfrontaci s přízrakem rozpadu osmanské říše britské a rakouské námořnictvo přímo intervenovalo v Orientu a přinutilo Aliho, aby ustoupil se svými silami zpět do Sýrie (1840). Na oplátku spojencům zavázaný mladý sultán udělit Alimu nebývalé dědičné regentství nad Egyptem. Dynastie založená Alim vládla Egyptu až do nacionalistického armádního převratu v roce 1952. Ve skutečnosti byla nezávislost na osmanské říši brzy nahrazena ve skutečnosti vládou byrokracie. Po vybudování Suezského kanálu v roce 1869, který se okamžitě stal hlavní lodní cestou do britské Indie, následně britská vláda rozhodla, že Egypt je jednoduše příliš strategické místo na to, aby byl ponechán svému vlastnímu zřízení a uvalila na něho armádní protektorát. Britské vojenské jednotky byly rozmístěny v Egyptě od roku 1875 do konce druhé světové války v roce 1945 a Aliho následníci byli zredukováni na loutky britské imperiální politiky.\n\nZprávy o Navarinu vypracoval Codrington, dvojnásobný hrdina, podle úsudku britské veřejnosti. Ale vláda, starší námořní a diplomatické kádry byly výsledkem jeho kampaně zděšeny. Mělo se za to, že Codrington hrubě překročil své instrukce a vyprovokoval tak rozhodující střetnutí s tureckou flotilou a tento jeho čin vážně oslabil schopnost Porty vzdorovat ruskému zásahu. Král Jiří IV. bitvu oznámil jako „neobvyklou“ (tj. nevhodnou) událost. Codringtonovo politické postavení v Londýně se stalo ještě víc nejisté po návratu Wellingtona do vlády v lednu 1828, tentokrát jako ministerského předsedy v čele toryovské vlády v letech 1828–30. Se současným zahájením války proti Portě carem Mikulášem došlo na nejhorší obavy britských politických činitelů a prohlubovalo jejich hněv na Codringtona.\nZpočátku musel být oficiální nesouhlas s Codringtonem zdrženlivý kvůli obrovské popularitě admirála na veřejnosti. Ministerstvo námořnictva se mstilo pomocí malicherných forem, například zamítlo, navzdory Codringtonovým opakovaným žádostem, vyplatit jeho posádkám tradiční peněžní odměnu z prodeje tureckého pokladu a zboží, kterého se zmocnily. Mezitím se Wellington řídil zásadou, že dokud si nebude politicky jist, neodstraní Codringtona ze Středozemního divadla. Nakonec v červnu 1828 ministerstvo námořnictva oznámilo, že Codrington byl zbaven velení, i když on sám zůstal ve funkci až do jeho nahrazení v srpnu 1828. Ačkoli král díky veřejnému mínění udělil Codringtonovi vysoké vyznamenání \"Grand Cross of the Bath\", ministerstvo námořnictva mu již nesvěřilo žádné další operační velení po zbývající dekádu služby.\nCodrington strávil v pozdějších letech mnoho času obranou svých činů v Řecku. Jeho nepřátelé ho obvinili z vědomého zničení turecké flotily kvůli jeho náklonnosti k helenofilům, což vehementně popíral. Sporná otázka se točila na faktu, zda věděl, že jeho vplutí do zátoky Navarino by mohlo mít za následek bitvu. Důkazy jsou rozdílné. Na jedné straně jsou Codringtonovy jasné příkazy jeho kapitánům k tomu, aby se angažovali jen tehdy, pokud budou sami napadeni. Na druhé je Codringtonova privátní korespondence, zejména adresovaná jeho sestře, ve které uvádí, že on sám pokládá rozhodující bitvu za nevyhnutelnou.\n\nTabulka bojových plavidel\nZdroj: Zkompilováno z informací v práci W. James: Naval History of Great Britain (Londýn, 1837) Sv.VI pp476–89\nPoznámka: Bylo obtížné ustanovit přesná čísla pro turecko-egyptskou flotilu. Uvedená čísla pocházejí hlavně z Codringtonovy zprávy. Tyto údaje byly získány jedním z jeho důstojníků od francouzského sekretáře turecké flotily, M. Leteillera. Nicméně další zprávy od Leteillera pro britského velvyslance u Porty uvádějí ještě 2 větší fregaty, 20 menších dělových člunů a celkem 60 válečných lodí. W. James ve svém díle (viz nahoře) snižuje tureckou „efektivní“ sílu na 3 bitevní lodi, 15 velkých fregat a 18 dělových člunů, v součtu jen 36 lodí.\n\n\n"}
{"id": "703339", "url": "https://cs.wikipedia.org/wiki?curid=703339", "title": "Ahmad Valí Karzaj", "text": "Ahmad Valí Karzaj\n\nAhmad Valí Karzaj (paštunsky احمد ولي کرزی, Aḥmad Walī Karzay; 1961 – 12. července 2011), byl předním afghánským politikem a mladším bratrem afghánského presidenta Hámida Karzaje. Jakožto vážený představitel paštunského kmene Popalzaj byl v roce 2005 zvolen do kandahárské provinční rady a stal se jejím předsedou. Karzaj původně žil ve Spojených státech amerických (Chicago a Illinois), kde pracoval v rodinné restauraci. Po ústupu Talibánu na konci roku 2001 se vrátil do Afghánistánu. V červenci 2011 byl zastřelen jedním ze svých tělesných strážců.\n"}
{"id": "703340", "url": "https://cs.wikipedia.org/wiki?curid=703340", "title": "Marian Rejewski", "text": "Marian Rejewski\n\nMarian Adam Rejewski (16. srpna 1905 Bydhošť – 13. února 1980 Varšava) byl polský matematik a kryptolog, který v roce 1932 prolomil kód Enigmy, nejdůležitějšího šifrovacího stroje hitlerovského Německa. Úspěch jeho a jeho spolupracovníků Jerzyho Różyckého a Henryka Zygalského umožnil Britům číst zprávy posílané přes Enigmu v druhé světové válce a tím tak dopomohl vítězství Spojenců.\n\nV roce 1929, když studoval matematiku na Poznaňské univerzitě (dnešní Univerzita Adama Mickiewicze), ho profesor doporučil na tajný kurz kryptologie, který organizovala Kancelář šifer (Biuro Szyfrów) polské armády. Do doby, než v ní na konci roku 1932 začal Rejewski pracovat na plný úvazek, nezaznamenala Kancelář v odhalení kódu Enigmy žádný výrazný úspěch. Během několika týdnů se Rejewskému podařilo odhalit vnitřní strukturu šifrovacího stroje. Následně spolu se dvěma kolegy ze studií Różyckým a Zygalským vypracoval techniku umožňující čtení zpráv Enigmy.\n\nPět týdnů před napadením Polska Německem roku 1939 Rejewski se skupinou kryptologů a pracovníků Kanceláře šifer představil způsob dešifrování a kopii Enigmy členům britských a francouzských špionážních jednotek. Krátce po vypuknutí války byli polští kryptologové evakuováni přes Rumunsko do Francie, kde nadále pokračovali ve spolupráci s Brity a Francouzi. Kvůli kapitulaci Francie v červnu 1940 byli evakuováni znovu, ale po několika měsících se vrátili do Vichistické Francie, kde v utajení pokračovali v práci. Poté, co Němci začali okupovat celou Francii, se Rejewski a Zagalski dostali přes Španělsko, Portugalsko a Gibraltar do Spojeného království. Tam pracovali v jednotce polských ozbrojených sil. Po skončení války se Rejewski v roce 1946 vrátil do Polska, kde pracoval jako úředník. Svůj podíl na prolomení šifry odhalil až v roce 1967.\n\n"}
{"id": "703341", "url": "https://cs.wikipedia.org/wiki?curid=703341", "title": "Kaliště (České Budějovice)", "text": "Kaliště (České Budějovice)\n\nKaliště (dříve Kaliště u Zalin, ) je vesnice v okrese České Budějovice, část města České Budějovice (základní sídelní jednotka v rámci Českých Budějovic 5). Vesnice tvoří oproti zbytku města exklávu a je jeho nejvýchodnější částí.\n\nVesnice vznikla ve 14. století, první písemná zmínka je z roku 1378. Bývala součástí hlubockého panství. Od roku 1850 až do roku 1919 byla součástí obce Třebotovice a po období samostatnosti k nim byla znovu připojena v letech 1943–1945. Poté byla opět samostatnou obcí až do roku 1985, kdy byla připojena k Českým Budějovicím.\n\nV roce 1964 byl úřední název změněn z \"Kaliště u Zalin\" na Kaliště.\n\nJihovýchodně od vesnice leží přírodní památka Kaliště.\n\n\n"}
{"id": "703342", "url": "https://cs.wikipedia.org/wiki?curid=703342", "title": "Saskatchewan Highway 910", "text": "Saskatchewan Highway 910\n\nHighway 910 je silnice v kanadské provincii Saskatchewanu. Vede od silnice Highway 165 až do místa, kde se změní na přístupovou cestu k rekreační oblasti Besnard Lake Provincial Recreation Site. Je asi 34 km (21 mil) dlouhá.\n\nHighway 910 je také propojena se silnicí Highway 935.\n"}
{"id": "703343", "url": "https://cs.wikipedia.org/wiki?curid=703343", "title": "Otrava organofosfáty", "text": "Otrava organofosfáty\n\nMnoho organofosfátů je potentními nervově paralytickými látkami. Způsobují inhibici účinku acetylcholinesterázy (AChE) v nervových buňkách. Otrava organofosfáty patří mezi vůbec nejčastější otravy na světě, v zemědělských oblastech bývají často úmyslné jakožto způsob sebevraždy. Otrava organofostáfy může způsobit to, čemu se říká „sebevražedný impuls“, který vede k vysoké četnosti sebevražd v některých sektorech zemědělského průmyslu.\n\n\nPři otravě organofosfáty se objevuje slinění, slzení, nucení na močení a defekaci, motilita trávicí soustavy, zvracení a stažení zornic. Může se objevit bronchospasmus, rozmazané vidění a bradykardie. Příznaky jsou způsobeny nadbytkem acetylcholinu, který je důsledkem inhibice acetylcholinesterázy.\n\nJako antidotum lze použít atropin společně s pralidoximem nebo jiným pyridiniumoximem (např. trimedoximem nebo obidoximem), použití oximů se však ukázalo jako zbytečné nebo možná i škodlivé, přinejmenším ve dvou metaanalýzách. Atropin je muskarinový antagonista, proto blokuje periferní účinek acetylcholinu.\n\nPoužívání organofosfátů v leteckých mazacích olejích a hydraulických kapalinách a jejich dopady na zdraví a bezpečnost letu je nyní podrobováno zkoumání. Zdravotní poruše zřejmě způsobené expozicí kontaminovaného vzduchu vháněného dmychadlem do prostoru pro cestující se říká aerotoxický syndrom.\n\nMark Purdey (1998) vznesl hypotézu, že organofosfáty, zvláště fosmet, vyvolaly epidemii transmisivní spongiformní encefalopatie, konkrétně BSE. Vědecký řídicí výbor EU pro bezpečnost potravin prověřil důkazy a žádné spojení neshledal.\n\nToxikologická literatura se perzistentní chronické toxicitě organofosfátů po akutní otravě nebo při dlouhodobé expozici nízkým dávkám věnuje poměrně obsáhle. Po několikatýdenních expozicích některým organofosfátům se objevoval jev zvaný OPIDP či OPIDN (pozdní polyneuropatie vyvolaná organofosfáty), který způsobuje deneraci periferních nervů.\n\nZjevným případem OPIDN je „Ginger Jake“, který se stal za dob prohibice ve 30. letech 20. století. U tisíců mužů na jihu a středozápadě USA se vyvinula slabost a bolest v končetinách po pití „lékařské“ náhražky alkoholu. Nápoj označovaný jako „Ginger Jake“ obsahoval falšovaný extrakt Jamaica ginger obsahující triorthokresylfosfát (TOCP), který způsobil částečně reverzibilní poškození nervů. Poškození mělo za následek kulhání nazývaní „Jake Leg“ nebo „Jake Walk“; tyto termíny se pak často vyskytovaly v tehdejší bluesové hudbě. V Evropě a Maroku byly případy otrav TOCP z kontaminovaných abortiv, resp. jedlých olejů.\n"}
{"id": "703348", "url": "https://cs.wikipedia.org/wiki?curid=703348", "title": "Saskatchewan Highway 935", "text": "Saskatchewan Highway 935\n\nHighway 935 je silnice v kanadské provincii Saskatchewanu. Vede od silnice Highway 165 k silnici Highway 910. Je asi 45 km (28 mil) dlouhá.\n\nAsi 3 km dlouhý úsek silnice Highway 935 prochází skrz indiánskou rezervaci Lac La Ronge First Nation.\n"}
{"id": "703352", "url": "https://cs.wikipedia.org/wiki?curid=703352", "title": "Ivan Rektor", "text": "Ivan Rektor\n\nIvan Rektor (* 5. listopadu 1948 Levoča) je slovenský neurolog (klinický neurofyziolog), od roku 1992 byl přednostou I neurologické kliniky Fakultní nemocnici u sv. Anny v Brně a Lékařské fakulty Masarykovy univerzity. Kliniku vedl do roku 2012. Zabývá se mj. tím, jak mozek vnímá hudbu.\n\nV letech 2006–2011 byl prorektorem Masarykovy univerzity pro rozvoj, od r. 2007 působí ve Středoevropském technologickém institutu – CEITEC (vedoucí výzkumné skupiny Molekulární a funkční neurozobrazování). V říjnu 2010 se stal členem (korespondentem) Americké neurologické asociace (jako první český vědec).\n\n \n"}
{"id": "703353", "url": "https://cs.wikipedia.org/wiki?curid=703353", "title": "Národní park Talampaya", "text": "Národní park Talampaya\n\nTalampaya je národní park v provincii La Rioja v severozápadní Argentině. Jedná se o geologickou formaci obsahující sedimenty ze svrchního triasu (stupeň carn), staré kolem 230 milionů let. Lokalita je významná tím, že jako jedna z mála na světě umožňuje zkoumat nepřetržitý sled triasových uloženin.\n\nNárodní park Talampaya ( Parque Nacional Talampaya) byl zřízen v roce 1997 na ploše 2 150 km² a od roku 2000 spolu se sousedním provinciálním parkem Ischigualasto figuruje na UNESCO.\n"}
{"id": "703355", "url": "https://cs.wikipedia.org/wiki?curid=703355", "title": "Revers (medicína)", "text": "Revers (medicína)\n\nRevers označuje v medicíně písemný souhlas nebo nesouhlas pacienta s léčebným postupem.\n\n\n"}
{"id": "703362", "url": "https://cs.wikipedia.org/wiki?curid=703362", "title": "Jindřich Baumruk", "text": "Jindřich Baumruk\n\nJindřich Baumruk (23. září 1881 Rakovník – 5. května 1964) byl český fotbalista a hokejista z počátků českého sportu na přelomu 19. a 20. století. \n\nProslul především jako fotbalový útočník hrající na pravém křídle, člen slavného útoku včele s Janem Koškem, jehož výkony jsou součástí fotbalových legend. Přispěl k tomu, že mužstvo Slavie Praha bylo na počátku 20. století považováno za jedno z nejlepších na kontinentu. Ve Slavii hrál v letech 1894–1904 a 1905–1910. V letech 1904–1905 hrál, stejně jako další členové slavného útoku, ve Spartě Praha, tento přestup vzbudil ve fotbalových kruzích velký rozruch a přispěl k rivalitě obou klubů, která se tehdy budovala. Autoři \"Malé encyklopedie fotbalu\" z roku 1984 o něm napsali: \"„Příslušník první generace velkých útočníků, hráč mezinárodní třídy“\". Byl rovněž hokejovým reprezentantem.\n\n"}
{"id": "703367", "url": "https://cs.wikipedia.org/wiki?curid=703367", "title": "Grand Prix Japonska 1991", "text": "Grand Prix Japonska 1991\n\nGrand Prix Japonska 1991 (XVII Fuji Television Japanese Grand Prix), byl 15. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 515. grand prix, se již tradičně odehrála na okruhu v Suzuce.\n\n"}
{"id": "703369", "url": "https://cs.wikipedia.org/wiki?curid=703369", "title": "Antonín Fivébr", "text": "Antonín Fivébr\n\nAntonín Fivébr (22. prosince 1888 - 26. února 1973) byl český fotbalista, záložník, trenér a akademický malíř.\n\nPatřil k průkopníkům české kopané, hrál za Staroměstský SK Olympia (1904–1907), Spartu Praha (1908–1920), FC Brescia (1920–1923). Za československou reprezentaci již nastoupit nestihl, hrál však na tzv. Pershingově olympiádě roku 1919, kde československý výběr zvítězil. Stál u počátků tzv. železné Sparty 20. let, patřil však ještě k předcházející generaci. Se Spartou získal dva mistrovské tituly, které jsou dnes považovány za oficiální - vyhrál s ní mistrovství Českého svazu fotbalového 1912 a 1919, krom toho ještě středočeský titul roku 1920.\n\nPo skončení hráčské kariéry se stal trenérem, nejprve ve Španělsku, kde vedl kluby FC Valencia, FC Oviedo, Levante, FC Elche či Murcie a poté v Sovětském svazu, kde byl vůbec prvním zahraničním trenérem a stal se průkopníkem fotbalu v této zemi. Po 2. světové válce se vrátil do Československa, v letech 1945–1948 vedl tým Jednota Košice. Roku 1958 byl v jednom utkání i trenérem československé fotbalové reprezentace.\n\n\n"}
{"id": "703372", "url": "https://cs.wikipedia.org/wiki?curid=703372", "title": "Grand Prix Španělska 1991", "text": "Grand Prix Španělska 1991\n\nGrand Prix Španělska 1991 (XXXIII Gran Premio de España Telefónica), 14. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 514. grand prix, se již tradičně odehrála na okruhu v Barceloně.\n\n"}
{"id": "703373", "url": "https://cs.wikipedia.org/wiki?curid=703373", "title": "Venice", "text": "Venice\n\nVenice jsou residenční, obchodní, a rekreační přímořskou čtvrtí města Los Angeles. Venice bylo založeno roku 1905 coby pobřežní letovisko. Samospráva městu zůstala do roku 1925, kdy bylo pohlceno v té době stále se rozrůstajícím městem Los Angeles. Venice sousedí na severozápadní straně s městem Santa Monica, na severozápadě s čtvrtí Mar Vista, na jihovýchodě s městem Culver City, a s čtvrtí Marina Del Ray. Jih čtvrtě přiléhá ke čtvrti Ballona Creek, a na západě je Tichý Oceán. Dnes je Venice nejvíce známá díky svým vodním kanálům. Dále v této čtvrti lze nalézt pláže, a slavná pobřežní pěší promenáda. Na ní lze nalézt mnoho pouličních umělců, iluzionistů, a pouličních prodejců. \n\nVenice (Benátky) se původně jmenovali “Americké Benátky“, a byly založeny multimilionářem, jež zbohatl na tabákovém průmyslu, Abbotem Kinneym. Tento muž se během své cesty do Itálie zamiloval do tamějších Benátek a rozhodl se vybudovat podle jejich vzoru své vlastní, i s kopií vodních kanálů. V roce 1906 mohli návštěvníci použít gondol dovezených přímo z Itálie. . Společně se svým obchodním partnerem Francisem Ryanem koupil pozemky 3 km vzdálené od pobřeží. Na severním cípu pozemku vybudovali letovisko, které se jmenovalo Ocean Park. To bylo krátce na to připojeno k městu Santa Monica. Nedlouho poté Francis Ryan zemřel, a tak Kinney pokračoval se svými novými partnery ve výstavbě Navy Street, nicméně toto obchodní partnerství nevydrželo dlouho. Toto partnerství se rozpadlo roku 1904, a Abbot Kinney mohl budovat své vysněné letovisko v bažinatých oblastech na jižním konci jejich pozemku. Zde začal stavět přímořský resort inspirovaný Italskými městy. Když byly Americké Benátky 4. července 1904 zpřístupněny veřejnosti, započal Kinney s vykopáváním mnohakilometrových vodních kanálů, aby odvedl vodu z blízkých mokřadů k obytným domům. Během této doby také vybudoval 370 m dlouhé molo. Atrakce na molu ve Venice se počínaje rokem 1910 staly čím dál více orientované na pobavení a zábavu turistů. Stálo zde například akvárium, místní úzkokolejná dráha, nebo například kabaret. Turisté, sem velmi často přijížděli tzv. červenými auty společnosti Pacific Electiric Railways z okolních měst. Ti poté mohli po městě jezdit místní úzkokolejkou nebo se plavit po zdejších kanálech na gondolách. Nicméně i přes všechny tyto turistické atrakce byla největším lákadlem pro turisty dlouhá, písčitá, pozvolna se svažující pláž.\n\nK roku 1925 se administrativa ve Venice stala neovladatelná. Cesty, vodní kanály, či odpadní kanalizace potřebovali nutně opravit. Když se zde objevil návrh, že by bylo Venice připojeno k Los Angeles, městská rada byla pro. Připojení k Los Angeles proběhlo v listopadu 1925. Po připojení čekala Venice změna v podobě více postavených ulic. Kdysi turisticky atraktivní vodní kanály, podle níž ostatně dostala čtvrť své jméno, postupně obrůstaly křovinami.\n\nLos Angeles Venice zanedbávalo natolik, že už během 50. let se čtvrti říkalo “Slum u moře“. S výjimkou nové policejní a požární stanice postavené v roce 1930, město utratilo pouze velmi málo na opravy a rozvoj Venice. V této době se zde budovali hlavně malé, skromné nízkopodlažní domky, jenž lákali nejvíce evropské imigranty. Od 50. let se ve Venice také rozmohli pouliční gangy. Jeden z nich, V-13, byl na začátku 90. let zapleten do brutální a krvavé pouliční války o teritoria, na nichž lze prodávat kokain. Přestože počátkem nového tisíciletí brutalita ustala, neutichly pouliční gangy. Roku 2002 byla zločinnost potlačena rapidním posílením zdejšího policejního sboru. Mnoho členů místních gangů se proto raději přemístila do nedalekého města Inglewood. \n\nCentrum čtvrti se nachází na pobřeží, v okolí ulice \"Winward Ave\". V ulici najdeme několik staveb, které mají být napodobeninou benátských paláců, více či méně zdařilých. Podél pobřeží vede hlavní promenáda \"Ocean Front Walk\" s restauracemi, bary, obchody a pouličními umělci a prodavači. Pobřeží tvoří pláž \"Venice Beach\".\n\nAbbot Kinney Boulevard je hlavní turistickou atrakcí s řadou obchodů, restaurací, barů, či uměleckých galerií, které se vinou podél bulváru. Ulice byla v minulosti popisována jako “unavený strip linoucí se podél zpustošelých plážových chatek, a prázdných cihlových průmyslových budov“. Změna nastala, když se koncem 80. let ulice přejmenovala z West Washington Boulevard na její nynější název. Přejmenování bulváru bylo vnímáno jako marketingová strategie k přilákání nových hi-tech společností do této oblasti.\n\nHistorická budova pošty  je majestátní budova s pálenými, červenými cihlami na střeše. Stavba byla dokončena roku 1939. Po tom, co se roku 2012 pošta přesunula do modernějšího domu, uveřejnil filmový producent Joel Silver své plány na renovaci budovy. Dále bylo jeho plánem z budovy udělat nové sídlo své společnosti; Silver Pictures. Prodej pošty obsahoval klauzoli, že on, nebo jakýkoliv jiný majitel ji musí nechat přístupnou veřejnosti. Roku 2016 renovace budovy stále probíhají.\n\nMnoho Domů a ulic jsou z hlavního vstupu přístupné pouze chodcům. Motorové dopravní prostředky mohou do domů obyvkle vjet zezadu. Takovýchto domů je zde na 620. Nicméně stejně jako zbytek Los Angeles, i Venice je nechvalně proslulé častými dopravnímy zácpami. Nejbližší dálnice leží 3 km od Venice, čili silnice, které nebyly dimenzované na dnešní hustou dopravu často kolabují.\n\nVenice Beach, které ročně navštíví přes milion turistů, je často nazýván “hlavním kulturním centrem známým pro svou výstřednost“. Venice Beach zahrnuje promenádu, jež se vine podél pláže (někdy se jí přezdívá “Ocean Front walk“), venkovní posilovnu, basketbalové a tenisové kurty, skatepark, cyklostezku, a nespočet menších obchůdků na promenádě.\n\nRybářské molo se nachází na jižní straně pláže. Betonová, 400 m dlouhá stavba, byla poprvé veřejnosti představena roku 1964. Uzavřena byla o téměř 20 let později, v důsledku velkého poničení bouří El Niño. Molo bylo znovuotevřeno v polovině 90. let, nicméně ani toto otevření nemělo příliš dlouhého trvání. Vysoké vlny v roce 2005 způsobily, že část betonové stavby skončila na dně Tichého Oceánu. Molo bylo opět zpřístupněno pro veřejnost v květnu 2006.\n\nVenický vlnolam je oblíbené místo pro mnoho místních surfařů. Nachází se severně od Rybářského mola.\n\nEast Venice je rasově a etnicky nejvíce smíšenou oblastí ve Venice. Nachází se podél Lincoln Bulváru, a sahá až na východní hranici čtvrtě; zde Venice sousedí se čtvrtí Mar Vista. Na tomto území se nacházejí obvykle nižší domky a apartmány. Většinu zdejší populace tvoří hispánci a asiaté.\n\nVenice je známá jako místo umělecké kreativity. Je domovem hvězd stříbrného plátna (bydlí zde například Julia Roberts, Nicolas Cage, Christian Bale, Robert Downey mladší, Elijah Wood, Viggo Mortensen či Lindsay Lohan), hudebního průmyslu (např. Fiona Apple, John Frusciante, dříve Jim Morrison) a oblíbeným místem pro natáčení (např. seriál Californication).\n\nVenice je kolébkou moderního skateboardingu. Díky suchu, které postihlo Kalifornii v roce 1976, zde mohli legendární Z-Boys (Stacy Peralta, Tony Alva, Jay Adams a Jim Muir) \"vynalézt\" jízdu ve vypuštěných bazénech. Tím nastal nový trend vertikálních ramp. Jezdci mohli jezdit rychleji a provádět nebezpečnější triky.\nPřesto, že Venice mělo celou druhou polovinu 20. století pověst špatné čtvrti, tak ceny nemovitostí rychle rostou. Svůj nemalý podíl na tom má přítomnost technologických společností. Své kanceláře tu mají například Google Inc. Či Snapchat.\n\nK roku 2008 žilo ve Venice 40,874 obyvatel, což je oproti roku 2000 nárůst o více jak 3 000 osob. Průměrný věk obyvatel byl k roku 2008 25 let. Venice je poměrně výrazně etnicky diversní, nicméně i zde převažují osoby bílé barvy pleti. Rasové složení bylo následující:\n"}
{"id": "703375", "url": "https://cs.wikipedia.org/wiki?curid=703375", "title": "Grand Prix Portugalska 1991", "text": "Grand Prix Portugalska 1991\n\nGrand Prix Portugalska 1991 (XI Grande Prémio de Portugal), byl 13. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 513. grand prix, se již tradičně odehrála na okruhu v Estorilu.\n\n"}
{"id": "703377", "url": "https://cs.wikipedia.org/wiki?curid=703377", "title": "Lynyrd Skynyrd 1991", "text": "Lynyrd Skynyrd 1991\n\nLynyrd Skynyrd 1991 je šesté studiové album americké southern rockové skupiny Lynyrd Skynyrd, vydané v roce 1991. Jedná se zároveň o první album po znovuobnovení skupiny v roce 1987.\n\n\n"}
{"id": "703378", "url": "https://cs.wikipedia.org/wiki?curid=703378", "title": "Nový Falkenburk", "text": "Nový Falkenburk\n\nNový Falkenburk je pozdně barokní zámek ze 16. století, který nechal postavit majitel zdejšího panství Jindřich Berka z Dubé. Později přestavěný zámek se nachází na západním okraji městečka Jablonné v Podještědí v okresu Liberec a není veřejnosti přístupný.\n\nNa místě dnešního zámku stávala zřejmě ve 14. století dřevěná tvrz, která před rokem 1450 zanikla. Vlastník panství Jindřich Berka z Dubé zde nechal v letech 1562 až 1572 postavit u rybníka (dnes pojmenován Mlýnský rybník) kamenný zámeček s věžičkou a dvěma křídly. V roce 1668 získal panství Jan Pachta z Rájova, jehož potomci zámeček přestavěli v barokním slohu v polovině 18. století. Přestavbu prováděl Filip Heger v roce 1759, tedy v době, kdy zámek patřil Janu Jáchymovi Pachtovi z Rájova.\n\nV zahradě byla vybudována v roce 1760 Hegerem pozoruhodná oranžérie zvlněného půdorysu. Stavba je označována jako opozdilý projev dynamického baroka.\n\nBěhem sedmileté války zde byl vojenský lazaret a pak postupně zámek zpustl. V roce 1901 stavbu koupil Mořic (Jan?) Liebig, liberecký továrník a zámek přestavěl do dnešní podoby. Přestavby jím provedené jsou označovány jako necitlivé a pseudorokokové.\n\nNyní je zámek i s barokním parkem veřejnosti nepřístupný. Po roce 1945 zde bylo odborné učiliště a nyní je využíván jako dětský domov. V roce 2001 byla provedena renovace zámku.\n\nZámek je pro veřejnost nepřístupný. Lze k němu dojít ulicemi z centra Jablonného a nedaleko silnice od České Lípy do Jablonného a Liberce. Kolem něj je zdejším mokřadem vedena žlutě značená turistická trasa z Jablonného přes Jezevčí vrch. Nachází se necelý 1 km od železniční stanice Jablonné na trati 086 z České Lípy do Liberce.\n\n"}
{"id": "703380", "url": "https://cs.wikipedia.org/wiki?curid=703380", "title": "Seznam švédských královen", "text": "Seznam švédských královen\n\nJako švédská královna (švédsky \"Sveriges drottning\") se ve švédském právu a dvorském protokolu označuje od středověku buď manželka švédského krále nebo královna regentka, která je sama hlavou švédského státu.\n\nAž do 1. ledna 1980 platilo ve švédském nástupnickém právu následnictví v mužské linii. Potomci ženského pohlaví přišli na řadu teprve poté, když neexistoval žádný mužský následník. Ve švédské historii tak existují pouze tři královny, které byly rovněž panovnicemi. Teprve v roce 1979 byl změněn v roce 1810 vyhlášený \"Successionsordning (Nástupnický řád)\" a ustoupilo se od přednosti mužských následníků. Dosavadní následnictví po meči bylo nahrazeno primogeniturou. Korunní princezna Viktorie Švédská tak stojí na prvním místě následníků švédského trůnu. \n\nRole královny jako manželky krále byla čistě ceremoniální povahy. Královna však musela od období reformace – stejně jako všichni ostatní členové královské rodiny – být \"\"čisté evangelické víry\"\". Postavení na dvoře záviselo do značné míry na její osobnosti. Po smrti manžela si obvykle ovdovělá královna podržela svůj titul; zůstala většinou součástí dvorského protokolu a hrála dále ceremoniální roli. \n\nOznačení \"drottning\" pro královnu se vyskytuje pouze ve skandinávských jazycích. Jde o ženskou formu slova \"drott\" (starošvédsky \"drott\", islandsky \"dróttinn\", staroněmecky \"truhtin\"), jímž se dříve ve Skandinávii označoval lenní kníže nebo malý král. Tento výraz přežíval v mužské podobě \"Drost\" až do pozdního středověku jako označení vysokého úředníka. Ten byl ve Švédsku definitivně zrušen teprve v roce 1809.\n\n\n\n"}
{"id": "703381", "url": "https://cs.wikipedia.org/wiki?curid=703381", "title": "Jaroslav Bartoň", "text": "Jaroslav Bartoň\n\nJaroslav Bartoň (* 7. března 1947) je bývalý český fotbalový útočník.\n\nV československé lize nastoupil v 96 utkáních a vstřelil 36 gólů. Hrál za Spartu Praha (1968–1975), s níž roku 1972 získal Československý pohár a roku 1973 postoupil do semifinále Poháru vítězů pohárů, k čemuž výrazně přispěl čtyřmi brankami, dvěma do sítě Ferencvárosu Budapešť, dvěma německému klubu FC Schalke 04. V evropských pohárech nastoupil v Poháru vítězů pohárů v 7 utkáních a dal 4 góly a v Poháru UEFA nastoupil ve 4 utkáních a dal 1 gól. Je rekordmanem československé ligy: při svém prvním ligovém startu vsítil v první minutě zápasu gól (23. března 1969). V sezóně 1975/76 hrál ve druhé lize za SONP Kladno, kam byl se Sparty vyměněn spolu s Svatoplukem Bouškou za Jana Jirase.\n\n\n"}
{"id": "703383", "url": "https://cs.wikipedia.org/wiki?curid=703383", "title": "Miloš Belák", "text": "Miloš Belák\n\nMiloš Belák (* 2. ledna 1965) je bývalý český fotbalista, záložník, reprezentant Československa. \n\nZa československou reprezentaci nastoupil v roce 1990 ve 2 utkáních. dvě utkání, 7× nastoupil v olympijském výběru (2 góly). V lize odehrál 187 zápasů a vstřelil 39 branek. Hrál za Bohemians (1983–1984, 1986–1989), Duklu Praha (1984–1986) a Plastiku Nitra (1989–1992). Ve slovenské lize hrál za 1. FC Košice (1993–1994). V Poháru vítězů pohárů nastoupil v 8 utkáních a v Poháru UEFA v 5 utkáních.\n\n\n"}
{"id": "703385", "url": "https://cs.wikipedia.org/wiki?curid=703385", "title": "Ján Cepo", "text": "Ján Cepo\n\nJán Cepo (* 24. ledna 1952) je bývalý slovenský fotbalista, brankář, reprezentant Československa.\n\nZa československou reprezentaci odehrál roku 1974 jedno přátelské utkání proti Íránu v Teheránu, jednou startoval i v olympijském výběru. V československé lize nastoupil ve 103 utkáních. Hrál za ZVL Žilina (1973-1976, 1982-1983), Spartu Praha (1977-1978) a Tatran Prešov (1979-1981). Do ligové Žiliny přišel z Nových Zámků.\n\n\n"}
{"id": "703386", "url": "https://cs.wikipedia.org/wiki?curid=703386", "title": "Mount Lee", "text": "Mount Lee\n\nMount Lee je jeden z vrcholů Santa Monica Mountains, který se nachází na východním konci tohoto pohoří v Griffith Parku v Los Angeles, ve státě Kalifornie, USA. Dosahuje výšky 512 m n. m. Na jeho jižním svahu je umístěný slavný nápis Hollywood. Ten je dobře viditelný severně od Mulholland Highway nebo z Hollywood Boulevard.\n"}
{"id": "703392", "url": "https://cs.wikipedia.org/wiki?curid=703392", "title": "Francisco Gento", "text": "Francisco Gento\n\nFrancisco \"Paco\" Gento López (* 21. října 1933, Guarnizo) je bývalý španělský fotbalista. Většinu své hráčské kariéry strávil v Realu Madrid, se kterým získal šestkrát Pohár mistrů evropských zemí.\n\nDo královském klubu přestoupil ve svých dvaceti letech z Racingu Santander a strávil zde celkem osmnáct sezon, ve kterých dvanáctkrát slavil španělský titul. Vynikal především rychlostí s míčem, proto hrál levé křídlo, kde tyto vlastnosti dokázal naplno zúročit. Než v roce 1971 ukončil kariéru, nasbíral s klubem celkem 23 trofejí včetně šesti triumfů v PMEZ, což je dosud nepřekonaný rekord. Dalším jeho rekordem, o který se tentokrát dělí s Paolo Maldinim, je devět finálových zápasů v evropských pohárech, když z dalších dvou finále PMEZ (1962 a 1964) odešel jako poražený, stejně jako ve finále PVP 1970/71.\n\nV dresu národního týmu debutoval 18. května 1955 na San Bernabéu v přátelském zápase proti Anglii (1:1). Ve španělské reprezentaci vstřelil pět branek ve 45 zápasech, v nichž měl bilanci 18 výher a 8 remíz.\n\n"}
{"id": "703396", "url": "https://cs.wikipedia.org/wiki?curid=703396", "title": "Kasační dvůr (Francie)", "text": "Kasační dvůr (Francie)\n\nKasační dvůr nebo též kasační soud (fr. \"Cour de cassation\") je ve Francii nejvyšší soud řádného soudnictví. Jeho sídlo se nachází v Justičním paláci v Paříži na nábřeží \"Quai de l'Horloge\". Skládá se z jedné trestní a pěti civilních komor a přezkoumává rozsudky na základě právního pochybení. Pokud takové nalezne, dojde ke zrušení rozsudku (fr. \"casser\" „zlomit“). Cílem je zachování jednotné judikatury v rámci Francie.\n\nProti rozhodnutí odvolacího soudu, proti kterému není odvolání přípustné, lze podat ve lhůtě dvou měsíců mimořádný opravný prostředek. V oblasti trestního práva nemá tato kasační stížnost odkladný účinek. Kasační dvůr rozhoduje výlučně o právních otázkách, nikoliv o samotné věci. Pokud dvůr respektuje rozhodnutí nižšího soudu a nenalezne pochybení po právní stránce, vydá tzv. \"arrêt de rejet\" a definitivně proces ukončí. V opačném případě vydá \"arrêt de cassation\", kterým zruší předchozí rozsudek. Protože kasační dvůr nerozhoduje o věcných otázkách sporu, předá případ příslušnému soudu, aby vydal nový rozsudek. Ten se však musí řídit právním názorem kasačního dvora.\n\n"}
{"id": "703399", "url": "https://cs.wikipedia.org/wiki?curid=703399", "title": "Národní parky ve Spojených státech amerických", "text": "Národní parky ve Spojených státech amerických\n\nVe Spojených státech amerických se nachází 60 chráněných území klasifikovaných jako národní parky, jež spravuje National Park Service, která je agenturou ministerstva vnitra. Každý z národních parků musí být vyhlášen zákonem přijatým Kongresem. Prvním národním parkem se stal Yellowstonský národní park, který vznikl roku 1872 poté, co prezident Ulysses S. Grant podepsal příslušný zákon. Mezi nejstarší národní parky pak rovněž patří Yosemitský národní park a Národní park Sequoia, vyhlášené roku 1890. V roce 1916 byla zákonem \"Organic Act\" zřízena National Park Service. Národní parky obvykle představují rozmanitost přírodních zdrojů na rozsáhlých území. Mnoho z nich bylo před svým vyhlášením chráněno jako Národní památka na základě zákona \"Antiquities Act\". Sedm amerických národních parků je spojeno s Národní chráněnou oblastí, z nichž šest se nachází na Aljašce. Přestože jsou tyto parky a chráněné oblasti spravovány dohromady, jsou považovány za samostatné jednotky a jejich rozloha není zahrnuta do níže uvedené tabulky. Národní památky jsou naopak často vybírány pro svůj historický nebo archeologický význam. Čtrnáct národních parků je zaneseno na seznamu Světového dědictví UNESCO(WHS), a dvacet jedna národních parků je označeno jako Biosférické rezervace UNESCO (BR). Osm národních parků je uvedeno v obou seznamech.\n\nNárodní parky se nachází ve dvaceti devíti státech USA a na nezačleněném území Americké Samoi a Amerických Panenských ostrovů. Nejvíce národních parků se nachází v Kalifornii (9) a na Aljašce (8), které následuje Utah s pěti národními parky a Colorado se čtyřmi. Rozlohou největším národním parkem je Wrangell - St. Elias s celkovou plochou více než 33 tisíc km, zatímco nejmenší je Národní park Gateway Arch v Missouri s rozlohou menší než 1 km. Celková rozloha území chráněných jako národní parky je přibližně 211 tisíc km, což je průměrně 3 500 km na každý park. Medián rozlohy parků je však nižší a činí 930 km. \n\nV  roce 2017 navštívilo národní parky rekordní množství 84 milionů navštěvníků. V roce 2017 byl nejnavštěvovanějším národním parkem Great Smoky Mountains s více než 11,3 miliony návštěvníky , následovaný Grand Canyonem s více než šesti miliony. Na rozdíl od těchto hojně navštěvovaných parků, Národní park Gates of the Arctic na Aljašce zhlédlo ve stejném roce jen 11,177 lidí.\n\nNěkolik národních parků bylo zrušeno nebo již není označeno jako národní parky. O některých územích pod správou National Park Service se mluví jako o národních parcích, i když oficiálně za národní parky nebyly prohlášeny (jedná se celkem o 419 takovýchto území).\n\n!název\n!class=\"unsortable\"|fotografie\n!místo\n!vznik\n!rozloha\n!class=\"unsortable\"|popis\n\nSoučástí národního parku jsou kaňony, pestrobarevné badlands, písečné duny, hory a kromě toho žije v tomto příkopovém zlomu přes tisíc rostlinných a živočišných druhů. Dalšími geologicky zajímavými prvky jsou slatiny, vodní prameny a svědecké hory.(BR)\n"}
{"id": "703403", "url": "https://cs.wikipedia.org/wiki?curid=703403", "title": "Den, kdy Země málem zanikla", "text": "Den, kdy Země málem zanikla\n\nDen, kdy Země málem zanikla (v anglickém originále The day the Earth nearly died) je britský dokument z produkce BBC natočený v roce 2002. Jde o jeden z dílů úspěšné dokumentární série BBC Horizon. Odhaluje permské masové vymírání a tvory, kteří za něj žili. Film obsahuje několik scén z dalšího, dříve natočeného cyklu BBC Putování s dinosaury. Prozatím dokument na DVD nevyšel.\n\nO dokumentu na stránkách BBC\n"}
{"id": "703405", "url": "https://cs.wikipedia.org/wiki?curid=703405", "title": "Německo-francouzská organizace mládeže", "text": "Německo-francouzská organizace mládeže\n\nNěmecko-francouzská organizace mládeže (německy \"Deutsch-Französisches Jugendwerk\", francouzsky \"Office franco-allemand pour la jeunesse\") je německo-francouzská instituce se sídly v Berlíně (Molkenmarkt 1) a Paříži (51, Rue de l'Amiral Mouchez), která slouží k upevňování vztahů mezi mladými lidmi z obou zemí. Byla založena v roce 1963 na základě mezinárodní smlouvy o přátelství iniciované Charlesem de Gaullem a Konradem Adenauerem.\n\nZáklady pro vznik organizace položila tzv. Elysejská smlouva, kterou 22. ledna 1963 podepsali německý kancléř Konrad Adenauer a francouzský prezident Charles de Gaulle. Založení organizace pro podporování vztahů mezi německou a francouzskou mládeží proběhlo 5. července téhož roku.\n\nJedná se o mezinárodní organizaci, kterou řídí správní rada. V jejím čele stojí německý ministr pro rodinu, seniory, ženy a mládež a francouzský ministr pro vzdělávání, mládež a spolky. Výkonným orgánem správní rady je generální sekretariát, který vede německo-francouzský tandem. Organizace má v obou městech celkem 70 zaměstnanců.\n\nCílem organizace je prohlubovat vztahy mezi dětmi, mládeží a mladými lidmi v obou zemích, zprostředkovávat vzájemně kulturu, podporovat mezikulturní výuku, zajišťovat společné projekty občanské angažovanosti, prohlubovat znalost jazyků partnerských zemí.\n\nOrganizace působí v oblastech přípravy na povolání, výměnách studentů a žáků, mimoškolním setkávání mládeže, výuky jazyků partnerských zemí, pedagogiky mezikulturní výuky.\n\nOd roku 1963 umožnila organizace téměř 9 milionů mladých z obou zemí účast na zhruba 270 000 výměnných programech. Každý rok podporuje přes 11 000 setkání (přes 6500 skupinových výměn a asi 4300 individiálních výměnných programů), kterých se účastní asi 200 000 mladých.\n\nOrganizace hospodařila v roce 2016 s rozpočtem ve výši 24,9 miliónů eur, na provozu se stejným dílem podílí francouzská a německá vláda.\n"}
{"id": "703406", "url": "https://cs.wikipedia.org/wiki?curid=703406", "title": "Piper Perabo", "text": "Piper Perabo\n\nPiper Lisa Perabo (* 31. října 1976, Dallas, Texas, USA) je americká herečka známá rolemi ve filmech \"Dokonalý trik\", \"Dvanáct do tuctu\" a \"Divoké kočky\". Její specialitou jsou komedie, horory a akční filmy. V roce 2016 hraje hlavní roli v seriálu \"Notorious\".\n\nNarodila se roku 1976 v Dallasu v Texasu. Je dcerou Mary Charlotte a George Williama Perabo, profesor poezie na Ocean Country College. Má anglické, německé, irské, norské kořeny. Vyrostla v Toms River v New Jersey. Je nejstarší ze tří sourozenců, má dva bratry. V roce 1994 odmaturovala na Toms River High School North. Poté začala navštěvovat hereckou školu, kterou dokončila o čtyři roky později. Odstěhovala se do New Yorku za svým přítelem, kterého doprovázela na casting, kde si ji však všiml režisér castingu.\n\nPrvní role přišla po přestěhování do New Yorku se snímkem \"Whiteboys\". V roce 2000 přijala nabídku na film \"Divoké kočky.\" Perebo se objevovala v převážně v romantickým filmech: \"Dvanáct do tuctu\" (2003), \"Dokonalé protiklady\" (2004), \"Svatba ve třech\" (2005). Až s rolí ve filmu \"Dokonalý trik\" (2006), však přišel zlom v její herecké kariéře. V roce 2008 byla obsazena do role CIA agentky v seriálu \"Covert Affairs\". Za roli získala nominaci na cenu Zlatý glóbus v roce 2010. S Matthewem Perrym se objevila v sitcomu \"Go On\". V roce 2016 začala hrát hlavní roli v seriálu stanice ABC \"Notorious\".\n\nV roce 2013 se zasnoubila s režisérem a scenáristou Stephenem Kayem. Dvojice se vzala 26. července 2014 v New Yorku.\n\n \n"}
{"id": "703407", "url": "https://cs.wikipedia.org/wiki?curid=703407", "title": "Seznam bývalých hráčů FC Vysočina Jihlava", "text": "Seznam bývalých hráčů FC Vysočina Jihlava\n\nSeznam bývalých hráčů FC Vysočina Jihlava aktuální k \"11. září 2018\":\n\n"}
{"id": "703408", "url": "https://cs.wikipedia.org/wiki?curid=703408", "title": "Tokáta", "text": "Tokáta\n\nTokáta (též toccata, z italského \"toccare\", \"dotýkat se\") je hudební skladba typicky určená pro sólový klávesový nástroj. Mívá improvizační charakter, obsahuje rychlé běhy a arpeggia, které se střídají s akordickými nebo polyfonními pasážemi.\n\nMéně často se název tokáta používá i pro označení skladby pro více nástrojů (například na začátku Monteverdiho opery Orfeus).\n\nPočátky této hudební formy sahají do pozdní renesance, první známé tokáty pocházejí z konce 16. století ze severní Itálie. Odtud se dostaly do Německa, kde v průběhu baroka prošly velkým vývojem - postupně nabývaly na délce, členitosti i virtuozitě.\n\nMezi barokní skladatele tokát patřili například Johann Pachelbel, Michelangelo Rossi, Johann Jakob Froberger, Alessandro Scarlatti nebo Dietrich Buxtehude. Desítky tokát pro varhany i cembalo napsal Johann Sebastian Bach, jeho Tokáta a fuga v d moll je dnes jednou z vůbec nejznámějších varhanních skladeb.\n\nV pozdějších obdobích se tokáty objevují méně; klavírní tokáty najdeme např. v díle Roberta Schumanna, Ference Liszta, Sergeje Prokofjeva, Arama Chačaturjana nebo Maurice Ravela, z českých skladatelů lze jmenovat Luboše Sluku nebo Klementa Slavického.\n"}
{"id": "703412", "url": "https://cs.wikipedia.org/wiki?curid=703412", "title": "Capriccio", "text": "Capriccio\n\nCapriccio je hudební skladba žertovného charakteru.\n\nVzniká na základě aktuální nálady skladatele, cappricio znamená v italštině „rozmar“. Tato hudební forma byla známa již v baroku. Nejznámější skladatel capriccií byl Johann Sebastian Bach. Hravý nebo groteskní námět ve výtvarných oborech.\n\nRichard Strauss vytvořil v roce 1942 operu s názvem „\"Capriccio\"“.\n"}
{"id": "703413", "url": "https://cs.wikipedia.org/wiki?curid=703413", "title": "Fakulta mezinárodních vztahů Vysoké školy ekonomické", "text": "Fakulta mezinárodních vztahů Vysoké školy ekonomické\n\nFakulta mezinárodních vztahů (FMV) je jednou ze šesti fakult Vysoké školy ekonomické v Praze (VŠE), největší veřejné ekonomické vysoké školy v České republice. Fakulta na základě jednotného ekonomického standardu VŠE rozvíjí studium a vědeckovýzkumnou činnost zejména v oblastech: mezinárodní ekonomické vztahy, mezinárodní politika a diplomacie, politologie, cestovní ruch a obchodní a mezinárodní právo.\n\nVysoká škola ekonomická svůj vznik datuje do roku 1919, kdy vznikla tzv. Vysoká škola obchodní (VŠO). VŠO se v roce 1939 přejmenovala na Vysokou školu věd hospodářských a takto existovala do roku 1949. V roce 1953, kdy byla univerzita obnovena, její strukturu tvořilo pět fakult: \"Všeobecně ekonomická, Výrobně ekonomická, Vnitřního obchodu, Financí a úvěru a Fakulta statistiky\". Tyto fakulty se po třech letech, v roce 1954, konsolidovaly a vznikly čtyři nové fakulty:\" Fakulta politické ekonomie, Fakulta výrobně ekonomická, Fakulta obchodní a Institut národohospodářského plánování.\"\n\nFMV vznikla 1. července 1991 z Fakulty obchodní Vysoké školy ekonomické. Jejím cílem bylo vychovávat nové odborníky v oblasti mezinárodních vztahů, zahraničního obchodu, vnitřního trhu, cestovního ruchu a diplomacie. Mezi její absolventy patří mnoho úspěšných českých ekonomů, politiků, obchodníků a diplomatů.\n\nV čele FMV stojí děkan, Akademický senát, Vědecká rada a rady pro strategické řízení a spolupráci s praxí. Vedení doplňují čtyři proděkani a tajemnice fakulty. Fakulta má sedm odborných kateder, čtyři katedry jazykové a čtyři instituty. Akademický senát má celkem 18 členů, kurie akademických pracovníků je složena z 12 senátorů a studentská kurie má 6 senátorů. Ve Vědecké radě působí interní, externí a čestní členové.\n\nFMV nabízí studentům množství studijních oborů v bakalářském, navazujícím magisterském a doktorském studijním programu. Výuka v bakalářských a magisterských programech probíhá v prezenční formě studia, s výjimkou bakalářského oboru Manažer obchodu, který je akreditován v kombinované formě studia. Výuka v doktorských programech je uskutečňována v prezenční a kombinované (distanční) formě studia. V česky vyučovaných oborech je studium bezplatné, anglicky vyučované obory podléhají školnému. Magisterský program Mezinárodní obchod získal mezinárodní akreditaci EPAS udělovanou European Foundation for Management Development, která zaručuje srovnatelnost kvality výuky a získaných dovedností s nejlepšími zahraničními programy. Členem Akreditační komise, která o udělení mezinárodní akreditace EPAS rozhoduje, byl s účinností od 1. září 2014 jmenován děkan Fakulty mezinárodních vztahů doc. Ing. Štěpán Müller, CSc., MBA.\n\nKromě oborů vyučovaných v češtině Fakulta nabízí všechny stupně studia v angličtině. Jedná se o bakalářských obor International Business, magisterské obory International Business - Central European Business Realities (obor s prestižní mezinárodní akreditací EPAS), Economics of Globalization and European Integration a International and Diplomatic Studies. V angličtině je možno studovat všechny doktorské programy.\n\nStudium na FMV probíhá podle zásad Evropského systému převodu a akumulace kreditů (ECTS). Za správnou implementaci kreditního systému udělila Evropská komise Vysoké škole ekonomické v Praze právo používat certifikáty ECTS Label a DS Label.\n\nFMV se podílí na výuce čtyř předmětů Univerzity třetího věku:\"Mezinárodní politika a diplomacie, Cestovní ruch, Evropská unie 1 a Evropská unie 2\".\n\nV bakalářských studijních programech je povinné studium dvou cizích jazyků (z výchozí úrovně B2 Společného evropského referenčního rámce)\n\nPřijímací řízení FMV je velmi selektivní ve všech studijní programech. Důraz je kladen především na vysokou znalost cizích jazyků. Přijímací zkouška do:\n\nStudijní programy vyučované v anglickém jazyce mají své vlastí specifické přijímací řízení. Do bakalářských studijních programů se v roce 2011 hlásilo 3030 studentů a přijato bylo 1 210 (39,9% úspěšnost). V roce 2012 se do bakalářských programů hlásilo 2855 studentů a přijato bylo 36% z nich.\n\nOdborné katedry\n\nJazykové katedry\n\nInstituty a centra\n\nFakulta poskytuje prospěchová stipendia do studijního průměru 1,20 a nejlepší studenti mohou při studiu působit jako pomocná vědecká síla u jednotlivých vyučujících.\n\nSoučasný vědecký výzkum fakulty je zaměřen na tematické okruhy, které jsou koncipovány tak, aby umožnily co nejširší a interdisciplinární využití potenciálu fakulty a provázanost jejích výzkumných aktivit:\n\nVýzkumné projekty\n\nVědecké fakultní časopisy\n\nMezinárodní vědecké konference\n\nVědecké soutěže\n\nFMV rozvíjí partnerské vztahy s univerzitami v Evropě, Asii, na americkém kontinentu a je členem řady mezinárodních organizací. Významná jsou zejména členství v:\n\nFMV je dále zapojena do mezinárodních programů, např. do programu Erasmus-Mundus nebo do programu Konsorcia pro mezinárodní double degree. Fakulta spolupracuje se čtyřmi ministerstvy: Ministerstvem zahraničních věcí, Ministerstvem průmyslu a obchodu, Ministerstvem pro místní rozvoj, a Ministerstvem obrany, a to jak v konferenčních aktivitách, tak ve výuce.\n\nMezi partnery FMV se řadí například Komerční banka, Kondrad-Adenauer-Stiftung, KPMG Česká republika, Nadace Milana Jurčeky aj.\n\nFakulta mezinárodních vztahů Vysoké školy ekonomické dlouhodobě spolupracuje s kontroverzní firmou Amway.\n\nNa FMV působí řada studentských spolků a organizací. Řadí se mezi ně například:\n\nFakulta podporuje mnoho studentských iniciativ a mezinárodních projektů, z nichž největším je Pražský studentský summit, který je určen pro středoškolské a vysokoškolské studenty a začíná každoročně v září. Jeho organizátorem je think-tank Asociace pro mezinárodní otázky a projektu, který v průběhu akademického roku simuluje diplomatická jednání OSN, EU a NATO, se každoročně účastní téměř 400 studentů z celé České republiky.\n\nFMV od svého založení vzdělává odborníky pro působení zejména v oblastech státní správy, samostatné podnikání na národní i mezinárodní úrovni a pro zaměstnání v mnoha odvětvích soukromého sektoru. Podle studie Lidových novin (2011) jsou absolventi fakulty po čtyřech letech od nástupu do zaměstnání statisticky nejlépe finančně odměňovanými absolventy v České republice. Absolventi FMV, mají podle výsledků šetření dokonce přes 57 tisíc korun měsíčně a 10% z nich má v době promoce garantováno zaměstnání v zahraničí.\n\nČasopis TÝDEN (2012) ve své analýze porovnával šestnáct ekonomických fakult podle sedmi vybraných hledisek, například uplatnění na trhu práce, šance na přijetí ke studiu, odborné zázemí či spolupráce školy se zahraničními univerzitami a z celkového hodnocení se na prvním místě umístila FMV.\n\n\n"}
{"id": "703420", "url": "https://cs.wikipedia.org/wiki?curid=703420", "title": "Kritický aparát (komentář)", "text": "Kritický aparát (komentář)\n\nKritický aparát (kritický komentář) je součástí ediční poznámky kritického vydání textu. \n\nJeho funkcí je komentování textu po stránce jazykové a věcné. Kritický aparát sleduje vnitřní i vnější vazby textu díla (jeho spojitost s celkovou autorovou tvorbou), dále musí vyložit z autorovy biografie významové podhoubí, z něhož text díla rostl (podněty osobní, umělecké i společenské), dobovou recepci textu díla, jeho další působení a interpretace. Kritický aparát také obsahuje soupis různočtení, tj. textových znění, která byla registrována v dochovaných textových pramenech vedle znění publikovaného ve vydání (pouze ta místa, v nichž se text relevantně liší, tj. relevantní jsou např. rozdíly pravopisné). Součástí je i celkově kompoziční, jazyková (hláskoslovné a tvaroslovné jevy, slovní vazby, lexikální zvláštnosti), stylistická a pravopisná stránka díla, věcné poznámky (z praktických důvodů zpravidla spojené se soupisem různočtení) a doslov.\n\n"}
{"id": "703423", "url": "https://cs.wikipedia.org/wiki?curid=703423", "title": "RICE", "text": "RICE\n\nRICE (akronym z anglického \"Rest, Ice, Compression, Elevation\", tj. odpočinek, ledování, stlačení/komprese, zdvižení) je léčebná metoda první pomoci při poranění měkkých tkání. V případě správného aplikování může zkrátit dobu léčby a minimalizovat vzniklé nepohodlí. Cílem tohoto postupu je omezit vnitřní krvácení a otok poraněné části těla. Používá se při zraněních typu podvrtnutí, natažení určité části těla a pohmožděnin.\n\nZákladní postup metody RICE sestává ze čtyř částí:\n\n"}
{"id": "703424", "url": "https://cs.wikipedia.org/wiki?curid=703424", "title": "Griffith Park", "text": "Griffith Park\n\nGriffith Park je městský park na východním konci pohoří Santa Monica Mountains ve městě Los Angeles, ve státě Kalifornie, USA. Park je s plochou cca 1740 ha největším městským parkem v USA a zároveň jedním z největších městských parků v Severní Americe.\nNachází se severně od centra města a skládá se z členitých kopců a zalesněných údolí.\nNěkdy se mu přezdívá losangeleský Central Park.\n\nÚzemí dnešního parku daroval městu roku 1896 plukovník Griffith J. Griffith, úspěšný podnikatel a investor do stříbrných dolů, který skupoval nemovitosti a pozemky v Los Angeles. Jeho původní plán na vybudování veřejného parku s observatoří, který by se rozkládal na svazích hory Mount Hollywood byl nejprve zamítnut. Po odkázání velké části svého majetku ve své závěti na tento projekt bylo však po jeho smrti přece jen rozhodnuto o začátku výstavby. 14. května 1935 byl Griffith Park otevřen pro veřejnost. V současnosti je oblíbeným místem, které každoročně navštíví miliony lidí. Přes den je v parku bezpečno, ale v noci se v něm nedoporučuje setrvávat.\n\nNejvýraznější dominantou kopce Mount Hollywood v Griffith Parku je Griffith Observatory, ze které se naskýtá skvělý výhled na losangeleskou kotlinu. Stavba byla pojata ve stylu art deco a v roce 2006 prošla rozsáhlou renovací.\nV parku dále najdeme losangeleskou zoo, hudební scénu Greek Theater vytvořenou podle vzoru starořeckého amfiteátru nebo slavný Hollywood Sign na kopci Mount Lee.\n\n"}
{"id": "703427", "url": "https://cs.wikipedia.org/wiki?curid=703427", "title": "Palais Berlitz", "text": "Palais Berlitz\n\nPalais Berlitz (tj. \"Berlitzův palác\") je kancelářská budova v Paříži postavená ve 30. letech 20. století. Nachází se ve 2. obvodu mezi ulicemi \"Boulevard des Italiens\", \"Rue Louis-le-Grand\", \"Rue de la Michodière\" a \"Rue de Hanovre\". Dům byl postaven na místě Hanoverského pavilonu, který byl demontován a přemístěn do parku ve městě Sceaux.\n\nNa místě se nacházel Hanoverský pavilon, který postavil v letech 1758-1760 architekt Jean-Michel Chevotet (1698-1772). Při výstavbě Berlitzova paláce byl pavilon demontován a v roce 1932 opět postaven v parku ve městě Sceaux.\n\nNa jeho místě byla postavena kancelářská budova původně pod názvem \"Palais de Hanovre\". Jejím autorem je architekt Charles Lemaresquier (1870-1972). V přízemí se nacházely obchody a kino se 200 místy. V paláci se usídlila jazyková škola lingvisty Charlese Berlitze a po něm byl posléze pojmenován.\n\nV době nacistické okupace se v paláci od 5. září 1941 do 15. ledna 1942 konala propagandistická antisemitská výstava \"Žid a Francie\" (Le Juif et la France).\n\nV 50. letech bylo přízemí přestavěno na kino se sálem pro 1500 lidí. V 80. letech ho společnost Gaumont přeměnila na šest malých sálů.\n\nV 90. letech byl interiér budovy kompletně přestavěn, pouze fasáda byla zachována v původní podobě. Po požáru sídla Crédit Lyonnais v roce 1996 banka přesunula svou pařížskou pobočku do tohoto paláce.\n"}
{"id": "703432", "url": "https://cs.wikipedia.org/wiki?curid=703432", "title": "Thabana Ntlenyana", "text": "Thabana Ntlenyana\n\nThabana Ntlenyana (což v jazyce Sotho znamená „malá pěkná hora“) je nejvyšší hora státu Lesotho. Zároveň je nejvyšším bodem Dračích hor a celé jižní části Afriky. Její vrchol se nachází 3482 metrů nad mořem.\n\nHora leží v nejvýchodnější části státu na 29° 28′ jižní šířky a 29° 16′ východní délky. Je přístupná z průsmyku Sani Pass, kde je nejvýše položený hostinec celé Afriky, Sani Top Chalet.\n\nPoprvé byl vrchol Thabana Ntlenyana zdolán v roce 1951. Výstup není lezecky náročný, ale komplikují ho extrémní výkyvy počasí.\n\n"}
{"id": "703434", "url": "https://cs.wikipedia.org/wiki?curid=703434", "title": "Ohnivé ženy", "text": "Ohnivé ženy\n\nOhnivé ženy je československá televizní komedie z roku 1984 režírovaná Zdeňkem Podskalským. V některých zdrojích je uvedeno, že film pochází z roku 1983, v závěrečných titulcích filmu je uveden rok 1984. Film se mimo jiné natáčel na Křivoklátě a v Berouně.\n\nVdova po parukářovi Marta a farská kuchařka Magdaléna jsou v roce 1672 obviněny z čarodějnicví a obcování s ďáblem a upáleny na hranici. Ještě před zapálením hranice Magdaléna označí Janka za toho, s kým obcovala. Při upalování farář vysloví obavu, že je svátek svatého Barnabáše, tak aby duše obou žen nenalezly nové tělesné schránky.\n\nDuše obou upálených žen se nemohou vzdálit od místa, kde byly upáleny, dokud jim nepodaří vtělit do nových těl. Před místem, kde byly Marta s Magdalénou upáleny, nastupují dvě ženy do auta. Auto nechce nastartovat, tak jedna z nich vystoupí s úmyslem auto roztlačit. Je ale slabá, tak požádá o pomoc kolemjdoucího pana Jonáše a sama nastoupí do auta. Panu Jonášovi se podaří auto roztlačit, to nastartuje a s oběma ženami narazí do stěny bývalé šatlavy. Ani jedna z obou žen nepřežijí a Marta s Magdalénou tak mají těla, do kterých mohou mohou vstoupit. Obě ženy jsou odvezeny do nemocnice.\n\nPan Jonáš asistuje převozu do nemocnice a říká doktorovi svoji diagnózu. Přitom se diví, kdo mu mohl vzít svačinu. Na operačním sále si mezitím Marta s Magdalénou zkouší nová těla a přemýšlí, kde se to vlastně octly. Ukáže se, že svačinu panu Jonášovi vzala Magdaléna. Marta pomocí zaříkadel zbaví nová těla úrazů a přitom zjistí, že z těla se nechá i vystoupit.\n\nPo převezení na pokoj obě ženy vystoupí z těl a procházejí se po nemocnici. Magdaléna uvidí Jirku, který je součástí personálu v nemocnici, jak si povídá se zdravotní sestrou Zuzkou. Zuzka volá na kamarádku, kudy půjde domů, aby Jirka věděl, kde na ní má čekat. Jirka jde na pokoj k Martě a Magdaléně, kde uvidí jenom mrtvá těla a omdlí. Marta a Magdaléna se vrátí do těl a Magdaléna začne Jirku křísit. Zuzka má pocit, že o ní Jirka nemá až takový zájem, takže když je na odchodu z nemocnice, před Jirkou požádá doktora Vondráka, jestli by jí neodvezl domů.\n\nMarta s Magdalénou opustí nemocnici. Když to zjistí zdravotní sestra, je voláno domů doktoru Vondrákovi.\n\nMarta s Magdalénou chodí v nemocničním oblečení po městě. Magdaléna zjistí, že její Janek musel být hodně záletný, protože město je plné mužů, kteří jsou Jankovi podobní, nejenom Jirka z nemocnice. Potká je pan Jonáš, který je odvede zpět do nemocnice.\n\nKdyž se doktor Vondrák vrátí do nemocnice, obě ženy už jsou na svých postelích.\n\nMarta s Magdalénou si zařizují manželskou poradnu, aby ji mohli co nejdříve otevřít.\n\nZuzka pozve Martu a Magdalénu k doktoru Vondrákovi na večeři. Když přijdou k němu do bytu, Eva se jim omlouvá, že připravila pouze jednoduchou večeři. Marta a Magdaléna jdou do kuchyně, kde večeři trochu vylepší. Po večeři jde Eva spát a doktor Vondrák se baví se Martou a Magdalénou.\n\nPan Jonáš přinese Martě a Magdaléně dalšího kohouta. Magda mu vypráví, co zažila, a pan Jonáš jí doplní, jak se dotyčná jmenovala. Protože to, co panu Jonášovi vyprávěla, se odehrálo za jejího života před 300 lety, Magdaléna pochopí, že v těle pana Jonáše se vtělená duše jejího Janka. Marta v kohoutovi objeví kámen lásky. Magdaléna a Janek si povídají v ložnici. Do poradny se přijde poradit Jirkova maminka. Když Janek zjistí, co Jirkovu maminku vše bolí, spolkne kámen lásky a s Jirkovou maminkou odejde, z čehož je Magdaléna zklamaná. Marta s Magdalénou se rozhodnou, že už je to nebaví, opustí těla a odcházejí. Když jsou před budovou nemocnice, dohoní duše Janka s tím, že jeho tělo nevydrželo. Všichni tři pak odcházejí společně.\n\n"}
{"id": "703437", "url": "https://cs.wikipedia.org/wiki?curid=703437", "title": "Internet Archive", "text": "Internet Archive\n\nInternet Archive je největší nezisková digitální knihovna s posláním univerzálního přístupu k poznání. Nabízí trvalé uložení a přístup k cenným digitálním sbírkám a digitálním materiálům, jako jsou např. webové stránky, hudba, filmy a videozáznamy a téměř 3 miliony oskenovaných knih. Internet Archive založil Brewster Kahle v roce 1996.\n\nArchiv umožňuje veřejnosti nahrávání a stahování digitálního materiálu ze svého datacentra, a poskytuje neomezený přístup prostřednictvím internetu zcela zdarma. Jedná se o jeden z největších projektů pro digitalizaci knih. Je členem Americké knihovní asociace, a je oficiálně uznaný státem Kalifornie jako knihovna. Využívá doménu archive.org.\n\nKromě archivace se jedná i o aktivisty, kteří se zasazují o svobodný a otevřený internet všem.\n\n\n\n"}
{"id": "703439", "url": "https://cs.wikipedia.org/wiki?curid=703439", "title": "Kostel svatého Josefa (Senetářov)", "text": "Kostel svatého Josefa (Senetářov)\n\nŘímskokatolický kostel sv. Josefa v Senetářově (někdy uváděný jen jako kaple), vybudovaný v moderním stylu, je jeden z mála kostelů postavených v období komunistické vlády v tehdejším Československu. Leží na území farnosti Jedovnice v blanenském děkanátu brněnské diecéze.\n\nMyšlenka výstavby kostela v Senetářově, kde dříve byla jen kaple (zbudovaná v roce 1855 a rozšířená v roce 1891), je spojena s vystěhováním obce v roce 1944. Obyvatelé Senetářova si 19. března 1942 (na svátek sv. Josefa) slíbili, že pokud obec nebude kvůli chystanému rozšíření výcvikového tábora v Dědicích vystěhována nebo se z vyhnanství šťastně vrátí, postaví v Senetářově kostel ke cti sv. Josefa nebo alespoň opraví stávající kapličku. V letech 1943 a 1944 byl tento slib obnoven.\n\nVybudování kostela inicioval až dlouholetý jedovnický duchovní správce Mons. František Vavříček (1913–1995), který využil politického uvolnění a v roce 1968 dosáhl povolení stavby kostela s tím, že se jedná o náhradu za stávající kapli, která překážela rozšíření silnice II/379 z Blanska do Vyškova. Stavba byla provedena podle návrhu brněnského sochaře a malíře Ludvíka Kolka (* 1933), který ho zhotovil během necelých 14 dnů. Na jaře 1969 byly vyhloubeny základy a v červnu téhož roku byl za přítomnosti mnoha věřících položen základní kámen s nápisem „Ve jménu Páně“. Během dvou let byl kostel postaven, a to ze sbírek a darů věřících a jejich svépomocí. Největší zásluhu na stavbě měl tesař v důchodu Karel Skoták ze Suchdola. V červnu 1971 byl kostel dokončen, jeho užívání bylo však povoleno jen pod podmínkou, že nedojde k jeho slavnostnímu vysvěcení.\n\nPrvní bohoslužba v novém filiálním kostele se uskutečnila 11. července 1971. Koncelebrovalo ji 10 kněží pocházejících ze Senetářova a zúčastnilo se jí asi 15 tisíc věřících z celého tehdejšího Československa, a to přesto, že okolí obce bylo obklíčeno příslušníky Státní bezpečnosti a přístupové silnice uzavřeny, takže účastníci museli přijít pěšky lesem. Kostel z betonu a skla má bílé stěny, vyzdobené 14 abstraktními obrazy křížové cesty od Mikuláše Medka, který je rovněž autorem tyrkysového triptychu nad oltářem. Okenní otvory jsou vyplněny vitrážemi. Do kostela byla také přenesena cenná plastika sv. Josefa ze staré kapličky, která byla zbourána 25. a 26. června 1971.\n\nV roce 1979 byla opravena dlažba kolem kostela, v roce 1984 byl do kostela umístěn reliéf sv. Josefa od Ludvíka Kolka a nová socha gotické Madony od malíře Františka Sysla. Vysvěcení kostela se uskutečnilo teprve 7. července 1991 za účasti biskupa Cikrleho při příležitosti posvěcení nových varhan. V roce 2001 byla fasáda kostela nově natřena a o dva roky později provedena oprava části betonové omítky.\n\n"}
{"id": "703443", "url": "https://cs.wikipedia.org/wiki?curid=703443", "title": "Homolýza", "text": "Homolýza\n\nJako homolýza (z řeckého ὅμοιος, \"homoios\", „stejný“, a λύσις, \"lusis\", „štěpení“) či homolytické štěpení se v chemii označuje rozpojování chemických vazeb neutrální molekuly za vzniku dvou volných radikálů. Tedy dva elektrony, které se účastní vazby, se rozdělí po jednom do každého ze vzniklých radikálů. Každý z těchto dosud kovalentně sdílených elektronů je „stažen“ vždy jedním atomem z každého radikálu.\n\nTakové reakce lze vyvolat ozářením v ultrafialové oblasti (včetně slunečního světla) nebo peroxidem. Vyšší teploty bez přítomnosti vzduchu (pyrolýza) mohou taktéž vyvolat homolytickou eliminaci uhlíkových sloučenin.\n\nEnergie figurující v tomto procesu se nazývá vazebná disociační energie (BDE). K rozštěpení vazby může dojít také procesem nazvaným heterolýza (heterolytické štěpení).\n\nV biologii se jako homolýza označuje proces dělení buněk, kdy z jedné buňky vznikají dvě stejně velké buňky dceřiné. Obecně pojem znamená rozštěpení či rozpad („lýzu“) na stejné části (\"homo\" = stejný).\n"}
{"id": "703446", "url": "https://cs.wikipedia.org/wiki?curid=703446", "title": "Fred Sinowatz", "text": "Fred Sinowatz\n\nFred Sinowatz (5. února 1929 – 11. srpna 2008) byl rakouský sociálně-demokratický (SPÖ) politik a v letech 1983–1986 kancléř Rakouska.\n\nFred Sinowatz se narodil v Neufeld an der Leitha rodičům chorvatského původu. Vystudoval na filozofické fakultě univerzity ve Vídni. Kolem roku 1948 vstoupil do SPÖ. V letech 1964–1971 byl členem představenstva spolkové země Burgenland.\n\nVe vládě Bruna Kreiského byl ministrem školství. Nechal vzniknout sérii reforem vzdělávacího systému s cílem zlepšit sociální ochranu studentů a učitelů a zlepšení přístupu ke vzdělání. V roce 1981, poté, co odstoupil vicekancléř Hannes Androscha, se Sinowatz stal jeho nástupcem.\n\nV roce 1983 odstoupil i Kreisky. Sinowatz jako další kancléř utvořil koalici s ÖVP. Tentýž rok byl zvolen novým předsedou SPÖ.\n\nJeho vláda musela čelit několika protestům, například při částečné privatizaci průmyslové skupiny Voest-Alpine AG, v roce 1985. Podobně také utrpěla jeho pověst téhož roku při aféře vývozu vín, do nichž se nelegálně přidával diethylenglykol, do Německa.\n\nV roce 1986 Sinowatz odstoupil na protest proti zvolení Kurta Waldheima prezidentem. Až do roku 1988 předsedou SPÖ.\n\n"}
{"id": "703451", "url": "https://cs.wikipedia.org/wiki?curid=703451", "title": "Meningeom", "text": "Meningeom\n\nMeningeom je benigní (vzácně i maligní forma zvaná meningosarkom) nádor mozkového obalu, který roste z pavučnice. Představují zhruba 15–20 % všech vnitrolebních nádorů. Léčba probíhá obvykle radikálním neurochirurgickým odstraněním, hůře dostupné nádory mohou být operovány za pomoci Leksellova gama nože nebo ozařováním.\n\n"}
{"id": "703455", "url": "https://cs.wikipedia.org/wiki?curid=703455", "title": "Julian Koch", "text": "Julian Koch\n\nJulian Koch (* 11. listopadu 1990, Schwerte, Německo) je profesionální německý fotbalista, který hraje na postu obránce za německý klub MSV Duisburg, kde je na hostování z Borussie Dortmund. Co se postu týče, hraje hlavně na pravém kraji obrany, ale může hrát rovněž stopera (středního obránce) anebo defenzivního záložníka. Jeho tržní cena je podle serveru Transfermarkt.de 1,75 milionu eur.\n\nKoch začal s fotbalem v týmu VfL Hörde. V roce 2001 si jej mladého hráče vyhlídla Borussie Dortmund, kam přestoupil. S přestupem do Dortmundu se změnil i jeho post ze záložníka na obránce. Sedm let strávil v mládežnických mužstvech Borussie. V roce 2008 byl přeřazen do rezervního týmu.\n\nV A-týmu odehrál Koch zatím dvě utkání. Debutoval 6. března 2010 v zápase s Borussií Mönchengladbach. V sezóně 2010/11 byl na hostování v druholigovém MSV Duisburg.\n\n"}
{"id": "703501", "url": "https://cs.wikipedia.org/wiki?curid=703501", "title": "200mm kanón typu 3. roku", "text": "200mm kanón typu 3. roku\n\n200mm kanón typu 3. roku japonského císařského námořnictva byl vyvinut počátkem dvacátých let 20. století a dočkal se nasazení i za druhé světové války. Kanón měl ráži 200 milimetrů, hlaveň délky 50 ráží a používal dělený náboj. Oficiální označení bylo \"50-kókei 3-nen šiki 20-senči hó\" (五十口径三年式二〇糎砲 ~ 50kaliberní 20cm kanón typu 3. roku). Když byl zaveden výkonnější 203,2mm kanón typu 3. roku, byl 200mm kanón typu 3. roku 6. dubna 1931 přeznačen na \"50-kókei 3-nen šiki 1-gó 20-senči hó\" (五十口径三年式一号二〇糎砲 ~ 50kaliberní 20cm kanón typu 3. roku číslo 1). 200mm kanóny byly původně vyzbrojeny všechny japonské těžké křižníky tříd \"Furutaka\", \"Aoba\" a \"Mjókó\", které ale byly ve 30. letech přezbrojeny právě na 203,2mm kanóny typu 3. roku. Naopak letadlové lodě \"Akagi\" a \"Kaga\" si své 200mm kanóny zachovaly až do svého potopení v červnu 1942.\n\nVývoj budoucího 200mm kanónu typu 3. roku začal ve druhém desetiletí 20. století v námořním arzenálu Kure. Závěr děla byl navržen roku 1914, k čemuž se vztahuje označení děl jako typ 3. roku (éry Taišó: \"3-nenšiki\" – t.j. roku 1914). Vývoj samotného děla byl zahájen v roce 1916 a v roce 1921 byly provedeny zkušební střelby. K přijetí do výzbroje císařského námořnictva došlo roku 1924.\n\nJeště před zařazením do výzbroje se objevily první návrhy průzkumných křižníků, vyzbrojených těmito děly. Nakonec se prosadil návrh, který zpracoval \"zósen taisa\" (造船大佐 ~ námořní kapitán/lodní konstruktér) Juzuru Hiraga. Jím navržené 7500T průzkumné křižníky měly nést po šesti 200mm kanónech. Dvě jednotky třídy \"Furutaka\" nesly svých šest 200mm kanónů v jednohlavňových lafetacích modelu A, zatímco dvě jednotky třídy \"Aoba\" již nesly tři dvouhlavňové dělové věže modelu C. Čtyři následující křižníky třídy \"Mjókó\" nesly každá deset 200mm kanónů v pěti dvouhlavňových dělových věžích modelu D. \"Akagi\" a \"Kaga\" nesly po dokončení každá dvě dvouhlavňové dělové věže modelu B a šest jednohlavňových lafetací A1. Po rekonstrukci pak \"Akagi\" osm jednohlavňových A1 a \"Kaga\" deset A1. Dvanáct 200mm kanónů sejmutých při rekonstrukci z křižníků \"Ašigara\" a \"Haguro\" bylo převrtáno na ráži 203,2 mm a jako 203,2mm kanóny typu 3. roku znovupoužito na zrekonstruovaných křižnících třídy \"Furutaka\".\n\nPo čtyřech 200mm kanónech ve dvouhlavňových lafetacích (pravděpodobně modelu D) nesly i dva thajské pobřežní obrněnce třídy \"Dhonburi\" – je možné, že se jednalo o děla sejmutá při rekonstrukcích během 30. let z japonských lodí. Dvě děla přední dělové věže na památníku \"Dhonburi\" () jsou jedinými dodnes dochovanými exempláři 200mm kanónů typu 3. roku – i když s odmontovanými závěry.\n\nHlaveň byla částečně ovinuta drátem a vývrt byl tvořen 48 drážkami. Závěr byl šroubovací. Tlak v nábojové komoře při výstřelu byl 3000 kg/cm. Životnost hlavně byla přibližně 300 výstřelů.\n\nPro 200mm kanóny typu 3. roku bylo vyvinuto celkem pět druhů munice: tři ostré a dva cvičné typy granátů:\n\nPrachová náplň byla pravděpodobně rozdělena do dvou prachových náloží.\n\nTyp 3. roku měl při použití na lodích tyto druhy lafetace:\n\nDělové věže modelů B, C a D měly jako úpravu pro službu v tropických oblastech k vnější straně stropu a boků připevněny tenké ocelové plechy tak, že mezi povrchem dělové věže a přidanými plechy byla asi 10cm mezera umožňující proudění vzduchu a stínící povrch dělové věže. Lafetace modelu A postrádala stínící plechy a byla vybavena pouze uzavíratelnými větracími otvory na bocích lafetace.\n\nNa thajských obrněncích třídy \"Dhonburi\" byly pravděpodobně instalovány dělové věže modelu D.\n\nK řízení palby 200mm děl na japonských křižnících sloužil dělostřelecký zaměřovač typu 14 kombinovaný s 3,5m koincidenčními dálkoměry typu 14, \"sokutekiban\" typu 13, \"henkjo ricuban\" typu 11 a \"kjori tokei\" typu 10 nebo 11. Jednotky tříd \"Aoba\" a \"Mjókó\" nesly navíc 6m koincidenční dálkoměry typu 14 instalované na dělových věžích.\n\n\n"}
{"id": "703505", "url": "https://cs.wikipedia.org/wiki?curid=703505", "title": "Zeynep Sever", "text": "Zeynep Sever\n\nZeynep Kübra Sever Demirel (* 9. července 1989, Istanbul) je belgická modelka tureckého původu. V roce 2009 byla zvolena Miss Belgie. Zúčastnila se také soutěže Miss Universe, kde se dostala mezi patnáct nejlepších. Měří 176 cm, má černé vlasy a oči.\n\n21. září 2010 se provdala za brankáře turecké fotbalové reprezentace Volkana Demirela.\n\nV dorosteneckém věku hrála volejbal za Fenerbahce. Bydlí v Molenbeeku, studuje cestovní ruch a chce se stát herečkou. Hovoří turecky, francouzsky, vlámsky a anglicky. Jejím oblíbeným spisovatelem je Paulo Coelho.\n\n"}
{"id": "703506", "url": "https://cs.wikipedia.org/wiki?curid=703506", "title": "Emo (šlechtický rod)", "text": "Emo (šlechtický rod)\n\nEmo je jméno staré benátské patricijské rodiny usazené v Benátkách roku 997 a zapsané do \"Zlaté knihy\" mezi ostatní benátské patricijské rody roku 1304.\n\nRodina Emo pochází původně z Řecka, odkud se přes Dalmácii dostala v roce 997 až do Benátek. Na počátku 13. století žil Ludovico Emo, který byl kapitánem benátské galéry. V roce 1304 byla rodina Emo zapsána do benátské \"Zlaté knihy\". Řadí se tak mezi \"Case Nuove\", což je označení pro celkem 115 patricijských rodů, které nepatřily mezi původní benátskou šlechtu (\"Case Vecchie\"), ale zároveň na ně bylo pohlíženo s větším respektem, nežli na nejnovější benátské patricijské rodiny (\"Case Nuovissime\"). Ačkoliv z rodu Emo nepocházel na rozdíl od řady jiných patricijských rodů žádný dóže, hrála rodina v benátských dějinách významnou roli. Například Pietro Emo byl ve 14. století starostou Chioggia, což bylo ve středověku jedno z nejdůležitějších měst Benátské republiky. Slavný je též kondotiér Giovanni Emo, jehož portrét namaloval patrně roku 1475 jeden z předních benátských malířů Giovanni Bellini. Ve vojenství se vyznamenal i jeho příbuzný Gabriele Emo, který velel jedné z lodí v bitvě u Lepanta roku 1571. Z kulturního hlediska je významný Leonardo Emo, který se roku 1564 rozhodl pro stavbu nové vily. Architektem nebyl nikdo menší než Andrea Palladio, jeden z nejpřednějších architektů italské renesance. (Villa Emo je od roku 1997 zapsána na seznamu Světového dědictví UNESCO.) Pro církevní dráhu se rozhodli Giovanni Emo, který svou kariéru zakončil jako biskup v Bergamu a Pietro Emo, který se stal biskupem v diecézi Crema. Asi nejvýznamnější osobou rodu však je admirál Angelo Emo, poslední velký \"Capitano da Mar\" Benátské republiky. Dne 26. prosince 1819 byl rodině potvrzen říšský hraběcí stav.\n\nTato větev vznikla roku 1783 sňatkem Leonarda Emo s Beatrice Capodilista, která byla posledním členem významné padovské rodiny. Z této větve pocházel například italský politik Antonio hrabě Emo-Capodilista (+1912), senátor Giorgio hrabě Emo-Capodilista (†1940) či podnikatel a politik Umberto hrabě Emo-Capodilista (†2010).\n\n\n"}
{"id": "703507", "url": "https://cs.wikipedia.org/wiki?curid=703507", "title": "Heaven &amp; Hell – A Tribute to The Velvet Underground", "text": "Heaven &amp; Hell – A Tribute to The Velvet Underground\n\nHeaven & Hell – A Tribute to The Velvet Underground je série tří tribute alb, vydaných společností Imaginary Records. Obsahuje skladby skupiny The Velvet Underground, přenahrané různými hudebníky. Na albu se objevila například skupina Nirvana.\n\n"}
{"id": "703511", "url": "https://cs.wikipedia.org/wiki?curid=703511", "title": "Karl Ziegler", "text": "Karl Ziegler\n\nKarl Waldemar Ziegler (26. listopadu 1898 Helsa – 12. srpna 1973 Mülheim an der Ruhr) byl německý chemik, který v roce 1963 spolu s Giuliem Nattou získal Nobelovu cenu za chemii za výzkum polymerů. Zabýval se také výzkumem volných radikálů a organokovových sloučenin a byl spoluvynálezcem katalyzátoru Ziegler-Natta.\n\nVystudoval Univerzitu v Marburgu, kde mu bylo umožněno přeskočit první dva semestry kvůli jeho předem získaným znalostem. Studia ale přerušil, protože během roku 1918 bojoval na západní frontě v první světové válce. V roce 1920 získal titul Ph.D. Poté krátce přednášel na Univerzitě v Marburgu a Univerzitě ve Frankfurtu. V roce 1926 se stal profesorem na Univerzitě Heidelberg, kde strávil deset let výzkumem nových postupů v organické chemii. Na trivalentních uhlících zkoumal stabilitu radikálů, což ho přivedlo ke studiu organometalických sloučenin.\n\nV roce 1936 se stal profesorem a ředitelem chemického institutu na Univerzitě Halle-Wittenberg. Mezi lety 1943 a 1969 byl ředitelem Institutu Maxe Plancka pro výzkum uhlí. V roce 1949 založil Německou chemickou společnost.\n\nV roce 1922 si vzal Marii Kurtzovou. Měli spolu dvě děti, Erharta a Mariannu.\n\n"}
{"id": "703513", "url": "https://cs.wikipedia.org/wiki?curid=703513", "title": "Akbar Hášemí Rafsandžání", "text": "Akbar Hášemí Rafsandžání\n\nÁjatolláh Akbar Hášemí Rafsandžání (: ; 25. srpna 1934, Núgh – 8. ledna 2017) byl íránský politik a spisovatel, který v letech 1989 až 1997 zastával post íránského prezidenta. V letech 2007 až 2011 pak stál v čele vlivné duchovní organizace Shromáždění znalců.\n\nV minulosti též působil jako předseda íránského parlamentu (1980–1989). V roce 1980 přežil pokus o atentát, při němž byl vážně zraněn. V roce 2005 byl jedním z kandidátů prezidentských voleb, ale ve druhém kole avšak prohrál v souboji s Mahmúdem Ahmadínežádem.\n\nByl popisován jako centrista a pragmatický konzervativec. V domácí politice podporoval svobodný trh, byl zastáncem privatizace státem vlastněných společností a v mezinárodní politice zastával umírněnou pozici s cílem vyhnout se konfliktu se Západem a Spojenými státy.\n\nZemřel na začátku ledna roku 2017 v nemocnici poblíž Teheránu na následky srdečního infarktu. Jeho pohřeb se odehrál na Teheránské univerzitě za přítomnosti ajatolláha Alího Chameneího.\n\n"}
{"id": "703520", "url": "https://cs.wikipedia.org/wiki?curid=703520", "title": "Globe céleste", "text": "Globe céleste\n\nGlobe céleste byla atrakce na světové výstavě v Paříži v roce 1900. Jednalo se o stavbu představující glóbus o průměru přes 40 m, která se nacházela na nábřeží Seiny v sousedství Eiffelovy věže.\n\nNa podstavci vysokém asi padesát metrů se nacházela koule, do které byl přístup po širokém schodišti nebo elektrickým výtahem. Na jejím modrém povrchu byly znázorněny zlaté mytologické postavy představující souhvězdí. Koule měla na vrcholu plošinu, ze které si návštěvníci mohli prohlédnout výstaviště. Uvnitř se nacházela sedadla, ze kterých diváci mohli sledovat na panoramatických obrazech fungování sluneční soustavy jako otáčení Země kolem své osy, Měsíc procházející fázemi a dokonce i jeho zatmění.\n\n"}
{"id": "703521", "url": "https://cs.wikipedia.org/wiki?curid=703521", "title": "Čipmank východní", "text": "Čipmank východní\n\nČipmank východní (\"Tamias striatus\") je větší příbuzný burunduka, od něhož se liší především zbarvením. Na každé straně těla má světlý pruh od krku až k ocasu, lemovaný tmavou srstí. Uši zřetelně vystupují ze srsti.\n\n\nČipmank žije v jihovýchodní Kanadě a v severovýchodní části USA, směrem na západ až do Severní Dakoty a východní Oklahomy a na jih k Mississippi. Nejčastěji se druh vyskytuje v otevřené krajině a na okrajích lesů, v křovinách, ale i v okolí domů.\n\nNory si hloubí pod kořeny stromů a pod kameny. S oblibou šplhá po stromech, když zrají semena (žaludy, semena amerického ořešáku), ze kterých si dělá zásoby. Větší část roku tráví pod zemí v norách dlouhých až 10 m.\n\nKoncem března je rozmnožování v plném proudu. Koncem dubna a začátkem května rodí samice 3 – 5 mláďat, která jsou slepá. Za další měsíc jsou mláďata schopna opouštět hnízdo.\n\n\n"}
{"id": "703526", "url": "https://cs.wikipedia.org/wiki?curid=703526", "title": "Kat Mydlář (muzikál)", "text": "Kat Mydlář (muzikál)\n\nKat Mydlář je muzikál autorského tria Michal David, Lou Fanánek Hagen a Libor Vaculík, který měl premiéru 24. února 2011 v divadle Broadway pod producentskou záštitou Oldřicha Lichtenberga a Michala Davida. Muzikál pojednává o životě pražského kata Jana Mydláře a je volně inspirovaný dílem Josefa Svátka \"Paměti katovské rodiny Mydlářů\". Režisérem, choreografem a autorem světelné koncepce je Libor Vaculík, kostýmy navrhl Roman Šolc a výtvraníkem scény je Michael Klang. 22. září 2011 oslavil muzikál 100. reprízu. \n\n\n\nPísně z muzikálu vyšly také na CD, které vyšlo k datu premiéry, tj. 24. února 2011.\n\n\n28. srpna 2011 vyšla luxusní verze původně vydaného CD s bonusovým diskem. To obsahuje čtyři písně z muzikálu, v nichž Michal David nazpíval part Jana Jessenia, Jana Mydláře a Jana Jessenia mladšího. Na CD je dále vyprávění Pavla Soukupa o postavách a historickém pozadí příběhu Kata Mydláře se scénickou hudbou z muzikálu.\n\n\n\n"}
{"id": "703529", "url": "https://cs.wikipedia.org/wiki?curid=703529", "title": "Blana", "text": "Blana\n\nPřírodní památka Blana se nachází v okrese České Budějovice cca 2 km severovýchodně od města Zliv a leží v katastru obce Zahájí. Důvodem ochrany této přírodní památky, vyhlášené v roce 2011, jsou cenné vodní a mokřadní biotopy, vzniklé v depresích po těžbě jílů, s významným výskytem zvláště chráněných druhů rostlin a živočichů, zvláště pak bublinatky vícekvěté (\"Utricularia bremii\"). V tomto lesním komplexu je ukryto více než 1000 tůní, které mají různou velikost a hloubku. Ty největší dosahují rozlohy až 14 arů.\n\nV blízkém okolí se nachází přírodní rezervace Mokřiny u Vomáčků nebo přírodní památka Baba. Dále se v blízkosti nachází evropská soustava chráněných území Natura 2000, kterou je ptačí oblast Hlubocké obory.\n\nPřírodní památka leží v lesním komplexu Řídká Blana a je situována mezi Blanským rybníkem, ve kterém roste kotvice plovoucí (\"Trapa natans\") a opuštěným povrchovým lomem na těžbu jílů. V těsné blízkosti se nachází skládka komunálního odpadu a několik menších lokalit se starou skládkou dehtů. Objem dehtů a kontaminovaných zemin se pohybuje v množství cca 30 m. Díky kvalitnímu jílovému podloží však tyto dehty neunikají do okolí. Lokalita leží v dílčím povodí č. 1-06-03-044 s povrchovým sklonem směrem k rybníku Bezdrev. Území je odvodňováno Mydlovarským potokem, který spojuje Blanský rybník s Mydlovarským rybníkem a rybník Bezdrev. Přírodní památka Blana je položena ve výšce 410 m n. m. a má rozlohu 30,58 ha.\n\nNa jaře roku 1742 se v blízkosti obce Zahájí odehrála šarvátka mezi francouzskými a rakouskými vojsky v rámci války o rakouské dědictví. Na území přírodní památky a v jejím okolí byl vybudován opevněný vojenský tábor. Zbytky tohoto opevnění jsou v lesním komplexu dodnes patrné. V roce 1852 se přímo na území dnešní přírodní památky začala těžit železná ruda a to i přes to, že měla obsah železa kolem 20 až 30 %. V roce 1881 pak na témže místě začala těžba okrů a žáruvzdorných jílovců. V první fázi byly dobývány okrové jíly, z kterých se vyráběly barvy, považované při těžbě za hlušinu. Touto okrovou hlínou barvili obyvatelé Zahájí vnější stěny domů ještě ve 20. století. Těžba okrů v lese Řídká Blana začala nejdříve dolováním pomocí šachtic, které byly asi 7 metrů hluboké, ze dna šachtic byly pak raženy chodby. Takto vytěžené okry zpracovávala manufaktura poblíž rybníka Bezdrev. Mnohem významnější byla ovšem těžba žáruvzdorných jílovců, které byly používány pro výrobu šamotových prvků. Tato těžba také probíhala podpovrchovým způsobem, ale postupem času se těžba přesouvala do povrchových jam. Těžba v rozsáhlém lomu na západním okraji lesního komplexu Řídká Blana byla ukončena v roce 2005. Většina dnešních tůní vznikla zaplavením ústí šachtic a povrchových těžeben. Přírodní památka Blana byla vyhlášena 8. dubna 2011.\n\nBlana leží v jednom z podcelků Českobudějovické pánve, v Blatské pánvi, okresek Zlivská pánev. Blatská pánev je vyplněná převážně slabě zpevněnými jílovci a pískovci svrchnokřídového klikovského souvrství. V okolí lokality jsou uloženy sedimenty spodní části mydlovarského souvrství. Jsou to především tuhé a pevné jíly, jílovité písky, silty, lignitické jíly a lignity.\n\nPřírodní památka a přilehlý lesní komplex je tvořený jehličnatou lesní kulturou s dominantním zastoupením smrku ztepilého (\"Picea abies\") a borovice lesní (\"Pinus sylvestris\"), roztroušeně s výskytem dubu letního (\"Quercus robur\") a olše lepkavé (\"Alnus glutinosa\"). Keřové patro není výrazněji vyvinuto, v bezprostředním okolí tůní ho tvoří vrba ušatá (\"Salix aurita\") a vrba popelavá (\"Salix cinerea\") pomístně se objevuje i krušina olšová (\"Frangula alnus\"). Bylinné patro není druhově početné, dominují zde ostřice třeslicovitá (\"Carex brizoides\"), bezkolenec modrý (\"Molinia caerulea\") a brusnice borůvka (\"Vaccinium myrtillus\"). Překvapivý je hojný výskyt svízele okrouhlolistého (\"Galium rotundifolium\"). Z vzácnějších druhů, vyskytujících se mimo tůně, byla zaznamenána třezalka rozprostřená (\"Hypericum humifusum\"), pérnatec horský (\"Lastraea limbosperma\") a také v nižších polohách málo hojná třtina chloupkatá (\"Calamagrostis villosa\"). Ve stovkách různě obsáhlých tůní se nachází bohaté populace řady významných a ohrožených druhů vodních a mokřadních rostlin. Největší populace vodních makrofyt mají okřehek menší (\"Lemna minor\") a bublinatka jižní (\"Utricularia australis\"). Místy se vyskytuje hvězdoš (\"Callitriche sp.\") a rdest vzplývavý (\"Potamogeton natans\"). Nejvýznamnějším druhem této lokality je ale bublinatka vícekvětá (\"Utricularia bremii\"), druh zvláště chráněný a v červeném seznamu flóry České republiky republiky hodnocený jako kriticky ohrožený. Bublinatka vícekvětá byla od konce 70. let považována na Českém území za nezvěstnou. Dalším chráněným a kriticky ohroženým druhem rostoucím na lokalitě je leknín bělostný (\"Nymphaea candida\"). V početné populaci se zde vyskytuje zevar nejmenší (\"Sparganium natans\"). Dále se na lokalitě nachází porosty rozpuku jízlivého (\"Cicuta virosa\"), rdestu ostrolistého (\"Potamogeton acutifolius\"), vrbiny kytkokvěté (\"Lysimachia thyrsiflora\"), rdestu tupolistého (\"Potamogeton obtusifolius\"), ostřice nedošáchor (\"Carex pseudocyperus\"), vrbovky bahenní (\"Epilobium palustre\") a rozrazilu štítkovitého (\"Veronica scutellata\").\n\nVzhledem k početnému výskytu drobných vodních ploch je tato lokalita vhodná pro přežívání a rozvoj populací obojživelníků. Z ocasatých obojživelníků zde žije čolek obecný (\"Triturus vulgaris\"), čolek velký (\"Triturus cristatus\") i čolek horský (\"Triturus alpestris\"), z žab se zde vyskytují početné populace skokana štíhlého (\"Rana dalmatina\"), skokana zeleného (\"Rana kl. esculenta\"), skokana krátkonohého (\"Rana lessonae\") a na slunných stanovištích kuňky obecné (\"Bombina bombina\"). Žije zde také mnoho druhů vážek. Nejstabilnější populace zde mají šidélko kopovité (\"Coenagrion hastulatum\"), šídlo sítinové (\"Aeshna juncea\") a vážka čárkovaná (\"Leucorrhinia dubia\"). Vzácně byla zjištěna vážka jasnoskvrnná (\"Leucorrhinia pectoralis\"). V některých dobře osvětlených nádržích s hustou vegetací žijí některé vzácnější druhy vodních a mokřadních brouků. K nejzajímavějším nálezům patří vodomil černý (\"Hydrophilus aterrimus\") nebo potápník (\"Graphoderus zonatus\").\n\nPro úspěšné přežívání populací významných druhů se musí zajistit lesnické hospodaření, které povede ke světlým lesním porostům, umožňující přežívání chráněných druhů rostlin a živočichů, které žijí v nelesních mokřadních a vodních biotopech. Nežádoucí je tedy výsadba a rozšiřování smrku, jehož porosty vedou k zastínění světlomilné vegetace tůní. Také většina druhů obojživelníků vyskytujících se na lokalitě vyžaduje dostatečně osluněné vodní hladiny. Velmi negativně se na kvalitě biotopu jednotlivých tůní podepsalo deponování klestu a dalších těžebních zbytků na dně tůní. Tím se urychlilo zazemňování tůní a řada jich tak zanikla nebo zaniká. To se projevuje zejména v suchých letech, kdy je nízká hladina vody v tůních. To pak omezuje rozvoj populací chráněných druhů. Tento klest by se měl, pokud je to možné, z tůní odstraňovat v podzimních měsících, kdy již nejsou zarostlé vodní vegetací a ani se zde nenachází snůšky obojživelníků. Vytvoření velké mýtiny v centrální části území během těžby dřeva naopak podpořilo rozvoj populace kuňky obecné (\"Bombina bombina\") a bublinatky vícekvěté (\"Utricularia bremii\").\n\n\n"}
{"id": "703532", "url": "https://cs.wikipedia.org/wiki?curid=703532", "title": "Sveta Marija na Krasu", "text": "Sveta Marija na Krasu\n\nSveta Marija na Krasu (italsky Madonna del Carso), někdy uváděna pouze jako Marija na Krasu, je chorvatská vesnice v severozápadní části Istrie.\n\nAdministrativně je vesnice součástí města Umagu. Spolu s ním náleží k Istrijské župě.\n\nPodle sčítání lidu zde v roce 2001 žilo 293 obyvatel a stálo 90 domů.\n"}
{"id": "703534", "url": "https://cs.wikipedia.org/wiki?curid=703534", "title": "Mistrovství světa ve fotbale hráčů do 20 let 2011", "text": "Mistrovství světa ve fotbale hráčů do 20 let 2011\n\nMistrovství světa ve fotbale hráčů do 20 let 2011 se konalo od 29. července do 20. srpna 2011 v Kolumbii. Turnaj, pořádaný pod patronací FIFA byl osmnáctým v historii. Odehrán byl ve městech Bogotá, Cali, Medellín, Manizales, Armenia, Cartagena, Pereira a Barranquilla. Vítězem se stala brazilská fotbalová reprezentace do 20 let.\n\nPlay off se hrálo podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n"}
{"id": "703535", "url": "https://cs.wikipedia.org/wiki?curid=703535", "title": "Bodlák kadeřavý", "text": "Bodlák kadeřavý\n\nBodlák kadeřavý (\"Carduus crispus\") je jedním z mnoha druhů rodu bodlák, díky své výšce až 150 cm a červenofialovým květům je lehce viditelný na mnoha vlhkých neobdělávaných místech\n\nJe rozšířen téměř v celé Evropě včetně evropské části Ruské federace, na východě zasahuje až na Kavkaz a do Střední Asie. Vyskytuje se v izolovaných areálech ve východní a jihovýchodní Asii. Zavlečen byl do Severní a Jižní Ameriky, Austrálie i na Nový Zéland. Je to rostlina vlhkých míst s propustnou, hlinitou až hlinitopísčitou půdou bohatou na dusíkaté živiny. Vyrůstá nejčastěji v blízkosti potoků, řek, jezer a rybníků stejně jako na vlhkých lesních pasekách, zamokřených loukách nebo ve vlhkých křovinách.\n\nPřevážně dvouletá, výjimečně i jednoletá rostlina vysoká 60 až 150, mimořádně i 200 cm. Lodyhu má přímou, ostnitě křídlatou, pavučinatě chlupatou, která vyrůstá na jaře druhého roku z přízemní růžice listů. V horní polovině od lodyhy odbočují větve vyrůstající z paždí listů. Spodní listy v růžici rostoucí již prvým rokem mají řapík a jsou dlouhé 10 až 20 cm. Střídavé lodyžní listy jsou přisedlé, jejich čepele jsou v obrysu eliptické až podlouhle vejčité, na spodní straně jsou lysé nebo šedoplstnaté. Jsou tvarů peřenolaločných až lyrovitě peřenosečných s měkkými ostnatými laločnými úkrojky. Horní listy bývají téměř celistvé, jen po okrajích mají ostnaté zuby. Bodlák kadeřavý je velmi variabilní ve velikosti, větvení, tvaru listů i ochlupení. Někdy se projeví jako jednoletá rostlina, semeno vyklíčí brzy z  jara, vyroste z něj listová růžice a ještě téhož roku lodyha s květy, ty vykvetou a rostlina uschne. Chromozómové číslo: 2n = 16.\n\nNa konci lodyhy a větví vyrůstají na krátkých ostnatých stopkách po dvou až pěti květní úbory polokulovitého tvaru, v průměru jsou veliké od 1,5 do 2,5 cm a bývají nahloučeny v hustém chocholíku. Čárkovité, zašpičatělé listeny tvoří široce vejčitý víceřadý zákrov, směrem ven se stále zmenšují tak, že nejspodnější vnější jsou asi 4krát kratší než vnitřní. Oboupohlavné trubkovité květy dlouhé 11 až 16 mm mají pět korunních lístků (jeden je delší než ostatní) barvy červenofialové až fialové, výjimečně bílé. Kalich vytvoří drsně zoubkované chlupy nažky. Tyčinek je pět, prašníky jsou uspořádány kolem dlouhé čnělky s dvoulaločnou bliznou. Pestík je složen ze dvou plodolistů. Kvete od června do srpna. Opylovány jsou létajícím hmyzem.\n\nPlodem je žluto hnědá, mírně zploštělá, hladká nažka velká 2,5 až 3,8 mm s několika rovnými chmýrovými chlupy 8 až 12 mm dlouhými. Chlupy jsou nápomocny při rozšiřování semen větrem, spadlá semeny také přenášejí mravenci. Nažky přečkávají na již suché rostlině dlouho do zimy a jsou potravou pro mnohé ptáky, jedna rostlina jich vytvoří průměrně 6500.\n\nV České republice roste hojně, nejčastěji v teplých oblastech okolo středních a dolních toků řek, na plném slunci i ve stínu, vyskytuje se v nadmořských výškách do 500 m. Množí se pouze semeny a protože roste převážně na neobdělávaných půdách není považován za obtížný plevel.\n\n\n \n"}
{"id": "703537", "url": "https://cs.wikipedia.org/wiki?curid=703537", "title": "Zastřelení u vodopádu v Boulogneském lese", "text": "Zastřelení u vodopádu v Boulogneském lese\n\nZastřelení u vodopádu v Boulogneském lese (fr. \"Fusillés de la cascade du Bois de Boulogne\") je pomník věnovaný 35 mladým francouzským odbojářům, kteří byli 16. srpna 1944 krátce před osvobozením Paříže vlákáni do pasti a zabiti německými okupanty poblíž vodopádu v Boulogneském lese v Paříži.\n\nNa místě jejich smrti byl po válce postaven pomník. Veřejná sbírka vynesla celkem 600 000 franků. Stavbu schválila pařížská rada 13. prosince 1945 a jeho slavnostní odhalení se konalo 6. července 1946. Na místě byl ponechán i dub se stopami nepřátelských kulek.\n\nNicolas Sarkozy se zde 16. května 2007 ujal uvedení úřadu prezidenta republiky.\n"}
{"id": "703538", "url": "https://cs.wikipedia.org/wiki?curid=703538", "title": "Ešerinis", "text": "Ešerinis\n\nNázev Ešerinis je jedno z nejpopulárnějších hydronym v Litvě, odvozené od slova \"ešerys\", které znamená okoun. Může znamenat:\n\n"}
{"id": "703544", "url": "https://cs.wikipedia.org/wiki?curid=703544", "title": "Miroir d'eau, la Seine et ses affluents", "text": "Miroir d'eau, la Seine et ses affluents\n\nMiroir d'eau, la Seine et ses affluents (česky \"Zrcadlo vody, Seiny a jejích přítoků\") je secesní fontána v Paříži.\n\nKašna se nachází v 8. obvodu u severní strany Grand Palais na náměstí \"Square Jean-Perrin\".\n\nAutorem fontány je sochař François-Raoul Larche (1860-1912), který svůj projekt představil na Salónu francouzských umělců v roce 1910 a obdržel za něj čestnou medaili. Původně sochař nabídl tento projekt pro náměstí \"Place du Carrousel\", ale nakonec byla mramorová fontána realizována o několik let později a umístěna poblíž Grand Palais na náměstí později pojmenovaném \"Square Jean-Perrin\".\n\nFontánu tvoří velký oválný bazén, který na okrajích zdobí tři skupiny tří osob, které představují přítoky Seiny. Každou skupina tvoří dospělá žena se dvěma dětmi. Jedná se o alegorie devíti řek: Aube, Loing, Essonne, Yonne, Armançon, Cure, Oise, Marna a Petit Morin. Postavy jsou doplněny vodními rostlinami a živočichy (ryby, želvy).\n\nNázev fontány odkazuje na zrcadlení vodní hladiny, ve které se odrážejí postavy, neboť cirkulace vody je omezena na minimum potrubím vedeným pod povrchem.\n\n"}
{"id": "703545", "url": "https://cs.wikipedia.org/wiki?curid=703545", "title": "Kněžské Dvory", "text": "Kněžské Dvory\n\nKněžské Dvory (Dříve též \"Farářovy\" či \"Jankovy Dvory,\" do současnosti lidově \"Kecenice\") jsou bývalá vesnice, nyní součást severního předměstí Českých Budějovic.\n\nV roce 1350 nechal farář Bušek rozdělit pozemky dvora v tomto místě, tím vznikla nová osada, které se začalo říkat Kněžské Dvory. Vesnice byla poddána budějovickému děkanství.\n\nOd roku 1850 do roku 1919 byly Kněžské Dvory součástí obce Čtyři Dvory, poté až do roku 1951 samostatnou obcí. Roku 1952 byly připojeny k Českým Budějovicím.\n\nVesnice byla obývána převážně německým obyvatelstvem. Na konci 19. století vznikly v oblasti mezi Kněžskými Dvory a Budějovicemi různé průmyslové podniky a v Kněžských Dvorech se začali usazovat jejich zaměstnanci, takže v roce 1919, kdy se Kněžské Dvory staly samostatnou obcí, již převažovali čeští obyvatelé. V roce 1921 byla obec elektrifikována, 1922 vznikla kanalizace a sbor dobrovolných hasičů.\n\nDalší památky se do dnešní doby nedochovaly\n"}
{"id": "703546", "url": "https://cs.wikipedia.org/wiki?curid=703546", "title": "Lea Vivot", "text": "Lea Vivot\n\nLea Vivot, \"narozena jako\" Drahomíra Hekelová (25. února 1948 Horní Temenice, Morava) je kanadská sochařka českého původu, žijící v Ontariu-Kleinburgu v Kanadě, střídavě též v USA a Mexiku. Typické jsou pro ni bronzové sochy v životní velikosti na náměty párů milenců, rodičů s dětmi a podobně, často kontroverzní a provokativní; součástí mnoha těchto skulptur jsou bronzové lavičky. Některé náměty se opakují v různých městech ve variantním provedení. Kromě bronzových soch vytváří též skulptury z dřeva, mramoru, betonu a terakoty a kresby a grafiky.\n\nV dětství zažila problematické vztahy v rodině, drsnou výchovu u cizích lidí a pokus o sebevraždu. Prožila mnoho nocí v Praze na lavičkách v parcích. Poté, co si bez povolení úřadů vzala argentinského studenta (či inženýra nukleární fyziky), který byl poté z Československa vyhoštěn, a jí nebylo povoleno vycestovat z Československa, v roce 1968 ilegálně emigrovala v kufru auta Alfa Romeo italských turistů, které předtím provázela po Praze, a bez jejich vědomí, (podle jiné verze autostopem) na západ, do Itálie. Se svým manželem se však již nesetkala, dříve zahynul. Odmítla azyl v Německu a rozhodla se pro odchod do Kanady, kde získala stipendium pro umělecká studia.\n\nVystudovala Střední uměleckoprůmyslovou školu v Praze, v Itálii absolvovala sochařské kursy modernisty Marina Mariniho na akademii výtvarných umění (Academia di Brera) v Miláně. Dále studovala na univerzitě Ontario College of Art (OCA) v Kanadě a v New Yorku (Art Student's League). Po příchodu do ciziny si přivydělávala jako biletářka, novinářka, módní návrhářka, modelka či herečka, pomocnice v domácnostech i restauracích či šperkařka tvořící z vosku a strávila i mnoho nocí na lavičkách.\n\nJméno Lea užívá podle zemřelé přítelkyně z dětství, příjmení Vivot získala od svého prvního manžela, Argentince Alberta Antonia Vivota. Po jeho tragickém úmrtí při zemětřesení v Mexiku si vzala kanadského veterináře. Měla tři syny, z nichž prostřední, Moris, zemřel ve věku 18 měsíců. Její kanadská usedlost i s ateliérem jednou vyhořela.\n\nPodporuje tři dětské domovy v Mexiku, přispívá na české konto Bariéry a po moravských povodních roku 1997 vzala na prázdniny na svůj ranč v Torontu 7 dětem z postižených oblastí Šumperska.\n\nBronzové sochy v životní velikosti vytváří od 70. let. Roku 1978 vystavila v nákupním centru v Torontu své dílo \"Lavička lásky\"; někteří obyvatelé dílo bojkotovali a demonstrativně nakupovali jinde. O několik let později však město Toronto lavičku koupilo za 150 000 amerických dolarů a umístilo na čestném místě.\n\nJako první veřejně umístěné dílo autorky je uváděna též socha, která se objevila roku 2002 v městečku Bonita Springs na Floridě a zobrazovala hocha, který sedí na lavičce, objímá dívku a nabízí jí jablko. Socha byla kritizována pro necudnost i pro nízké kvality, ale nakonec ji prý lidé přijali. Druhá socha se objevila v témž městě před veřejnou knihovnou a představuje bronzovou matku, jak na lavičce čte hochovi či dívce. Její díla se nacházejí i v soukromých sbírkách významných osobností, například Ronalda Reagana, Pierra Trudeaua, Hillary Clintonové, Luciana Pavarottiho, Alana Aldy či Plácida Dominga.\n\n\n\nKapské Město, New York\n\n\nV roce 2003 dostala na Pražském hradě cenu \"Významná česká žena ve světě\". Její podobu sama navrhla. \nV roce 2007 obdržela cenu Olomouckého kraje za přínos v kultuře.\n\n"}
{"id": "703549", "url": "https://cs.wikipedia.org/wiki?curid=703549", "title": "Marie Eleonora Braniborská (1599–1655)", "text": "Marie Eleonora Braniborská (1599–1655)\n\nMarie Eleonora Braniborská (11. listopadu 1599, Königsberg, dnešní Kaliningrad – 18. května 1655, Stockholm) byla rodem braniborská princezna z dynastie Hohenzollernů a jako manželka švédského krále Gustava II. Adolfa od roku 1633 švédská královna a matka švédské královny Kristiny I.\n\nMarie Eleonora se narodila jako třetí dítě/druhá dcera z osmi potomků braniborského kurfiřta Jana Zikmunda a jeho manželky Anny Pruské.\n\nOd útlého věku byla zaslíbena mladému švédskému králi Gustavu II. Adolfovi. Královna vdova Kristina Holštýnsko-Gottorpská hledala jako nevěstu pro svého syna protestantskou princeznu s cílem posílit Švédsko, především proti hrozbě ze strany polského krále, který se chystal Švédsko anektovat. Gustav Adolf jel do Německa v roce 1618 a 1620, kdy dostal od princezny souhlas ke sňatku.\n\nSe zásnubami byly spojeny vážné potíže. Bratr Marie Eleonory, princ Jiří Vilém, který v roce 1619 nahradil svého otce na braniborském panovnickém stolci, nechtěl dát ke svatbě souhlas, neboť se obával roztržky ve vztazích se sousedním Polskem. Princezna Anna, matka Marie Eleonory, rozhodla odvézt ji do Wismaru, kde byla předána švédské družině.\n\nSvatba Gustava Adolfa a Marie Eleonory se konala ve Stockholmu 25. listopadu roku 1620. O tři dny později, 28. listopadu, byla Marie Eleonora korunována královnou.\n\nOd počátku projevovala Maie Eleonora silnou náklonnost a lásku svému manželovi a trpěla jeho neustálými vojenskými výpravami do zahraničí. Zajímala se o architekturu a hudbu, sdílíc tyto zájmy se svým manželem. Její záliba v umění i sklon k nadměrnému luxusu byly ovšem pro království velmi nákladné a znamenaly pro něj značnou zátěž.\n\nKrálovna měla problémy udržet těhotenství. Po prvním těhotenství, jež skončilo v několika měsících potratem dcery, porodila v roce 1623 dceru Kristinu Augustu, jež však dalšího roku zemřela, v roce 1625 přišel na svět mrtvě narozený syn a konečně 7. prosince roku 1626 se narodil jediný přeživší potomek, dcera\n\nPři tažení Gustava II. Adolfa do třicetileté války se v roce 1631 královna rozhodla doprovázet ho do Německa, kde si Mohuči zřídila svůj dvůr. Při pobytu v tomto městě se dozvěděla zlou zprávu o smrti Gustava Adolfa, který padl 6. listopadu roku 1632 v bitvě u Lützenu.\n\nOstatky krále byly převezeny do Švédska v roce 1633 a vztahy mezi královnou vdovou a vládou začaly skřípat. Marie Eleonora v silné depresi, jež měla za následek iracionální jednání, odmítla odloučit se od těla svého manžela a několik měsíců zdržovala pohřeb. Když nakonec mohl být král pochován, vdova trávila mnoho času u hrobu.\n\nVláda se obávala, že emoční nestabilita Marie Eleonory bude mít vliv na mladou královnu Kristinu, a proto kancléř Axel Oxenstierna v roce 1636 rozhodl odloučit dítě od matky.\n\nJako královna vdova se Marie Eleonora usadila na zámku Gripsholm. Nákladný život, který vedla, vyvolal pohoršení vlády. To ve spojení s nedůvěrou v její povahu mělo za následek napjaté vztahy a další pobyt královny vdovy ve Švédsku se stal neudržitelným. Zamýšlela vrátit se do rodného Pruska, ale švédská vláda odmítla dát k tomu svolení, neboť její bratr, braniborský markrabě byl nepřítelem Švédska. Tehdy Marie Eleonora vstoupila v jednání s vládou dánského krále Kristiána IV. a rozhodla se prchnout z Gripsholmu v přestrojení za venkovanku. Po odjezdu z vesnice Trosa nastoupila na loďku, jež převezla na ostrov Gotland, kde ji vyzvedla dánská válečná loď a odvezla do Dánska.\n\nDánsko se stalo jejím trvalým místem pobytu; ve Švédsku byl její odchod pro nepřátelství mezi oběma zeměmi považován za zradu. Při mírové smlouvě mezi Švédskem a Braniborskem v roce 1641 vévoda Fridrich Vilém I. Braniborský, synovec Marie Eleonory, souhlasil s jejím pobytem v Prusku a Švédsko rozhodlo udělit jí důchod. V roce 1643 Marie Eleonora opustila Dánsko a odjela do Pruska, kde strávila pět let. V roce 1648 se mohla vrátit do Švédska a být svědkem korunovace své dcery Kristiny. Podle Kristinina nařízení jí byl přidělen zámek Nyköping jako sídlo. Zde přijala v roce 1654 nečekanou návštěvnu své dcery, když Kristina zřeknuvši se trůnu opustila zemi. Po této nešťastné události trávila Marie Eleonora svůj život v osamění. Její životní náklady byly zabezpečeny novým králem Karlem X. Gustavem až do její smrti, ke které došlo 18. března roku 1655 ve Stockholmu.\n\nJejí ostatky byly pohřbeny v kostele v Riddarholmen, v místě posledního odpočinku švédských králů, po boku jejího manžela Gustava II. Adolfa.\n\n"}
{"id": "703551", "url": "https://cs.wikipedia.org/wiki?curid=703551", "title": "Fotografický papír", "text": "Fotografický papír\n\nFotografický papír (též fotopapír) je papír potažený fotocitlivou vrstvou a určený k výrobě fotografických snímků.\n\nFotografický papír se kontrolovaně exponuje světlu, buď přiložením negativu přímo na papír (vznikne kontaktní snímek), anebo s použitím zvětšovacího přístroje (vznikne zvětšenina), případně ve speciálním fotoaparátu (vznikne negativní snímek), osvětlováním pomocí modulovaného zdroje světla či osvětlením přes naaranžované předměty (vznikne fotogram). Osvětlením vznikne v citlivé vrstvě latentní (skrytý) obraz, který se následně vyvolá do podoby viditelného obrazu.\n\nÚčinky světla na tmavnutí připraveného papíru byly objeveny M. Charlesem v roce 1800 nebo Thomasem Wedgwoodem v roce 1802.\n\nFotografické papíry se používají od počátku negativně-pozitivního fotografického procesu, rozvoj a popularitu mu přinesl William Fox Talbot (Velká Británie / 1841 - kalotypie). Tradiční fotografické prapíry se dodnes běžně prodávají.\n\n\n\n\nV jižní Itálii patentoval fotocitlivý papír Roberto Rive.\n\nFotografické papíry se dělí do tří hlavních kategorií:\n\n\nVšechny fotografické papíry se skládají z fotocitlivé emulze, která obsahuje halogenidy stříbra rozptýlené v koloidním materiálu (například želatině), a z papíru obyčejného, barytovaného či laminovaného nebo plastové podložky.\n\nU černobílých papírů se emulze připravuje s citlivostí na modré a zelené světlo, ovšem na dlouhovlnné světlo (nad 600 nm) má citlivost malou, takže lze pracovat pod červeným či oranžovým (někdy též žlutohnědým až žlutozeleným) světlem.\n\nU chromogenních barevných papíru jsou jednotlivé vrstvy citlivé na červené, zelené a modré světlo a tvoří při vyvolání azurové, purpurové a žluté barvivo.\n\n"}
{"id": "703554", "url": "https://cs.wikipedia.org/wiki?curid=703554", "title": "Havängsdösen", "text": "Havängsdösen\n\nHavängsdösen (\"dösen\" - švédsky dolmeny) je megalitická stavba, kamenný komorový hrob, který se nachází v jihozápadním Švédsku, v regionu Skåne. Pochází z období neolitu, stáří je odhadováno na 5000 let.\n\nPohřební komora se nachází v Ravlunské farnosti na jižním okraji vojenské střelnice Ravlunda. Skládá se ze tří vedlejších kamenů, které jsou velké 1,65 x 0,5 m, střechu tvoří kámen o rozměrech 2,7 x 2 m. Hrobka je obklopena 16 vztyčenými bloky, vysokými 0,6 až 2 m, tvořícími obdélník. Hrobka zaujímá plochu zhruba 60 metrů čtverečních. Vstup do komory je orientován směrem k moři a ve směru pozice, kde slunce vychází za jarní a na podzimní rovnodennosti. Slunce se objeví v moři na východním obzoru v 6:00 a svítí do hrobky 20 minut. To svědčí o dobrých astronomických znalostech stavitelů hrobky.\n\nHrobka byla objevena po těžké podzimní bouři v jihovýchodním Skåne na počátku 19. století. Během této bouře byl odvát písek, pod kterým byla hrobka do té doby pohřbena.\n\nPři archeologickém průzkumu této pohřební komory v roce 1869 bylo nalezeno jen několik kosterních pozůstatků a dobře nabroušený sekyrový pazourek, což nejspíš znamená, že hrob byl již navštíven vykradači hrobů.\n"}
{"id": "703557", "url": "https://cs.wikipedia.org/wiki?curid=703557", "title": "Asociace evropských univerzit", "text": "Asociace evropských univerzit\n\nEvropská univerzitní asociace (European University Association, EUA) sdružuje více než 850 univerzit ze 47 zemí a sídlí v Bruselu. Vznikla sloučením CRE a Svazu konference rektorů Evropské unie v roce 2001. Slouží ke spolupráci a výměně zkušeností v oblasti vysokoškolského vzdělání a výzkumu. Členové asociace jsou Evropské univerzity, které se mohou jejím prostřednictvím podílet na všech jejich významných aktivitách jako je např. podpora nejnovějších trendů ve výuce a výzkumu nebo v národní asociaci rektorů.\n"}
{"id": "703562", "url": "https://cs.wikipedia.org/wiki?curid=703562", "title": "Erich Pepřík", "text": "Erich Pepřík\n\nErich Pepřík (25. listopadu 1922 Ostrava – 9. dubna 2017 Kroměříž) byl český římskokatolický kněz, který v letech 1989 až 1998 působil jako generální vikář olomoucké arcidiecéze.\n\nPo absolvování Arcibiskupského gymnázia v Kroměříži v roce 1941 začal studium teologie v Olomouci, které od přelomu let 1942 a 1943 přerušilo jeho totální nasazení v Berlíně. Po druhé světové válce studia dokončil, 5. července 1946 byl vysvěcen na kněze a stal se kaplanem v Otrokovicích. Při pronásledování katolické církve byl v roce 1951 internován u pomocných technických praporů, kde setrval až do jejich zrušení v roce 1954. Následně působil jako kaplan ve Štípě (1954–1955) a poté jako administrátorem v Trnavě, kde se zasloužil mimo jiné o pozvednutí chrámového sboru, nová barevná okna v kněžišti kostela a nové varhany. Spolu se svými rodiči, kteří s ním bydleli na faře, však byl vystaven pronásledování ze strany komunistického režimu.\n\nV roce 1963 byl přeložen do Dubicka, odkud administroval excurrendo také farnost Třeština, v roce 1975 do Horní Bečvy, a v roce 1981 do Vsetína, odkud spravoval excurrendo rovněž farnost Liptál. Od roku 1982 byl také děkanem vyškovského děkanátu. Biskup Vaňák jej v roce 1989 jmenoval generálním vikářem olomoucké arcidiecéze, jímž zůstal až do 31. října 1998 (od 1. července 1998 tuto funkci vykonával společně s Mons. Mgr. Milánem Koubou). V letech 1998–2009 byl notářem olomouckého arcibiskupství. Až do své smrti žil na odpočinku v kroměřížském klášteře Milosrdných sester sv. Kříže. Byl emeritním kanovníkem Metropolitní kapituly u svatého Václava v Olomouci, čestným kanovníkem Kolegiátní kapituly u svatého Mořice v Kroměříži (od 19. prosince 1989) a prelátem Jeho Svatosti.\n\n\n"}
{"id": "703563", "url": "https://cs.wikipedia.org/wiki?curid=703563", "title": "Jelena Aržakovová", "text": "Jelena Aržakovová\n\nJelena Vladimirovna Aržakovová (rusky: Дарья Витальевна Пищальникова – \"Jelena Vladimirovna Aržakova\"; * 8. září 1989 Barnaul, Sovětský svaz) je ruská atletka, běžkyně, jejíž specializací jsou střední tratě.\n\nPrvní výrazný úspěch ve své kariéře zaznamenala v roce 2011, kdy se v Paříži stala halovou mistryní Evropy v běhu na 1500 metrů. Ve finále trať zaběhla v čase 4:13,78. Stříbro získala Španělka Nuria Fernándezová, která byla o 26 setin sekundy pomalejší a bronz Jekatěrina Martynovová, která zaběhla nejrychlejší čas v rozběhu (4:09,93).\n\nV témže roce vybojovala v Ostravě na Mistrovství Evropy do 23 let zlaté medaile v bězích na 800 m i 1500 m a na světové letní univerziádě v čínském Šen-čenu skončila na 4. místě (1500 m). Na světovém halovém šampionátu v Istanbulu v roce 2012 doběhla ve finále závodu na 1500 metrů na 7. místě.\n\nVe stejném roce se stala v Helsinkách mistryní Evropy v běhu na 800 metrů, když ve finále jako jediná trať zaběhla pod dvě minuty (1:58,51). Na Letních olympijských hrách 2012 v Londýně dokázala postoupit až do finále běhu na 800 metrů, kde časem 1:59,21 obsadila 6. místo. Její krajanka Jekatěrina Poistogovová vybojovala bronz a olympijskou vítězkou se stala další Ruska Marija Savinovová.\n\n29. ledna 2013 ji ruská federace VFLA pozastavila činnost. Důvodem byly abnormální hodnoty hemoglobinu v jejím biologickém pasu, za což později dostala dvouletý trest a přišla o tituly z ME do 23 let i o zlato z evropského šampionátu v Helsinkách. Anulovány byly všechny její výsledky, kterých dosáhla od 12. července 2011.\n\n"}
{"id": "703570", "url": "https://cs.wikipedia.org/wiki?curid=703570", "title": "Roazhon Park", "text": "Roazhon Park\n\nRoazhon Park nebo \"Stade de la Route de Lorient\" je fotbalový stadion nacházející se v Rennes ve Francii.\n\nStadion byl slavnostně otevřen 15. září 1912 pod jménem \"Stade de la Route de Lorient\" a od té doby na něm hraje Stade Rennais FC. Je ve vlastnictví města Rennes. Byl několikrát renovován před válkou, poté v 1950 a na konci roku 1980. V letech 1999 až 2004 prošel celkovou rekonstrukcí a rozšířením, v rámci rekonstrukce vzniklo 29,778 míst pro sedící diváky.\n\nOd roku 2015 nese stadion jméno \"Roazhon Park\", Roazhon je bretonský název města Rennes. V roce 2019 se zde konalo Mistrovství světa ve fotbale žen.\n"}
{"id": "703573", "url": "https://cs.wikipedia.org/wiki?curid=703573", "title": "Émile Friant", "text": "Émile Friant\n\nÉmile Friant (16. dubna 1863, Dieuze – 9. června 1932, Paříž) byl francouzský malíř období realismu a secese. Byl vynikajícím portrétistou a grafikem. Byl také ovlivněn Impresionismem.\n"}
{"id": "703575", "url": "https://cs.wikipedia.org/wiki?curid=703575", "title": "Henri Gervex", "text": "Henri Gervex\n\nHenri Gervex (10. prosince 1852 - 7. června 1929) byl francouzský malíř, hlavní představitel Akademismu.\n\nJe pochován na pařížském hřbitově Père-Lachaise.\n\nGervex studoval u Alexandra Cabanela a maloval především konvenčně líbivé portréty a akty, držící se přísně modelu. Na portrétech jej zajímala elegance, nikoli psychologie.Také maloval různé skupinové výjevy, ovlivněné Edgarem Degasem a akademisty. Z oficiálních zakázek lze uvést malby ve foyeru Komické opery v Paříži.\n\n"}
{"id": "703578", "url": "https://cs.wikipedia.org/wiki?curid=703578", "title": "Mistrovství světa ve fotbale 1982 (soupisky)", "text": "Mistrovství světa ve fotbale 1982 (soupisky)\n\nSoupisky na Mistrovství světa ve fotbale 1982, které se hrálo v Španělsku:\n\nHlavní trenér: Jean Vincent\n\nHlavní trenér: Enzo Bearzot\n\nHlavní trenér: Tim\n\nHlavní trenér: Antoni Piechniczek\n\nHlavní trenér: Mahieddine Khalef a Rachid Mekhloufi\n\nHlavní trenér: Felix Latzke a Georg Schmidt\n\nHlavní trenér: Luis Santibáñez\n\nHlavní trenér: Jupp Derwall\n\nHlavní trenér: César Luis Menotti\n\nHlavní trenér: Guy Thys\n\nHlavní trenér: Mauricio Rodríguez\n\nHlavní trenér: Kálmán Mészöly\nHlavní trenér: Jozef Vengloš\nHlavní trenér: Ron Greenwood\nHlavní trenér: Michel Hidalgo\nHlavní trenér: Carlos Alberto Parreira\n\nHlavní trenér: José de la Paz Herrera\n\nHlavní trenér: Billy Bingham\n\nHlavní trenér: José Santamaría\n\nHlavní trenér: Miljan Miljanić\n\nHlavní trenér: Telê Santana\n\nHlavní trenér: John Adshead\n\nHlavní trenér: Jock Stein\n\nHlavní trenér: Konstantin Beskov\n"}
{"id": "703582", "url": "https://cs.wikipedia.org/wiki?curid=703582", "title": "Viešvilė", "text": "Viešvilė\n\nNázev Viešvilė může znamenat:\n"}
{"id": "703583", "url": "https://cs.wikipedia.org/wiki?curid=703583", "title": "Seznam vítězů Tour de France", "text": "Seznam vítězů Tour de France\n\nToto je seznam celkových vítězů Tour de France v chronologickém pořadí, kteří se umístili v daném ročníku na prvních třech místech. \n"}
{"id": "703585", "url": "https://cs.wikipedia.org/wiki?curid=703585", "title": "Zelený trikot", "text": "Zelený trikot\n\nZelený trikot \"(maillot vert)\" je na Tour de France udělován za sprintérské body. Na konci každé etapy jsou tyto body uděleny jezdcům, kteří skončí první, druzí atd. Počet bodů závisí na typu etapy – mnoho bodů za rovinaté etapy, méně již za horské etapy a nejméně za časovky. V průběhu etapy je možné získat body i za nejrychlejší průjezd určitými kontrolními místy, tzv. rychlostními prémiemi, dříve bývaly v etapě obvykle dvě, dnes pouze jediná, změnil se i počet přidělovaných bodů. Nejvíce zelených trikotů (7) získal Peter Sagan.\n"}
{"id": "703587", "url": "https://cs.wikipedia.org/wiki?curid=703587", "title": "Puntíkovaný trikot", "text": "Puntíkovaný trikot\n\nPuntíkovaný trikot ( ) je trikot užívaný na Tour de France. Je určen pro krále hor. Na vrcholu vybraných stoupání jsou nejrychlejším jezdcům rozdělovány body. Výjezdy jsou děleny na kategorie od 1 (nejobtížnější) do 4 (nejlehčí) podle jejich náročnosti (strmosti a délky stoupání). Nejtěžší stoupání jsou označovány jako \"Hors categorie\", což lze přeložit jako „mimo kategorie“. Každá kategorie má vlastní bodové ohodnocení. Na posledním vrcholu etapy jsou navíc bodová ohodnocení dvojnásobná, pokud se jedná o vrcholy HC, 1. kategorie nebo 2. kategorie. O vrchařské vítězství se bojuje od roku 1933, puntíkovaný trikot byl poprvé představen v roce 1975. Barvy byly zvoleny sponzorem Poulain Chocolate. Historicky nejúspěšnějším jezdcem je Richard Virenque, který triumfoval sedmkrát – v letech 1994–1997, 1999, 2003 a 2004.\n\nCol de la Bonette (2802 m n. m.); Col de l' Iseran (2770 m n. m.); Col du Granon, (2413 m n. m.); Col d' Izoard (2360 m n. m.); Col de la Lombarde (2351 m n. m.); Val Thorens (2275 m n. m.); Andorra Arcalis (2240 m n. m.); Col du Mont-Cenis (2083 m n. m.); Port de Pailhères (2001 m n. m.); Col de la Madeleine (1993 m n. m.); La Plagne (1980 m n. m.); Col du Glandon (1924 m n. m.); Plateau de Beille (1780 m n. m.); Plateau de Beille (1780 m n. m.); Superbagnères (1770 m n. m.); Port de Balès (1755 m n. m.); Chamrousse (1730 m n. m.); Luz Ardiden (1715 m n. m.); Col d'Aubisque (1709 m n. m.); Col de Joux-Plane (1691 m n. m.); Pla d'Adet (1669 m n. m.); Pra-Loup (1630 m n. m.); Port de Larrau (1573 m n. m.); Col du Soudet (1540 m n. m.); Col de l'Aspin (1489 m n. m.); Col du Soulor (1474 m n. m.).\n"}
{"id": "703609", "url": "https://cs.wikipedia.org/wiki?curid=703609", "title": "Live MCMXCIII", "text": "Live MCMXCIII\n\nLive MCMXCIII („1993“ římskými číslicemi) je koncertní album skupiny The Velvet Underground. Bylo vydané ve dvou verzích: jednoalbum a dvojalbum na CD nebo audiokazetě. Album bylo nahrané ve dnech 15., 16. a 17. června roku 1993 v Paříži ve Francii. Album vyšlo 26. října 1993 u Sire Records. 24. ledna 2006 vyšel záznam z koncertu i na DVD.\n\nVšechny skladby napsal Lou Reed, pokud není uvedeno jinak.\n"}
{"id": "703612", "url": "https://cs.wikipedia.org/wiki?curid=703612", "title": "Grand Prix Itálie 1991", "text": "Grand Prix Itálie 1991\n\nGrand Prix Itálie 1991 (LXII Gran Premio d'Italia), 12. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 512. grand prix, se již tradičně odehrála na okruhu v Monze.\n\n"}
{"id": "703618", "url": "https://cs.wikipedia.org/wiki?curid=703618", "title": "Spolková zpravodajská služba", "text": "Spolková zpravodajská služba\n\nSpolková zpravodajská služba (: \"Bundesnachrichtendienst\", zkráceně BND) je zpravodajská služba Spolkové republiky Německo s vnějším polem působnosti. Vznikla 1. dubna 1956, sídlí v Pullachu nedaleko Mnichova (v plánu je přesun do Berlína) a jejím ředitelem je Ernst Uhrlau. Její roční rozpočet byl v roce 2009 celkem 460 milionů eur.\n\nV roce 2011 unikly podrobné plány nového budovaného sídla zpravodajské služby v Berlíně.\n\n"}
{"id": "703619", "url": "https://cs.wikipedia.org/wiki?curid=703619", "title": "Komise staré Paříže", "text": "Komise staré Paříže\n\nKomise staré Paříže (fr. \"Commission du Vieux Paris\") je odborná poradní komise, kterou založil v roce 1897 tehdejší prefekt Justin Germain Casimir de Selves. Komise sídlí od roku 2004 v městském paláci Hôtel Cromot du Bourg na adrese \"Rue Cadet\" č. 9 v 9. obvodu. Předsedou komise je pařížský starosta. Jejím hlavním úkolem je podílet se na politice územního plánování v Paříži jako poradní sbor.\n\nKomise se věnuje zejména zachování památek v Paříži, které nejsou chráněny jako historické památky a archeologických nalezišť. Komise se schází jednou za měsíc, aby posoudila demoliční povolení zaslaná na Ředitelství územního plánování města Paříže, kterých je ročně zhruba 1000, a projednala záležitosti pařížských kulturních památek jako jsou studie proveditelnosti při přestavbách a rekonstrukcích apod.\n\nKomise má 55 členů s různou odborností: vědci, novináři odborných časopisů, předsedové sdružení, volení zastupitelé radnic a zástupci státní správy.\n\nKomise od roku 2004 vydává dvakrát ročně časopis \"Paris Patrimoine: Histoire de l'architecture et archéologie\"\n(Pařížské dědictví: Dějiny architektury a archeologie), který navazuje na časopis \"Cahiers de la Rotonde\" vydávaný v letech 1978–2001. Zprávy ze zasedání jsou od roku 2006 k dispozici na internetových stránkách města Paříže.\n\n\n"}
{"id": "703620", "url": "https://cs.wikipedia.org/wiki?curid=703620", "title": "Kidon", "text": "Kidon\n\nKidon (: כידון, doslova bajonet či bodák) je název zvláštního oddělení izraelské tajné služby Mosad, který je zodpovědný za přípravu a provádění atentátů a únosů nepřátel Izraele. Jeho role je přísně utajována a není o něm známo mnoho informací, ale obecně se předpokládá, že Kidon byl zodpovědný za akci s názvem Operace Boží hněv, která následovala po masakru izraelských sportovců na olympijských hrách v roce 1972. \n\nJak bylo zmíněno výše, činnost Kidonu je známa jen velmi málo a není ani oficiálně přiznáván izraelskou vládou. Jsou však známy určité, ale velmi kusé informace. Kidon se zaměřuje na tři okruhy lidí - I. bývalí nacisté II. teroristé III. lidé, kteří pracují, byť nevědomky, proti Izraeli. Je známo, že lidé z prvních dvou skupin jsou likvidováni po souhlasu izraelského předsedy vlády a bez upozornění, zatímco lidé ve III. skupině jsou vždy před případnou likvidací varováni, aby zanechali své činnosti. Komando má asi 48 členů, z toho je osm žen. Tým Kidonů se připravuje ve dvouletých kurzech ve výcvikovém středisku Mossadu \"Henzelia\" nedaleko Tel Avivu. Jezdí také do speciálního tábora v Negevské poušti, kde se učí zabíjet. Učí se jak vhodně vybírat a používat zbraně pro různé úkoly. Škrcení s řezákem na sýr když má být cíl zabit v noci a potichu. Učí se používat ruční zbraně s tlumičem. Jak rozprášit nervový plyn v aerosolu nebo jak ho píchnout v injekci s jedem v davu lidí. Učí se precizně se vyznat v lidském těle (např. kterou cévu přetnout...). S Mossadem běžně spolupracují někteří Izraelští přední soudní patologové, kteří vědí nejlépe jak provést vraždu tak, aby vypadala jako nehoda. Učí agenty, jak zničit stopy po útoku na těle oběti. Kidoni mají k dispozici malou laboratoř na výrobu jedů, které účinkují okamžitě po podání (Ricin). Dále mají k dispozici krátké nože, struny na škrcení, výbušniny malého dosahu ale velké razance, které člověku např. (když se umístí do tel. sluchátka) utrhnou hlavu. Dále používají pistole i sniperské pušky. Kidoni se učí vyznat se v neustále aktualizovaných plánech světových metropolí. Psychologové je učí vyznat se ve zvycích obětí. V rámci výcviku dostanou Kidoni za úkol sledovat potenciální oběť (jiného agenta či spolupracovníka Mossadu) např. v Londýně a nakonec jej naoko \"zlikvidovat\". Kromě likvidačních misí Kidoni provádějí také únosy a ženy se pro změnu učí využívat svůj šarm a zejména sex pro získávání zpravodajských informací. O Mossadu platí, že jen jeden z tisíce zájemců je přijat ke tříletému výcviku ve špionáži a jen jeden ze sta agentů se může stát členem Kidonu. \n"}
{"id": "703628", "url": "https://cs.wikipedia.org/wiki?curid=703628", "title": "Sibyla Jeruzalémská", "text": "Sibyla Jeruzalémská\n\nSibyla Jeruzalémská (asi 1160 – říjen 1190) byla v letech 1186 – 1190 jeruzalémskou královnou. Pocházela z dynasie Anjou (Château-Landon), z mladší, jeruzalémské větve; její otec Amaury vládl v letech 1162/1163 – 1174 Svatému městu jako král. Záhy po otcově smrti se provdala za italského velmože Viléma z Montferratu a po jeho brzké smrti za Francouze Guye de Lusignan. Byla jedinou dědičkou svého malomocného bratra Balduina IV. – po jeho smrti na trůn nastoupil Sibylin syn z prvního manželství Balduin V. Když však i on následoval svého strýce na věčnost (roku 1186), ujala se Sibyla spolu s Guyem vlády. Za jejich panování ztratili křižáci Jeruzalém a hlavním městem království se stal Tyros.\n\n"}
{"id": "703629", "url": "https://cs.wikipedia.org/wiki?curid=703629", "title": "Muhammad Chátamí", "text": "Muhammad Chátamí\n\nMuhammad Chátamí (: سید محمد خاتمی, narozen 14. října 1943, Ardakan) je íránský učenec, filosof, ší'itský teolog a reformní politik. V letech 1997 až 2005 zastával post íránského prezidenta. V minulosti působil v 80. a 90. letech jako ministr kultury. V současnosti je jedním z vůdců íránského Zeleného hnutí a otevřený kritik bývalé vlády prezidenta Ahmadínežáda.\n\nAč původně málo známý, podařilo se Chátamímu upoutat světovou pozornost poté, co v prezidentských volbách v roce 1997 získal takřka 70 % hlasů. Ve volbách se zasazoval o liberalizaci a reformy. Během dvou funkčních období svého prezidentství obhajoval svobodu slova, toleranci a občanskou společnost, konstruktivní diplomatické vztahy s ostatními státy, včetně států asijských a Evropské unie, a ekonomickou politiku podporující volný trh a zahraniční investice.\n\nV roce 2001 vyhlásila Organizace spojených národů tento rok na Chátamího návrh jako „rok dialogu mezi civilizacemi.“\n\nV únoru 2009 oznámil záměr kandidovat v nastávajících volbách, ale již následující měsíc svou kandidaturu stáhl ve prospěch svého přítele a bývalého íránského premiéra Míra Husajna Musávího.\n\n"}
{"id": "703633", "url": "https://cs.wikipedia.org/wiki?curid=703633", "title": "Georges Couthon", "text": "Georges Couthon\n\nGeorges Couthon (22. prosince 1755 Orcet – 28. července 1794 Paříž) byl francouzský politik a právník během Velké francouzské revoluce. \n\nNarodil se v Orcetu roku 1755 v rodině notáře. Šel v otcových stopách a sám se stal notářem. Měl zdravotní problémy a trpěl Meningiditou, z tohoto důvodu mu ochrnuly nohy a roku 1792 byl připoután na invalidní vozíček. Roku 1790 po vypuknutí revoluce vstoupil do svobodných zednářů a nadchl se pro revoluci. Roku 1791 byl zvolen poslancem do Zákonodárného shromáždění. Brzy se stal nadšeným stoupencem montagnardů a jakobínů, připojil se do jejich řad a získal si zde velmi významné postavení. Hlasoval pro smrt krále bez možnosti odvolání k lidu a roku 1793 byl zvolen do Výboru pro veřejnou bezpečnost. Jeho moc rostla společně s růstem mocí nejradikálnějších jakobínů kolem Robespierra, kterých byl členem. Podílel se v létě roku 1793 na pádu girondistů a byl vyslán do Lyonu potlačit místní povstání. Když se ke konci téhož roku vrátil do Paříže, byl zvolen předsedou Národního konventu. Následně hrál zásadní roli v zadržování a popravách hébertistů, zběsilých i dantonistů a ve velkém jakobínském teroru. Podílel se na zákonu z 22. prairialu a byl součástí vládnoucího triumvirátu s Robespierrem a Saint-Justem. S nimi byl ale v Thermidorském převratu svržen a 28. července v Paříži popraven.\n\n"}
{"id": "703641", "url": "https://cs.wikipedia.org/wiki?curid=703641", "title": "Roman Pavlík", "text": "Roman Pavlík\n\nRoman Pavlík (* 17. ledna 1976, Klatovy) je bývalý český fotbalový brankář naposledy působící v týmu FC Viktoria Plzeň, kde v létě 2016 ukončil svoji hráčskou kariéru. Je vyučeným tesařem.\n\nSvoji fotbalovou kariéru začal v Dropě Střížkov, kde se postupně přes mládež propracoval do prvního týmu. V roce 2004 odešel do FC Bohemians Praha. Přitom se živil jako tesař a fotbal dělal jen pro zábavu. Po dvou letech zamířil do klubu SK Kladno. V sezoně 2009/10 klub sestoupil do 2. ligy. V srpnu 2010 odešel na půlroční hostování s následnou opcí do Viktorie Plzeň a po konci podzimní části ročníku Viktorka využila předkupní právo a získala fotbalistu nastálo. V sezoně 2010/11 se stal s mužstvem mistrem české nejvyšší soutěže. Od ročníku 2012/13 vykonával v klubu pozici třetího brankáře. V červenci 2016 v týmu skončil a ukončil svoji hráčskou kariéru.\n\nAktuální k 28. květnu 2016\n\n"}
{"id": "703642", "url": "https://cs.wikipedia.org/wiki?curid=703642", "title": "Almohadové (opera)", "text": "Almohadové (opera)\n\nAlmohadové (v německém originále Die Almohaden) je poslední opera ve čtyřech jednáních českoněmeckého skladatele Johanna Josefa Aberta na libreto Adolfa Krönera na námět hry Juana Paloua y Coll. Poprvé byla uvedena dne 13. dubna 1890 v operním divadle (Neues Theater) v Lipsku.\n\n\"Almohadové\" je poslední z pěti Abertových oper. Vznikla s odstupem dvanácti let po předchozím díle, opeře \"Ekkehard\" (1878), a to opět na libreto stuttgartského vydavatele a Abertova přítele Adolfa Krönera. Abert, bývalý kapelník stuttgartské opery, byl v té době již na odpočinku (od roku 1888).\n\nZákladní motivy a zápletku Kröner převzal z dobově populární hry \"Zvon z Almudainy\" (\"La Campana de la Almudaina\"), kterou napsal španělský (katalánský) dramatik Juan (Joan) Palou y Coll a která měla premiéru v madridském divadle \"El Circo de Madrid\" roku 1859. Stejně jako u \"Ekkeharda\" však Körner děj předlohy podstatně upravil. Původní děj, odehrávající se v první polovině 14. století za bojů aragonského krále Petra IV. s jeho synovcem mallorským králem Jakubem III., přenesl o století dříve do doby bojů Španělů (Aragonců) s maurskou dynastií Almohadů o nadvládu nad Baleárskými ostrovy. Důvodem byla divadelní účinnost, zejména možnost využití exotického orientálního prostředí v hudbě i divadelní výpravě. Ze stejného důvodu byl podstatně změněn i závěr směrem k vystupňování děje v ansámblové scéně.\n\nHistoricko-romantický děj i Abertova hudba, vycházející zejména se slohu velké opery, již v 90. letech 19. století stály mimo proud hudebního vývoje i dobový vkus a \"Almohadové\" nezopakovali úspěch \"Astorgy\" a \"Ekkeharda\".\n\n\nOdehrává se na Malorce ve 13. století (zmiňuje se bitva u Las Navas de Tolosa 1212).\n\n(Zahrada před venkovským domem doni Eleny) Před několika lety se Malorky zmocnili Španělé. Don Gilabert de Centellas tehdy porazil a zabil Almansora (al-Mansúra), posledního maurského vládce z rodu Almohadů, dal uvěznit jeho syna Ismaela a nyní je guvernérem aragonského krále na ostrově. Křesťané však dosud nemají vládu pevně v rukou. Ve srážce s muslimskými oddíly byl aragonský oddíl poražen a raněný guvernér našel útočiště v domě doni Eleny. Avšak pod tímto jménem se skrývá Zoraya, vdova po zabitém emírovi, která zde žije se svou dcerou Zelimou a doufá v osvobození syna a návrat maurské vlády,\n\nNyní je guvernér zotaven a může opustit dům. Jeho pobočník Calceran činí přípravy a jen nerad zde zanechává Zelimu (árie \"Wie schnell die Zeit entschwand seit jener Stunde\"). Zelima hledí z terasy na moře a jímavě vzpomíná na svého uvězněného bratra (árie \"Euch, ihr lauen Winde, frag' ich\"). Calderan padá k jejím nohám a slibuje jí otroctví a věčnou poslušnost. I Elena zaslechne tuto přísahu, děkuje za ni a naznačuje, že jeho pomoci bude třeba, pak však Calcerana posílá pryč. Zelině vypráví, že muž, kterého vyléčila, je její smrtelný nepřítel Centellas. Avšak zákony pohostinnosti velí, aby mu nebyl zkřiven vlas, dokud je hostem v jejich domě (duet \"Brecht auf, ihr meines Herzen Wunden!\"). Totéž musí vysvětlit maurskému předákovi Salemovi, který jí přináší dobrou zprávu: Ismael uprchl ze zajetí a blíží se k domu své matky (tercet \"Liebliche Klänge, vom Seewind getragen\").\n\nScéna se zaplní vyděšenými marskými ženami a křesťanskými lovci (sbory \"Weh uns Armen!\" a \"Am Eisenhut die Jägerzier\"). Centellas děkuje Eleně za záchranu (duet \"Wie sol ich, edle Frau, Euch danken\"). Dozvídá se, že Elenona syna potkal špatný osud, a na oplátku jí vypráví o tom, jak on sám před mnoha lety ztratil milovanou ženu a dcerku (árie \"In meiner Jigend blüthereichsten Tagen\"). Ze zahrady je slyšet píseň (\"Von fern her komm' ich gezogen\"). Elena a Zelima poznávají Ismaelův hlas. Ten vstupuje v převlečení za trubadúra a zpívá romanci (\"Vom hohen Minaret, umblitzt von Abendhelle\"). Důstojník Veltram Ismaela pozná a Centellas jej rozkazuje zajmout. Elena a Zelima se guvernérovi dávají poznat jako Ismaelova matka a sestra a prosí o milost, ale Ismaelova bojechtivost, naléhání španělských vojáků a vlastní závazek věrnosti králi donutí Centellase, aby na svém rozkazu trval; Ismael je znovu zajat (finále: kvintet \"Ich darf an's Herz nich sinken\" a ansámbl \"Genug nun des Frevels!\").\n\n(Náměstí v Palmě) U studny se scházejí obyvatelé města (sbor \"Murmelnder Brunnen, ach wie so gerne\"). Maurští muži a ženy tančí za zpěvu pážete (píseň \"Kommt heran nun, rasche Tänzer\"), dokud je hlas muezzina nesvolá k modlitbě. Na náměstí přichází též Zelima ve španělském mužském převleku, jejím cílem je dostat Ismaela z vězení (árie \"Allein, der Mutter fern… O Ismael, mein Leben\"). Zpovzdálí sleduje, jak Calceran vyhledal dva maurské povstalce a smlouvá s nimi osvobození jejího bratra. Zelima se k nim připojí a zaručí se za Calceranovu spolehlivost, jeho náklonnost však odmítá (kvartet \"Die Schwester Ismaels, die überwunden\").\n\n(Sál v paláci Almudaina se zvonicí) Centellas má výčitky svědomí a přemýšlí, jak by mohl vyhovět Elenině žádosti a zachránit Ismaela; zdá se mu, jako by za něj orodovala i jeho ztracená manželka (árie \"Wie rührt Erinn'rung mich mit weichem Schauer… Gedenke, o Vater\"). Dává si ještě jednou předvolat svého vězně a přesvědčuje ho, aby si zachránil život i svobodu tím, že se poddá aragonskému králi a zřekne nároků na trůn. To ale Ismael hrdě odmítá (duet \"Der König, unser Herr\"). Centellasovi nezbude, než dát příkaz k popravě, ta však nemá být vykonána dříve, než zazní znamení palácového zvonu.\n\nPrávě probíhá maškarní ples u guvernéra. Mezi masky se vmísí i Elena a Salem. Brzy přitančí Centellas s krásnou maskou, pod níž rozezná Elenu. Ta mu připomíná, že jí je zavázán vděčností, a znovu jej žádá o milost pro syna, i ona však odmítá vzdát se nároků na trůn a poddat křesťanské moci. Marně ji Centellas prosí, aby ho nesváděla ke zradě na králi (duet \"Als einst zu mir du kamst\"). Nakonec mu Elena svěří, že jí kdysi jedna umírající žena svěřila svou dceru: byla to Zelima a Centellas je její otec (árie \"Mein atte war gefallen\"). Nyní je Centellas ochoten udělat cokoli, jen když mu Elena přivede jeho dítě.\n\nV té chvíli vypuká útok maurských povstalců na guvernérský palác (sbor \"Ha, die Verrräter\"). Aby zabránil jejich vítězství, hrozí Centellas, že dá zvonem signál k Ismaelově popravě (árie \"Almuidas Glocke trägt\") Ale Elena přechází do zoufalého protiútoku. Posílá Salema za Zelimou a přikazuje mu, aby ji na stejný signál probodl. Cantellas opět ustupuje: za dceru dá Eleně i Ismaelovi volný průchod. V té chvíli zazní zvonění. Všichni strnou, není to však signál k popravě, ale Calceranův signál povstalcům k Ismaelově osvobození.\n\nVítězní povstalci přivádějí Ismaela a holdují mu jako králi. Ismael chce dát Centellase ihned popravit, na naléhání matky – a přes varování Salema – jej však nechá volně odejít. I Elena plné své slovo a dává přivést Zelimu. Ta je náhlým nalezením otce a současnou ztrátou „matky“ a „bratra“ zmatena a chtěla by zůstat, ale Elena ji posílá pryč. Zelima provází Cantellase na španělskou pevninu. Calceran zjišťuje, že zradil svého krále nadarmo. I Ismael želí Zelimina odchodu, ale matka jej utěšuje korunovací za malorckého krále (finále: sbor \"Dem echten Königssprossen\", arieta Ismaela \"Frei von Tyrannen ist das Land\" a ansámbl \"'Dies' holde Kind wär' mein Tochter\").\n\n(Zahrada paláce Almudaina na mořském pobřeží) Ismael spí a maurské ženy zpívají noční romanci (\"Holde Nacht, breit' aus die Flügel\"), situace mladého krále je ale vážná. Jak sděluje Salem Eleně, jsou Maurové pevně obklíčení aragonským vojskem a chystané posily z pevniny byly poraženy u Tolosy. Blíží se poslední beznadějný boj (árie Salema \"Bald naht die Stunde, wo in heißer Schlacht\"). Maurové a jejich ženy nejprve tancují a zpívají na počest Ismaela a Eleny (\"Schlinget den Reih'n in des Mondes Pracht\"), pak muži vyrážejí do boje (bojová píseň \"Im Paradiese da grünt ein Baum\"). Modlitby žen nepomáhají (píseň Eleny a sboru \"O, Gott im Himmelshöhn\"), Salem se vrací se zprávou o porážce a spolu s Elenou se vydává alespoň zapálit španělské lodě. Ismael přivádí raněnou Zelimu, která cantellasovi uprchla a snažila se dostat zpět k němu a své „matce“. Nyní, když vědí, že nejsou sourozenci, pochopí pravou povahu svého vzájemného citu (duet \"Hier berg' ich dich, geliebte Schwester… Nicht bist du Schwester mir!\"). Avšak Zelima umírá. V poslední vyprovokované šarvátce zabije Ismael Calcerana, sám je však smrtelně raněn. Skoná před očima Centellase a Eleny. Za zvonů z Almudainy jsou královnin syn a guvernérova dcera spojeni ve smrti (závěrečný sbor \"Sie sind vereint\").\n\n\nLibreto \"Almohadů\"\n"}
{"id": "703644", "url": "https://cs.wikipedia.org/wiki?curid=703644", "title": "Tour de France 2000", "text": "Tour de France 2000\n\nTour de France 2000 byl v pořadí 87. ročník nejslavnějšího cyklistického etapového závodu světa, proběhl mezi 1. a 23. červencem 2000. Odstartoval úvodní časovkou ve Futuroskopu a skončil tradičně pod pařížským Vítězným obloukem.\n\nCelkovou klasifikaci tohoto ročníku Tour vyhrál Američan Lance Armstrong, ale v říjnu 2012 mu byl tento titul spolu se všemi ostatními odebrán. V ročníku 2000 byla obnovena tradice udělování bílého trikotu nejlepšímu jezdci do 25 let\n"}
{"id": "703647", "url": "https://cs.wikipedia.org/wiki?curid=703647", "title": "Tomáš Koubek", "text": "Tomáš Koubek\n\nTomáš Koubek (* 26. srpna 1992, Hradec Králové, Československo) je český fotbalový brankář a reprezentant, od léta 2019 hráč německého klubu FC Augsburg.\n\nSvoji fotbalovou kariéru začal v mužstvu TJ Sokol Ostřetín, odkud pak přestoupil do FC Hradec Králové kde se přes mládežnické kategorie propracoval v roce 2010 prvního týmu.\n\nV A-týmu debutoval v prvoligovém utkání 30. dubna 2011 proti Mladé Boleslavi (výhra Hradce Králové 2:1). Za tým nastoupil v první i druhé lize. Celkem za mužstvo nastoupil k 74 zápasům.\n\nDne 9. července 2015 Koubek přestoupil do Sparty Praha, kde podepsal smlouvu na 4 roky. Celou sezonu 2015/16 však strávil na hostování ve Slovanu Liberec. V dresu Slovanu debutoval 26. července v utkání 1. kola proti týmu FK Mladá Boleslav (výhra Liberce 4:2), nastoupil na celý zápas. S mužstvem postoupil přes izraelský tým Hapoel Ironi Kirjat Šmona FC (výhry Slovanu 2:1 a 3:0) a chorvatský klub HNK Hajduk Split (výhry Liberce 2x 1:0) do skupinové fáze Evropské ligy UEFA. Liberec byl nalosován do základní skupiny F, kde se střetl s SC Braga (Portugalsko), Olympique de Marseille (Francie) a FC Groningen (Nizozemsko). Ve skupině skončil třetí a do jarní vyřazovací části nepostoupil, Koubek odchytal všech šest utkání. V domácí soutěži Liberec skončil na třetí příčce a kvalifikoval se do třetího předkola Evropské ligy UEFA. Koubek celkem v dresu Liberce nastoupil k 25 ligovým zápasům.\n\nV létě 2016 se vrátil do Sparty. V 1. české lize debutoval za Spartu 7. srpna 2016 ve druhém kole ročníku 2016/17 proti domácímu týmu FK Teplice (remíza 0:0). V evropských pohárech ve sparťanském dresu chytal poprvé 18. srpna v úvodním zápase play-off Evropské ligy proti SønderjyskE (remíza 0:0).\n\nKoubek nastoupil 2. října k zápasu devátého ligového kola na hřišti Zbrojovky Brno (remíza 3:3). Vyrovnávacímu gólu domácího Aloise Hyčky předcházel ofsajd, který však asistentka rozhodčího Lucie Ratajová mylně nesignalizovala. V pozápasovém rozhovoru Koubek na její adresu prohlásil, že \"ženy by měly zůstat u plotny a ne rozhodovat mužský fotbal.\" Podobný komentář na sociální síti Twitter napsal jeho tehdy zraněný spoluhráč Lukáš Vácha. Generální manažer Sparty Adam Kotalík je oba za trest určil ambasadory zápasu ženského týmu Sparty v Lize mistrů a hráči se měli zúčastnit několika tréninků sparťanek. Následně Koubka s Váchou potrestala i disciplinární komise pokutou 40 tisíc korun a nařídila jim vést jeden mládežnický trénink mimo svůj klub.\n\nV sezóně 2017/18 české nejvyšší ligy začal na lavičce náhradníků, ale záhy dostal přednost v bráně před svým konkurentem, slovenským brankářem Martinem Dúbravkou.\n\nKoncem srpna 2017 přestoupil ze Sparty Praha do francouzského prvoligového klubu Stade Rennais FC, kde podepsal smlouvu na 4 roky. Po pátnácti letech se stal dalším českým brankářem v tomto francouzském mužstvu, před ním zde začal svou úspěšnou kariéru v zahraničí Petr Čech.\nV Ligue 1 debutoval 10. září 2017 v utkání proti Olympique Marseille, v němž vychytal výhru 3:1.\n\nV roce 2019 vyhrál Coupe De France proti PSG.\n\nZačátkem srpna 2019 přestoupil ze Stade Rennais FC do německého klubu FC Augsburg. Nastupuje tak po dvou sezónách ve francouzské Ligue 1 do německé Bundesligy. \nAktuální k 5. červnu 2018\n\nKoubek reprezentoval ČR v mládežnických kategoriích. Nastupoval za výběry do 18, 19, 20 a 21 let.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti. Na turnaji byl prvním brankářem, odchytal všechny tři zápasy českého týmu (porážka 1:2 s Dánskem, výhra 4:0 nad Srbskem a remíza 1:1 s Německem), který byl vyřazen v základní skupině.\n\nNa podzim 2015 byl nominován trenérem Pavlem Vrbou do A-mužstva České republiky. Debutoval až 24. března 2016 v přátelském utkání v Praze proti reprezentaci Skotska (porážka 0:1).\n\nTrenér Pavel Vrba jej zařadil do závěrečné 23členné nominace na EURO 2016 ve Francii. Český tým v základní skupině D obsadil se ziskem jediného bodu poslední čtvrté místo, Koubek byl na šampionátu náhradním brankářem za Petrem Čechem a Tomášem Vaclíkem, neodchytal zde žádné utkání.\n\n"}
{"id": "703648", "url": "https://cs.wikipedia.org/wiki?curid=703648", "title": "53 (číslo)", "text": "53 (číslo)\n\nPadesát tři je přirozené číslo. Následuje po číslu padesát dva a předchází číslu padesát čtyři. Řadová číslovka je \"padesátý třetí\" nebo \"třiapadesátý\". Římskými číslicemi se zapisuje LIII.\n\nPadesát tři je\n\n"}
{"id": "703649", "url": "https://cs.wikipedia.org/wiki?curid=703649", "title": "Aleš Hruška", "text": "Aleš Hruška\n\nAleš Hruška (* 23. listopadu 1985 v Městci Králové) je český fotbalový brankář, který hraje za tým FC Viktoria Plzeň. V květnu 2011 byl poprvé v kariéře povolán do české reprezentace, ale start si nepřipsal.\n\nSvoji fotbalovou kariéru začal ve Spartě Praha, odkud v roce 2005 přestoupil do Viktorie Žižkov.\n\nV sezoně 2007/2008 působil formou hostování v Příbrami, kde hostoval i na jaře 2009. V létě 2010 do mužstva natrvalo přestoupil. V Příbrami byl oporou a pravidelně odchytal všechny nebo téměř všechny zápasy v dané sezoně. Vykonával také funkci kapitána. Za Příbram nastoupil 30. března 2013 ke svému 100. ligovému zápasu proti Jablonci. V dohrávce 26. kola v dubnu 2014 mezi týmy tvrdě bojujícími o udržení v nejvyšší lize naběhl v páté minutě nastavení za nepříznivého stavu 0:1 pro Příbram do pokutového území soupeře, kopal se roh proti Znojmu. Po rozehrání rohového kopu fauloval brankáře soupeře Vlastimila Hrubého, povalil ho na zem a znemožnil mu tak zakročit. Znojmo těsně před koncem inkasovalo branku a přišlo o dva body. Sudí Jiří Jech branku uznal nesprávně, což posléze potvrdila předsedkyně komise rozhodčích Dagmar Damková.\n\nV sezóně zažil s Příbramí sestup do druhé české ligy. Ještě v létě 2017 však přestoupil do Viktorie Plzeň.\n\nV létě 2014 odešel hostovat do Mladé Boleslavi, kde začal jako brankářská jednička. S Boleslaví se představil ve 2. předkole Evropské ligy UEFA 2014/15 proti bosenskému týmu NK Široki Brijeg, v prvním duelu 17. července 2014 vychytal výhru 2:1. V odvetě v Bosně 24. července vzhledem k dobré defenzivní součinnosti tolik práce neměl, udržel čisté konto, Boleslav vyhrála přesvědčivě 4:0 a postoupila do 3. předkola proti Olympique Lyon. V něm inkasoval v prvním domácím zápase čtyři góly, Boleslav podlehla favoritovi 1:4. Jeden z gólů padl po špatné domluvě s obráncem. V utkání druhého kola Synot ligy 3. srpna 2014 proti hostující FK Dukla Praha vyrobil ve 4. minutě kiks (slabě odkopl míč), kterého využil Jean-David Beauguel a pohodlně skóroval. Chyba byla o to horší, že šlo o jedinou branku střetnutí. Po nepříliš vydařeném začátku začal podávat jisté výkony a do konce podzimní části ligy vychytal celkem sedmkrát čisté konto, což se povedlo jen jemu a dalším 3 brankářům.\n\nV červnu 2017 se dohodl na přestupu z Příbrami do FC Viktoria Plzeň, která hledala náhradu za zraněného Matúše Kozáčika. V Plzni podepsal dvouletý kontrakt.\n\nReprezentoval ČR v mládežnických kategoriích U-15, U-17 a U-18.\n\n"}
{"id": "703651", "url": "https://cs.wikipedia.org/wiki?curid=703651", "title": "Tomáš Vaclík", "text": "Tomáš Vaclík\n\nTomáš Vaclík (* 29. března 1989 Ostrava) je český fotbalový brankář, od léta 2018 hráč španělského klubu Sevilla FC.\n\nByl brankářskou jedničkou v české fotbalové reprezentaci do 21 let, kterou reprezentoval na Mistrovství Evropy ve fotbale do 21 let v roce 2011. V roce 2012 se dostal do A-mužstva české reprezentace.\n\nSvoji fotbalovou kariéru začal ve Vítkovicích, kde prošel všemi mládežnickými kategoriemi mužstva.\n\nPřed sezonou 2007/08 se propracoval do prvního týmu, kde působil tři roky. Během svého angažmá odehrál za klub celkem 21 ligových střetnutí.\n\nV létě 2010 přestoupil do Viktorie Žižkov. Ačkoli v klubem nechytal ani první ligu, po Mistrovství Evropy do 21 let 2011 v Dánsku měl přestoupit do nizozemského klubu De Graafschap. Protože však neprošel lékařskou prohlídkou, k přestupu a podepsání tříletého kontraktu nedošlo. 31. července 2011 tak debutoval v první lize proti domácímu Hradci Králové (prohra 0:1).\n\nViktorii Žižkov pomohl s postupem do nejvyšší soutěže. Hrál ve 24 zápasech (z 29) a trenér Martin Pulpit si ho nemohl vynachválit. V derby s Bohemians (v roce 2011) přiznal teč míče, díky čemuž soupeř rozehrával rohový kop. Za toto gesto obdržel čestný diplom od Českého klubu fair play. Stejně se zachoval již v dresu Sparty Praha v srpnu 2013 v utkání proti 1. FK Příbram, za stavu 1:0 pro Spartu upozornil rozhodčího, ačkoli měl obavy z výčitek spoluhráčů v případě inkasovaného gólu.\n\nV lednu 2012 přestoupil do Sparty Praha, která hledala náhradu za Jaromíra Blažka, kterému nenabídla prodloužení smlouvy.\n\nV sezóně Gambrinus ligy 2012/13 uhájil v domácím ligovém duelu v podzimním 15. kole 17. listopadu 2012 proti Teplicím čisté konto, v 84. minutě zařídil výhru Sparty 1:0 dorážkou odraženého míče Bekim Balaj. V lize skončila Sparta na konečném druhém místě za Viktorií Plzeň.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Hapoel Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 chytal proti domácímu Lyonu, pražský klub podlehl soupeři 1:2. 4. října nastoupil se spoluhráči proti finalistovi Evropské ligy předešlého ročníku Athleticu Bilbao, Sparta zvítězila 3:1 a připsala si první 3 body do tabulky. 25. října 2012 čelil v zápase s izraelským týmem Ironi Kirjat Šmona zejména v druhém poločasu protiútokům soupeře, kterým až na jeden inkasovaný gól dokázal zabránit. Sparta Praha si připsala další tři body za výhru 3:1, s 6 body si upevnila druhé místo v tabulce základní skupiny za Lyonem. 8. listopadu v odvetě s Ironi Kirjat Šmonou v Izraeli dostal po chybě Mario Holka a následné ztrátě míče již ve 3. minutě gól mezi nohy od Darka Tasevskiho. Poté už gól neinkasoval a Sparta remizovala 1:1. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau 6. prosince 2012 neabsolvoval, nastoupil místo něj Marek Čech. Díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Tomáš Vaclík inkasoval ve druhém poločase jeden gól od mladého brazilského fotbalisty Oscara, pražský klub podlehl doma soupeři 0:1. O týden později v odvetě na Stamford Bridge dlouho držel naděje Sparty na prodloužení, dostal gól z kopačky Edena Hazarda až ve druhé minutě nastavení, tato branka znamenala konečný stav 1:1 a konec působení v Evropské lize.\n\nV sezóně 2013/14 slavil se Spartou Praha zisk ligového titulu již ve 27. kole 4. května 2014. Byl v týmu jistou brankářskou jedničkou, i díky jeho výkonům prohrála Sparta poprvé v ligovém ročníku až 3. května 2014 (ve stejném kole, kdy slavila titul). 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň.\n\nNa konci veleúspěšné sezony 2013/14 se dohodl na angažmá s švýcarským top klubem FC Basel 1893 (neboli FC Basilej), kde již působil jeho krajan Marek Suchý. Ve švýcarské první lize debutoval 19. července 2014, vychytal výhru 2:1 proti FC Aarau a navíc si mohl připsat asistenci na gól, ale jeho spoluhráč při stoprocentní šanci selhal. První čisté konto vychytal ve druhém ligovém zápase 27. července proti FC Luzern (výhra 3:0). S Basilejí hrál v Lize mistrů UEFA 2014/15, debutoval v ní 16. září 2014 v utkání proti španělskému topklubu Real Madrid. Vzhledem k ofenzivnímu stylu svého týmu (hra na 3 obránce) celkem pětkrát inkasoval a to ještě několik vyložených šancí Realu kryl. První čisté konto v LM vychytal v dalším utkání 1. října proti anglickému Liverpool FC (výhra 1:0). S týmem se probojoval do osmifinále LM právě na úkor Liverpoolu. Server goal.com ho zařadil do ideální jedenáctky základních skupin LM. V sezóně 2014/15 získal s Basilejí ligový titul. V sezónách 2015/16 a 2016/17 s týmem ligový titul obhájil.\n\nZačátkem července 2018 přestoupil Vaclík do španělské Sevilly. Za Sevillu debutoval 21. července v přátelském utkání proti portugalské Benfice. Dne 12. srpna dostal Vaclík šanci chytat ve španělském superpoháru proti Barceloně. Vaclík chytil 7 střel, na výhru to ale nestačilo, Sevilla prohrála 1:2. V La Lize debutoval 19. srpna na hřišti Vallecana a vychytal výhru 4:1. Ve 4. předkole Evropské ligy si Vaclík zahrál proti Sigmě Olomouc, Sevilla ve dvojzápase uspěla a postoupila do základní skupiny. Dne 26. září si Vaclík připsal druhé čisté konto ve španělské lize, když vychytal hvězdný Real Madrid. Vaclíkovi se dařilo i dále, Sevilla dokonce chvíli vedla tabulku španělské ligy. V listopadu 2018 ve třech ligových kolech Vaclík inkasoval pouze jednou a svými výkony pomohl Seville k 7 bodům. Za své výkony byl Tomáš Vaclík vyhlášen nejlepším hráčem celé španělské ligy za měsíc listopad. Vaclík Seville vychytal postup ze základní skupiny Evropské ligy pomohl k výhře 3:0 nad Krasnodarem. V prvním kole playoff Sevilla narazila na Lazio Řím, Vaclík vychytal dvě čistá konta (2:0, 1:0). V osmifinále Sevilla narazila na pražskou Slavii. Vaclík se na konci prvního poločasu zranil, když se snažil dosáhnout na vyrovnávací gól Alexe Krále (gól na 2:2) a musel střídat. Vaclíkovo zranění nebylo vážné, nastoupil dokonce i do odvetného utkání na Edenu. Zápas se mu ale nevydařil, Sevilla prohrála 3:4 po prodloužení a se Slavií tak senzačně vypadla.\n\nTomáš Vaclík prošel některými mládežnickými reprezentacemi České republiky od kategorie do 16 let. Hrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Tomáš Vaclík nastoupil v základní sestavě ve všech zápasech a odehrál kompletní počet minut.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo (a o účast na Letních olympijských hrách v Londýně) Bělorusku. Vaclík opět odchytal obě kompletní utkání.\n\n14. listopadu 2012 debutoval v A-mužstvu pod trenérem Michalem Bílkem v přátelském utkání proti Slovensku konaném v Olomouci. V zápase neměl příliš mnoho zákroků, ale spoluhráči jej zapojovali do hry a Vaclík musel často rozehrávat. Český národní tým vyhrál nad Slovenskem 3:0. Další příležitost mu dal trenér Pavel Vrba 22. května 2014 v přátelském utkání proti domácímu Finsku (remíza 2:2). \n\nTrenér Pavel Vrba jej zařadil do závěrečné 23členné nominace na EURO 2016 ve Francii. Český tým v základní skupině D obsadil se ziskem jediného bodu poslední čtvrté místo, Vaclík byl na šampionátu náhradním brankářem za Petrem Čechem a neodchytal zde žádné utkání.\n\n"}
{"id": "703654", "url": "https://cs.wikipedia.org/wiki?curid=703654", "title": "Karel Stehlík", "text": "Karel Stehlík\n\nKarel Stehlík (21. května 1912, Milevsko – 28. května 1985, České Budějovice) byl český malíř.\n\nNejprve se malířství učil u milevského malíře Oldřicha Pejši, poté v letech 1945–1948 vystudoval Akademii výtvarných umění v Praze u v ateliéru krajinářské malby Otakara Nejedlého.\nVýznamné je jeho krajinářské dílo, v kterém na mnoha akvarelech, olejomalbách a kresbách zachytil proměny jižních Čech (\"Z Orlické přehrady\", \"Z přehrady na Kamýku\"). Ve svém rodném kraji také vyučoval na školách výtvarnou výchovu. Byl členem Sdružení jihočeských výtvarníků a SVU Mánes.\nZa angažovanou tvorbu spojenou se členstvím v aparátu KSČ a za působení v předsednictvu SČVU mu byl udělen titul zasloužilý umělec (1975), národní cena ČSR (1980) a národní umělec (1982).\n\nMilevské muzeum vydalo v roce 2013 knihu jeho vzpomínek s názvem \"Tady jsem doma.\"\nJeho vzdáleným příbuzným byl spisovatel Ladislav Stehlík. Akademickým malířem-krajinářem byl rovněž jeho starší bratr Jindřich (1905–1991). Malířem, grafikem a keramikem, byl jeho syn Ctirad Stehlík (1938-2003).\n\n\n"}
{"id": "703655", "url": "https://cs.wikipedia.org/wiki?curid=703655", "title": "Mount Hollywood", "text": "Mount Hollywood\n\nMount Hollywood je nejvyšší kopec městského parku Griffith Park v Los Angeles, ve státě Kalifornie, USA.\n\nJeho vrchol dosahuje 492 m n. m. a poskytuje krásný výhled na město i na celou losangeleskou pánev.\n\nDříve byl Mount Hollywood známý pod názvem \"Griffith Peak\" podle Griffitha J. Griffitha, původního majitele půdy Griffith Parku. Jméno však bylo změněno po Griffitově nechvalně známém incidentu s postřelením své manželky a následným uvězněním.\n\nHned vedle Mount Hollywood se nachází kopec Mount Lee, na kterém je umístěn světoznámý Nápis Hollywood. Mount Hollywood je vyhledávané místo nejen pěšími turisty, ale i jezdci na koních.\n"}
{"id": "703663", "url": "https://cs.wikipedia.org/wiki?curid=703663", "title": "Seznam skřetů Středozemě", "text": "Seznam skřetů Středozemě\n\nToto je seznam skřetů objevujících se ve fiktivním světě J. R. R. Tolkiena.\n\nAzog byl náčelníkem morijských skřetů. V roce 2790 třetího věku usmrtil krále Durinova lidu Thróra, který se sám odvážil do dolů Morie. Skřeti trpaslíkovi usekli hlavu a na čelo mu trpasličími runami vyryli nápis \"Azog\". To rozpoutalo šestiletou válku mezi oběma plemeny, která vyvrcholila bitvou v Azanulbizaru v roce 2799 T. v.. V bitvě Azog zabil vládce Železných hor Náina, kterému ranou zlomil vaz. Poté se z prohrané bitvy pokusil utéct zpátky do Morie, avšak u brány jej dohnal Náinův mladičký syn Dáin. Azog byl Dáinem zabit a trpaslík si tímto činem vysloužil velkou slávu.\n\nVe filmové adaptaci režiséra Petera Jacksona ztvárnil postavu Azoga novozélandský herec Manu Bennett. Zde na rozdíl od knižní předlohy Azog nezemřel v bitvě v Azanulbizaru, kde pouze přišel o ruku, nýbrž až v bitvě pěti armád v souboji s Thorinem Pavézou.\n\nBoldog byl skřetím kapitánem v prvním věku, kterého Morgoth spolu s jeho muži vyslal do Doriathu, přičemž výprava měla za úkol přivést princeznu Lúthien.\n\nBolg byl synem Azoga a po svém otci se stal náčelníkem skřetů v Mlžných horách. V roce 2941 T. v. vedl skřety z Hithaeglir a Šedých hor spolu s vrrky do bitvy pěti armád. Bolg byl v boji zabit Meddědem a skřeti se po jeho smrti obrátili na útěk. Ve filmové adaptaci Petera Jacksona byl zabit Legolasem.\n\nGolfimbul byl kapitánem skřetů z hory Gram. Tlupu svých mužů vedl v roce 2747 T. v. při nájezdu do Kraje. S hobity se skřeti utkali v bitvě na zelených polích. Golfimbul byl tehdy zabit hobitem Bandobrasem Bralem, jenž skřetovi urazil hlavu klackem.\n\nGorbag byl skřetím kapitánem ve věži Minas Morgul na konci třetího věku. Spolu se svými muži nedaleko věže Cirith Ungol objevil Froda, kterého předtím svým uštknutím uspala pavoučice Odula. U paralyzovaného hobita našli skřeti mithrilovou vestu, o kterou se později strhnula potyčka, v níž byl Gorbag zabit Šagratem.\n\nGrišnákh byl velitelem několika desítek mordorských skřetů, kteří provázeli skupinu Uruk-hai ze Železného pasu se zajatými hobity Smíškem a Pipinem. Grišnákh byl jedním z nazgûlů pověřen, aby zajatce přivedl k Anduině, odkud měli být dopraveni před Temného pána. Avšak přesila Sarumanových sluhů v čele s Uglúkem mu to nedovolila a celá skupina nadále směřovala na západ k Železnému pasu. Jelikož byl Grišnákh přítomen při mučení Gluma, věděl o prstenu a snažil se ho od hobitů ve vhodné chvíli, která nastala ve zmatku při útoku Rohirů na okraji Fangornu, získat. Grišnákh, který se rozhodl oba zajatce raději usmrtit, byl zabit jedním z útočících Rohirů. Oba hobiti poté nepozorovaně proklouzli do Fangornu.\n\nLagduf byl mordorským skřetem, který sloužil pod svým velitelem Šagratem ve věži Cirith Ungol. Při potyčce, která se mezi skřety strhla o Frodovu mithrilovou vestu, byl Lagduf spolu s Muzgašem zastřelen u brány Gorbagovými muži. \n\nLugduš byl jedním z Uruk-hai ze Železného pasu, kteří v čele s Uglúkem unesli od Amon Henu Smíška s Pipinem. Společně s ostatními skřety byl Lugduš zabit při nočním přepadu Rohirů nedaleko Fangornu. \n\nLurtz byl kapitánem skurut-hai z prvního dílu Jacksonovy filmové trilogie. Ztvárnil jej novozélandský herec Lawrence Makoare.\n\nLurtz se zrodil z bahna Železného pasu. Saruman jej okamžitě nechal ozbrojit a spolu s 200 skuruty poslal stíhat Společenstvo. Lurtz a jeho družina Společenstvo dostihli u Amon Henu. Lurtz se zapojil do bitvy, v níž nalezl Boromira a usmrtil jej třemi zásahy ze svého luku. Těsně před Boromirovou smrtí však Lurtze napadl Aragorn a po krátkém boji mu usekl hlavu.\n\nMauhúr byl skřetem ze Železného pasu, který byl v čele posil vyslán na pomoc Uglúkovi, který se k Železnému pasu blížil se zajatými hobity. Mauhúr se svými muži zaútočil na Rohiry, kteří obklíčili Uglúka nedaleko Fangornu. V nastalém zmatku boje se Smíškovi s Pipinem podařilo uprchnout. Mauhúr byl zřejmě spolu s ostatními skřety v nočním boji s rohanskými jezdci zabit. \n\nMuzgaš byl mordorským skřetem, který sloužil pod svým velitelem Šagratem ve věži Cirith Ungol. Při potyčce, která se mezi skřety strhla o Frodovu mithrilovou vestu, byl Muzgaš spolu s Lagdufem zastřelen u brány Gorbagovými muži. \n\nRadbug byl mordorským skřetem, který sloužil pod svým velitelem Šagratem ve věži Cirith Ungol. Po potyčce, která se mezi skřety strhla o Frodovu mithrilovou vestu, chtěl raněný Šagrat vyslat Radbuga jako jednoho z posledních přeživších se zprávou do Barad-dûr. Radbugovi, který se tomuto rozkazu snad ze strachu vzpíral, Šagrat vydloubal oči. \n\nSnaga byl posledním skřetem v Cirith Ungol, který utekl před Šagratem a chtěl se potěšit s Frodem uštknutým Odulou přičemž Sam mu Žihadlem usekl ruku s bičem, načež Snaga propadá padacími dvířky a mizí v propadlišti dějin\n\nNaproti tomu ve filmu se Snaga vyskytuje ve Jacksonova filmu. Je jedním ze skřetů, kteří slouží Sarumanovi v Železném pasu. Právě jeho vyšlou spolu s ostatními skřety do boje se Společenstvem. Snaga bitvu přežije, a uteče se zbylou stovkou skurutů. Ze skřetů přežili jen on a Grišnákh. Po třech dnech útěku před svými pronásledovateli, Aragornem, Legolasem a Gimlim, se skřeti utábořili na okraji Fangornského lesa. Hladový Snaga zde navrhne sníst zajmuté hobity Smíška a Pipina. Uglúk, zástupce usmrceného kapitána skurutů Lurtze mu však odporuje a po krátké rozmíšce usekne Snagovi hlavu.\n\nŠagrat byl skřetím kapitánem ve věži Cirith Ungol na konci třetího věku. Nedaleko své věže objevil spolu s Gorbagem Froda, kterého předtím svým uštknutím uspala pavoučice Odula. U paralyzovaného hobita našli skřeti mithrilovou vestu, o kterou se později strhla potyčka, v níž Šagrat zvítězil a Gorbag se svými muži byl zabit. Šagrat, kterého před smrtí Gorbag poranil svým nožem, s Frodovými osobními věcmi uprchnul do Barad-dûr, kde hobitovi věci předal svým nadřízeným. Jeho další osud je neznámý.\n\nUftak byl mordorským skřetem, který sloužil pod velitelem Šagratem ve věži Cirith Ungol. S rozhovoru mezi Šagratem a Gorbagem se Samvěd dozvěděl o Uftakovi, který byl stejně jako Samův pán Frodo uštknut pavoučicí Odulou. Ta na skřeta zřejmě zapomněla a živého, svázeného Uftaka tak po několika dnech objevili v jedné z Odulyných spižíren jeho druhové, kteří jej však ponechali bez pomoci jeho osudu. \n\nUglúk byl vůdcem skupiny Uruk-hai, která napadla Společenstvo prstenu na Amon Henu, usmrtila Boromira a zmocnila se hobitů Smíška s Pipinem. Skřeti se zajatými hobity vedení Uglúkem poté vyrazili směrem k Železnému pasu, kde měli hobity odevzdat svému pánu Sarumanovi. Uglúk se při tom dostal do sporu s vůdcem mordorských skřetů Grišnákhem, který prosazoval cestu k Anduině a předání zajatců jednomu z nazghûlů. Nedaleko lesu Fangorn byli skřeti dohnáni, v noci přepadeni a do jednoho pobiti rohanskými jezdci. Uglúk byl zabit synovcem krále Théodena Éomerem. \n\nVelký skřet byl vůdcem skřetů z Mlžných hor na konci třetího věku. Jeho muži zajali výpravu trpaslíka Thorina Pavézy, kterou přivedli před svého vůdce. Velký skřet byl usmrcen Gandalfem a družině se podařilo ze skřetího města uprchnout.\n\n\n"}
{"id": "703679", "url": "https://cs.wikipedia.org/wiki?curid=703679", "title": "Gavarniho fontána", "text": "Gavarniho fontána\n\nGavarniho fontána (francouzsky \"fontaine Gavarni\") je fontána a pomník v Paříži. Je pojmenována po satirickém kreslíři Paulovi Gavarnim (1804-1866), jehož busta se nachází na jejím vrcholku.\n\nFontána se nachází v 9. obvodu uprostřed náměstí \"Place Saint-Georges\".\n\nPrvní fontána zde byla původně instalována v roce 1824 na žádost dcery stavitele náměstí jako napajedlo pro koně. Skládala se ze dvou nádrží kolem středového sloupku. Při stavbě pařížského metra v roce 1906 kašna vyschla a byla posléze upravena.\n\nV roce 1911 byl na jejím místě vztyčen kamenný pomník Paula Gavarniho, avšak funkce fontány musela zůstat zachována. Kreslíř Gavarni žil v sousedství a stavba pomníku byla podpořena veřejnou sbírkou.\n\nFontána má zajímavou výzdobu, kterou provedli Denys Puech a Émile Oscar Guillaume. Na sloupku jsou viditelné čtyři typické postavy pařížského karnevalu a commedia dell'arte: Débardeur, Grisetta, Rapin a Harlekýn. Jedná se o jediný pomník upomínající na pařížský karneval, který byl po staletí významnou událostí města, než v 50. letech 20. století zmizel.\n\nNa vrcholu podstavce je Gavarniho busta. Na čtyřech stranách soklu jsou bronzové maskarony, kterými teče voda. Fontána je ovšem v provozu jen zřídka. Celá je obklopena mříží.\n\n"}
{"id": "703681", "url": "https://cs.wikipedia.org/wiki?curid=703681", "title": "Rhinesuchus", "text": "Rhinesuchus\n\nRhinesuchus (\"krokodýlí nos\") je rod vyhynulého temnospondylního obojživelníka.Žil v době pozdního permu na území dnešní Jihoafrické republiky.\nByl to dravec, živící se malými obratlovci.Vyhynul při masovém vymírání na konci permu.\nRhinesuchus se objevuje v britském seriálu Putování s příšerami (Walking with monsters), pod jménem labyrithodont.\n"}
{"id": "703685", "url": "https://cs.wikipedia.org/wiki?curid=703685", "title": "Palmojádrový olej", "text": "Palmojádrový olej\n\nPalmojádrový olej je jedlý rostlinný olej získávaný z jader plodů palmy olejné (též zvané olejnice guinejská, \"Elaeis guineensis\"). Je třeba rozlišovat tento olej a další dva jedlé oleje získávané z palmových plodů: kokosový olej, získávaný z jader kokosových ořechů, a palmový olej, extrahovaný z oplodí plodů palmy.\n\nPalmojádrový olej, kokosový olej a palmový olej mají vysoký obsah nasycených mastných kyselin. Palmojádrový olej, který je za pokojové teploty polotuhý, má nasycených kyselin více než zbývající dva oleje. Podobně jako ostatní rostlinné oleje, všechny tři zmíněné oleje neobsahují cholesterol (obsažený v nerafinovaných živočišných tucích), ovšem nasycené tuky zvyšují jak hladinu LDL, tak HDL cholesterolu.\n\nPalmojádrový olej je běžnou surovinou pro vaření. Rostoucí použití ve světovém potravinářském průmyslu zaznamenává díky nízké ceně, vysoké oxidativní stabilitě nasycených tuků (vhodné pro smažení a fritování) a absenci jak cholesterolu, tak transmastných kyselin, které jsou nezdravé z hlediska kardiovaskulárního systému.\n\n"}
{"id": "703686", "url": "https://cs.wikipedia.org/wiki?curid=703686", "title": "Daseinsanalýza", "text": "Daseinsanalýza\n\nDaseinsanalýza, v češtině analýza pobytu nebo také existenciální analýza je směr psychoterapie, založený Ludwigem Binswangerem a Medardem Bossem jako vymezující se vůči klasické freudovské psychoanalýze a na základě filosofie Martina Heideggera. Na jedné straně sice usiluje o docenění Freudových objevů, avšak zároveň o revizi striktně materialistické filosofie, ze které Freud vycházel, vymezuje se vůči psychoanalýze a analytické Jungově psychologii. Daseinsanalýza reviduje pojmy nevědomí a nevědomých mechanismů a též proces terapie a metodu výkladu snů. Klíčovým se pro daseinsanalýzu stává ústřední pojem Heideggerovy filosofie, \"dasein\" (v češtině pobyt), ze kterého si bere též svůj název. Daseinsanalýza svým zaměřením staví na zachování původních a přirozených lidských skutečností, zkušeností a hodnot a zároveň podněcuje k obnově lidské svobody a odpovědnosti. Jejím cílem není klientovo přizpůsobení, ale „naplnění jeho bytí“. Terapie ho má přivést k poznání a plnému využívání vlastních možností.\n\nDaseins znamená \"da sein\" - bytí tu, tu být, pobyt, jsoucno, existence; analýza – odkrývání nesrozumitelného v pobytu zde, vedoucího k nesvobodě, neautenticitě. Daseinsanalýza je analýza tohoto pobytu.\n\nFilozoficky laděný psychoterapeutický směr vychází z existenciální filozofie (fundamentální ontologie) Martina Heideggera, od něhož přejímá základní terminologii, a z fenomenologické metody navazující na filozofii Edmunda Husserla. Vychází ze způsobu myšlení německé klasické filozofie, základní práce jsou psány těžkým květnatým stylem v rozvinutých souvětích s vymýšlením kombinovaných pojmů. Za zakladatele bývají považování Ludwig Binswanger (1881 – 1966) a Medard Boss (1903 – 1991).\nNadací Medarda Bosse posléze vznikl Daseinsanalytický institut v Curychu (\"Daseinsanalytisches Institut fur Psychoterapie und Psychosomatik – Medard-Boss-Stittung\"), od r. 1984 vychází časopis: \"Daseinanalyse - Phanomenologische Antropologie und Psychoterapie\". Existuje i Mezinárodní sdružení pro daseinsanalýzu – \"Internationale Vereinigung fur Daseinsanalyse\". \nDaseinsanalytiky nalezneme zejména ve střední Evropě: ve Švýcarsku, Rakousku, v Česku, Maďarsku, ale i v Řecku, Belgii, Kanadě, spíše jednotlivci působí v USA, Velké Británii, Dánsku, Itálii, na Balkáně, Francii. K významnějším jménům oboru patří R. Kun, W. Bräutigam, P. Christian, A. Storch, G. Condrau, R. Straus, volněji pak V. von Gebsattel. \nV Česku byla daseinsanalýza v 60. a 70. letech 20. století nepřímo zprostředkovaná Janem Patočkou, fenomenologem, heideggriánem, podporovatelem díla obou otců daseinsanalýzy. K dalším jménům v českém prostoru patří J. Němec, K. Zeman, P. Rezek, L. Horák, O. Čálek, V. Borecký, J. Růžička. Daseinsanalytický výcvik individuální i skupinový probíhá v několika málo výcvikových centrech: PVŠPS, v rámci PPF a v Institutu psychoterapeutického vzdělávání Epoché v Plzni. Česká daseinsanalytická společnost působí jako sekce České psychoterapeutické společnosti, má několik desítek členů a je napojena na daseinsanalytické společnosti v Rakousku a Švýcarsku a mezinárodní IFDA a spolupracuje s Fenomenologicko-dasainsanalytickou společností zabývající se problémy daseins ve filozofickém kontextu.\n\nDaseinsanalytický je v zásadě fenomenologicko-hermeneutický způsob myšlení. Fenomenologický - znamená obecně přesné zkoumání jevů (nikoliv podstat) a důsledné prodlívání u daností, které je ohlašují, a to v konkrétních významech a faktickém kontextu. Tyto danosti se jako takové nevysvětlují, ale nechávají se platit ve významech, v nichž se objevují. V rámci tradičního hermeneutického výkladu pak následuje výklad smyslu, bez toho, aby se přijímaly jakékoli teoretické konstrukce, které bezprostředně nejsou obsaženy v jevech samých, jevy se na základě takových konstrukcí nevysvětlují. Výklady se udržují v rovině a jazyce bezprostřední životní zkušenosti. Daseinsanalýza tak prakticky znamená opouštění exaktnosti a kontrolovaného experimentování a přechází k intuitivnímu chápání člověka. Primárním východiskem poznávání člověka je osobní autentická zkušenost s tím, jak se člověku jeví svět. Člověk má poznat své možnosti a na jejich základě jednat, má pochopit a uskutečňovat vlastní existenci, má být autentický.\n\nDaseinsanalýza se provozuje v podobě individuální i skupinové. V ní pacient hledá způsob existence, který je právě pro něj snesitelným pevným způsobem \"bytí ve světě\". Vychází ze základních přesvědčení, že člověk je schopen uvědomovat si sám sebe a to, co dělá, činit rozhodnutí a nést za své jednání odpovědnost, je schopen uvědomit si možnost úplné izolace, ztráty významných vztahů, možnost neexistence, smrti - s tím souvisí pocit úzkosti. Cílem terapie je pak nalezení takového způsobu existence, který umožní pacientovi být sám sebou, s důrazem na pravdivé vedení života, pravdivé bytí a spolubytí. Cílem je vlastní klientovo sebepoznání, sebeaktualizace, sebezdokonalení, tedy naopak cílem není klientovo co nejdokonalejší přizpůsobení se společnosti, ale nalezení vlastních možností, schopností volby. Daseinsanalýza, zejména v současných formách, zároveň zdůrazňuje i autentické spolubytí s jinými lidmi. \n\nDaseinsanalytik se při své práci zaměřuje na pacientovo \"dasein\", je průvodcem klienta na jeho cestě k autenticitě a nemá tudíž expertní roli. Otevřeně naslouchá, sleduje důkladný popis jednotlivých daností, je klientovým průvodcem, který nemá expertní roli. Je proto potřeba aby se terapeut co možná nejvíce zbavil všech předpokladů, předsudečnosti, musí být sám autentický, nic nevnucuje, zdůrazňuje jedinečnost a neopakovatelnost osobnosti pacienta. Daseinanalytický terapeut své postupy pečlivě neplánuje, využívá intuice.\n\nDaseinsanalýza se v oblasti poruch vyhýbá diagnózám, diagnostickým přihrádkám, protože každý jeden člověk je tu nazírán jako jedinečný fenomén, daseinsanalýza se nesnaží pacienta vtěsnat do nějaké konkrétní škatulky. Nesnaží se o vyčerpávající vyměření chorob, ale spíše vypracovává vodítka, jak porozumět různým druhům onemocnění, podle toho, který narušený bytostný rys jedince v nich vystupuje do popředí. \n\nZákladním prostředkem daseinsanalýzy je vztah, který má ráz komunikace jedné existence s druhou. Terapeutický vztah má zásadní význam a nazývá se zde „setkáním“ v němž je rozhodující vnitřní zkušenost. Uskutečňuje se rozhovorem, při němž terapeut usiluje napomoci nasloucháním, podporou, opakováním objasnění problému. V rozhovoru funguje základní vodítko: fenomenologické pravidlo vnímat bezprostřední danosti a odkazovací souvislosti \"věcí samých\" a prodlévání u nich. Terapeut pacienta respektuje a akceptuje, ovšem neuspokojuje mu jeho životní přání. Každý vztah v psychoterapii považuje za původní a autentický, nikoli přenesený, nepracuje v terapii s předpokladem existence přenosového vztahu. \nDaseinsanalýza na rozdíl zejména od psychoanalýzy či analytické psychologie nehledá skryté příčiny pacientových nesnází, ale bere jeho výpovědi vážně a jejich výkladem se snaží zprostředkovat porozumění jeho lidské situaci, zejména jeho starosti, konečnosti a smrtelnosti. Daseinsanalýza neuznává psychoanalytické představy nevědomí, pokládá je za vyspekulované a nevykazatelné. Jiné je i její pojetí odporu, kdy se podle daseinsanalýzy jedná o skutečnosti, které si pacient ještě nikdy nepřipustil, ale nikoli proto, že by byly uzavřené v nevědomí. Terapeut pomáhá klientovi tyto odpory tzv. rozpouštět.\n\nDaseinsanalýza se zároveň v terapeutickém procesu zabývá objevováním mravnosti jakožto atributu lidské existence. Terapeut pomáhá klientovi nalézt autentické mravní přesvědčení a odlišit ho od nevlastních, vnucených a nepřijatelných hodnot a norem. Morální aspekt lidské existence je považován za integrální součást žitého života. Akcent daseinsanalýza klade na tradici hodnot dané kultury. Duchovní proudy vyrůstající z „cizí“ půdy nemohou být naší cestou, stejně tak jako naše nemůže nahradit jejich. Tím je ale nezavrhuje, jen je nechává na té straně, kam se domnívá, že patří.\nLáska je podle daseinsanalýzy nezávislá na sexualitě. Jedná se o vztah, ve kterém člověk druhému člověku dopřává plné uskutečnění všech jeho bytostních možností. Sexualita je vztahová záležitost, ve které je pokaždé zapojen celý člověk a nikoli jen příslušné orgány. Láska jako taková je významnou posilou v nejistotách lidské existence, je zároveň stavem milosti tehdy, je-li zároveň přiléhavou péčí. Péčí o to, co milujeme, i péčí o to, co se nám prostřednictvím lásky dostává.\n\nZakladatelé daseinsanalýzy nevnímali skupinovou terapii pozitivně, jako přínos pro terapii. Jejich postoje zřejmě pocházely z heidegrovské filosofické základny daseinsanalýzy, z představy, že ve společenství je člověk ohrožen anonymním \"ono se\", člověk se odklání sám od sebe, ztrácí plnost a identitu. Možnosti spolubytí zakladatelé uznávali jen u dyadických vztahů, tvrdili, že ve skupině nedochází k porozumění věci samé. Současný přirozeně antropologický přístup, rozvíjený v pražské škole (Oldřich Čálek, Jiří Růžička (psychoterapeut), chápe skupinový proces jako proces umožňující a ukazující na jiné alternativy rozhodování, jako přístup, který je možný pouze tehdy, když neuznává přenos, jsou to vztahy pravé, nové a aktuální, autentické. Stejně jako v dyadické psychoterapii je zde tím, co léčí, vztah. Skupinová terapie umožňuje vztahy nejen mezi terapeutem a klientem, ale mezi klienty navzájem, a takové vztahy jsou více méně symetrické. Dochází tu ke sdělování, sdílení, účasti a ke slovu přichází fenomén \"my\", hovoří se o \"myství\". \n\nZásady daseinsanalýzy se uplatňují i při výkladu snů a imaginací. Důležitý je rozhovor, a v něm se vyjevující individuální reflexe snícího či imaginujícího. Opět neredukuje, nepoužívá žádných předem daných teoretických konstruktů, vychází z věci samé a z jejích souvislostí. Klíčem ke všem souvislostem a významovému porozumění je pacient sám. Člověk je i v tomto výkladu tím, kdo rozumí bytí, světu i sobě. \n\n\n\n"}
{"id": "703687", "url": "https://cs.wikipedia.org/wiki?curid=703687", "title": "Kostel svatého Eustacha (Paříž)", "text": "Kostel svatého Eustacha (Paříž)\n\nKostel svatého Eustacha (francouzsky \"Église Saint-Eustache\") je římskokatolický farní kostel v 1. obvodu v Paříži postavený v letech 1532–1633.\n\nPočátky kostela sahají až do začátku 13. století, kdy zde byla postavena kaple svaté Anežky. Krypta tohoto zasvěcení se dosud nachází na východní straně kostela. Tuto kapli nechal vystavit pařížský měšťan Jean Alais, jako vděk za privilegium, které obdržel od francouzského krále Filipa II. Augusta, vybírat denár z každého koše ryb dovezených do pařížské tržnice.\n\nV roce 1223 byla kaple povýšena na farnost a patrocinium bylo změněno na svatého Eustacha. Důvodem nového zasvěcení byl nejspíš přesun relikvie mučedníka Eustacha do nového kostela z opatství Saint-Denis. Kostel byl postupně několikrát přestavěn a rozšířen, jak se zvyšoval počet obyvatel ve čtvrti.\n\nV roce 1532 bylo nakonec rozhodnuto postavit zcela nový kostel. Základní kámen budovy položil 19. srpna téhož roku pařížský prévôt Jean de la Barre. Kostel byl postaven v gotickém slohu, ale již pod vlivem renesance. Výstavba kostela postupovala pomalu kvůli častým finančním potížím. Po několika přerušení stavby byl kostel dokončen v roce 1633 a dne 26. dubna 1637 jej vysvětil pařížský arcibiskup Jean-François de Gondi.\n\nStaré západní průčelí Saint-Eustache, jehož jižní věž zůstala nedostavěná, bylo omezeno výstavbou dvou kaplí z příkazu ministra Colberta v roce 1665. Navíc bylo rozhodnuto jej přestavět. Nový projekt navrhl architekt Louis Le Vau a Colbert měl zajistit financování. Avšak základní kámen přestavby položil až 22. května 1754 Ludvík Filip II. Orleánský. Přestavbou byl pověřen architekt Jean Hardouin-Mansart de Jouy. Stavba se vlekla pro nedostatek prostředků. Původní projekt počítal se dvěma dvoupatrovými věžemi spojenými galerií, ta však byla změněna na velký fronton. Stavbu dokončil architekt Pierre-Louis Moreau-Desproux. Pravá věž zůstala přesto dodnes nedokončena.\n\nKostel získal na významu díky tomu, že se nacházel v blízkosti královského paláce Louvre. Byli zde pokřtěni Ludvík XIV. stejně jako kardinál Richelieu, dramatici Tiberio Fiorilli a Molière a madame de Pompadour. Pohřbeni zde byli ministr Colbert (1683), skladatel Jean-Philippe Rameau (1764), generál François de Chevert (1769), admirál Anne Hilarion de Costentin de Tourville (1701), básník Vincent Voiture (1648) nebo spisovatel Pierre Carlet de Chamblain de Marivaux (1763). Pohřební obřady zde měli básník Jean de La Fontaine (1695), politik Honoré Gabriel Riqueti de Mirabeau (1791) a Anna Maria Mozartová (1778), Mozartova matka, která byla pohřbena na přilehlém hřbitově. Maximilien de Béthune, vévoda ze Sully (1560–1641), ministr Jindřicha IV. a Simon Arnauld de Pomponne (1618-1699), ministr Ludvíka XIV. zde měli svatbu.\n\nVe třetí kapli v ambitu vlevo se nachází obraz \"Tobiáš a anděl\" (1575) florentského malíře Santi di Tito (1536–1603).\n\nZdejší varhany jsou se svými více než 8 000 píšťalami a 101 rejstříkem největšími ve Francii, před varhanami v katedrále Notre-Dame (111 rejstříků, asi 8 000 píšťal) a kostele Saint-Sulpice (102 rejstříky, asi 7 500 píšťal).\n\n"}
{"id": "703690", "url": "https://cs.wikipedia.org/wiki?curid=703690", "title": "Jiří Verner", "text": "Jiří Verner\n\ngenmjr. Jiří Verner (* 14. července 1962 Chrudim) je poradce náčelníka Generálního štábu Armády České republiky a bývalý velitel Vzdušných sil Armády České republiky. Na letounech L-29, L-39, Su-25, MiG-21 a JAS-39 nalétal přes 2100 hodin.\n\nV roce 1985 se stal absolventem Vysoké vojenské letecké školy v Košicích (dnes Vojenská letecká akadémia gen. M.R. Štefánika v Košiciach). Jeho aktivní služba začala v roce 1985 u 3. sboru taktického letectva Československého letectva. V letech 1994–1999 zastával velitelské funkce na stupních letka a sbor. V roce 1999 studoval Školu vzdušných a pozemních operací v Nizozemsku a o dva roky později prestižní americkou Leteckou válečnou akademii (\"Air War College\") sídlící na letecké základně Maxwell v Montgomery ve státě Alabama. Roku 2001 se stal velitelem 21. základny taktického letectva v Čáslavi a tuto funkci zastával až do roku 2007. V té době se ve Švédsku přeškolil na stíhací letouny JAS-39 Gripen. V letech 2007–2008 působil v mezinárodním štábu velitelství NATO v Bruselu a od 1. března 2009 byl zástupcem velitele společných sil a velitelem Vzdušných sil AČR. V roce 2009 byl, jako 394. člověk, zapsán na listinu cti Letecké válečné akademie v Alabamě. Na listinu jsou zapsáni ti absolventi akademie, kteří dosáhnou významného profesního úspěchu. S aktivním létáním se generál Verner rozloučil nad pardubickým letištěm dne 31. května 2012, kdy zároveň skončil ve funkci velitele vzdušných sil. Na této pozici ho od 1. června nahradil plukovník gšt. Ing. Libor Štefánik.\n\nPozději se stal poradcem náčelníka Generálního štábu Armády České republiky.\n\nDne 28. října 2016 jej prezident Miloš Zeman jmenoval do hodnosti generálmajora.\n"}
{"id": "703693", "url": "https://cs.wikipedia.org/wiki?curid=703693", "title": "Karpatské Brandy Špeciál", "text": "Karpatské Brandy Špeciál\n\nKarpatské Brandy Špeciál, přezdívané též jako KBŠ nebo KáBéeŠka, je nejznámější slovenská brandy. Je vyrobená z mladého vína, tento destilát dozrává v třísetlitrových sudech po minimální dobu pěti let. Má sytě jantarovou barvu, výraznou vůni a chuť připomínající sušené ovoce.\n"}
{"id": "703695", "url": "https://cs.wikipedia.org/wiki?curid=703695", "title": "Plastifikátor", "text": "Plastifikátor\n\nPlastifikátory (též změkčovače či změkčovadla) jsou aditiva, která zvyšují plasticitu nebo tekutost materiálů, do kterých se přidávají. Těmito materiály bývají například plasty, cement, beton, sádrokarton nebo keramická hlína. Přestože se často tytéž látky používají jak do plastů, tak do betonu, požadované účinky a výsledky jsou jiné. Světový trh s plastifikátory činil v roce 2004 okolo 5,5 mil. tun.\n\nPlastifikátory do betonu zlepšují zpracovatelnost čerstvého betonu nebo snižují množství vody potřebné k dosažení lepší zpracovatelnost při nízké hodnotě vodního součinitele , obvykle nemají ovlivňovat vlastnosti cílového produktu po zatvrdnutí.\n\nPlastifikátory do sádrokartonu zvyšují tekutost směsi, čímž umožňují snížit množství vody a snížit tak energii potřebnou na vysoušení desek.\n\nPlastifikátory do plastů změkčují výsledný produkt a zvyšují jeho ohebnost. U termoplastických plastů přidání plastifikátoru vede ve snížení viskozity taveniny (změkčení) a také ke snížení teploty skelného přechodu (Tg). Ke změkčování plastů se používají např. ftaláty, estery kyseliny citronové či nízkomolekulární polyethlylenglykoly.\n\n\n"}
{"id": "703696", "url": "https://cs.wikipedia.org/wiki?curid=703696", "title": "Josef Melichar", "text": "Josef Melichar\n\nJosef Melichar (* 20. ledna 1979 v Českých Budějovicích) je bývalý český hokejový obránce.\n\n\n"}
{"id": "703697", "url": "https://cs.wikipedia.org/wiki?curid=703697", "title": "Sklárna", "text": "Sklárna\n\nSklárna je výrobna, kde se uskutečňuje ruční nebo průmyslová výroba skla. \nZákladním technickým vybavením každé sklárny je zásoba a stálý přísun surovin (tj. dřevo a písek), tavicí agregát (sklářská pec), chladicí zařízení a pomocná technika (vybavení kmenárny, agregát na temperování pánví aj.). Podstata výroby skla ve sklárnách je po tisíciletí stejná. Ve sklářské peci dojde k roztavení surovin a příměsí na sklářský kmen, který je v rozžhavené formě následně zpracován a uložen do chladicí pece, kde dochází k pozvolnému vychlazení vyrobeného skla. Sklářské pece byly v historii kupolové stavby z cihel vymazaných hlínou, se zařízením dvojího typu. Podle něj se nazývaly buď a) pánvové pece, kde dochází k roztavení sklářského kmene uvnitř pece v samostatné nádobě, které se říká pánev, nebo b) vanové pece, kde dochází ke kontinuální výrobě skla.\n\nZ ostatních pomocných zařízení jmenujme kmenárnu, kde se připravuje sklářský kmen. Sklářský kmen je směs surovin, které se používají pro výrobu skla. Nejdůležitějšími surovinami jsou křemenný písek, soda (potaš), vápenec a dále pak přísady, které pomáhají dotvářet výsledné vlastnosti skla – barvu, tvrdost, zpracovatelnost apod.\n\nHistoricky byly sklárny situovány do míst, kde byl snadný přístup k surovinám. Kromě surovin pro přípravu sklářského kmene to byla dále bezprostřední blízkost energetických surovin. K těm historicky patřilo zejména dřevo, které se používalo nejen pro ohřívání pecí, ale i pro výrobu potaše. Za tímto účelem byla běžnou součástí skláren tzv. flusárna, kde se potaš neboli flus vyráběl. Výroba potaše byla technologicky poměrně jednoduchá, ale náročná na čas a především na množství dřeva. Potaš byl důležitou součástí sklářského kmene, která podporovala proces tavby.\n\nStaré sklárny těžily písky ve svém okolí a to buď povrchově, nebo často z řek, kde se sbíraly říční oblázky, křemenec nebo pískovec. Sklárny pak samy suroviny zpracovávaly a čistily. Ještě kolem roku 1850 měla každá česká sklárna drtírnu křemene a stoupy (zpravidla 3 až 20). Teprve od 2. poloviny 19. století začíná docházet k dovozu kvalitnějších písku z lokalit vzdálenějších sklárnám. V současné době se sklářské písky v Čechách těží a upravují pouze ve třech lokalitách – Střeleč u Jičína, Provodín a Srní u České Lípy.\n\nV českých zemích jsou doloženy nejstarší sklárny ve 2. polovině 13. století v horských oblastech Krušných hor, Jizerských hor, Krkonoš a Šumavy. Středověkou sklářskou huť tvořila hliněná sklářská pec, krytá dřevěným přístřeškem a několik jednoduchých domků, sloužících k ukládání surovin, k výrobě a k ubytování sklářů. Sklárna byla umístěná zpravidla na potoce u lesa, často jako dočasné zařízení, někdy pouze sezónní, činné od jara do podzimu. Příčinou časového limitu výroby byla spotřeba okolního dřeva. Po vymýcení okolního lesa byla huť přemístěna na jiné místo. K \"usídlení\" hutí docházelo v souvislosti s rozmachem sklářské výroby, ale také možností dopravy. Větší pece již nebylo ekonomicky výhodné stavět znovu na jiném místě. Hutě se tak od 16. století stávaly živými hospodářskými jednotkami. Ze 16. století máme z Čech doloženou existenci více než 100 skláren a přes 20 skláren pracovalo na Moravě.\n\nK velkému rozvoji sklářství a s ním i sklářských hutí dochází po třicetileté válce. České sklo se tehdy vyváželo do celé Evropy. Mnohé z tehdejších skláren pracují dodnes. V roce 1792 bylo v Čechách doloženo 79 sklářských hutí s 1423 pracovníky. V roce 1798 pak 64 hutí. Útlum sklářských hutí pak přišel s napoleonskými válkami a blokádami trhu. K opětovnému rozvoji došlo až od 30. let 19. století, kdy se začal počet domácích podniků opět zvyšovat. Roku 1844 bylo v Čechách 85 sklářských hutí a 73 rafinačních podniků, které zaměstnávaly celkem okolo 30 tisíc lidí. V 70. letech 19. století bylo v Čechách 80 sklářských hutí a jejich počet se do konce 19. století zvýšil na 90.\n\nÚtlum sklářství znamenala první světová válka. S jejím příchodem zanikly především malé sklářské hutě a hutě, kde byly sklářské pece vytápěny nerentabilním dřevem. Již od druhé poloviny 19. století došlo k rozvoji vytápění pecí generátorovým plynem vyráběným z uhlí, což zvýhodňovalo zejména sklárny v severních Čechách. Proces industrializace vedl také k centralizaci a postupné specializaci výroby. Rozvíjela se tak zejména oblast Teplicka, zatímco dříve tradiční sklářství na Šumavě upadalo. Poslední ranou menším podnikům byla Velká hospodářská krize.\n\nPo druhé světové válce byla v roce 1945 většina větších skláren v Československu znárodněna. Vznikají národní podniky, které sdružují několik skláren najednou. V lednu 1946 vzniklo v Praze Generální ředitelství Československých závodů sklářských, pod které byly národní podniky začleněny. Kromě změny vlastnické struktury se sklárny potýkaly i s částečným nedostatkem kvalitní pracovní síly způsobené odsunem německých sklářů. V roce 1948 došlo k velkému poklesu odbytu, což vedlo ke zřízení centrální obchodní organizace zabývající se vývozem - Skloexportu. Znárodnění a centralizace skláren byly završeny pak počátkem padesátých let 20. století.\n\n60. léta 20. století znamenala pro mnohé sklárny modernizaci. Začaly se zavádět zejména velkokapacitní vanové pece, základ plně automatizovaných linek. V 70. létech 20. století se usklutečnily zejména organizační změny ve výrobě. Celý organizačně-výrobní sklářský kolos se rozpadl s rokem roku 1989. Po roce 1989 byla menší část skláren vrácena v restituci původním vlastníkům a ostatní privatizovány. Společnost Skloexport zkrachovala, některé sklárny v průběhu krátké doby změnily majitele a některé byly nuceny zastavit výrobu pro nedostatek zakázek. Na evropský trh od konce 20. století začala dopadat levná asijská konkurence, která je jednou z hlavních příčin recese skláren v České republice. Dalšími důvody jsou stále velký podíl ruční práce, nedostatečné investice do automatizace výroby a nedostatečná konkurenceschopnost vzhledem ke sklárnám sousedních zemí, kam čeští skláři odcházeli (zvláště do Bavorska, například do Zwieselu).\nV současnosti je v České republice činných několik skláren, a to Huť František Sázava, Annín, sklárna Chrapan Lenora, Sklárny Bohenmia Poděbrady, Desná, Polubný, Preciosa Jablonec nad Nisou, Kamenický Šenov, sklárny Moser Karlovy Vary, Karolinka, Harrachov - Nový Svět, huť Jakub Tasice, Železný Brod, ad.\n\n\n\n"}
{"id": "703704", "url": "https://cs.wikipedia.org/wiki?curid=703704", "title": "Albánská armáda", "text": "Albánská armáda\n\nAlbánská armáda (Albanian: Forcat e Armatosura të Republikës së Shqipërisë (FARSH)) je součástí ozbrojených sil Albánie a byla zformována po vyhlášení nezávislosti v roce 1912. Spojené velitelství albánské armády se nachází v městě Drač. Spojené velení zahrnuje všechny operační jednotky Albánského námořnictva, letectva, brigády rychlého nasazení a oddílu comandos.\n\nV roce 1939 byla Albánie obsazena italskou armádou. Po osvobození Albánie patřila do východního bloku. V roce 1955 vstoupila do Varšavské smlouvy. 13. září 1968 z paktu vystoupila na protest proti okupaci Československa. Fakticky však ukončila aktivní členství už v roce 1962, kdy Enver Hodža odmítl Chruščovovu koncepci mírového soupeření se Západem.\n\nPozději se Albánie orientovala na komunistickou Čínu, a odebírala zbraně od ní. Díky izolacionismu a obavám ze sovětské invaze, byly albánské pozemní síly předimenzovány a vynakládaly se velké výdaje na jejich udržování. Podporou byla rozsáhlá síť statisíců malých bunkrů po celé zemi. Tento koncept gerilového boje byl převzat od Čínské lidové armády.\n\nV devadesátých letech prošla albánská armáda výraznou reformou. Během Války v Kosovu poskytla Albánie přístřeší tisícům kosovských uprchlíků a intenzivně spolupracovala s NATO řešení tohoto konfliktu. Albánští vojáci se zúčastnili stabilizační mise SFOR v Bosně a Hercegovině a také operací ISAF v Afghánistánu.\nPo rozsáhlé modernizaci armády se v roce 2008 Albánie stala členem NATO.\n\n"}
{"id": "703707", "url": "https://cs.wikipedia.org/wiki?curid=703707", "title": "Fultonský projev", "text": "Fultonský projev\n\nFultonská řeč (Fulton Address) je běžné označení projevu, který pronesl bývalý britský premiér Winston Churchill 5. března 1946 na univerzitě ve Fultonu, ve státě Missouri, USA u příležitosti udělení čestného doktorátu.\n\nSkutečný název tohoto proslovu je \"Sinews of Peace\" (\"Opory míru\"). Vyzval v něm k úzké spolupráci USA a Velké Británie (užil později zlidovělý termín \"speciální vztahy\") a kritizoval Sovětský svaz za politiku vůči zemím východní Evropy, které připadly do jeho sféry vlivu. Churchill poukázal na to, že Josif Vissarionovič Stalin neumožnil v těchto státech demokratický vývoj, jak to slíbil v Jaltské dohodě, a proměňuje je v základnu proti Západu. Doslova řekl: \"Napříč kontinentem se od Štětína na Baltu po Terst na Jadranu spustila železná opona\". Tato slova měla velký ohlas, proto se fultonský projev někdy označuje jako \"Řeč o železné oponě\" (\"Iron Curtain Speech\"). Churchill bývá také označován za autora tohoto pojmu, ačkoli o železné oponě se píše už v Talmudu a termín byl užíván také nacistickou propagandou.\n\nChurchillovu vystoupení byl přítomen americký prezident Harry Truman, který později vyhlásil doktrínu \"zadržování komunismu\". Ve světové veřejnosti, která dosud převážně věřila na možnost mírové spolupráce vítězných mocností, vzbudila Churchillova slova znepokojení. V komunistických zemích byl projev označován za počátek studené války, ačkoli vztahy mezi Spojenci se průběžně zhoršovaly v celém období let 1945–1950. Churchill navíc neměl takovou moc, nezastával v té době žádnou politickou funkci. \n\n\n"}
{"id": "703708", "url": "https://cs.wikipedia.org/wiki?curid=703708", "title": "Santa Monica Mountains", "text": "Santa Monica Mountains\n\nSanta Monica Mountains je pobřežní pohoří v jižní Kalifornii. Pohoří je dlouhé přibližně 64 km a táhne se od Hollywood Hills ve městě Los Angeles až po Point Mugu v okresu Ventura County. Nejvyšším vrcholem je Sandstone Peak s 948 m n. m. Jelikož je pohoří relativně obydlené, je oblíbenou turistickou destinací.\n\nPohoří se vzdouvá cca 60 km západně od losangeleské čtvrtě Hollywood Hills. Za západní konec pohoří je označován Point Mugu v okresu Ventura. Jižní část pohoří, oddělující město Malibu od údolí Conejo, má svůj západní konec již na Mugu Peak, jako drsné, téměř nezdolatelné pobřeží. Právě Santa Monica Mountains přispělo k dlouhotrvající izolaci pobřeží a okolních planin. Civilizace sem plně pronikla teprve až když se zde postavila dopravní infrastruktura. Východní část pohoří odděluje z jihu San Fernando Valley od zbytku města Los Angeles.\n\nPohoří není nijak zvlášť vysoké ani skalnaté. Ačkoli je na několika místech divoká příroda, přítomnost lidí je na pohoří znát, jelikož tu stojí domy, obchody, a silnice.\n\nSanta Monica Mountains zažívá suché léta s relativně pravidelnými mlhami na jižní straně, a deštivými, chladnými zimami.\n\nJelikož léta jsou zde suchá, často v pohoří dochází k lesním požárům. Vidět sníh je v Santa Monica Mountains vcelku vzácnou záležitostí.\n\nDéšť padá povětšinou v centrální či západní oblasti pohoří, a to se odráží také na místní vegetaci; zatímco na západní straně poblíž města Los Angeles stromy rostou víceméně výhradně poblíž vodních toků, tak centrální a západní strana má více lesnatých oblastí. \n\nVětšina z pohoří se nachází v přírodní rezervaci Santa Monica Mountains National Recreation Area. Jelikož je pohoří pro mnoho lidí vysněné místo k bydlení, tak výrazně ubývá divoké přírody ve prospěch rekreačních parků. Proto v roce 2014 komise státní agentury California Coastal Commission a městská rada Los Angeles schválili plán nazvaný Santa Monica Mountains Local Coastal Program. Tento plán počítá se dvěma typy oblastí. První jsou ty, které potřebují přísný dohled, a jsou vlastněny soukromými osobami. Ty druhé jsou oblasti, na kterých je možno stavět, ale pouze za velmi přísných podmínek.\n\nPohoří Santa Monica je domovem mnoha státních i několika městských parků. Patří mezi ně i druhý největší městský park Kalifornie; Griffith Park.\n\nPohořím se také svou podstatnou částí vine i silnice Mulholland Drive; její začátek je na průsmyku Cahuenga. Dále se tato klikatá silnice táhne skrze Woodland Hills až k Sequit Point na pobřeží Tichého Oceánu. Právě u Woodland Hills se nachází křižovatka Mulholland Drive s Mulholland Highway.\n\nSkrze průsmyk Cahuenga se line dálnice U.S. Route 101, což je nejrychlejší a nejsnazší cesta z Losangeleské pánve do údolí San Fernando.\n\nDalší známou a velmi využívanou dálnicí, která se táhne pohořím skrze průsmyk Sepulveda, je San Diego Freeway.\n\nHlouběji v západní části pohoří je Topanga Canyon Boulevard (State Route 27), Laurel Canyon Boulevard, Malibu Canyon Road, a Kanan Dume Road.\n\nBackbone Trail je stezka dlouhá 110 km, která prochází skrze Santa Monica Mountains, Kalifornie. Její začátek je na Pacific Palisades, Los Angeles, a konec je v Point Mugu State Park, Kalifornie. Stezka je otevřena pro turisty po celé své délce. Backbone Trail se vine skrze vrcholky a kaňony Santa Monica Mountains. Stezka výškově stoupá a padá téměř rovnoměrně. Scénické výhledy na Ventura County je možno pozorovat na 10 km dlouhém oblouku stezky, začínajícím na Yerba Buena road. Části stezky leží v příměstských oblastech Los Angeles a Malibu. Zbytek stezky leží na území okresů Los Angeles a Ventura. Na Backbone Trail v celé její délce navazují různé cestičky a menší stezky, jenž umožňují vstup na Backbone Trail i jinde, než pouze na jejím začátku a konci.\n"}
{"id": "703710", "url": "https://cs.wikipedia.org/wiki?curid=703710", "title": "Fontána u svatého Eustacha", "text": "Fontána u svatého Eustacha\n\nFontána u svatého Eustacha (francouzsky \"fontaine de la pointe Saint-Eustache\") nebo též Tantalova fontána (\"fontaine de Tantale\") je zaniklá fontána v Paříži. Fontána získala svůj název podle nedalekého kostela Svatého Eustacha. Nacházela se na rohu ulic \"Rue Montmartre\" a \"Rue Montorgueil\".\n\nPro zásobování vodou čtvrti Les Halles byla první kašna ve středověku umístěna u pranýře a kříže uprostřed náměstí, jihovýchodně od kostela sv. Eustacha. V roce 1601 byla přestavěna. Tato kašna nazývaná \"Halles-des-Champeaux\" byla zbořena na konci 18. století, snad ve stejné době (1785) jako pranýř.\n\nO instalaci nové fontány u kostela sv. Eustacha bylo rozhodnuto již za vlády Ludvíka XVI., ale k realizaci došlo až po téměř dvaceti letech. Za prvního císařství bylo 2. května 1806 rozhodnuto postavit v Paříži 15 nových fontán. Tak vznikly Feláhova fontána, fontána Censier, Palmová fontána nebo Lédina fontána. Výzdobou fontány u sv. Eustacha byl pověřen sochař Pierre-Nicolas Beauvallet, který vytvořil i Martovu a Feláhovu fontánu. Do fontány dodávalo vodu čerpadlo ze Seiny u pahorku Chaillot a u katedrály Notre Dame. Fontána byla po dvaceti letech od zřízení ve špatném stavu a proto byla v roce 1855 odstraněna.\n\nFontána se skládala z půlkruhového bazénu (se lví hlavou jako přepadem) a z niky zakončené frontonem. Ve výklenku voda tekla z lastury do vázy se dvěma úchyty a z vázy voda protékala dvěma chimérami pod vázou do hlavní nádrže. Váza byla ozdobena basreliéfem představujícím nymfu dávající pít Amorovi.\n\nFronton byl zdoben podobně jako u fontány Léda orlem s roztaženými křídly, symbolem císařství s vavřínovým věncem napodobující antický basreliéf pod portikem baziliky svatých Apoštolů v Římě. Na rozdíl od obvyklých maskaronů chrlících vodu ve většině fontán, zde byla tvář vousatého muže korunována ovocem, která měla jen dekorativní funkci. Protože se tvář muže nacházela nad úrovní vodní hladiny, připomínala mytologického Tantala, takže se fontána nazývala též Tantalova.\n"}
{"id": "703713", "url": "https://cs.wikipedia.org/wiki?curid=703713", "title": "Steve Cropper", "text": "Steve Cropper\n\nSteve Cropper (* jako; Steven Lee Cropper; 21. října 1941, Dora, Missouri), známý také jako The Colonel; je americký bluesový kytarista a herec. Proslavil se spoluprací s umělci jako jsou Booker T. & the M.G.'s, Otis Redding, Sam & Dave, Carla, Rufus Thomas a Johnnie Taylor. Byl také členem skupiny The Blues Brothers. Podle časopisu \"Rolling Stone\" se umístil na 36. pozici v jejich žebříčku 100 nejlepších kytaristů všech dob.\n"}
{"id": "703719", "url": "https://cs.wikipedia.org/wiki?curid=703719", "title": "Biskupice (zámek)", "text": "Biskupice (zámek)\n\nZámek Biskupice stával v obci Biskupice na Třebíčsku.\n\nV minulosti v obci existoval hrad, po jehož zániku zde nestálo žádné panské sídlo. Zámek založil po Bílé hoře pravděpodobně Šimon Kratzer ze Schönsperku nebo některý z dalších majitelů v té době. Roku 1679 odkoupil panství Bohuslav Dubský z Třebomyslic a Dubští jej vlastnil až do roku 1769, poté krátce patřilo nejvyššímu komořímu hraběti Adamu Berchtoldovi. V roce 1771 panství zakoupil František Piller z Pillersdorfu. Roku 1831 se novým majitelem stal hrabě František Daun. Za Daunů došlo k novogotické přestavbě. V roce 1904 zámek znovu mění majitele, kterým se stal hrabě Jindřich Haugvic z Biskupic a po pozemkové reformě H. Rosenbaum. V roce 1945 se stal majetkem státu a do správy jej dostala obec. Zámek sloužil jako byty, ale nebyl udržován, takže postupně chátral. Na přelomu let 1973/1974 byl kvůli havarijnímu stavu zbořen.\n\nPodle zobrazení na mapě 1. josefského mapování se jednalo o obdélnou budovu, uprostřed níž se nacházela cibulová vížka. Na jižní straně byl přistavěn hospodářský objekt krytý sedlovou střechou. Před zbořením se jednalo o patrovou budovu obdélného půdorysu s valbovou střechou. Na delším průčelí se nacházelo šest oken, na kratší čtyři. Po architektonické stránce se nejednalo o výrazný objekt.\n\n"}
{"id": "703722", "url": "https://cs.wikipedia.org/wiki?curid=703722", "title": "Vlastimil Havlíček", "text": "Vlastimil Havlíček\n\nVlastimil Havlíček (* 12. července 1924 - 5. února 1991) je bývalý český fotbalista, brankář, reprezentant Československa. Za československou reprezentaci odehrál v letech 1948-1950 pět utkání, 3x nastoupil v reprezentačním B-mužstvu. V lize odehrál 81 zápasů. Hrál za SK Plzeň (1943-1944) a Ingstav Teplice (1948-1952).\n\n\n"}
{"id": "703724", "url": "https://cs.wikipedia.org/wiki?curid=703724", "title": "Albert King", "text": "Albert King\n\nAlbert King, rodným jménem Albert Nelson (25. dubna 1923 Indianola, Mississippi – 21. prosince 1992 Memphis, Tennessee) byl americký bluesový kytarista a zpěvák. Na kytaru hrál levou rukou, jako například Jimi Hendrix. Nejčastěji hrál na pro bluesovou hudbu netradiční kytaru Gibson Flying V. V roce 1983 byl uveden do Blues Hall of Fame. V roce 2013 pak posmrtně do Rock and Roll Hall of Fame.\n"}
{"id": "703729", "url": "https://cs.wikipedia.org/wiki?curid=703729", "title": "Kaple svatého Rocha (Kyjov)", "text": "Kaple svatého Rocha (Kyjov)\n\nŘímskokatolická kaple svatého Rocha je barokní stavba z roku 1716 na východním okraji Kyjova u silnice do Vlkoše. Byla postavena na nejvyšším místě katastru s výhledem na celé město. Ke kapli vede 12 schodů. Nad průčelím je v nejvyšším bodě socha archanděla Michaela, po levě straně sv. Rocha a vpravo sv. Floriana. V malé nice je socha sv. Josefa a přímo nad vstupem bývala sv. Anna vyučující Pannu Marii. Tato soška byla asi v 90. letech 20. století odstraněna. Nad vchodem býval chronogram ukrývající datum stavby (1716): \"Translens InspICe sVb hoC praesIDIo tVta Manslt a peste\" (česky \"Poutníku, popatři, pod touto ochranou uchránilo se moru\"). Interiér je dnes prázdný, dříve zde býval obraz hořícího Kyjova malovaný na plechu. Dnes je zřejmě umístěn v kyjovském muzeu. Kaple je chráněna jako kulturní památka České republiky.\n\nKaple byla vystavěna po poslední morové epidemii v Evropě. Je zasvěcena sv. Rochu, ochránci křesťanů před morem. Epidemie se objevila v roce 1711 v Istanbulu a přes Balkán a Uhry se dostala do střední Evropy. V českých zemích byla v letech 1713–1716 a zemřelo zde na ni 100 000 až 200 000 lidí (v Olomouci 3 000 lidí, v Uherském Hradišti 190, v Kroměříži 140). Dle pověsti bylo na toto návrší vypravováno procesí a lidé zde prosili za ochranu města před morem. Epidemie se městu skutečně vyhnula a kyjovský magistrát zde z vděčnosti nechal vystavět tuto kapli. Během josefínských reforem byla v roce 1782 odsvěcena a používána jako sklad střelného prachu a později opět obnovena. V roce 1834 byla kolem kaple vystavěna silnice do Vlkoše.\n\nNa potírání moru se v českých zemích významně podílel lékař Alexandr Antonín Ignác Šamský (1687–1714), původem ze sousedních Milotic. Zemřel při likvidaci epidemie v Lounech.\n"}
{"id": "703731", "url": "https://cs.wikipedia.org/wiki?curid=703731", "title": "Fontána Censier", "text": "Fontána Censier\n\nFontána Censier (francouzsky \"fontaine Censier\") též Bakchova fontána (\"fontaine de Bacchus\") je zaniklá novoklasicistní fontána v Paříži. Nacházela se na rohu ulic \"Rue Censier\" a \"Rue Mouffetard\". Byla zbořena při Haussmannově přestavbě Paříže. Její název je odvozen od ulice Censier.\n\nZa prvního císařství vydal Napoleon Bonaparte 2. května 1806 dekret, kterým nařídil postavit v Paříži 15 nových fontán. Technickou realizací byl pověřen inženýr François-Jean Bralle a uměleckou výzdobou fontány Censier sochař Achille Valois. Fontána byla napájena z akvaduktu přivádějícího vodu z Rungis. V letech 1867-1867 byla fontána odstraněna při rozsáhlé modernizaci Paříže.\n\nFontánu tvořil výklenek zakončený trojúhelníkovitým frontonem. Uprostřed výklenku byla socha poloviny těla Satyra (nebo Fauna) držícího měch, ze kterého vytékala voda. S odkazem na vinice, které se tehdy rozkládali na svazích montagne Sainte-Geneviève, byla postava po stranách doplněna dvěma pilastry zdobenými vinnou révou a hrozny. Voda z měchu dopadala do čtvercové nádrže, která měla po každé straně maskaron ve tvaru lví hlavy sloužící jako přepad.\n"}
{"id": "703733", "url": "https://cs.wikipedia.org/wiki?curid=703733", "title": "Cornell Dupree", "text": "Cornell Dupree\n\nCornell Luther Dupree (19. prosince 1942, Fort Worth, Texas, USA – 8. května 2011, tamtéž) byl americký jazzový a R&B kytarista. Spolupracoval s mnoha hudebníky, mezi které patří například i Bill Withers, Donny Hathaway, King Curtis nebo Steve Gadd.\n"}
{"id": "703736", "url": "https://cs.wikipedia.org/wiki?curid=703736", "title": "Jiří Hejský", "text": "Jiří Hejský\n\nJiří Hejský (23. září 1927 Praha – 23. července 1998) byl český fotbalový záložník a reprezentant Československa.\n\nZa československou reprezentaci odehrál roku 1955 pět utkání, jednou startoval v reprezentačním B-mužstvu (1 gól). V československé lize odehrál 214 utkání a vstřelil 27 branek. Hrál za ATK Praha (1949–1950) a Spartu ČKD/Spartak Praha Sokolovo (1951–1962), s níž získal dva tituly mistra ligy v sezonách 1952 a 1954.\n\n"}
{"id": "703740", "url": "https://cs.wikipedia.org/wiki?curid=703740", "title": "Jan Olejník", "text": "Jan Olejník\n\nJan Olejník (8. prosince 1957 Praha – 18. února 2010) byl český archivář. Od roku 1977 zaměstnán ve Státním okresním archivu Strakonice. Od roku 1987 jako jeho ředitel.\n\n\n"}
{"id": "703745", "url": "https://cs.wikipedia.org/wiki?curid=703745", "title": "John Steel", "text": "John Steel\n\nJohn Steel (* 4. února 1941, Gateshead, Anglie) je anglický bubeník, nejvíce známý jako jeden ze zakládajících členů skupiny The Animals. Členem Animals byl v letech 1962–1966, 1975–1976, 1983–1984 a od roku 1992 dodnes.\n"}
{"id": "703747", "url": "https://cs.wikipedia.org/wiki?curid=703747", "title": "Kader Mangane", "text": "Kader Mangane\n\nKader Mangane (* 23. března 1980 Thiès, Senegal) je senegalský fotbalista, který hraje na postu obránce, v současnosti hraje za francouzský klub Gazélec Ajaccio.\n\n"}
{"id": "703749", "url": "https://cs.wikipedia.org/wiki?curid=703749", "title": "Derek Boogaard", "text": "Derek Boogaard\n\nDerek Leendert Boogaard (23. června 1982 Saskatoon, Saskatchewan – 13. května 2011 Minneapolis, Minnesota, USA) byl kanadský lední hokejista, který hrál na postu levého křídla. Hrál v NHL za Minnesotu Wild a New York Rangers. Byl znám jako bitkař, jeho přezdívky byly \"Boogeyman\" a \"The Mountie\". Byl zvolen jako druhý nejvíce zastrašující hráč, na prvním místě se umístil Georges Laraque, který právě ukončil aktivní kariéru. Boogaard byl nalezen mrtev 13. května 2011 ve svém bytě, podle pitvy zemřel v důsledku míchání alkoholu s oxykodonem.\n\n13. května 2011 bylo tělo Dereka Boogaarda nalezeno rodinou v jeho bytě v Minneapolis. Když ho našli tak už Derek nedýchal a byl v bezvědomí. Minneapoliský záchranný sbor ho prohlásil za mrtvého. Zemřel krátce před svými 29. narozeninami.\nPřesto, že na místě nebyly žádné stopy po násilí, bylo zahájeno vyšetřování místních detektivů. Pitva objasnila příčinu jeho smrti. Lékař, který ji vykonal, řekl, že Boogaardova smrt byla náhodná díky míchání alkoholu s oxykodonem. Jeho rodina se později rozhodla darovat jeho mozek na výzkum institutu Sports Legacy, který úzce souvisí s Bostonskou lékařskou univerzitou.\nDne 22. července 2011 byl jeho bratr Aaron obviněn z nezákonné distribuce drog, jen den poté, co byl propuštěn z léčebny pro drogově závislé.\n"}
{"id": "703752", "url": "https://cs.wikipedia.org/wiki?curid=703752", "title": "Kenny Edwards (hudebník)", "text": "Kenny Edwards (hudebník)\n\nKenny Edwards (10. února 1946 – 18. srpna 2010) byl americký hudebník, skladatel a producent. Nejvíce se proslavil jako zakládající člen The Stone Poneys. Před založením Stone Poneys krátce hrál se skupinou Canned Heat (1965-1966).\n"}
{"id": "703753", "url": "https://cs.wikipedia.org/wiki?curid=703753", "title": "František Hoholko", "text": "František Hoholko\n\nFrantišek Hoholko (1. května 1947, Vranov nad Topľou, Československo - 9. února 2005, Čaňa, Slovensko) byl slovenský fotbalista, útočník, záložník a obránce, reprezentant Československa. Po skončení aktivní kariéry působil jako trenér.\n\nZa československou reprezentaci odehrál roku 1970 jedno utkání, jednou startoval i v olympijském výběru. V československé lize nastoupil ve 228 utkáních a vstřelil 44 branek. Hrál za VSS Košice (1965-1971 a 1973-1979). V nižších soutěžích hrál během vojny za Duklu Banská Bystrica a TJ Družstevník Čaňa.\n\n\n"}
{"id": "703754", "url": "https://cs.wikipedia.org/wiki?curid=703754", "title": "Struve 1341", "text": "Struve 1341\n\nStruve 1341 je dvojhvězda vzdálená přibližně 190 světelných let od Země v souhvězdí Velké medvědice. Obě hvězdy obíhají kolem společného těžiště v průměrné vzdálenosti 1 200 astronomických jednotek. Obě hvězdy se většinou značí čísly v katalogu Henryho Drapera: Struve 1341 A má označení HD 80607 a Struve 1341 B má označení HD 80606. Exoplaneta byl potvrzena na oběžné dráze kolem hvězdy HD 80606 na značně eliptické dráze.\n\nNaefův tým v roce 2001 objevil exoplanetu HD 80606 b. V červnu 2007 její oběžná dráha dosáhla nejvíce excentrické oběžné polohy všech dosud známých extrasolárních planet. HD 80606 b má excentricitu oběžné dráhy 0,9336, srovnatelnou s Halleyovou kometou v naší Sluneční soustavě. Výstřednost dráhy může být v důsledkem Kozaiova migračního mechanismu, který nastane v případě, že oběžná dráha planety se výrazně přibližuje k druhé dvojhvězdě a vzájemným oběhem všech tří těles dochází ke gravitačnímu rušení oběžné dráhy planety vzdálenou dvojhvězdou.\n\n"}
{"id": "703764", "url": "https://cs.wikipedia.org/wiki?curid=703764", "title": "Otto Prutscher", "text": "Otto Prutscher\n\nOtto Prutscher (7. dubna 1880, Vídeň, Rakousko-Uhersko – 15. února 1949, tamtéž) byl rakouský designér a architekt, který působil také na území Čech, Moravy a Slezska. Navrhoval nábytek, látky, stříbrné a kovové předměty, šperky, sklo a keramiku. Byl důležitou osobností secesního hnutí ve Vídni, jeden ze spolupracovníků Wiener Werkstätte. Jeho dílo se vyznačuje citem pro ornament a dekor.\n\nByl synem vídeňského truhláře Johanna Prutschera a Marie roz. Tondl, jeho starší bratr Hans Prutscher byl také architekt. Vyučil se v dílně svého otce, pak nastoupil na vídeňskou \"Vyšší odbornou školu dřevařského průmyslu\" (1895-1897) a roku 1895 odjel na studijní cestu do Paříže a Londýna. V letech 1897-1901 studoval na vídeňské \"Uměleckoprůmyslové škole u Franze Matsche\", \"Wilibalda Schulmeistera\" a Josefa Hoffmanna. Po ukončení školy v roce 1903 byl asistentem na \"Grafickém a výzkumném ústavu\" a od roku 1904 samostatně činný. Roku 1909 získal místo profesora na \"Uměleckoprůmyslové škole\" ve Vídni, kde působil do nuceného odchodu do penze roku 1939 a pak opět po ukončení druhé světové války v letech 1945-1946. V době první světové války sloužil jako dobrovolník v Klosterneuburgu, po jejím ukončení se stal inspektorem zvyšování kvalifikace na Průmyslové škole ve Vídni. Od roku 1926 byl civilním architektem. V roce 1912 se stal zakládajícím členem rakouského Werkbundu. Patřil k blízkým spolupracovníkům Josefa Hoffmanna a kmenovým designérům Wienera Werkstätte. V letech 1922-1941 byl členem vídeňského \"Domu umělců\". Pracoval v časopise \"Interieur\". Připravil nebo se podílel na přípravě řady výstavních projektů, mezi nejvýznamnější patřil jeho podíl na přípravě umělecké přehlídky Kunstschau pořádané ve Vídni roku 1908. V roce 1947 získal rakouskou státní cenu za architekturu. Roku 1911 se oženil s židovkou Helenou Süssmandl. Díky kontaktům manželčiny rodiny získal řadu zámožných klientů. Roku 1938 byl postaven před rozhodnutí rozvést se a tím odsoudit manželku k deportaci do koncentračního tábora. Rozhodl se vzdát se veškerých společenských postů i pedagogické činnosti. Vzhledem k tomu, že ve Vídni patřil ke společensky významným osobám, podařilo se mu za cenu osobních obětí manželku a dvě dcery zachránit. Dcery po válce odešly do Itálie, kde jeho potomci žijí dodnes. Byl pohřben do čestného hrobu na \"Wiener Zentralfriedhof\" ve Vídni.\n\nOtto Prutscher patřil k významným představitelům vídeňské secese. Začal jako návrhář interiérového zařízení a nábytku, mimo to navrhoval stříbrné předměty (např. pro Wiener Werkstätte), šperky, porcelán, keramiku a lustry. Nejdříve se věnoval zařizování interiérů. Jeho prvním architektonickým dílem byl nájemní dům na Salisstraße 3 ve Vídni. Inspiraci čerpal především v pracích J. Hofmanna. Dbal na vytvoření určité nálady,snažil se dát stavbě komplexní vzhled – od architektury až ke kompletnímu interierovému vybavení, tzv. Gesammtkumstwerk, v duchu pozdní secese a art déco.\n\n\n\n"}
{"id": "703765", "url": "https://cs.wikipedia.org/wiki?curid=703765", "title": "Jiří Ječný", "text": "Jiří Ječný\n\nJiří Ječný (1. února 1929 – 11. prosince 2014) je bývalý český fotbalista, obránce, reprezentant Československa. \n\nZa československou reprezentaci odehrál roku 1956 dvě utkání. V lize odehrál 132 utkání. Hrál za Slavii Praha (1950–1951), Duklu Praha (1952–1958), Spartu Praha (1959–1960) a Baník Kladno (1960–1961). S Duklou získal třikrát titul mistra ligy (1953, 1956, 1958). 4x startoval v evropských pohárech.\n\n\n"}
{"id": "703770", "url": "https://cs.wikipedia.org/wiki?curid=703770", "title": "Los Monjes", "text": "Los Monjes\n\nLos Monjes je souostroví pod správou Venezuely. Ostrovy leží na jihu Karibského moře, kde ze severu uzavírají Venezuelský záliv. Řadí se k části Malých Antil, která se nazývá Závětrné Antily.\n"}
{"id": "703771", "url": "https://cs.wikipedia.org/wiki?curid=703771", "title": "Martin Rychta", "text": "Martin Rychta\n\nMartin Rychta (* 24. března 1962 v Praze) je český bubeník, který spolupracoval s mnoha předními českými kapelami.\n\nAbsolvent Konzervatoře Jaroslava Ježka. Před rokem 1989 hrál ve skupinách Pentagram (Oldřich Janota, Jakub Noha), Mozart K a dalších kapelách nezávislé scény. 1986–89 vystupoval s Lucií Bílou, v roce 1989 začal hrát s Petrem Novákem, členem George & Beatovens byl do roku 1997. Poté vystupoval m.j. s kapelami Čechomor, Pod Černý vrch, Vladimírem Mertou, českoamerickou kapelou Blaq Mummy a rakovnickou skupinou Hradní duo. Od roku 2005 byl těžištěm jeho činnosti Vlasta Třešňák Band, kde působil zároveň jako producent a skladatel. Třešňák band vydal tři úspěšná CD, činnost ukončil v roce 2013. Trvale (od roku 1988) spolupracuje a koncertuje s Václavem Koubkem a od roku 2014 s multižánrovou plzeňskou skupinou Lakuna.\nOd roku 1991 šéfuje uměleckou agenturu MARY, od roku 2007 se věnuje pedagogické činnosti v hudební škole (obor bicí nástroje).\n\nVýběrová diskografie Martina Rychty:\n\n"}
{"id": "703772", "url": "https://cs.wikipedia.org/wiki?curid=703772", "title": "Ondřej Macura", "text": "Ondřej Macura\n\nOndřej Macura (*  Praha) je český básník a prozaik.\n\nPochází z literární rodiny, otec Vladimír Macura byl literární vědec a spisovatel, matka Naděžda Macurová je překladatelka z francouzštiny. Vystudoval češtinu a slavistiku na Filozofické fakultě Univerzity Karlovy. Je učitelem českého jazyka a literatury na základní škole a gymnáziu Nový PORG v Praze.\n\n\nMezi Macurovy zájmy patří zejména literatura a psaní. Rád vyhledává a pročítá poezie nepsané, dosud nenapsané, nebo také té, co se napsat nedá. K jeho dalším zálibám se řadí také umění a cestování. Macura je mimo jiné také sběratelem pohlednic z posledních let Rakouska-Uherska.\n\n"}
{"id": "703773", "url": "https://cs.wikipedia.org/wiki?curid=703773", "title": "Vladimír Kára", "text": "Vladimír Kára\n\nVladimír Kára (* 6. ledna 1947 Most) je bývalý český fotbalista, útočník. Po skončení aktivní kariéry působil ve Spartě mj. jako vedoucí A-týmu a trenér B-týmu.\n\nV československé lize nastoupil ve 151 utkáních a vstřelil 31 gólů. Hrál za VCHZ Pardubice (1968-1969), SONP Kladno (1969-1970) a Spartu Praha (1971-1975), s níž roku 1972 zíslal Československý pohár a roku 1973 postoupil do semifinále Poháru vítězů pohárů, kde nastoupil v 6 utkáních a k postupu výrazně přispěl čtyřmi brankami, třemi do sítě Standardu Lutych a jednou německému klubu FC Schalke 04.\n\n\n"}
{"id": "703778", "url": "https://cs.wikipedia.org/wiki?curid=703778", "title": "Fler.cz", "text": "Fler.cz\n\nFler.cz je první a největší internetové handmade tržiště v České republice, které navázalo na celosvětové handmade hnutí ve snaze obnovit maloobchodní aktivity s českými rukodělnými výrobky. Na českém internetu začal působit v počátcích hospodářské krize (v roce 2008) a po čtyřech letech jeho existence již Fler navštěvovalo půl milionu unikátních návštěvníků měsíčně. V roce 2014 bylo přes Fler prodáno zboží za více jak 250 miliónů Kč. Fler pomáhá rozvíjet podnikání tisíců drobných živnostníků a umělců.\n\nFler je odbornou veřejností vnímán jako inovativní projekt, především pro své zaměření a propojení obchodního modelu se sociální sítí. Fler, mimo klasické zprostředkování prodeje, neočekávaně nabízí také sociální funkce a aktivity (jako jsou diskuse, kluby, vnitřní pošta apod.), vnitřní reklamní systém (reklamní pozice v rámci vnitřního reklamního mixu, Facebook obchod apod.) ale zasahuje také do mediální oblasti (rozsáhlý oborový on-line časopis, internetová televize s profesionálními výstupy apod.).\n\nZakladatel Fler.cz, Jiří Kubeš, získal za tento projekt titul Vodafone Byznys Rebel 2010 v prestižní soutěži Hospodářských novin s názvem Firma roku, živnostník roku. Projekt byl v roce 2010 použit pro případovou studii úspěšného internetového projektu v rámci kampaně „Země internetová“, kterou organizoval Google ČR společně s The Boston Consulting Group. V roce 2009 se Fler.cz umístil v soutěži Křišťálová Lupa na pátém místě v kategorii Internetové obchodování, v roce 2015 již dosáhl ve stejné kategorii třetího místa. Rukodělné zboží tvůrců Fleru je vyhledávaným artiklem pro pravidelné reference v módních a „home-decore“ rubrikách celostátních časopisů.\n\n"}
{"id": "703788", "url": "https://cs.wikipedia.org/wiki?curid=703788", "title": "Mistrovství světa v pozemním hokeji mužů 2006", "text": "Mistrovství světa v pozemním hokeji mužů 2006\n\n11. mistrovství světa v pozemním hokeji mužů se uskutečnilo ve dnech 6. až 17. září 2006 na stadionu Warsteiner HockeyPark v Mönchengladbachu.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n15. září zápasy o 5. až 8. místo a obě semifinále, 16. září se odehrály zápasy o 9. až 12. místo, zápas o 7. místo a zápas o 5. místo a 17. září se odehrály zápasy o 11. místo, o 9. místo, o 3. místo a finále.\n\n"}
{"id": "703789", "url": "https://cs.wikipedia.org/wiki?curid=703789", "title": "Julija Pidlužná", "text": "Julija Pidlužná\n\nJulija Vitaljevna Pidlužná ( ; * 1. října 1988, Sverdlovsk) je ruská atletka, jejíž specializací je skok daleký.\n\nV roce 2007 vybojovala na juniorském mistrovství Evropy v nizozemském Hengelu výkonem 628 cm bronzovou medaili. Bronz získala také na halovém ME 2011 v Paříži v osobním rekordu 675 centimetrů. Na vítězku soutěže, krajanku Darju Klišinovou ztratila pět cm a na stříbrnou Naide Gomesovou z Portugalska čtyři cm. V roce 2011 získala rovněž stříbrnou medaili na světové letní univerziádě v čínském Šen-čenu.\n\n\n"}
{"id": "703797", "url": "https://cs.wikipedia.org/wiki?curid=703797", "title": "Argentavis magnificens", "text": "Argentavis magnificens\n\nArgentavis magnificens (v překladu „velkolepý argentinský pták“) byl jedním z největších létajících ptáků v dějinách života na Zemi. Tento pták, někdy nazývaný obří teratorn, žil před 9 až 6 miliony let ve střední a severozápadní Argentině, kde byly objeveny jeho fosilie. Formálně popsán byl v roce 1980 dvojicí paleontologů.\n\n\nPro srovnání lze uvést, že žijící pták s největším rozpětím křídel je albatros stěhovavý, který má největší změřené rozpětí 3,63 m.\n"}
{"id": "703805", "url": "https://cs.wikipedia.org/wiki?curid=703805", "title": "Jackson Browne", "text": "Jackson Browne\n\nClyde Jackson Browne (* 9. října 1948, Heidelberg, Německo) je americký folkový zpěvák-skladatel, kytarista, pianista a politický aktivista. Roku 1967 se podílel na albu \"Chelsea Girl\" zpěvačky Nico. V roce 2004 byl uveden do Rock and Roll Hall of Fame. Roku 2007 vystupoval ve filmu \"Neuvěřitelný život rockera Coxe\". V roce 2011 přispěl coververzí písně „True Love Ways“ od Buddyho Hollyho na album \"\".\n\nV roce 1971 začal mít vztah s modelkou a herečkou Phyllis Major. V roce 1973 se jim narodil syn a koncem roku 1975 měli svatbu. Major zemřela o několik měsíců později, v březnu 1976, na předávkování prášky na spaní. V roce 1981 se Browne oženil s australskou modelkou Lynne Sweeney. V roce 1982 se jim narodil syn, avšak již následujícího roku se rozvedli. Browne měl následně poměr s herečkou Daryl Hannah, který začal roku 1983 a skončil o devět let později.\n\n\n"}
{"id": "703813", "url": "https://cs.wikipedia.org/wiki?curid=703813", "title": "Equatoria", "text": "Equatoria\n\nEquatoria (: الاستوائية /Al-Istiwa'iyah/) je provincie Jižního Súdánu, rozkládající se v jeho jižní části, přibližně okolo a na jih od 5° severní šířky. Historicky však toto území sahalo až k rovníku (anglicky \"equator\" – odtud název).\n\nPůvodně byla tato oblast egyptskou provincií – tehdy zabírala taktéž severní část dnešní Ugandy a Keni. Až do novověku byla Equatoria pro západní civilizace místem zajímavým leda tak pro pár dobrodruhů a legionářů s vojenskými stanovišti.\n\nOficiálně se tato oblast stala poslední z tehdejších osmi provincií Egypta a to z popudu generála britského impéria Samuela Bakera někdy mezi 1869 a 1873, který zde plnil funkci egyptského guvernéra. Po Bakerovi Equatorii vládl Charles George Gordon od roku 1874 a Emin Paša od roku 1878. Povstání dervišů vedené myšlenkou islámského vůdce Muhammada Ahmada ibn ’Abdulláha učinila egyptskému područí konec v roce 1889.\n\nSoučástí Equatorie byla nynější jihosúdánská provincie Bahr al Ghazal až do svého odtržení v roce 1948. V roce 1976 byla Equatoria dále rozdělena na Východní Equatorii a Západní Equatorii.\n\nEquatoria se stala problémovou oblastí zmítanou ozbrojenými konflikty a náboženskými sváry mezi křesťanstvím a islámem v podstatě po celou druhou polovinu 20. století – jak za první tak druhé súdánské občanské války, během protiugandským bouřím jitřených povstaleckými skupinami jako např. \"Boží armády odporu\" či \"Fronta západního břehu Nilu\". V roce 2011 se stala jednou ze tří provincií Jižního Súdánu.\n\nVýznamná sídla v Equatorii byla a jsou Lado, Gondokoro, v jižnějších polohách též Dufile a Wadela, které jsou nyní součástí Ugandy.\n\nV současnosti je nejvýznamnějším městem Džuba, jež je hlavním městem nově vzniklé země Jižního Súdánu.\n\nV sedmdesátých letech působil v Equatorii český zoolog a cestovatel Josef Vágner. \n\nEquatoria se dělí na tři jihosúdánské státy:\n"}
{"id": "703816", "url": "https://cs.wikipedia.org/wiki?curid=703816", "title": "The End…", "text": "The End…\n\nSvé třetí sólové album Nico vydala v prosinci roku 1970 pod názvem '. Společnost , která desku uvedla na trh, již neměla zájem publikovat další zpěvaččino album. Později jí tedy John Cale, který se podílel na všech jejích předchozích deskách jako producent, aranžér nebo hráč na různé nástroje, zprostředkoval smlouvu s vydavatelstvím . Nahrávání alba ' probíhalo v londýnském studiu a začalo po dokončení nahrávání Caleova sólového alba \"Fear\". Producentem nahrávky byl Cale, který rovněž obsluhoval řadu různých nástrojů. Dále zde hráli dva členové kapely , kytarista Phil Manzanera a hráč na syntezátory Brian Eno. Sestavu doplňovaly dcery Caleova dvorního zvukového inženýra Johna Wooda. Nico údajně Manzanerovi poradila: „Nedělej nic, co ti [Cale] řekne. Všechno ignoruj. Hraj co sám chceš.“ To vyplývalo z toho, že Nico měla v době nahrávání alba, stejně jako téměř vždy, s Calem spory.\n\nJohn Cale při nahrávání alba použil stejný postup jako v předchozích případech, sice nejprve nahrál Nico a její harmonium, následně přidal různé další nástroje a nakonec, když pracoval na míchání zvuku, pozval znovu Nico. Vyjádřil se též, že album stavěl na základech zpěvaččiny druhé desky \"\" (1969) s tím rozdílem, že chtěl tuto nahrávku pojmout komerčněji. Uvedl, že chtěl k jejímu hlasu přidat perkuse, avšak ty klasické mu příliš nevyhovovaly, a tak využil exotičtější nástroje jako jsou cabaça a boobam. Zároveň chtěl, aby Nico pro album nahrála svou verzi americké kovbojské písně „“, avšak ona se slovy „Nedělám kovbojské písně“ odmítla.\n\nAlbum vydala v listopadu roku 1971 společnost . Na obalu alba je použit záběr z filmu \"Les Hautes solitudes\" francouzského režiséra Philippa Garrela, v němž Nico hrála. V roce 1982 vyšlo album v reedici na audiokazetě a roku 1996 pak poprvé i na kompaktním disku. Roku 2012 bylo album uvedeno na trh v reedici na CD doplněné o jeden bonusový disk obsahující záznamy z rozhlasového pořadu Johna Peela, stejně jako z televizního '. Nico v té době vystupovala bez doprovodných hudebníků, takže se v těchto nahrávkách doprovází pouze na harmonium. Rovněž jsou zde zařazeny písně z koncertu, při němž vzniklo album '. Verze s těmito bonusy vyšla o dva roky později, u příležitosti čtyřicátého výročí původního alba, také na gramofonové desce.\n\nAlbum otevírá čtyřminutová skladba „“, v níž kromě zpěvaččina zpěvu a harmonia hrají důležitou roli zvonky, stejně jako triolový rytmus vytvářený Enovým syntezátorem. Na druhou pozici byla zařazena píseň „“, jež dosahuje přibližně stejné délky. Skladbě „“ dominuje klavír a elektrická kytara. Píseň pojednává o tom, jak Nico naposledy spatřila svého dřívějšího milence Jima Morrisona. Zpěvačka se údajně snažila Morrisonova nedlouho před jeho smrtí telefonicky kontaktovat. Nico zde zpívá „“ („Vysoký příliv bere vše / A ty jsi zapomněl odpovědět“). Následuje bezmála čtyři minuty trvající píseň „“, v níž Nico svůj hlas doprovází harmoniem. V různých pasážích se přidává Eno s elektronickým šumem ve volné formě. Na páté místo byla zařazena píseň „“, v níž hraje a zpívá pouze Nico.\n\nSkladba „“ je poctou teroristovi Andreasi Baaderovi. V textu písně se nachází například verše „“ („Tak pyšná a zároveň zničená / Čekám u tvých vězeňských dveří“). Výrazným prvkem v písni jsou perkusní nástroje, jako xylofon, marimba a triangl. Následuje coververze písně „“ od americké skupiny , podle níž dostalo název celé album. Jde o poctu zpěvákovi skupiny Jimu Morrisonovi. Cale řekl, že měl k zařazení písně určité výhrady, neboť šlo o mužskou píseň. Píseň se nese v pomalém tempu, avšak na konci se zrychlí a přidá se Manzanerovo kytarové sólo a perkusní nástroje. Kytarové sólo nemá ve zpěvaččině diskografii obdoby. Desku uzavírá zpěvaččina verze německé hymny.\n\nStejně jako v případech předchozích alb, i desce ' se dostalo velmi záporného přijetí kritiků. Magazín ', který recenzi desky uvedl nadpisem „Nico: Tak ubohá, jak ještě nikdy“, dále uvedl, že „tato deska je určená pro ty, kteří se spokojí s tím, že je ještě někdo jiný víc namol a zblblej než oni sami.“ Zároveň však uznal, že skladba „“ v sobě skrývá „gotickou“ krásu, avšak to podle recenze není zásluha Nico, nýbrž Calea. Novinář Richard Cromelin z časopisu \"Creem\" uvedl svou recenzi slovy „\"\" je soundtrack k volnému pádu až na dno.“ Novinář Dave Thompson, který desku ve své recenzi pro server Allmusic ohodnotil čtyřmi a půl z pěti hvězdiček, řekl, že album je „v první řadě deskou intimní jednoduchosti a klamných hloubek. Hlas Nico ohromuje, stoupá a snáší se do nepředvídatelných zákoutí.“ Dodal, že „album není jen o rozvrácení kategorizace. Odporuje času samotnému.“\n\n"}
{"id": "703817", "url": "https://cs.wikipedia.org/wiki?curid=703817", "title": "San Bernardino County", "text": "San Bernardino County\n\nSan Bernardino County je okres ve státě Kalifornie v USA. K roku 2010 zde žilo 2 035 210 obyvatel.\n\nSan Bernardino County je se svou plochou 52 072 km největším okresem kontinentálních Spojených států amerických. Je také větší než kterýkoliv z 9 nejmenších států USA a zároveň větší než 4 nejmenší státy USA dohromady. Rozlohou je také větší než Slovensko, Bosna a Hercegovina a Kostarika.\n\nSprávním městem okresu je San Bernardino.\n"}
{"id": "703818", "url": "https://cs.wikipedia.org/wiki?curid=703818", "title": "Libuše Baudyšová", "text": "Libuše Baudyšová\n\nLibuše Baudyšová, \"rozená\" Zadinová (9. února 1877, Poděbrady – 27. dubna 1954, Praha) byla česká spisovatelka, dramatička a překladatelka z ruštiny a slovenštiny.\n\nLibuše Baudyšová se narodila v rodině advokáta. Se svým mužem, soudním úředníkem Otou Baudyšem, za kterého se provdala po studiích na pražské Vyšší dívčí škole, žila nejprve v Kutné Hoře, pak v Českém Brodě a posléze v Hradci Králové. Zde již byla plně literárně činná a také se věnovala práci ve veřejném životě (byla členkou městské rády a tajemnicí sociální péče). Po manželově smrti se roku 1932 odstěhovala k bratrovi JUDr. Zadinovi do Poděbrad.\n\nPřispívala do mnoha novina a časopisů (např. \"Čas\", \"Květy\", \"Lidové noviny\", \"Národní osvobození\", \"Pražský ilustrovaný zpravodaj\") a její knihy jsou především určeny ženám (jde o mravoličné psychologické romány, ve kterých si žena hledá své místo v rodně i ve společnosti). Psala však i kronikářské obrazy, kde na pozadí osudu jedince vylíčila významné události z naší historie.\n\n\n\n"}
{"id": "703821", "url": "https://cs.wikipedia.org/wiki?curid=703821", "title": "Holandská omáčka", "text": "Holandská omáčka\n\nHolandská omáčka, z francouzského \"La sauce hollandaise\", je bílá omáčka z másla a šlehaného žloutku podávaná ponejvíce k rybám a mořským plodům, řidčeji též k zelenině. Patří k základním omáčkám klasické francouzské kuchyně.\n\nZ holandské omáčky se odvozuje bearnéská omáčka, součást receptury na steak chateaubriand.\n\nPři přípravě se nejprve rozpustí máslo. Pak se ve vodní lázni šlehá žloutek s trochou vody ochucený bílým vínem nebo směsí vína a octa, šalotkou, vavřínem a bílým pepřem, až napění. Postupně se přidává vlažné rozpuštěné máslo. Sedlou omáčku lze po přidání krůpěje vody znovu vyšlehat.\n\n"}
{"id": "703823", "url": "https://cs.wikipedia.org/wiki?curid=703823", "title": "Ron Wyatt", "text": "Ron Wyatt\n\nRonald Eldon Wyatt (1933 – 4. srpna 1999) byl dobrodruh, amatérský archeolog a spisovatel. Tvrdil, že nalezl řadu archeologických dokladů o pravdivosti biblických knih. Na toto téma napsal mnoho článků, knih a televizních pořadů. Ač byly jeho interpretace odmítnuty vědci, historiky, biblisty a dokonce i vedením jeho mateřské církve jako pseudověda, má dodnes řadu příznivců a následovatelů mezi křesťanskými fundamentalisty.\n\nBěhem svého života ohlásil následující převratné objevy:\n\n\n"}
{"id": "703825", "url": "https://cs.wikipedia.org/wiki?curid=703825", "title": "Joel Goldsmith", "text": "Joel Goldsmith\n\nJoel Goldsmith (19. listopadu 1957 – 29. dubna 2012) byl americký hudební skladatel, syn Oscarem oceněného skladatele Jerryho Goldsmithe. Byl hlavním skladatelem v seriálech a filmech Hvězdné brány, ačkoliv znělku pro seriál složil David Arnold. V případě \"\" byl autorem jak hudby, tak znělky. V roce 1996 spolupracoval se svým otcem na sci-fi snímku \"\", pro seriál \"Svatyně\" složil znělku. Od roku 2006 psal také hudbu pro počítačové hry, jako první to byla hra \"Call of Duty 3\".\n\nV letech 1998 a 2006 byl nominován na cenu Emmy pro nejlepší hudební kompozici v seriálu, v prvním případě za seriál \"Hvězdná brána\", podruhé za \"Hvězdnou bránu: Atlantidu\". Na Emmy byl nominován i v roce 2005, tentokrát v kategorii Nejlepší znělka za práci na seriálu \"Hvězdná brána: Atlantida\".\n\n"}
{"id": "703830", "url": "https://cs.wikipedia.org/wiki?curid=703830", "title": "Fulton", "text": "Fulton\n\nFulton má více významů:\n\n\n\n\n\"Fulton je časté americké příjmení. Tento seznam obsahuje pouze osoby, které jsou známé pouze pod samotným \"Fulton\".\"\n\n\n\n\n"}
{"id": "703831", "url": "https://cs.wikipedia.org/wiki?curid=703831", "title": "Steve Downie", "text": "Steve Downie\n\nSteve Downie (* 3. dubna 1987, Newmarket, Ontario) je kanadský profesionální lední hokejista hrající v týmu Arizona Coyotes v NHL.\n\nVyrostl v malé vesnici Holland Landing v kanadském Ontariu. Měl staršího bratra Grega a navštěvoval katolickou školu. Byl draftován v prvním kole jako 29. celkově týmem Philadelphia Flyers. Upozornil na sebe však dřív, než stačil v NHL odehrát jediný zápas. Downie byl v OHL suspendován na 5 zápasů kvůli bitce se spoluhráčem Akimem Aliem během tréninku. Toho během hádky udeřil hokejkou do obličeje a vyrazil mu 3 zuby. Za tento čin byl nucen vyhledat odbornou psychickou pomoc. Klub poté dostal pokutu 35 tisíc dolarů.\n\nZanedlouho po tomto incidentu byl vyměněn na základě vlastních žádostí o výměnu do klubu Peterborough Petes za Petera Astona. Brent Sutter ho v roce 2006 povolal na juniorský šampionát do Vancouveru. Ten se mu velmi podařil, v šesti hrách si připsal 2 góly a 4 asistence. Byl zařazen i do All-Stars týmu, čehož si všimli zástupci Philadelphie Flyers a nabídla mu smlouvu na 3 roky. “Neuvěřitelné. Za tuto příležitost jsem velmi rád. Jsem odvážný ofenzivní útočník, který se nebojí hrát pořádně do těla ”, prohlásil Downie. Po absolvování přípravného kempu odehrál v dresu Flyers několik přípravných zápasů. Tým ho však poslal zpět do Peterborough Petes.\n\nV roce 2007 se opět zúčastnil juniorského šampionátu ve Švédsku, kde Kanada opět získala zlato. Bylo to vůbec první vítězství na evropském ledě od roku 1997. Poté byl vyměněn za Yvese Bastiena a dvě druhé volby v OHL draftu z roku 2007 a 2008 do týmu Kitchener Rangers. Svůj debut v NHL si odbyl 5.12.2007 proti Minnesotě Wild. Následně vyfasoval 5. nejdelší trest v historii NHL na 20 zápasů. Pokusil se totiž zranit Deana McAmmonda.\n\nSvůj první gól si tedy připsal až 5. ledna 2008 proti Torontu Maple Leafs. V téže zápase se dostal do další kontroverzní bitky s Jasonem Blakem. Když už se zdálo, že je bitka u konce a rozhodčí Blakeovi drželi ruce, udeřil ho Downie pěstí do levého oka. O měsíc později měl nepřímo na svědomí i zranění rozhodčího, nutno ovšem podotknout, že toto nebyla Downieho vina. Fjodor Tjutin do něj v blízkosti rozhodčího narazil tak tvrdě, že se Downiemu vymrštila noha od vzduchu a bruslí se trefil rozhodčímu do obličeje. Ten měl zlomený nos a 60 stehů, musel tak nuceně do důchodu.\n\nV roce 2008 se stal součástí trejdu mezi týmem Philadelphia Flyers a Tampa Bay Lightning. Philadelphia Flyers získala obránce Matta Carlea a třetí výběr v draftu 2009, zatímco Tampa Bay dostala zadáka Steva Emingera, Downieho a čtvrtý výběr v draftu 2009. S kontroverzními zákroky ale nepřestal. Podařilo se mu zranit Petra Sýkoru, pokusil se Crosbymu vykloubit rameno, sekl rozhodčího vší silou do kotníku, rozpoutal několik bitek a připsal si spoustu kontroverzních hitů. Díky tomu je považován spolu s Mattem Cookem za jednoho z nejzákeřnějších hráčů dnešní NHL.\n\nCelkem za Tampu Bay odehrál více než 230 zápasů, ve kterých zaznamenal 126 kanadských bodů za 49 gólů a 77 přihrávek.\n\n21. února 2012 byl vyměněn do týmu Colorado Avalanche, kde působil do října 2013, i kvůli dlouhému zranění za tým z Colorada odehrál pouze 33 zápasů. Následovala další výměna, za Maxe Talbota se přesunul do Philadelphie, kde již dříve působil.\n\n\n"}
{"id": "703833", "url": "https://cs.wikipedia.org/wiki?curid=703833", "title": "Surýn úhořovitý", "text": "Surýn úhořovitý\n\nSurýn úhořovitý (\"Siren lacertina\") je obojživelník obývající stojaté vody Atlantské nížiny v USA. Má protáhlé tělo dlouhé půl metru až metr, šedohnědě zbarvené, což ho činí nenápadným v bahně, kde se většinou zdržuje. Vyznačuje se tím, že má vyvinutý pouze přední pár nohou. Také má keříčkovité vnější žábry; ty jsou typické pro larvy obojživelníků, ale surýn nebo axolotl mexický si je udrží celý život (tzv. neotenie). Surýni jsou aktivní převážně v noci, živí se pulci, plži a rybím potěrem. Ukrývá se mezi vodní vegetací a když je chycen, vydává zvláštní kvikavé zvuky. Období sucha přečkává ve schránce z bahna, kde vydrží až půl roku. Dožívá se až patnácti let.\n\n\n"}
{"id": "703835", "url": "https://cs.wikipedia.org/wiki?curid=703835", "title": "Ron Arad (pilot)", "text": "Ron Arad (pilot)\n\nRon Arad (: רון ארד, narozený 5. května 1958) je podplukovník, bojový pilot, navigátor a zbraňový důstojník Izraelského vojenského letectva, který je od října 1986 oficiálně klasifikován jako nezvěstný v boji. Tehdy byl zajat ší'itskou milicí Amal poté, co se katapultoval z poškozeného letounu F-4 Phantom nad jižním Libanonem, a posléze byl předán Hizballáhu.\n\nJeho osud a okolnosti věznění jsou však dále nejasné a existuje vícero teorií. Podle Hizballáhu v květnu 1988 uprchl a je pravděpodobně mrtvý. Podle zprávy izraelské vojenské zpravodajské služby byl převezen do Íránu, kde jej věznily tamní Revoluční gardy, zemřel v roce 1995 v důsledku nemoci a je pochován kdesi v Libanonu (podle některých zdrojů v údolí Bikáa). Existuje ale i názor, že byl Arad v roce 2003 ještě stále vězněn v Teheránu, či že jej zabily Íránské revoluční gardy, Írán však opakovaně popíral, že by měl o Aradovi jakékoli informace. Izraelská vláda zastává postoj, že je Ron Arad naživu, neboť chybí důkazy o jeho smrti.\n\nV roce 2005 byl v internetové soutěži 200 největších Izraelců zvolen 12. největším Izraelcem všech dob.\n\nNarodil se ve městě Hod ha-Šaron do rodiny Batji a Dova Aradových jako nejstarší ze tří synů. Vystudoval v Tel Avivu a v roce 1978 nastoupil povinnou vojenskou službu u Izraelských obranných sil, kde o rok později absolvoval letecký kurz u vojenského letectva coby zbraňový důstojník. V roce 1985 začal stavět rodinný dům v severoizraelské vesnici Giv'at Ela. V říjnu následujícího roku nastoupil ke studiu chemického inženýrství na Technionu v Haifě a po absolvování prvního ročníku byl povolán jako rezervista do služby u letectva.\n\nByl ženatý a s manželkou Tami měl dceru Juval.\n\nV noci 18. října 1986 se kapitán Arad a pilot Jišaj Aviram zúčastnili se svým letounem F-4 Phantom „Kurnas“ č. 306 rutinní akce proti cílům Organizace pro osvobození Palestiny (OOP) u vesnice Maghdouché poblíž jiholibanonského Sidónu. Letadlo 69. perutě vzlétlo ze základny Chacerim a po dvaceti minutách dorazilo k cíli.\nArad měl jakožto zbraňový důstojník na starosti zbraňové systémy letounu a svrhl bomby na pozice příslušníků OOP. Jedna z bomb (360 kg vážící Mark 55) však vinou technické závady explodovala pod křídlem letadla a kromě rozsáhlého poškození stroje též zranila oba letce (Aradovi výbuch zlomil ruku a jeden ze šrapnelů zasáhl Aviramovo ucho), kteří byli nuceni se katapultovat. Podle jiných zdrojů došlo ke katapultaci v důsledku zasažení letounu střelou tamní ší'itské milice či v důsledku mechanických potíží letadla. Po přistání se rozdělili. Avirama se podařilo izraelskému letectvu o několik hodin později lokalizovat vrtulníkem Bell AH-1 Cobra a za dramatických okolností zachránit, zatímco Arada zajala milice Amal.\n\nNásledně byl převezen do Bejrútu, kde jej držel v zajetí velitel bezpečnosti Amalu Mustafa Dirani. Milice za propuštění Arada požadovala peníze, zbraně a výměnu vězňů zadržovaných Izraelem. Izraelská vláda s jednáními souhlasila a první z nich začala již v říjnu 1986, přičemž obě strany na nich zastupovali podnikatelé (za Izrael Šabtaj Kalmanovič). V roce 1987 Izrael obdržel prostřednictvím mezinárodních zprostředkovatelů tři Aradem psané dopisy a dvě fotografie jako důkaz, že je stále naživu.\nPočátkem roku 1988 Dirani opustil Amal a společně s malou skupinou souvěrců založil milici \"Odpor věřících.\" Jeho muži pak unesli Arada a pokusili se jej předat Hizballáhu výměnou za svou podporu (posléze k Hizballáhu přešel i sám Dirani) – Aradův únos však vedl ke krachu jednání s izraelskou vládou. Místo jeho pobytu bylo často měněno, díky čemuž Izrael ztratil jeho stopu. Počátkem roku 1988 byl Arad vězněn ve vesnici Nabi Chit v údolí Bikáa. V noci 5. května 1988 bylo okolí vesnice bombardováno izraelským letectvem. Podle jedné z verzí byl Arad zabit svými strážci při pokusu o útěk, podle jiné se mu podařilo uprchnout a zahynul v důsledku pádu do nedaleké rokle a podle další jej poté, co jeho strážci uprchli v důsledku bombardování, odvedli příslušníci Íránských revolučních gard. V roce 1990 pak měl být převezen do Íránu, kam byl podle některých zdrojů prodán Hizballáhem. Zpráva izraelské vojenské zpravodajské služby uvádí, že byl Arad využit Revolučními gardami v rámci vnitrostátních mocenských bojů.\n\nAby Izrael získal více informací o místě Aradova věznění, narušil strukturu velení Hizballáhu a zajistil si lepší vyjednávací pozici, uneslo jeho elitní komando Sajeret Matkal v roce 1988 Diraniho operačního důstojníka Džawada Kasfiho a v červenci 1989 velitele Hizballáhu v jižním Libanonu šejcha Abd al-Karíma Ubajda. Počátkem roku 1992 se Izrael rozhodl pro zajetí samotného velitele Hizballáhu a vlivného duchovního Abbáse al-Músávího. Byl však natolik dobře chráněn, že nebylo možné jej zajmout a Izrael proto přistoupil k jeho likvidaci. Ta vedla k pětidennímu ostřelování západní Galileje raketami Kaťuša a teroristickým útokům proti izraelským cílům v Ankaře a Buenos Aires.\n\nKoncem 80. let se o možnost zprostředkování propuštění Arada zajímala i východoněmecká tajná služba Stasi. Výměnou za propuštění Arada měli být propuštěni špioni KGB věznění v Izraeli. Nakonec došlo v květnu 1989 i k podepsání dohody mezi NDR a Izraelem o spolupráci, ale o rok a půl později došlo k pádu Berlínské zdi a zároveň s ní padla i tato dohoda. Německo se však v Aradově případu angažovalo i po svém znovusjednocení. Až do roku 1995 vedlo tajná jednání s íránským velvyslancem Husajnem Musavianem, který tvrdil, že by mohl zprostředkovat Aradovo propuštění. Tato jednání však nakonec ztroskotala. Na pátrání se více než patnáct let podílí i Spolková zpravodajská služba.\nV roce 1991 měl Izrael dojednat dohodu s rakouským prezidentem Kurtem Waldheimem, který měl výměnou za zastavení útoků židovských organizací proti jeho osobě a oživení izraelsko-rakouských vztahů, vypomoci se zprostředkováním jednání s Íránem. Íránský prezident Rafsandžání však Waldheima odbyl, že neví, kdo je Arad ani co se mu stalo.\n\nPočátkem 90. let se Izrael rozhodl využít íránské ekonomické krize, když Íránu nabídl zprostředkování 10miliardového pobídkového balíku a uvolnění 5 miliard dolarů íránských kont zmražených v USA po íránské islámské revoluci výměnou za informace o Aradovi. Tento ekonomický postup však neměl úspěch, a tak Izrael pohrozil Íránu, že v případě, že Arada nepropustí, zmaří íránské snahy o získání evropských půjček zveřejněním informací o íránském podvodném jednání. Izraelské zpravodajské služby totiž zjistily, že Írán, jehož ekonomika byla na pokraji kolapsu, tehdy evropským věřilům lhal o výši úroků úvěrů a době jejich splatnosti, které mu měli údajně nabídnout jiní věřitelé. Pohrůžka však zůstala bez odezvy, a tak Izrael získané informace zveřejnil, díky čemuž evropské státy s Íránem přerušily jednání.\n\nV roce 1994 zajalo izraelské komando samotného Diraniho. Během výslechu Dirani vyslovil podezření, že Arada odvedly Íránské revoluční gardy, a že jej vězní v Teheránu. Izraelská vojenská rozvědka však jeho verzi nevěřila a podezírala jej, že způsob předání s Íránci předem domluvil, či že dokonce dům, v němž měli Arada skrývat, byl konspiračním domem Revolučních gard. Dirani na leteckém snímku identifikoval výcvikový tábor jednotek Quds poblíž Teheránu, kde měl být Arad údajně zadržován, ale díky úspěšné snaze zmást izraelské vyšetřovatele (a to i na polygrafu) nebyla jeho svědectví pokládána za hodnověrná.\n\nV souvislosti s vězněním unesených členů Hizballáhu je třeba zmínit případ Nejvyššího soudu Izraele z roku 1994. Šejch Ubajd ani Dirani totiž nebyli nikdy postaveni před soud, a podobně jako několik dalších osob byli drženi v rámci správní vazby a jediným důvodem jejich zadržováni byla skutečnost, že sloužili jako vyjednávací trumf při jednáních o Aradově propuštění. Zadržení bez obvinění bylo možné na základě zákona o zadržení při výjimečném stavu () z roku 1979. Tříčlenné plénum Nejvyššího soudu v roce 1997 většinově rozhodlo, že účel zadržování těchto osob spadá do definice „státní bezpečnosti.“ V dubnu 2000 však zvrátilo rozšířené devítičlenné soudní plénum předchozí rozhodnutí s odůvodněním, že „stát nemá žádné právo zadržovat osoby jako vyjednávací prostředek pro propuštění zajatého izraelského vojáka.“ Jelikož Izrael nechtěl vězněným přiznat status válečných zajatců, přijal v roce 2002 zákon . Ten dává náčelníkovi Generálního štábu možnost uvěznit takového „ilegálního bojovníka“, jehož propuštění by znamenalo ohrožení bezpečnostních zájmů státu. Na základě tohoto zákona následně náčelník Generálního štábu prodloužil věznění výše zmíněných osob.\n\nV březnu 1999 předal papež Jan Pavel II. ve Vatikánu íránskému prezidentu Chátamímu vzkaz od Aradovy matky, v němž jej žádá o informace o osudu svého syna.\n\nV roce 2000 získal Izrael Aradovu osobní zbraň Armalite AR-7 (tzv. „zbraň pro přežití“) výměnou za propuštění 52 arabských teroristů (12 Libanonců a 40 palestinských Arabů). V červnu 2002 ustanovila izraelská armáda veřejnou vyšetřovací komisi v čele s Elijahu Winogradem, která přezkoumala dosud známé informace a konstatovala, že není důvod měnit předpoklad, že Ron Arad stále žije.\n\nV roce 2003 oznámil izraelský premiér Ariel Šaron, že při pokusu o zjištění informací o Aradovi padl izraelský agent. V říjnu téhož roku vypověděli bývalí íránští diplomaté a zpravodajští představitelé žijící v Evropě, že Arad žije a je vězněn v Teheránu. Podle tohoto zdroje, který však není možné ověřit, se Arad v době svého zajetí v Libanonu pokusil o útěk a byl postřelen. V roce 1994 měl být přes Sýrii převezen do Íránu a měl být dvakrát hospitalizován pro srdeční problémy. V prosinci 2003 vypsala nadace \"Born to Freedom\", založená Aradovou rodinou, odměnu 10 milionů dolarů za jakoukoli informaci o Aradovi.\n\nV roce 2004 německá Spolková zpravodajská služba zprostředkovala dohodu mezi Izraelem a Hizballáhem, na jejímž základě došlo k výměně vězňů a předání informací o Aradovi. Izrael v rámci dohody propustil šejcha Ubajda a Diraniho spolu s dalšími 400 libanonskými a palestinskými vězni výměnou za Elchanana Tannenbauma a těla tří izraelských vojáků unesených v říjnu 2000 Hizballáhem v oblasti farem Šibáa. Propuštění obou zmíněných pobouřilo Aradovu rodinu, která Izrael obvinila, že Rona Arada opustil. Ještě před jejich propuštěním napsala Aradova dcera Juval dopis premiérovi Šaronovi, v němž uvedla: „Nechápu jak můžete v noci spát (…) chystáte se pustit muže, kteří jej mučili.“ Vůdce Hizballáhu Hasan Nasralláh instruoval své muže, aby zahájili pátrání po Aradovi a v rámci vyšetřování byl vyslechnut i vůdce Íránských revolučních gard, který v době Aradova zmizení působil v Libanonu. Bylo podniknuto rozsáhlé pátrání v údolí Bikáa, včetně řady vykopávek a počátkem roku 2005 byly prostředníkovi ze Spolkové zpravodajské služby předány kosti údajně patřící Aradovi. DNA identifikace však prokázala, že ostatky Aradovi nenáleží.\n\nNeschopnost Hizballáhu podat informace o Aradově osudu vedla v roce 2004 náčelníka izraelské vojenské zpravodajské služby AMAN generálmajora Aharona Ze'evi-Farkaše k ustanovení tajné vyšetřovací komise, která měla za cíl shrnout a vyhodnotit všechny dostupné informace o Aradovi. Podle této zprávy z roku 2005 byl Arad v roce 1990 převezen do Íránu, kde byl držen v naprostém utajení a izolaci Revolučními gardami. Po zajetí Diraniho Izraelci byl převezen zpět do Libanonu, neboť se Íránci obávali, že by je mohl kompromitovat. Zpráva dále uvádí, že Arad zemřel v polovině 90. let poté, co vážně onemocněl a byla mu odepřena léčba. Pohřben měl být neznámo kde (některé zdroje uvádí libanonské údolí Bikáa). Jednotliví členové komise se rozchází v datu Aradovy smrti. Většina z nich se shodla, že zemřel počátkem roku 1995, zbývající však zastávají názor, že zemřel pravděpodobně koncem roku 1996 či počátkem roku 1997. Ze'evi-Farkaš doporučil tehdejšímu náčelníkovi Generálního štábu generálporučíkovi Danu Chalucovi prohlásit Arada za padlého vojáka s neznámým hrobem. Proti se však postavili ředitelé zpravodajských služeb Mosad a Šin bet s odůvodněním, že pro takové prohlášení musí mít Izrael pozitivní test DNA. Zpráva nebyla z rozhodnutí premiéra Šarona zveřejněna a ke stejnému postupu se rozhodli i jeho následovníci Ehud Olmert a Benjamin Netanjahu.\n\nV lednu 2006 Nasralláh veřejně prohlásil, že se Hizballáh domnívá, že je Arad mrtev. V srpnu téhož roku odvysílala libanonská televize videozáběr Arada, o němž se předpokládá, že byl téměř jistě natočen před prosincem 1989. V říjnu 2007 Izrael obdržel dvacet let starý dopis psaný Aradem jeho rodině.\nV roce 2008 Hizballáh v rámci dohody s Izraelem, zprostředkované Spolkovou zpravodajskou službou, vypracoval 80stránkovou zprávu o osudu Rona Arada. Součástí zprávy byly i dvě nové fotografie, tři dopisy adresované rodině a části deníku. Podobně jako před čtyřmi roky obsahuje i zpráva z roku 2008 obdobný závěr, totiž, že Arad zmizel z noci ze 4. na 5. května 1988, a že pravděpodobně zemřel. Zprávu předal Izraeli německý zprostředkovatel Organizace spojených národů Gerhard Konrad. Součástí dohody bylo také předání ostatků izraelských vojáků Eldada Regeva a Ehuda Goldwassera, kvůli jejichž únosu v roce 2006 vypukla druhá libanonská válka. Výměnou za to Izrael předal Hizballáhu zprávu o osudu 4 íránských diplomatů, kteří v roce 1982 zmizeli v Libanonu (podle této zprávy byli mučeni a následně zabiti křesťanskými falangisty). Dále v rámci dohody předal ostatky padlých příslušníků Hizballáhu z druhé libanonské války a propustil pět libanonských vězňů, a to včetně Samira Kuntara, který si odpykával několikanásobný doživotní trest odnětí svobody za brutální vraždu izraelských civilistů a policisty. Jeho propuštění způsobilo v Izraeli mimořádnou nevoli a kritiku si dohoda vysloužila i od ředitele Mosadu Me'ira Dagana.\n\nNa počátku podzimu 2009 došlo ke zveřejnění výše uvedené tajné zprávy izraelské vojenské zpravodajské služby poté, co izraelský novinář Ronen Bergman pohrozil vojenskému cenzorovi stížností k Nejvyššímu soudu. Úřad izraelského premiéra však tuto zprávu odmítl a izraelská vláda nadále považuje Arada za živého, neboť chybí důkazy o jeho smrti.\nPočátkem listopadu 2011 se Aradova rodina rozhodla, u příležitosti 25 let od jeho uvěznění, zveřejnit dosud neuveřejněné části deníku a dopisů, které si Ron Arad vedl po svém uvěznění. Ty jí byly předány v rámci dohody mezi Izraelem a Hizballáhem z roku 2008.\n\n"}
{"id": "703838", "url": "https://cs.wikipedia.org/wiki?curid=703838", "title": "Maghdouché", "text": "Maghdouché\n\nMaghdouché (: مغدوشة) je město v jižním Libanonu, nacházející se zhruba 50 kilometrů jižně od Bejrútu a 8 kilometrů jihovýchodně od Sidonu. Rozkládá se na kopci přibližně 3 kilometry od středomořského pobřeží v nadmořské výšce 200 až 229 metrů nad mořem. Ve městě žije asi 8000 obyvatel (odhad 2008), z nichž většinu tvoří melkité a menší část maronité. Hlavním odvětvím je zde zemědělství, a to především pěstování vinné révy a citrusů, zejména pak pomerančů.\n"}
{"id": "703848", "url": "https://cs.wikipedia.org/wiki?curid=703848", "title": "Bikáa", "text": "Bikáa\n\nBikáa (: وادي البقاع \"Wádí al-Biqae\"), též Bekáa nebo Beqaa, je úrodné údolí ve východním Libanonu. Již za Římské říše bylo toto údolí hlavní zemědělskou oblastí, kterou zůstává i v rámci dnešního Libanonu. Rozkládá se zhruba 30 kilometrů východně od Bejrútu mezi pohořím Libanon na západě a Antilibanon na východě. Jedná se o nejseverovýchodnější část Velké příkopové propadliny, která se táhne od Sýrie přes Rudé moře až do Afriky. Údolí je na 120 kilometrů dlouhé a v průměru je 16 kilometrů široké. Má vlhké středozemní klima se suchými teplými léty. Zejména v severní části je úhrn srážek nižší (230 mm) v důsledku srážkového stínu pohoří Libanon. V centrální části je přitom úhrn srážek na 610 mm. Od 1. století př. n. l. se v údolí pěstovalo obilí pro římské provincie v Levantě. V současnosti údolí představuje 40 % libanonské orné půdy. Půdy v severní části nejsou tolik úrodné a proto je tato část využívána pro pastevectví. V jižnější části se pěstuje pšenice, kukuřice, bavlna a zelenina, nachází se zde ale i vinice a sady.\n\n"}
{"id": "703854", "url": "https://cs.wikipedia.org/wiki?curid=703854", "title": "Masiela Lusha", "text": "Masiela Lusha\n\nMasiela Lusha (* 11. února 1985 Tirana, Albánie) je americká herečka, producentka, spisovatelka, autorka románů a krátkých povídek, a básnířka.\n\n\n\n"}
{"id": "703858", "url": "https://cs.wikipedia.org/wiki?curid=703858", "title": "São Paulo FC", "text": "São Paulo FC\n\nSão Paulo Futebol Clube (zkratkou SPFC) je brazilský fotbalový klub z města São Paulo. Jeho rivaly jsou Corinthians, Palmeiras a Santos.\n\nKlub byl založen v roce 1930, hraje na stadiónu \"Estádio Cícero Pompeu de Toledo\" o kapacitě 58 337 diváků. Předsedou klubu je Carlos Augusto de Barros e Silva, trenérem André Jardine.\n\nSão Paulo FC vznikl roku 1935 sloučením klubů \"Clube de Regatas Tietê\" a \"São Paulo da Floresta\". Roku 1960 otevřelo São Paulo po 9 letech prací nový stadion Morumbi.\nAčkoli je jeho kapacita 80 000 míst, roku 1977 byla rekordní návštěva v počtu 138 032 lidí. Když se v roce 1971 nově ustanovila národní liga Série A (zvaná \"Brasileirão\"), skončilo São Paulo na druhém místě za Atléticem Mineiro. První titul tým vybojoval roku 1977.\n\nSão Paulo se proslavilo v 90. letech, kdy pod trenérem Telê Santanou dvakrát získalo Copu Libertadores – roku 1992 a v roce 1993. V obou letech navíc získalo Interkontinentální pohár, poté co roku 1992 porazilo Barcelonu a roku 1993 AC Milán.\n\nDalší výhru v Copa Libertadores si klub zajistil roku 2005, následně opanoval také Mistrovství světa klubů výhrou nad Liverpoolem 1:0.\n\n\n\n"}
{"id": "703861", "url": "https://cs.wikipedia.org/wiki?curid=703861", "title": "Ron Arad (designér)", "text": "Ron Arad (designér)\n\nRon Arad (: רון ארד, narozený 24. dubna 1951) je izraelský průmyslový designér, umělec a architekt žijící ve Spojeném království. Britskými deníky je označován za předního britského designéra či za nejslavnějšího produktového designéra Británie. Je majitelem designérské a architektonické firmy \"Ron Arad Associates\".\n\nNarodil se v Tel Avivu do umělecké komunistické rodiny. Jeho matka byla malířka a fotografka původem z Bulharska, avšak vyrůstala v Izraeli, zatímco otec byl sochař a fotograf původem z Ruska, který vyrůstal ve Vídni. V letech 1971 až 1973 studoval na Becalelově akademii umění a designu v Jeruzalémě a následně v letech 1974 až 1979 na Architectural Association School of Architecture v Londýně. Po dokončení studií si otevřel studio v Covent Garden.\n\nMezi jeho celou řadu návrhů patří například polička \"Bookworm\", jenž navrhl roku 1994, a která se ještě v roce 2011 vyrábí italskou společností Kartell. V roce 2005 navrhl lustr pro společnost Swarovski, která díky LED diodám umožňuje zobrazit text SMS zprávy, která lze lustru zaslat.\n\nJe i akademicky činný; v letech 1994 až 1997 byl profesorem designu na vídeňské Hochschule für Angewandte Kunst a poté v letech 1997 až 2009 vedl katedru produktového designu na Royal College of Art.\n\nV roce 2008 navrhl Bauhaus muzeum v Tel Avivu.\n\nJeho díla byla vystavována v řadě světových muzeí a galerií a jsou součástí sbírek řady těchto institucí, jmenovitě jde například o Centre Georges Pompidou a Musée national d'art moderne v Paříži, Metropolitní muzeum umění v New Yorku či Victoria and Albert Museum v Londýně.\n\nJe jedním z autorů budovy Muzea designu, která byla v roce 2010 otevřena v izraelském Cholonu. Téhož roku mu byl udělen čestný doktorát na Telavivské univerzitě.\n\nJe ženatý a má dvě dcery. Od roku 1973 žije v Londýně.\n\n"}
{"id": "703863", "url": "https://cs.wikipedia.org/wiki?curid=703863", "title": "Ron Arad", "text": "Ron Arad\n\nRon Arad (: רון ארד) je jméno více osob:\n\n"}
{"id": "703864", "url": "https://cs.wikipedia.org/wiki?curid=703864", "title": "Mistrovství Evropy v atletice do 23 let 2011", "text": "Mistrovství Evropy v atletice do 23 let 2011\n\n8. Mistrovství Evropy v atletice do 23 let se uskutečnilo ve dnech 14. – 17. července 2011 v České republice na Městském stadionu v Ostravě. Sportovci byli ubytováni na kolejích Vysoké školy báňské, které byly kvůli šampionátu zrekonstruovány. \n\nMezi největší hvězdy šampionátu patřili Němka Sarah Mayerová (hod kladivem), Ruska Darja Klišinová (skok daleký), Ázerbájdžánka Layes Abdullayevová (10 000 m), Němec David Storl (vrh koulí), Ukrajinec Sheryf El-Sheryf (trojskok), kteří překonali rekord šampionátu a Rumunka Bianca Perieová (skok do výšky), která rekord šampionátu vyrovnala. Dále mezi ně měl patřit i Francouz Christophe Lemaitre, který dlouho dopředu avizoval, že se mistrovství nezúčastní.\n\nDvě zlaté (200 m, 4×100 m) a jednu stříbrnou medaili (100 m) původně vybojovala ukrajinská sprinterka Darja Pižankovová. Dopingová kontrola však v jejím těle odhalila přítomnost stanozololu a byla diskvalifikována. O zlato ze štafetového závodu na 4×100 metrů přišla kvůli dopingu i její krajanka Uljana Lepská. \n\nO dvě zlaté medaile přišla ruská běžkyně Jelena Aržakovová, jež zvítězila v bězích na 800 a 1500 metrů. Důvodem diskvalifikace byly abnormální hodnoty hemoglobinu v jejím biologickém pasu, za což později dostala dvouletý trest. 29. ledna 2013 ji ruská federace VFLA pozastavila činnost a byly anulovány všechny její výsledky, kterých dosáhla od 12. července 2011. Dvouletý zákaz startů a o titul mistryně Evropy do 23 let v chůzi na 20 km přišla ruská chodkyně Taťána Minějevová.\n\n\n"}
{"id": "703873", "url": "https://cs.wikipedia.org/wiki?curid=703873", "title": "Přehled českých medailí na mistrovství Evropy v atletice do 23 let", "text": "Přehled českých medailí na mistrovství Evropy v atletice do 23 let\n"}
{"id": "703876", "url": "https://cs.wikipedia.org/wiki?curid=703876", "title": "Cyklodekan", "text": "Cyklodekan\n\nCyklodekan (CH) je organická sloučenina, konkrétně uhlovodík (cykloalkan s deseti atomy uhlíku v molekule). Je to hořlavina III.třídy.\n"}
{"id": "703878", "url": "https://cs.wikipedia.org/wiki?curid=703878", "title": "Operace An-Far", "text": "Operace An-Far\n\nOperace An-Far (: מבצע אנ-פאר, \"Mivca An-Far\", doslova \"Operace anti-Farúk\", podle egyptského krále Farúka I.) byla vojenská akce provedená počátkem července 1948 během první izraelsko-arabské války izraelskou armádou. Jejím cílem bylo prolomit egyptskou frontu v Negevské poušti.\n\nV květnu 1948 začala první arabsko-izraelská válka, která na rozdíl od předchozí fáze, takzvané občanské války v Palestině, měla již jednoznačný charakter konvenčního konfliktu, do kterého se navíc zapojilo několik invazních armád sousedních arabských států. V Negevu operovala egyptská armáda, která se odtud tlačila směrem k Tel Avivu. Postup na Tel Aviv zastavila izraelská Operace Plešet na počátku června, ale Egypťané si drželi spojení v západovýchodním směru. Počátkem července 1948 vypršelo krátké příměří a následovalo intenzivní období bojů. Šlo o součást širší ofenzívy Izraele (takzvané Bitvy deseti dnů).\n\nOperaci An-Far provedla Brigáda Giv'ati, které velel Šim'on Avidan. Kromě ní se na akci podílela i Negevská brigáda. Boje se soustřeďovaly do okolí arabské vesnice Irak Suvejdan a zdejší policejní pevnosti a židovské vesnice Negba. Zde poblíž arabského města al-Faludža (dnes zde stojí židovské město Kirjat Gat) obsadili Egypťané klíčovou silniční křižovatku a docílili toho, že velká oblast židovských osad jižněji odtud v Negevské poušti, byla odříznuta od zbytku izraelského území. Operační plán počítal s prolomením egyptské uzávěry a vytvořením silničního koridoru do Negevu. Tím mělo dojít k přerušení egyptské západovýchodní zásobovací linie a následnému vytlačení Egypťanů z regionu okolo města Isdud. Egypťané naopak hodlali vůj západovýchodní koridor rozšířit a tím prohloubit izolaci židovské oblasti v jižní části Negevu. Egypťané zjistili, že Izraelci se intenzivně připravují na vojenský útok. Zaútočili proto sami s předstihem 8. července, tedy několik hodin před oficiálním ukončením příměří. Obsadili rychle některé významné body jako arabskou vesnici Kaukaba, arabskou vesnici Hulajkat nebo kótu 113. Židovský protiútok zahájila Negevská brigáda proti policejní stanici v Irak Suvejdan, ze severu ji podporovala brigáda Giv'ati. Ta obsadila například arabskou vesnici Ibdis. Boje byly velmi intenzivní a frontová linie se opakovaně posouvala. Egypťané takto opětovně obsadili arabskou vesnici Bajt Affa. V další fázi se Egypťané rozhodli pro frontální útok proti židovské osadě Negba, kde jim vzdorovalo cca 150 místních obránců. Šlo o do té doby nejkoncentrovanější egyptskou ofenzivní akci. Opakované egyptské útoky ale byly odraženy. Podobné výpady podnikli Egypťané i proti židovským vesnicím Gal On a Be'erot Jicchak. Operace An-Far trvala pět dnů a šlo o jedny z nejostřejších soubojů celé války. \n\nOperace měla nerozhodný výsledek, prolomení egyptské fronty se nezdařilo a židovské vesnice v jižnější části Negevu zůstávaly obklíčené egyptskými pozicemi. Až Operace Mavet la-poleš v následujících dnech dosáhla otevření úzkého koridoru směrem na jih.\n\n"}
{"id": "703879", "url": "https://cs.wikipedia.org/wiki?curid=703879", "title": "Operace Mavet la-poleš", "text": "Operace Mavet la-poleš\n\nOperace Mavet la-poleš (: מבצע מוות לפולש, \"Mivca Mavet la-poleš\" též uváděno v plurálu, \"Mivca Mavet la-polešim\", doslova \"Operace Smrt vetřelci\" nebo \"Operace Smrt vetřelcům\") byla vojenská akce provedená v červenci 1948 během první izraelsko-arabské války izraelskou armádou. Jejím cílem bylo prolomit egyptskou frontu v Negevské poušti. Navazovala přímo na Operaci An-Far.\nV květnu 1948 začala první arabsko-izraelská válka, která na rozdíl od předchozí fáze, takzvané občanské války v Palestině, měla již jednoznačný charakter konvenčního konfliktu, do kterého se navíc zapojilo několik invazních armád sousedních arabských států. V Negevu operovala egyptská armáda, která se odtud tlačila směrem do centra země a k Jeruzalému. Poblíž arabského města al-Faludža (dnes zde stojí židovské město Kirjat Gat) obsadili Egypťané klíčovou silniční křižovatku a docílili toho, že velká oblast židovských osad jižněji odtud v Negevské poušti, byla odříznuta od zbytku izraelského území. Počátkem července 1948 vypršelo krátké příměří a následovalo intenzivní období bojů. Šlo o součást širší ofenzívy Izraele (takzvané Bitvy deseti dnů). Po nerozhodné Operaci An-Far měl být definitivně prolomen koridor na jih. \n\nOperaci Mavet la-poleš provedla Brigáda Giv'ati. Útok započal 15. července 1948 krátce poté, co neuspěl egyptský pokus o odpoutání izraelské pozornosti prostřednictvím útoku na židovskou vesnici Gal On. Útok byl neúspěšný a Egypťané potřebovali jistý čas k přeskupení sil. Akce Mavet la-poleš trvala do 18. července, kdy v platnost vstoupilo další příměří. Výsledkem bylo mírné izraelské vítězství v podobě úzkého pozemního koridoru směrem na jihu, který přerušil egyptské západovýchodní silniční spojení mezi městy Madždal a Bajt Džibrin. V členitém terénu a při absenci pevných frontových linií ovšem Egypťané dokázali zřídit provizorní silniční spojení mezi arabskou vesnicí Karatija, takzvaná egyptská Barmská cesta. Následně se pak o okolí Faludžy a koridor na jih vedla Operace GJS.\n\n"}
{"id": "703881", "url": "https://cs.wikipedia.org/wiki?curid=703881", "title": "Operace Barak", "text": "Operace Barak\n\nOperace Barak (: מבצע ברק, \"Mivca Barak\" doslova \"Operace Blesk\") byla vojenská akce provedená v květnu 1948 počátkem první izraelsko-arabské války, respektive během takzvané občanské války v Palestině, krátce před koncem britského mandátu nad Palestinou, tedy před vznikem státu Izrael, židovskými jednotkami Hagana. Jejím cílem bylo ovládnout území v pobřežní nížině jižně od Tel Avivu. Šlo o součást Plánu Dalet, kdy židovské síly obsazovaly ještě před koncem mandátu klíčové oblasti přidělené rozhodnutím OSN budoucímu židovskému státu. Ve stejné době Židé ovládli města Tiberias, Safed a Haifa. \n\nOperaci Barak provedla nově zřízená Brigáda Giv'ati. Ta měla za úkol ovládnout důležité dopravní tahy, zničit místní dobrovolnické arabské síly a zároveň posilovat židovskou sídelní síť v tomto regionu. Akce navazovala na předchozí Operaci Chamec, která znamenala dobytí arabských sídel v zázemí města Jaffa. \n\n"}
{"id": "703882", "url": "https://cs.wikipedia.org/wiki?curid=703882", "title": "Přenosná toaleta", "text": "Přenosná toaleta\n\nPřenosný záchod, též přenosná toaleta, přenosné WC nebo mobilní WC, je záchodová budka, která není pevně zabudována, ale je určena k dočasnému umístění a umožňuje přemístění.\n\nTypický moderní přenosný záchod je vyrobený z plastu a funguje jako chemický záchod, případně kompostovací záchod. Bývá vybaven sedátkem podobným jako v klasické kadibudce, často i pisoárem. Splachování bývá typicky rovněž chemické, spouštěné mechanicky tlakem při otevírání vstupních dveří.\n\nPoužívá se například pro staveniště nebo pro krátkodobé akce (například festivaly) v místech, kde není dostatečná kapacita stálých záchodů nebo jako náhradní řešení v místech, kam není zaveden vodovod a kanalizace, například u parkovišť, konečných zastávek MHD apod. Někdy se využívají i jako veřejné záchodky například v parcích, u hřišť a podobně. Mimo jednotlivých záchodových budek existují též kontejnerové záchody, které mohou obsahovat i více místností, předsíňku či umývárnu atd.\n\nKromě přenosných záchodů existují jako forma mobilního záchodu též záchody pojízdné, ve formě automobilového přívěsu, automobilu či autobusu.\n\n\n"}
{"id": "703885", "url": "https://cs.wikipedia.org/wiki?curid=703885", "title": "Cheesecake", "text": "Cheesecake\n\nCheesecake (čti či:zkejk) je dezert, který tvoří dvě vrstvy: krusta z rozdrobených sušenek a sýrová (resp. tvarohová) vrstva. V počátcích byl cheesecake pouze pečeným dezertem, v současné době existuje i nepečená varianta. Cheesecake lze připravit podle původní receptury, tedy čistě sýrový, nebo v různých příchutích, jež bývají obohaceny i o třetí vrstvu: ovoce, čokoládu atp.\n\nMezi hlavní ingredience patří tvarohový čerstvý sýr (v Americe je s přípravou cheesecaku spojen sýr Philadelphia, sýr může být nahrazen tvarohem), sušenky, máslo, cukr a zakysaná smetana.\n\n"}
{"id": "703886", "url": "https://cs.wikipedia.org/wiki?curid=703886", "title": "Operace GJS", "text": "Operace GJS\n\nOperace GJS (: מבצע גי\"ס, \"Mivca GJS\", podle akronymu \"Operace Giv'ati, Jiftach, Sergej\") byla vojenská akce provedená koncem července 1948 během první izraelsko-arabské války izraelskou armádou. Jejím cílem bylo prolomit egyptskou frontu v okolí města al-Faludža na severním okraji Negevské pouště. Navazovala na předchozí Operaci An-Far a Operaci Mavet la-poleš.\nV květnu 1948 začala první arabsko-izraelská válka, která na rozdíl od předchozí fáze, takzvané občanské války v Palestině, měla již jednoznačný charakter konvenčního konfliktu, do kterého se navíc zapojilo několik invazních armád sousedních arabských států. V Negevu operovala egyptská armáda, která se odtud tlačila směrem do centra země a k Jeruzalému. Poblíž arabského města al-Faludža (dnes zde stojí židovské město Kirjat Gat) obsadili Egypťané klíčovou silniční křižovatku a docílili tak toho, že velká oblast židovských osad jižněji odtud v Negevské poušti, byla odříznuta od zbytku izraelského území. Počátkem července 1948 vypršelo krátké příměří a následovalo intenzivní období bojů. Izraelská Operace An-Far ani Operace Mavet la-poleš nedokázaly tento egyptský opěrný bod zničit. Od poloviny července 1948 bylo navíc vyhlášeno příměří a tato pro Izraelce strategicky nevýhodná situace se začínala měnit na trvalou. Egyptská frontová linie nebyla natolik kompaktní, aby bránila Izraelům v noci pozemními stezkami sporadicky přecházet z jihu Negevu na sever a naopak, ale politicky bylo pro Izrael nemožné vznášet nárok na Negev, dokud nebyl fakticky kontrolován židovským státem. \n\nOperaci GJS provedla Brigáda Giv'ati, Brigáda Jiftach a Brigáda Sergej (Negevská brigáda), jejichž jména jsou přítomny v názvu operace. Cílem bylo pomocí demonstrace síly, spíše logistickou než vojenskou metodou, docílit egyptského souhlasu s průjezdem izraelských konvojů napříč egyptským koridorem u Faludžy a arabské vesnice Irak al-Manšija. Akce sestávala ze dvou fází, Operace GJS 1 proběhla od 27. července, GJS 2 na přelomu července a srpna. Ani jedna nebyla úspěšná a židovské konvoje nedokázaly překonat egyptské pozice. Zásobování židovských osad odříznutých na jihu země probíhalo až do podzimních bojů letecky. Mezi srpnem a říjnem 1948 byla takto spuštěna Operace Avak v podobě pravidelného leteckého mostu mezi Izraelem a odříznutým jihem státu.\n\n"}
{"id": "703889", "url": "https://cs.wikipedia.org/wiki?curid=703889", "title": "Jitrocel vejčitý", "text": "Jitrocel vejčitý\n\nJitrocel vejčitý (\"Plantago ovata\") je jednoletá rostlina, druh rodu jitrocel. Je jedním z mála jitrocelů, který nepovažujeme za plevel, nýbrž za léčivku, a je pěstován pro léčivé účinky semen. V České republice neroste, jeho domovem jsou jihoevropské oblasti okolo Středozemního moře, severní Afrika, Arabský poloostrov, Írán, Pákistán a Indie. Zavlečen byl do jihovýchodní Číny i do Ameriky.\n\nRoste nejčastěji na suchých písčitých nebo jílovitých půdách s dostatkem živin a hlavně dusíku, nejlépe mu vyhovují místa s často narušovaným travnatým drnem. Nesnáší zastínění a půdy špatně odvodněné, nevadí mu při vzcházení chlad a později sucho a teplo. Jeho vzhled, velikost i množství semen je ovlivněno množstvím dešťových srážek. Před sklizní semen je nutné slunné a suché počasí.\n\nJednoletá nebo někdy krátce vytrvalá bylina dorůstající nejvýše do 15 cm. Má velmi krátký stonek s internodiemi mezi listy dlouhými jen několik milimetrů. Listy s řapíky 2 až 5 cm dlouhými vyrůstají ve spirále a vytvářejí zdánlivou listovou růžici, jsou jemné, čárkovité až kopinaté, 3 až 10 cm dlouhé a 2 až 6 mm široké. Na bázi přecházejí v řapík, vrchol mají ostře hrotitý, po obvodě jsou celokrajné nebo rozptýleně zubaté, mají tři podélné žilky a jsou hustě chlupaté.\n\nStvoly bývají kratší než listy, jsou lysé a v horní části mají hustá koncová klasnatá květenství která bývají vejčitého nebo krátce válcovitého tvaru a po odkvětu se prodlužují. Jsou složená z drobných čtyřčetných květů s brvitými vejčitými listeny. Nestejné eliptické nebo obvejčité kališní lístky jsou volné, obvykle lysé a bývají až 2,5 mm dlouhé. Okrouhlé laločnaté korunní lístky jsou bílé, lysé a vytvářejí trubku o délce až 3,5 mm. K vrcholu korunní trubky přirostly čtyři tyčinky nesoucí z květu čnící žlutavě hnědé prašníky.\n\nPlody jsou 4 až 5 mm dlouhé tobolky s víčky otevírající se poblíž středu. Obsahují po dvou žlutohnědých semenech která jsou elipsoidní až vejčitá, 2,5 až 3 mm dlouhá a mají uprostřed podélnou rýhu.\n\nJitrocel vejčitý se rozmnožuje výhradně generativně semeny, pro která se i pěstuje. Semena se vysévají, obvykle v listopadu a prosinci, kdy je dostatek vláhy, na pole do řádků širokých asi 20 cm. Vyklíčí asi za týden a v té době potřebují v půdě hodně vlhkosti, která se případně dodává závlahou. Pro získání větší úrody semen se rostliny přihnojují dusíkem a fosforem.\n\nRostliny rozkvétají asi do 60 dnů po vysetí, plody jsou zralé přibližně za 120 dnů. Po dozrání semen zhnědnou stvoly a rostliny se sklidí do pytlů a následně vymlátí a dále upravují. Z jednoho hektaru lze získat až tunu semen.\n\nTento druh jitrocele se pro farmakologické účinky semen pěstuje na plantážích, např. v Indii, Brazílií, na Blízkém východě i na severu Afriky. Hlavní léčebnou látkou je rozpustná vláknina ve formě bezbarvého slizu, který po zvlhnutí bobtná. Získává se z osemení, které se ze suchých semen sdírá a mele na prášek, osemení tvoří asi čtvrtinu objemu semene. Je schopno absorbovat vodu a tím asi desetinásobně zvětšit svůj objem, nejčastěji se používá jako šetrné projímadlo.\n\nPo požití vstřebá v gastrointestinálním traktu vodu, tím se zvýší objem stolice a podpoří peristaltika střev. Používá se také k léčbě následků úplavice, nemocí urogenitálního traktu a dehydratace způsobené akutními průjmovými onemocněními, pomáhá proti vzniku hemoroidů, vychlípeninám a rakovině tlustého střeva. Protože i semena v kontaktu s vodou zvětšují svůj objem, slouží při redukční dietě k omezení chuti k jídlu, po požití vytvářejí v žaludku pocit „plnosti“. Pomáhá také snižovat hladinu cholesterolu.\n\nOsemení jitrocele vejčitého (uváděného někdy jako jitrocel indický) obsahují mnohé přírodní léčebné produkty, např. Psyllium. Vláknina získaná z osemení se používá také v potravinářství jako zahušťovadla nebo stabilizátory. Oloupaná semena, obsahující mj. olej, jsou vhodná i jako krmivo pro ptáky a zvířata.\n\n\n \n"}
{"id": "703891", "url": "https://cs.wikipedia.org/wiki?curid=703891", "title": "Backhausen", "text": "Backhausen\n\nRodina Backhausen přišla v průběhu napoleonských válek z Kolína nad Rýnem do Vídně. Franz Backhausen (*1789) využil ke zproštění vojenské služby postižení svého bratra Theodora a pod jeho jménem se usadil roku 1810 ve Vídni. Záhy složil mistrovské zkoušky a začal podnikat ve výrobě textilu.\n\nSynové Karl a Johann založili roku 1849 samostatnou firmu na výrobu oděvního textilu \"Karl Backhausen & Co\" se sídlem v Schmalzhofgasse v Gumpendorfu. Důraz na kvalitu výroby jim přinesl záhy řadu úspěchů, mezi první největší patřila zlatá medaile na Světové výstavě v Londýně 1851.\n\nRoku 1853 Karl opustil firmu a vedení převzal mladší Johann a přejmenoval firmu na \"Johann Backhausen, k.k. ausschliesslich privilegierte Mode- und Chenillewarenfabrik\". Změnil se i sortiment, na místo oděvního textilu se firma soustředila na bytový textil. Prodejnu přemístil roku 1864 do tehdy nové a moderní budovy Heinrichhofu, kterou navrhl architekt Theophil von Hansen. Výroba probíhala v továrně ve Waldviertlu a značná část také v české Chotěboři. Roku 1868 se stali podílníky ve firmě synové Karl a Johann, což vedlo ke změně názvu na \"Johann Backhausen & Söhne\". Roku 1870 byla založena továrna v Hoheneichu u Gmündu, těsně na hranicích s dnešním Českem. Blízkost železnice umožňovala snadný transport jak do Vídně, tak do dalšího důležitého odbytiště - Prahy. V Hoheneichu firma vyrábí textil dodnes.\n\nJohann Backhausen & Söhne díky vysoké kvalitě výroby získali nejlepší zakázky, dodávali textilie pro interiéry vídeňské Opery (1869), Parlamentu (1883), Radnice (1888), Burgtheatru (1888) a za služby dvoru získali prestižní titul \"C. a k. dvorní dodavatel\".\n\nFirma velmi prozíravě začala už od roku 1895 spolupracovat s nastupujícími umělci vídeňské secese. Svůj význam v tom sehrál i podíl Otto Wagnera, lídra vídeňské secese, architekta, který v interiérech svých domů backhausenovské textilie často uplatňoval a sám pro firmu vytvořil několik návrhů. Po něm firma navázala spolupráci s více jak 300 umělci, kteří vytvořili více jak 3.500 návrhů, řadu z nich firma vyrábí i dnes. Mezi nejvýznamnější spolupracovníky patřili Josef Hoffmann, jehož návrhy se dlouhou dobu stále drží v sortimentu firmy, Koloman Moser, Alfred Roller, Otto Prutscher, Dagobert Peche, Joseph Maria Olbrich, Josef Frank a další. Originální dezény je možné dodnes spatřit v archivu firmy Backhausen ve Vídni, na území Česka najdete vzorky originálních textilií od uvedených autorů v depozitáři Moravské galerie v Brně, téměř kompletní soubor textilií vyráběných dnes podle návrhu Josefa Hoffmanna je možné vidět v depozitáři Rodného domu Josefa Hoffmanna v Brtnici.\n\nPrvní světovou válku firma přestála díky armádním zakázkám. Po rozpadu monarchie přišla o filiálku v Chotěboři a odbytiště na území Československa. Během 2. světové války byla poškozena prodejna v Heinrichshofu a továrna v Hoheneichu. Podařilo se uchránit archiv dezénů, který byl uložený v 9. okrsku a ušel i pozornosti ruských okupantů. Roku 1948 se firma stala jedním ze spoluzakladatelů firmy \"Österreichischen Werkstätten\", která navázala na tradici Wiener Werkstätte, dalšími zakladateli byli Josef Hoffmann, Oswald Haerdtl, Franz Hagenauer, Carl Auböck a Stefan Rath zastupující firmu Lobmeyr. Roku 1950 se firma přestěhovala na adresu Kärtnerstrasse 33, do míst kde v roce 1907 vznikl slavný kabaret Fledermaus. Zde také založila \"Wiener-Werkstätte-Textilmuseum\". Roku 2003 se prodejna i s muzeem přestěhovala do Schwarzenbergstraße 10. Stále si zakládá na tradici spolupráce s progresivními designéry a tká textilie s dezény návrhářů jako je Hans Hollein, Heimo Zobering a další.\n"}
{"id": "703896", "url": "https://cs.wikipedia.org/wiki?curid=703896", "title": "Operace Chamec", "text": "Operace Chamec\n\nOperace Chamec (: מבצע חמץ, \"Mivca Chamec\" doslova \"Operace Kvašený chléb\") byla vojenská akce provedená na přelomu dubna a května 1948 počátkem první izraelsko-arabské války, respektive během takzvané občanské války v Palestině, krátce před koncem britského mandátu nad Palestinou, tedy před vznikem státu Izrael, židovskými jednotkami Hagana.\n\nJejím cílem bylo ovládnout Araby osídlené území v pobřežní nížině v okolí města Jaffa. Šlo o součást Plánu Dalet, kdy židovské síly obsazovaly ještě před koncem mandátu klíčové oblasti přidělené rozhodnutím OSN budoucímu židovskému státu. Ve stejné době Židé ovládli města Tiberias, Safed a Haifa. \n\nOperaci Chamec provedla rodící se Brigáda Giv'ati, dále Brigáda Kirjati a Brigáda Alexandroni. Měly za úkol ovládnout důležité dopravní tahy, zničit místní dobrovolnické arabské síly a zároveň posilovat židovskou sídelní síť v tomto regionu. Město Jaffa nemělo být podle Plánu Dalet přímo obsazeno židovskými silami, ale předpokládala se jeho izolace z vnitrozemí. Měl tak být přerušen koridor arabských sídel táhnoucích se jižně od Tel Avivu k Jaffě podél významné železniční tratě Jaffa-Jeruzalém a úseku silnice do Jeruzaléma. Šlo o vesnice Salama, Jazur, Kafar Ana, al-Jahudija, Bajt Dajan nebo al-Safirija. Ty dosahovaly až téměř k Jaffě a z židovského Tel Avivu ponechávaly směrem na jih, do měst Cholon či Rechovot jen cca 1 kilometr úzký koridor. Operace Chamec splnila svůj cíl a zázemí Tel Avivu bylo z velké části dobyto a arabská populace vysídlena. Vlastní Jaffu ovládala ovšem nadále Arabská osvobozenecká armáda a Hagana neplánovala přímý útok na toto lidnaté arabské město. 25. dubna 1948 nicméně židovské jednotky Irgun zahájily z vlastní iniciativy útok na čtvrť Jaffy Manšija, ale kvůli prudkému arabskému protiútoku se musely stáhnout. Došlo pak k dohodě s Haganou o společném velení. Při postupu Židů do Jaffy ale zasáhly britské jednotky, pohrozily úderem proti Tel Avivu a zaujaly pozice na linii oddělující obě města. Až do poloviny května tak vlastní Jaffa odolávala. Její obyvatelstvo ovšem už mezitím masově opouštělo město, které se stalo arabskou enklávou v centru židovského státu. Na tuto vojenskou akci navázala brzy Operace Barak, která podobným způsobem vedla k ovládnutí arabských vesnic dále k jihu v pobřežní nížině. \n\n"}
{"id": "703898", "url": "https://cs.wikipedia.org/wiki?curid=703898", "title": "FK Metalurh Doněck", "text": "FK Metalurh Doněck\n\nFK Metalurh Doněck (ukrajinsky: ФК «Металург» Донецьк), v tisku často uváděný i jako FK Metalurg Doněck, byl ukrajinský fotbalový klub sídlící ve městě Doněck.\n\nKlub byl založen v roce 1996 po přesunutí klubu Šachtar Šachtarsk do Doněcku. Před začátkem sezóny 2014/15 vyhnala klub válka na východní Ukrajině až do dalekého Kyjeva, kde byl klubu dočasně poskytnut azylový stadion kyjevského Obolonu. Po takto odehrané sezóně klub zbankrotoval a následně byly zbytky klubu i s prvoligovou licencí sloučeny do Dniprodzeržynsku.\n\nSvé domácí zápasy klub odehrával na stadionu Metalurh s kapacitou 5 300 diváků.\n\nZdroj: \n\nMetalurh-2 Doněck byl rezervní tým doněckého Metalurhu. Největšího úspěchu dosáhl klub v sezóně 2001/02, kdy se v Druha liha (3. nejvyšší soutěž) umístil na 3. místě.\n\nZdroj: \n\n"}
{"id": "703900", "url": "https://cs.wikipedia.org/wiki?curid=703900", "title": "Saskatchewan Highway 965", "text": "Saskatchewan Highway 965\n\nHighway 965 je silnice v kanadské provincii Saskatchewanu. Vede od silnice Highway 903 k silnici Highway 155. Je asi 28 km (17 mil) dlouhá.\n\nHighway 965 je také propojena s přístupovou cestou k obci Cole Bay a přístupovou cestou k obci Canoe Narrows. Prochází indiánskou rezervací Canoe Lake Cree First Nation stejně jako městečkem Jans Bay.\n"}
{"id": "703901", "url": "https://cs.wikipedia.org/wiki?curid=703901", "title": "Operace Chasida", "text": "Operace Chasida\n\nOperace Chasida (: מבצע חסידה, \"Mivca Chasida\" doslova \"Operace Čáp\") byla vojenská akce provedená na přelomu března a dubna 1948 počátkem první izraelsko-arabské války, respektive během takzvané občanské války v Palestině, krátce před koncem britského mandátu nad Palestinou, tedy před vznikem státu Izrael, židovskými jednotkami Hagana.\nJejím cílem bylo dopravit letecky do mandátní Palestiny zásilku zbraní z Československa. Vzhledem k trvající, byť končící britské vládě nemohli Židé volně dopravovat do země zbraně. Vojenská situace židovské komunity se přitom zhoršovala. Jeruzalém se ocitl v arabském obklíčení a židovské konvoje z pobřežní nížiny do Jeruzaléma blokovali arabští ostřelovači v soutěsce Ša'ar ha-Gaj (\"Báb al-Vád\"). Za tohoto stavu se Židé snažili potají navázat kontakty se zahraničními obchodníky se zbraněmi a tyto zbraně ilegálně propašovat do mandátní Palestiny. Na Operaci Chasida se podílela rodící se Brigáda Giv'ati, která zajišťovala pozemní podporu. Letadlo typu Douglas C-54 Skymaster se zbraněmi československé výroby přistálo v noci 1. dubna 1948 na opuštěném letišti poblíž arabské vesnice Bajt Daras jižně od Tel Avivu. Přistávací pruh byl zrekonstruován bez vědomí Britů i okolních Arabů a byl provizorně osvětlen pro navigační účely. V letadle bylo 200 pušek a 40 lehkých kulometů, které v té době představovaly výraznou posilu pro místní Židy. Zbraně byly pak ještě během dubna úspěšně nasazeny během Operace Nachšon, která dokázala dočasně prolomit arabskou blokádu Jeruzaléma. Šlo o první skutečnou zbraňovou dodávku pro palestinské Židy. Po vzniku státu Izrael na ni hned navázala Operace Balak, rovněž s československými zbraněmi. Nyní již jako oficiální zbraňový kontrakt.\n\n"}
{"id": "703906", "url": "https://cs.wikipedia.org/wiki?curid=703906", "title": "Švédská královská rodina", "text": "Švédská královská rodina\n\nŠvédská královská rodina, samostatně existující od roku 1818 je složena z osob švédského královského rodu Bernadotte, blízkých rodinných příslušníků současného švédského krále. Náleží jim královský titul a oslovení a mají určité oficiální a ceremoniální státní úlohy. \"Širší rodina\" krále již není považována za královskou rodinu.\nExistenci švédské královské rodiny můžeme vysledovat již na počátku 10. století n. l.. Historicky doložení panovníci jsou oficiálně potvrzení švédským královským dvorem. \n\nDo doby kolem roku 1620 byly švédské provincie udělovány jako územní apanáže královským princům, kteří poloautonomě panovali jako vévodové těchto panství. Od té doby tato provinciální vévodství existují v královském rode pouze nominálně, třebaže každý z princů a princezen tradičně věnuje veřejně svému vévodství pozornost, a v některých případech má také sekundární residenci \"ve svém vévodství\". \n\nPodle švédské vlády zahrnuje královská rodina následující členy (stav v listopadu 2018):\n\n\n\n\n\n\nNeoficiální členové královské rodiny, kteří jsou však považováni za součást švédského královského dvora:\n\n\n"}
{"id": "703910", "url": "https://cs.wikipedia.org/wiki?curid=703910", "title": "Cykloundekan", "text": "Cykloundekan\n\nCykloundekan (CH) je organická sloučenina, uhlovodík (konkrétně cykloalkan s jedenácti atomy uhlíku v molekule). Je stabilní, ovšem při zahřátí na dostatečně vysokou teplotu hoří.\n\nRůzné varianty cykloundekanu byly navrženy pro použití v konduktorech pro systémy elektronických obvodů.\n"}
{"id": "703913", "url": "https://cs.wikipedia.org/wiki?curid=703913", "title": "Operace Tinok", "text": "Operace Tinok\n\nOperace Tinok (: , \"mivca Tinok\", doslova \"operace Dítě\") byla vojenská akce provedená v květnu 1948 během počáteční fáze první izraelsko-arabské války izraelskou armádou. Jejím cílem bylo evakuovat děti z izolovaných židovských vesnic ohrožených egyptskou invazí.\nV květnu 1948 začala první arabsko-izraelská válka, která na rozdíl od předchozí fáze, takzvané občanské války v Palestině, měla již jednoznačný charakter konvenčního konfliktu, do kterého se navíc zapojilo několik invazních armád sousedních arabských států. V Negevu operovala egyptská armáda, která se odtud tlačila směrem do centra země a k Jeruzalému. Rozsáhlá část židovských osad v Negevu se ocitla v obklíčení egyptským vojskem. Nedlouho předtím došlo k pádu židovských osad v bloku Guš Ecion a osud tamních osadníků, kteří byli zabiti, mučeni či zajati, vedl k nutnosti lépe koordinovat přítomnost civilistů. Operaci Tinok provedla brigáda Giv'ati ve dnech 17. - 29. května 1948. Bylo rozhodnuto, že nejprve budou evakuovány děti z nejizolovanějších osad, později případně i ty z dalších vesnic ohrožených válečnými akcemi. Operace proběhla v klidu bez jediného zranění. 17. května byly například do bezpečí odevzdány děti z osady Nicanim, téhož dne z kibucu Gezer, 18. května přišly na řadu děti z osady Negba, 19. května z kibucu Gat a z Kfar Menachem. Dospělým, kteří měli tendenci exponované vesnice opustit, to ovšem umožněno nebylo a obecným pravidlem státu Izrael během následujících měsíců války bylo udržet všechny židovské osady. \n\n"}
{"id": "703915", "url": "https://cs.wikipedia.org/wiki?curid=703915", "title": "Jan Jarkovský", "text": "Jan Jarkovský\n\nJan Jarkovský (* 16. ledna 1947) je bývalý český fotbalista, útočník, reprezentant Československa.\n\nManželka Alena Jarkovská (roz. Smutná)\n\nDěti - Jan, Marie, Alena\n\nZa československou reprezentaci odehrál v letech 1973-1975 pět utkání. V československé lize hrál za Bohemians Praha, nastoupil ve 133 utkáních a vstřelil 29 gólů. V Poháru UEFA nastoupil ve 2 utkáních. Po odchodu z Bohemians hrál ve druhé nejvyšší soutěži za Spartak BS Vlašim a DP Xaverov Horní Počernice.\n\n\n"}
{"id": "703919", "url": "https://cs.wikipedia.org/wiki?curid=703919", "title": "FK Kryvbas Kryvyj Rih", "text": "FK Kryvbas Kryvyj Rih\n\nFK Kryvbas Kryvyj Rih (ukrajinsky ФК Кривбас Кривий Ріг) byl ukrajinský fotbalový klub naposled hrající ukrajinskou Premier Lihu. Klub byl založen 18. dubna 1959 a sídlo měl v Krivoj Rogu. V červnu 2013 klub po dlouhých finančních potížích zbankrotoval.\n\nSvé domácí zápasy odehrával klub na stadionu Metalurg s kapacitou 28 957 diváků.\n\nZdroj: \n\n\n\"Aktuální k datu: 1. května 2013\"\n\nZdroj: \n\nKryvbas-2 Kryvyj Rih byl rezervní tým Kryvbasu Kryvyj Rih. Největšího úspěchu dosáhl klub v sezónách 1998/99 a 1999/00, kdy se v Druha Liha (3. nejvyšší soutěž) umístil na 3. místě.\n\nZdroj: \n"}
{"id": "703923", "url": "https://cs.wikipedia.org/wiki?curid=703923", "title": "Dušan Tittel", "text": "Dušan Tittel\n\nDušan Tittel (* 27. prosince 1966, Námestovo) je bývalý slovenský fotbalový obránce, reprezentant Československa i Slovenska. Po skončení aktivní kariéry se stal trenérem, vedl např. klub ŠK Slovan Bratislava.\n\nV letech 1995, 1996 a 1997 vyhrál anketu Fotbalista roku o nejlepšího fotbalistu Slovenska. Pokusil se též o vstup do politiky, ve straně Aliancia nového občana, poslancem byl zvolen v roce 2016 za Slovenskou národní stranu.\n\nV československé, francouzské, slovenské a kyperské lize odehrál 340 utkání a vstřelil 63 gólů. Profesionálně hrál za ŠK Slovan Bratislava (1988–1991, 1993–1997, 2001), Nîmes Olympique (1992–1993), FC Spartak Trnava (1997–1999) a Omonia Nicosia (1999–2001). Se Slovanem získal třikrát titul mistra Slovenska (1994, 1995, 1996) a s Omonií jednou titul mistra Kypru (2001). Třikrát po sobě byl vyhlášen nejlepším fotbalistou Slovenska (1995, 1996, 1997).\n\nSpolečně s Dušanem Kabátem a Deziderem Ottingerem patří k nejvýznamnějším odchovancům leopoldovské kopané. Z Lokomotívy Leopoldov odešel do Dynama Dolný Kubín a odtud v dorosteneckém věku do bratislavského Slovanu.\n\nZa československou reprezentaci odehrál v letech 1990–1991 jedenáct utkání. Samostatné Slovensko reprezentoval 44× (dal 7 gólů).\n\n \n"}
{"id": "703924", "url": "https://cs.wikipedia.org/wiki?curid=703924", "title": "Moon Beams", "text": "Moon Beams\n\nMoon Beams je studiové album amerického jazzového pianisty Billa Evanse, vydané v roce 1962. Na obalu alba je německá zpěvačka Nico. Album vyšlo u Riverside Records a produkoval ho Orrin Keepnews.\n\n"}
{"id": "703928", "url": "https://cs.wikipedia.org/wiki?curid=703928", "title": "Operace Har'el", "text": "Operace Har'el\n\nOperace Har'el (: מבצע הראל, \"Mivca Har'el\") byla vojenská akce provedená v dubnu 1948 během počáteční fáze první izraelsko-arabské války, respektive během takzvané občanské války v Palestině, krátce před koncem britského mandátu a vznikem státu Izrael židovskými jednotkami Hagana. Jejím cílem bylo v návaznosti na Operaci Nachšon umožnit průjezd židovských konvojů z pobřežní nížiny do obleženého Jeruzaléma.\nPřed koncem britského mandátu se v Palestině stupňovaly vojenské akce, které z počáteční fáze občanské války přecházely do podoby konvenčního konfliktu. Město Jeruzalém bylo obleženo a židovské zásobování města bylo přerušeno arabskými ostřelovači poblíž soutěsky Ša'ar ha-Gaj (\"Báb al-Vád\"). V první polovině dubna 1948 byla soutěska otevřena Operací Nachšon. Operaci Har'el prováděla Brigáda Har'el tvořena elitními jednotkami Palmach, která převzala zodpovědnost za udržení silničního koridoru do Jeruzaléma a za provoz židovských konvojů do tohoto města. Operace probíhala ve dnech 16. – 20. dubna 1948. V první fázi měl být do Jeruzaléma provezen velký konvoj sestávající z cca 130 nákladních vozů. Vyjel z Tel Avivu 17. dubna a vezl 410 tun základních potravin. Ve vesnici Kfar Bilu bylo naloženo cca 60 tun sušeného mléka a ve vesnici Chulda dalších 80 tun mouky. Celkem takto do Jeruzaléma projely tři velké konvoje s 450 vozy a cca 1800 tunami zásob. Poslední z nich přivezl i vojenské posily, členy Brigády Har'el. 20. dubna byl ovšem tento poslední konvoj napadnut a do města dorazila jen jeho část. Arabská blokáda Jeruzaléma opětovně začala (jako náhradní trasa se pak musela používat takzvaná Barmská cesta). Zhruba 200 vozů zůstalo uvězněno v Jeruzalémě. Součástí operace bylo i dobytí několika arabských vesnic poblíž této dopravní tepny jako Saris. Po skončení operace byla Brigáda Har'el převelena do vlastního Jeruzaléma, kde se podílela na Operaci Jevusi. \n\n"}
{"id": "703932", "url": "https://cs.wikipedia.org/wiki?curid=703932", "title": "AR-7", "text": "AR-7\n\nAR-7 Explorer je poloautomatická puška ráže .22 navržená Eugenem Stonerem a vyráběná americkou společností ArmaLite. Ve službě je od roku 1959, vychází z modelu AR-5 a je letectvem Spojených států používaná jako tzv. „zbraň pro přežití“ pro piloty a leteckou posádku.\n\nZbraň byla využívána i příslušníky izraelského letectva a v okamžiku svého zajetí v roce 1986 ji měl i izraelský zbraňový důstojník Ron Arad. V roce 2000 pak Izrael získal zbraň pohřešovaného letce výměnou za propuštění 52 arabských teroristů.\n\n"}
{"id": "703936", "url": "https://cs.wikipedia.org/wiki?curid=703936", "title": "FK Zorja Luhansk", "text": "FK Zorja Luhansk\n\nFutbolnyj klub Zorja Luhansk (ukrajinsky: Футбольний клуб «Зоря» Луганськ) je ukrajinský fotbalový klub, v současné době hrající ukrajinskou Premjer-lihu. Klub byl založen v roce 1923 a sídlí v Luhansku.\n\nSvé domácí zápasy klub odehrával do sezóny 2013/14 na stadionu Avanhard v Luhansku s kapacitou 22 288 diváků. Od sezóny 2014/15 hraje kvůli válce na východní Ukrajině v azylu na dočasném stadionu Slavutyč v Záporoží s kapacitou 12 000 diváků.\n\nZdroj: \n\n\n\nZdroj: \n\n"}
{"id": "703938", "url": "https://cs.wikipedia.org/wiki?curid=703938", "title": "Český lid", "text": "Český lid\n\nČeský lid : Etnologický časopis je jeden z nejstarších českých vědeckých časopisů, byl založen v roce 1891. \n\nMá být vědeckou platformou pro metodicky i tematicky různě orientované proudy etnologického studia, od kulturní a sociální antropologie až po klasický národopis a další mezní disciplíny (lingvistika, kulturní historie, hudební věda, dějiny umění, sociologie aj.). Zůstává jediným pravidelně vycházejícím českým časopisem, který prezentuje výsledky jak tradičně, tak soudobě orientovaných badatelských směrů, což odpovídá současné strukturaci oboru v České republice a střední Evropě. Odborné obci i dalším zájemcům časopis zprostředkovává zásadní vědecké texty, např. oblasti tradiční lidové kultury, problematiky národnostních menšin i antropologické studie zaměřené na mimoevropský terén.\n\nČasopis dnes otiskuje, v souladu s Pokyny pro autory, připravené, jednak teoretické, na středoevropskou, resp. celoevropskou problematiku orientované studie a mezi autory se objevuje stále více badatelů ze sousedních zemí. Českým autorům z akademických, vysokoškolských a muzejních pracovišť časopis umožňuje prezentovat badatelské výsledky v rámci České republiky a prostřednictvím cizojazyčných resumé, případně vybraných textů tištěných ve světových jazycích i v zahraničí. Pro nadregionální charakter a orientaci na různé proudy etnologického a antropologického studia slouží Český lid jak muzejním pracovníkům v regionech, studentům etnologických, historických a antropologických věd, tak domácí i mezinárodní odborné veřejnosti.\n\nČasopis je indexován a abstraktován v předních mezinárodních databázích zaměřených na humanitní a sociální vědy, od roku 2008 i v databázích společnosti Thomson Reuters v rámci ISI Web of Knowledge (zejména Journal Citation Reports - Social Science Edition). Aktuální impaktní faktor časopisu (IF) je 0,343.\n\nČasopis vydává Etnologický ústav Akademie věd České republiky.\n\n\n"}
{"id": "703939", "url": "https://cs.wikipedia.org/wiki?curid=703939", "title": "Vlastní pohyb", "text": "Vlastní pohyb\n\nVlastní pohyb (označení μ) je zdánlivý úhlový pohyb hvězdy na obloze vyjádřený v obloukových vteřinách za jeden rok, v některých případech v obloukových vteřinách za sto let.\n\nVlastní pohyb se obvykle rozkládá na složky v ekvatoreálních souřadnicích μ alfa μ beta. Pokud se uvádí pouze vlastní celkový pohyb, je třeba uvést i směr pohybu hvězdy - poziční úhel, počítaný ve stupních od S přes V, J, Z k S. Pokud je známa vzdálenost hvězdy, lze vypočítat z vlastního pohybu paralaxy π tangenciálně rychlost hvězdy V, v km/s ze vzorce V = 4,74.μ.π.\n\nVlastní pohyb se zjišťuje přesným měřením poloh hvězd v dostatečně dlouhých časových odstupech (minimálně 20-50 let) s přesností až na 0,003\" za rok. Výsledky měření jsou uvedeny v katalozích vlastních pohybů. Největší známý vlastní pohyb má Barnardova hvězda (10,34\" za rok), asi 100 hvězd má vlastní pohyb větší než 0,1\" za rok, typický vlastní pohyb je několik setin obloukové vteřiny za rok.\n\nVlastní pohyb se určil pro více než 300 000 hvězd, většinou však s velmi malou přesností. Pozorovaný vlastní pohyb je dán skutečným pohybem hvězdy a pohybem Slunce. Složka vlastního pohybu, kterým se dostane z pozorovaného vlastního pohybu po vyloučení vlivu pohybu Slunce, se nazývá pekuliární pohyb hvězdy.\n"}
{"id": "703942", "url": "https://cs.wikipedia.org/wiki?curid=703942", "title": "Operace Jevusi", "text": "Operace Jevusi\n\nOperace Jevusi (: מבצע יבוסי, \"Mivca Jevusi\") byla vojenská akce provedená koncem dubna a počátkem května 1948 během počáteční fáze první izraelsko-arabské války, respektive během takzvané občanské války v Palestině, krátce před koncem britského mandátu a vznikem státu Izrael židovskými jednotkami Hagana. Jejím cílem bylo posílit židovské pozice v obleženém Jeruzalémě. \n\nPřed koncem britského mandátu se v Palestině stupňovaly vojenské akce, které z počáteční fáze občanské války přecházely do podoby konvenčního konfliktu. Město Jeruzalém bylo obleženo a židovské zásobování města z z pobřežní nížiny bylo přerušeno arabskými ostřelovači poblíž soutěsky Ša'ar ha-Gaj (\"Báb al-Vád\"). Blokáda byla prolomena dočasně Operací Nachšon a Operací Har'el, ale od 20. dubna obléhání Jeruzaléma započalo znovu. Posledními konvoji během Operace Har'el se ovšem do města dostala Brigáda Har'el tvořena elitními jednotkami Palmach.\n\nOperace Jevusi probíhala od 22. dubna do 1. května 1948 a jejím cílem bylo rozšířit židovské pozice v Jeruzalémě před očekávaným stažením posledních britských jednotek končícího britského mandátu. Hlavními konkrétními cíli židovského útoku byla výšina s arabskou vesnicí Nabi Samwil a posvátným místem islámu i judaismu s hrobkou Samuela severně od Jeruzaléma, okupace arabské vesnice Šu'afat severně od města. Tím mělo dojít k vytvoření souvislého židovského teritoria na severním předpolí města a bylo by tak obnoveno spojení s obklíčenou židovskou vesnicí Neve Ja'akov. Plánovalo se také dobytí arabské čtvrti Šejch Džarach a vytvoření územně souvislého koridoru na horu Skopus. Na jihozápadě města bylo cílem dobytí čtvrtě Katamon. Akci řídili David Shaltiel a velitel Palmachu Jicchak Sade.\n\nZpočátku Židé docílili některých výrazných úspěchů a krátce obsadili Šu'afat, ale museli se stáhnout. Akce byla špatně načasovaná a mezi jednotlivými jednotami došlo ke zmatkům. Podobně neúspěšně skončila pro Židy i bitva u Nabi Samwil. Druhého dne se v další fázi rozběhl útok na Šejch Džarach. Ani zde ale Židé trvale neudrželi své zisky (zasáhli Britové, kteří odmítli tolerovat židovskou okupaci čtvrtě), selhal i pokus o dobytí komplexu Augusta Victoria. Brigáda Har'el během operace utrpěla silné ztráty cca 220 mužů a byla na delší dobu výrazně oslabena. Jediným trvalým územním ziskem bylo židovské ovládnutí čtvrtě Katamon.\n\n"}
{"id": "703944", "url": "https://cs.wikipedia.org/wiki?curid=703944", "title": "Kostel svatého Jana Nepomuckého (Opava)", "text": "Kostel svatého Jana Nepomuckého (Opava)\n\nKostel svatého Jana Nepomuckého v Opavě-Kylešovicích je římskokatolický kostel, který je ve správě Římskokatolické farnosti Opava-Kylešovice.\n\nV roce 1815 obec Kylešovice opětovně požádala olomouckou konsistoř o souhlas s výstavbou kostela. Důvodem byl velký počet obyvatel, kterým už kapacitně nestačila dosavadní kaple. Konsistoř se žádostí souhlasila pod podmínkou, že veškeré náklady na výstavbu kostela i na budoucí údržbu bude hradit obec. Výstavba nového kostela začala v roce 1816. Autorem projektu byl neznámý „státní inženýr“. V nedávné době byl na základě stavebního pojetí stavby za možného autora označen tehdejší opavský krajský inženýr Johann Anton Englisch. Náklad stavby přesáhl částku 24 000 zlatých a kostel byl dokončen 17. června 1818. Následně byla demolována stará kaple. Vysvěcení se kostel dočkal až o rok později 1. května 1819, kdy jej vysvětil opavský místoděkan a farář ve Stěbořicích Johann Krautwurst. Hlavní oltář realizoval opavský sochař Johann Nitsche pravděpodobně tak, že sestavil díly z několika různých oltářů (snad ze zrušené františkánského kostela sv. Barbory v Opavě). Autorem oltářního obrazu Jana Nepomuckého (snad také z kostela sv. Barbory) byl malíř Jan Lukáš Kracker. Zvony ulil olomoucký zvonař František Stanke a posvětil je 14. prosince 1820 v průběhu opavského kongresu olomoucký arcibiskup Rudolf Jan. Teprve v roce 1829 byly v kostele instalovány varhany od opavského varhanáře Karla Kuttlera.\n\nBěhem 19. století byl především interiér kostela postupně vylepšován. V kostele byla také instalována křížová cesta od malíře Jana Pokorného. Přes výstavbu nového kostela byly Kylešovice stále součástí farnosti Panny Marie v Opavě. Počátkem 60. let byla zahájena jednání o zřízení samostatné farnosti. Podmínkami ke zřízení farnosti byly zřízení vlastního hřbitova, výstavba fary a hmotné zajištění faráře. Přes velké nasazení se Kylešovice zřízení farnosti dočkaly teprve roku 1872. Prvním farářem se stal P. Jindřich Stürzenhofer, který předtím působil jako kurát v Olbramicích. Za dvacet let jeho působení přibyl v kostele boční oltář, nová křížová cesta a nová křtitelnice. Byla také opravena střecha kostela a jeho interiér byl nově vybílen. V roce 1892 byl P. Stürzenhofer přeložen do farnosti Kateřinky a novým farářem se stal P. Florián Fritz. I za něj pokračovalo další dovybavování kostela a jeho renovace. V interiéru kostela přibyly sochy \"Panny Marie Lurdské\", \"Božského Srdce Ježíšova\", \"Neposkvrněného srdce Panny Marie\", byl renovován hlavní oltář a na věži kostela byly instalovány hodiny za 700 zlatých. Podařilo se také koupit dva nové zvony, \"Sv. Floriána\" a \"Sv. Martina\". Největším problémem se však jevila nedostatečná kapacita kostela. Počet obyvatel obce od doby vzniku kostela výrazně vzrostl, a tak se začaly sbírat prostředky na rozšíření kostela. Obavy z přílišných nákladů na rozšíření kostela vedly k tomu, že se situace nakonec řešila kompromisem. Ke kostelu byla přistavěna velká předsíň a navíc byl ve farnosti ustanoven kooperátor. V roce 1911 došlo k další změně na místě faráře, když P. Fritze nahradil P. Jaroslav Kašpárek. Za něj byla opravena střecha, fasáda, boční oltáře, křtitelnice i křížová cesta. Události 1. světové války znamenaly rekvírování tří zvonů. Po válce proto byly pořízeny dva nové zvony, \"Panna Maria\" a \"Sv. Jan Nepomucký\".\n\nProtože ve 30. letech 20. století kostel již kapacitně nedostačoval, bylo v té době plánováno rozšíření kostela. Následující válečné události stavebním aktivitám zabránily. V říjnu 1938 totiž byly Kylešovice zabrány Německem a staly se součástí sudetské župy. Válka přinesla kostelu i ztrátu všech zvonů (s výjimkou umíráčku), které byly rekvírovány v roce 1942. Největší pohroma však čekala kostel v samém závěru války při osvobozování obce.\n\nPo osvobození sloužila provizorně k bohoslužebným účelům zdejší Orlovna. Už v červnu 1945 bylo na základě znaleckého posudku rozhodnuto neopravovat vážně poškozený kostel, ale postavit místo něho kostel nový. Poválečné hospodářské poměry ale neumožňovaly brzkou realizaci stavby. Proto bylo rozhodnuto a adaptaci Orlovny pro bohoslužebné účely. Orlovna byla prodloužena z důvodu umístění varhan a byla k ní přistavěna věž, na které byly zavěšeny zvony. Na jaře 1946 byl demolován starý kostel a začaly se sbírat peníze na stavbu nového.\nÚnorové události roku 1948 však zabránily realizaci novostavby kostela, a tak dále provizorně sloužila k bohoslužebným účelům Orlovna. V druhé polovině 50. let dále zesiloval tlak komunistického režimu proti katolické církvi. Po zatčení kylešovského faráře P. Antonína Rychlého bylo konání bohoslužeb v Orlovně přerušeno. Později bylo jejich konání znemožněno tím, že se Orlovna nuceně vrátila svému původnímu tělovýchovnému účelu. Kylešovice tak zůstaly bez faráře i bez kostela a pravidelné bohoslužby se zde v dalších letech nekonaly. Teprve P. Jiljí Alois Cidlík OFMConv. v roce 1969 obnovil v Kylešovicích pravidelné bohoslužby v upravené místnosti na faře. Po zbourání fary na konci 70. let, kdy musela ustoupit výstavbě panelového sídliště, sloužila k bohoslužebným účelům tzv. „kaplička“, což byl dům na Bílovecké ul. č. 135, který farnost pro tyto účely zakoupila.\n\nTeprve změna politické situace po roce 1989 umožnila obnovit myšlenku výstavby nového kostela. Na žádost místních farníků se organizace přípravy stavby ujal P. Jaroslav Studený. Byla vypsána architektonická soutěž na realizaci kostela. V ní nebylo uděleno 1. místo a na 2. místě se umístil projekt architekta Jiřího Horáka ml. Jeho projekt nebyl zástupcem investora akceptován a byla dána přednost upravenému projektu architekta Jana Kováře.\nZákladní kámen kostela byl položen 10. dubna 1994. Po více než roku byla stavba dokončena a 27. května 1995 slavnostně posvěcena olomouckým arcibiskupem Janem Graubnerem za účasti papežského nuncia Giovanniho Coppy a dalších zástupců státní správy, samosprávy a velkého množství věřících.\n\n"}
{"id": "703946", "url": "https://cs.wikipedia.org/wiki?curid=703946", "title": "Zimní trojúhelník", "text": "Zimní trojúhelník\n\nZimní trojúhelník je asterismus několika jasných hvězd viditelných na zimní obloze. Tvoří ho hvězdy Sirius, Prokyon a Betelgeuze. Sirius a Procyon zároveň patří mezi hvězdy dalšího asterismu, Zimního šestiúhelníku.\n\n"}
{"id": "703948", "url": "https://cs.wikipedia.org/wiki?curid=703948", "title": "Vladimír Labant", "text": "Vladimír Labant\n\nVladimír Labant (* 8. června 1974, Čadca) je bývalý slovenský fotbalista, obránce, reprezentant Slovenska. Za slovenskou reprezentaci odehrál v letech 1999–2004 27 utkání a vstřelil 2 góly.\n\nHrál za MŠK Žilina (1992–1995), Duklu Bánská Bystrica (1993–1994, 1996–1997), 1. FC Košice (1995–1996), Slavii Praha (1997–1999), Spartu Praha (1999–2001, 2002–2004), West Ham United (2002), Admiru Mödling (2005), Rapid Vídeň (2005) a Spartak Trnava (2006–2007). Se Spartou získal čtyřikrát titul mistra české ligy (2000, 2001, 2003, 2005), Se Slavií vyhrál roku 1999 český pohár. Roku 1999 vyhrál anketu Fotbalista roku o nejlepšího fotbalistu Slovenska. Byl prvním Slovákem, který si zahrál Ligu mistrů (v dresu Sparty, celkově sehrál v Lize mistrů 29 utkání a vstřelil 5 gólů). Jeho kariéru přerušilo několik vážných zranění, nejvážnější byla zlomenina nohy po srážce se spoluhráčem Petrem Gabrielem v derby SK Slavia Praha-AC Sparta Praha roku 1999. \n"}
{"id": "703951", "url": "https://cs.wikipedia.org/wiki?curid=703951", "title": "National Park Service", "text": "National Park Service\n\nNational Park Service (zrk.: NPS) je úřad spadající pod kontrolu Federální vlády Spojených států, jehož úkolem je správa amerických národních parků, národních památníků, chráněných území a různých historických památek. NPS vznikl 25. srpna 1916 na základě nařízení National Park Service Organic Act vydaného Kongresem Spojených států.\n\nNPS je přímo podřízen Ministerstvu vnitra USA, jehož hlavou je ministr vnitra. Ten je nominován prezidentem a posléze musí být ještě potvrzen americkým senátem. Většina přímé administrativy je vykonávána náměstkem ředitele NPS (anglicky: Secretary to the National Park Service Director), který musí být taktéž schválen senátem.\n\nSídlo National Park Service se nachází ve Washingtonu, D.C. a jeho ředitelem je v současnosti Jonathan Jarvis. NPS má celkem 21 989 zaměstnanců, starajících se o 394 položek, z nichž 58 tvoří americké národní parky.\n\n"}
{"id": "703952", "url": "https://cs.wikipedia.org/wiki?curid=703952", "title": "Tochnit Dalet", "text": "Tochnit Dalet\n\nTochnit Dalet (: 'תוכנית ד, doslova \"Plán Dalet\", \"Plán D\") byl soubor několika vojenských akcí provedených na jaře 1948 počátkem první izraelsko-arabské války, respektive během takzvané občanské války v Palestině, krátce před koncem britského mandátu nad Palestinou, před vznikem státu Izrael, židovskými jednotkami Hagana. Jeho cílem bylo ovládnout některé oblasti osídlené Araby, které ale byly podle plánu na rozdělení Palestiny z roku 1947 začleněny do židovského státu.\n\nBěhem dubna a května 1948 už britským silám v Palestině zbývaly jen týdny či dny a Židé i Arabové se připravovali na další fázi válečného konfliktu, který měl mít stále více rysy konvenční války. Arabové ovšem do konce britského mandátu dávali přednost jen drobným válečným akcím a preferovali pasivní ostřelování židovských dopravních tepen. Mezitím Židé systematicky posilovali své jednotky Hagana, které v polovině května dosáhly početního stavu 40 000 lidí. Spadaly pod ně i elitní profesionální jednotky Palmach. Plán D zformuloval Jigal Alon. Počítal s nutností rychle využít odchod britských jednotek a obsadil klíčové body v zemi a ještě před vznikem nezávislého židovského státu tak utvořit územně souvislou oblast židovské kontroly. Stažení Britů probíhající postupně zároveň vytvářelo ještě před oficiálním koncem britského mandátu v Palestině oblasti, kde se již fakticky dalo mluvit o suverénní židovské (či arabské vládě). V rámci Plánu Dalet proto došlo k sérii židovských útoků, při kterých se například již v polovině dubna 1948 dostalo pod židovskou kontrolu město Tiberias. Z města odešla celá arabská populace, která byla pod dohledem Britů eskortována do Zajordánska. Plán Dalet tak znamenal zrychlení arabského exodu z Palestiny. Koncem dubna 1948 Alon spustil v rámci Plánu Dalet Operaci Jiftach, na jejímž konci Židé dobyli celý Safed, koncem dubna padla v Operaci Bi'ur Chamec do židovského držení Haifa (zde část arabské populace zůstala). Paralelně s tím proběhla Operace Ben Ami, která znamenala dobytí města Akko. Analogicky Židé ovládli Bejt Še'an a okolí (Operace Gide'on). Na přelomu dubna a května probíhala Operace Chamec, spočívající v okupaci arabských sídel jižně od Tel Avivu, v zázemí města Jaffa a pak počátkem května Operace Barak dále na jih odtud. Samotná Jaffa nebyla zpočátku terčem Plánu Dalet, počítalo se pouze s její izolací. Koncem dubna se jednotky Irgun pokusily o ofenzívu proti Jaffě, ale byly odraženy a do záležitosti se navíc zapojili Britové, kteří odmítli tolerovat pád Jaffy. Arabský exodus z města probíhal ovšem dál a Jaffa nakonec padla 13. května. Současně došlo k rozšíření židovského teritoria i směrem k obleženému Jeruzalému, kde Operace Nachšon a Operace Har'el dokázaly udržet úzký koridor v Judských horách a dobýt několik zdejších arabských vesnic. Operace Jevusi pak mírně rozšířila židovskou oblast Jeruzaléma. \n\n"}
{"id": "703959", "url": "https://cs.wikipedia.org/wiki?curid=703959", "title": "Butadiyn", "text": "Butadiyn\n\nButadiyn (známý také jako diacetylén, dříve také butadiin) je vysoce hořlavý uhlovodík. Má dvě trojné vazby a tři jednoduché vazby.\n\nButadiin byl objeven v malém množství na Titanu, a ve stopovém množství na Měsíci. Pravděpodobně na Titanu vzniká reakcí acetylenu s ethylem, a energii získává ze světla, proto může probíhat i za nízkých teplot.\n\nButiin se dá vyrobit z 1,4-chloro-2-butynu za pomocí koncentrovaného roztoku hydroxidu draselného za snížené teploty, podle tohoto schématu: <br>\nCl-CHC≡C-CH-Cl + KOH → 2 KCl + HC=C≡C=CH + 2HO<br>\nVzniklý buta-1,3-diin-2-en se rozpadá za vzniku buta-1,3-diinu:<br>\nHC=C≡C=CH → HC≡C-C≡CH<br>\n\nLze jej vyrobit z acetylenu za pomocí chloridu měďného, chloridu amonného a elementárního kyslíku.<br>\nHC≡CH —→ HC≡C-C≡CH + H\nTato látka reaguje s halogeny, dochází k adici na nenasycené vazby.<br>\nHC≡C-C≡CH + 6X → HCXCX-CX-CXH<br>\nTuto látku by tedy bylo možno používat na důkaz přítomnosti elementárních halogenidů (odbarvení na bezbarvý roztok), avšak na tyto účely se nejčastěji užívá levnější acetylén.<br>\nTato látka reaguje s kyslíkem, může reagovat až explozivně.<br>\n2HC≡C-C≡CH + 9O → 2HO + 8CO\n"}
{"id": "703960", "url": "https://cs.wikipedia.org/wiki?curid=703960", "title": "Jaroslav Peška", "text": "Jaroslav Peška\n\nJaroslav Peška (* 14. dubna 1960, Znojmo) je český archeolog a vysokoškolský pedagog. V roce 2003 se stal ředitelem Archeologického centra Olomouc. Taktéž působí na Katedře historie Filozofické fakultě UP Olomouc od roku 2007. Zabývá se obdobím pozdního eneolitu (kultura se šňůrovými a zvoncovitými poháry), starší doby bronzové a částečně dobou římskou.\n\nVystudoval v letech 1979–1983 na Filozofické fakultě univerzity Komenského v Bratislavě obor archeologie, který zakončil obhajobou diplomové práce s názvem \"Oblast východní Moravy na konci eneolitu a ve starší době bronzové\". V roce 1986 získal titul PhDr. a v roce 2009 titul Ph.D.\n\nOd roku 1983 do roku 1993 působil v Regionálním muzeu v Mikulově na pozici archeologa. V letech 1993–1995 byl zaměstnán v Památkovém ústavu v Olomouci. Následně se stal ředitelem Ústavu archeologické památkové péče v Olomouci (1995–1998). Po ročním působení na pozici ředitele Vlastivědného muzea v Olomouci se ujal vedení Archeologického centra Vlastivědného muzea v Olomouci od roku 2000 do roku 2002. Po vzniku samostatného Archeologického centra v Olomouci zůstal nadále v jeho vedení.\n"}
{"id": "703961", "url": "https://cs.wikipedia.org/wiki?curid=703961", "title": "Grand Prix Belgie 1991", "text": "Grand Prix Belgie 1991\n\nGrand Prix Belgie 1991 (IL Foster's Belgian Grand Prix) jedenáctý závod 42. ročníku mistrovství světa jezdců Formule 1 a 33. ročníku poháru konstruktérů, historicky již 511. grand prix, se uskutečnila na okruhu Circuit de Spa-Francorchamps.\n\n"}
{"id": "703962", "url": "https://cs.wikipedia.org/wiki?curid=703962", "title": "Malá Čermná", "text": "Malá Čermná\n\nMalá Čermná je název více sídelních celků:\n\n\n"}
{"id": "703963", "url": "https://cs.wikipedia.org/wiki?curid=703963", "title": "Kóžikkót", "text": "Kóžikkót\n\nKóžikkót ( ) , známý rovněž pod poangličtěným názvem Kalikat nebo Kalikut je město na Malabárském pobřeží ve státě Kérala v Indické republice. Je sídlem stejnojmenného kéralského okresu. Má 432 097 obyvatel (2011).\n\nMěsto Kóžikkót vzniklo roku 1034. Jeho vládce nosil titul zamorin. Od 14. století se Kóžikkót stal významným obchodním centrem a hlavním střediskem obchodu s kořením v jižní Indii, setkávali se zde kupci arabští, indičtí i malajští. V první třetině 15. století byl pravidelně navštěvován čínským loďstvem Čeng Chea Roku 1498 sem připluly portugalské lodě Vasca da Gamy. Portugalci získali převahu v Indickém oceánu, roku 1510 Kóžikkót dobyli a postavili zde pevnost. Roku 1525 zamorin donutil Portugalce odejít. Začátkem 17. století do kóžikkótského přístavu připluli Nizozemci a Angličané. V 18. století se do soupeření o město zapojili i Francouzi. Roku 1765 se město stalo obětí nájezdu Hajdara Alího, vládce Maisúru. Od roku 1790 bylo ovládáno Angličany.\n"}
{"id": "703969", "url": "https://cs.wikipedia.org/wiki?curid=703969", "title": "Grand Prix Maďarska 1991", "text": "Grand Prix Maďarska 1991\n\nGrand Prix Maďarska 1991 (VII Magyar Nagydíj) desátý závod 42. ročníku mistrovství světa jezdců Formule 1 a 33. ročníku poháru konstruktérů, historicky již 510. grand prix, se uskutečnila na okruhu Hungaroring.\n\n"}
{"id": "703974", "url": "https://cs.wikipedia.org/wiki?curid=703974", "title": "Grand Prix Německa 1991", "text": "Grand Prix Německa 1991\n\nGrand Prix Německa 1991 (LIII. Großer Mobil 1 Preis von Deutschland), 9. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 509. grand prix, se již tradičně odehrála na okruhu Hockenheimring.\n\n"}
{"id": "703978", "url": "https://cs.wikipedia.org/wiki?curid=703978", "title": "Perša liha", "text": "Perša liha\n\nPerša liha (ukrajinsky Перша ліга) je od sezóny 1992 druhá nejvyšší fotbalová soutěž na Ukrajině. Je pořádána Ukrajinským fotbalovým svazem. Hraje se každý rok od léta do jara se zimní přestávkou. Účastní se jí 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Mistrovský titul získává tým s nejvyšším počtem bodů v tabulce. Do Premjer-lihy vždy postupují vítěz. Naopak do Peršy lihy sestupují poslední, resp. 14. tým Premjer-lihy.\n\nZdroj: \n\n"}
{"id": "703979", "url": "https://cs.wikipedia.org/wiki?curid=703979", "title": "Grand Prix Velké Británie 1991", "text": "Grand Prix Velké Británie 1991\n\nGrand Prix Velké Británie 1991 (XLIV Foster's British Grand Prix) osmý závod 42. ročníku mistrovství světa jezdců Formule 1 a 33. ročníku poháru konstruktérů, historicky již 508. grand prix, se uskutečnila na okruhu Silverstone.\n\n"}
{"id": "703980", "url": "https://cs.wikipedia.org/wiki?curid=703980", "title": "Alfred Roller", "text": "Alfred Roller\n\nAlfred Roller (2. října 1864 Brno - 21. června 1935 Vídeň) byl rakouský scénograf, malíř, grafik a pedagog.\n\nStudoval architekturu a malířství na Akademii výtvarných umění ve Vídni. V roce 1897 byl jedním ze spoluzakladatelů a v roce 1902 prezidentem \"Sdružení výtvarných umělců Rakouska - Secession\". Pro rozdílný názor na další směřování spolku s několika dalšími umělci demonstrativně z něho vystoupil. Působil jako profesor a později i jako ředitel na vídeňské uměleckoprůmyslové škole.\nV roce 1903 ho přizval Gustav Mahler do Dvorní opery, aby nastoupil na místo hlavního scénografa uvolněném po odchodu Heinricha Leflera. Jeho působení spolu s Mahlerem přineslo revoluční proměnu divadelní produkce v Rakousku.\n"}
{"id": "703985", "url": "https://cs.wikipedia.org/wiki?curid=703985", "title": "Grand Prix Francie 1991", "text": "Grand Prix Francie 1991\n\nGrand Prix Francie 1991 (LXXVII Mobil 1 Grand Prix de France) sedmý závod 42. ročníku mistrovství světa jezdců Formule 1 a 33. ročníku poháru konstruktérů, historicky již 507. grand prix, se uskutečnila na okruhu Circuit de Nevers Magny-Cours.\n\n"}
{"id": "703990", "url": "https://cs.wikipedia.org/wiki?curid=703990", "title": "Pád Srebrenice a Žepy", "text": "Pád Srebrenice a Žepy\n\nPád Srebrenice a Žepy, kódové označení Operace Krivaja 95 a Stupčanica 95 (srbsky: \"Операције Криваја 95 и Ступчаница 95\"), byla operace provedená Vojsky Republiky srbské proti bosenským muslimům v OSN enklávách Srebrenica a Žepa. Operace začala 6. července 1995. Hlavním důvodem útoku byla podle srbské strany přítomnost 10 000 příslušníků Bosenské armády v těchto oblastech. Po dobytí Srebrenice došlo k hromadným popravám muslimských mužů. Pád Srebrenice a Žepy se stal důvodem pro intervenci NATO v Bosně a Hercegovině.\n\nDne 6. července 1995 v časných ranních hodinách začali město ostřelovat příslušníci Vojsk Republiky Srbské, jejichž část byla rekrutována z okolních vesnic, kde předtím docházelo k masakrům Srbů. Město Srebrenicu chránilo 600 nizozemských vojáků UNPROFOR a vojáci 28. divize bosensko-muslimské armády, kteří následně podnikli protiútok.\n8. července bylo město ostřelovánu znovu, přičemž bylo zasaženo i předsunuté stanoviště nizozemských UNPROFOR, kteří se kvůli nedostatečné výzbroji museli vzdát a po delším vyjednávání jim Srbové povolili odjet do Srebrenice. Cestou tam se však nizozemští vojáci při snaze projet silniční zátaras dostali do konfliktu s bosenskými obránci, kteří po jejich transportéru hodili granát. Výsledkem byla smrt vojína Raviva van Renssena.\nNásledující den pokračovalo srbské ostřelování a z města uprchly tisíce civilistů. Srbové obsadili další pozorovací stanoviště sil OSN a vzali jako rukojmí asi 30 nizozemských vojáků. 10. a 11. července mělo dojít k leteckým útokům na Srby, ale nakonec k tomu nedošlo i kvůli tomu, že Srbové hrozili, že v případě útoku zabijí nizozemská rukojmí. V tomtéž období se 28. divize bosensko-muslimské armády, která v bojích utrpěla ztrátu asi 2 tisíc mužů, začala postupně stahovat, i když byla početně silnější, než útočící srbské jednotky. Její vojska odcházela směrem ke Snagovu a zbylí vojáci museli složit zbraně, přičemž byli zajati srbskými silami. 12. července 1995 začaly autobusy odvážet zbývající ženy a děti na muslimská území, muži však zůstali izolováni. Celkem Srebrenicu opustilo dle Světové zdravotnické federace 35 632 lidí.\n\n25. července bylo silami bosenských Srbů obsazeno také blízké „bezpečné území“ Žepa. Na archivních záběrech Ratko Mladić při vyjednávání o kapitulaci Žepy s viditelně zaskočenými muslimskými představiteli vyjednával z pozice blahosklonné moci a dává každému karton cigaret. O přestávkách cvičí s činkami. Poté dohlíží na nástup žen a děti do autobusů.\n\nRada Severoatlantické aliance schválila použití síly k ochraně poslední muslimské enklávy ve východní Bosně – Goražde.\n\n"}
{"id": "703992", "url": "https://cs.wikipedia.org/wiki?curid=703992", "title": "Grand Prix Mexika 1991", "text": "Grand Prix Mexika 1991\n\nGrand Prix Mexika 1991 (XIV Gran Premio de México), 6. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 506. grand prix, se již tradičně odehrála na okruhu Autódromo Hermanos Rodríguez.\n\n"}
{"id": "703993", "url": "https://cs.wikipedia.org/wiki?curid=703993", "title": "Otakar Hřímalý", "text": "Otakar Hřímalý\n\nOtakar Hřímalý, \"Отакар Гржимали\" (20. prosince 1883 Černovice (Ukrajina) – 10. července 1945 Praha) byl český hudební skladatel a pedagog.\n\nPocházel z hudební rodiny Hřímalých. Jeho otec byl hudební skladatel Vojtěch Hřímalý mladší a strýcem houslista Jan Hřímalý. Po studiích na gymnáziu v Černovcích (tehdy součást Rakousko-Uherska) odešel do Vídně, kde studoval na filozofické fakultě a na konzervatoři. Po studiích působil v Moskvě jako sbormistr opery a dirigent operního oddělení Moskevské konzervatoře.\n\nPo Říjnové revoluci se stal dirigentem Velkého divadla v Moskvě a inspektorem hudby v Lidovém komisariátu národní osvěty. V těchto funkcích pracoval do roku 1922. Poté se vrátil do Černovců, kde byl profesorem hudby a ředitelem hudebního ústavu \"Societatea filarmonică\". V této době byl na vrcholu svých tvůrčích schopností a vznikla zde většina jeho díla.\n\nNa počátku 2. světové války obsadila Bukovinu sovětská vojska a Hřímalý se uchýlil do Prahy. Stal se profesorem klavíru a nauky o hudebních nástrojích na Pražské konzervatoři. Od roku 1943 vyučoval i skladbu a další teoretické předměty.\n\nByl skladatelem romantického zaměření, nejen co do volby témat, ale i co do kompoziční a instrumentační techniky. Jeho dílo vycházelo zejména z ruského a rumunského prostředí. V Čechách nemělo velký ohlas.\n\n\n\n\n\n\n"}
{"id": "703994", "url": "https://cs.wikipedia.org/wiki?curid=703994", "title": "Ehud Goldwasser", "text": "Ehud Goldwasser\n\nEhud Goldwasser (: , ‎ 18. července 1975 – cca červenec 2006) byl izraelský voják a seržant první třídy, který byl 12. července 2006 spolu s Eldadem Regevem unesen libanonským ší'itským hnutím Hizballáh poblíž severoizraelské vesnice Zar'it. Únos obou vojáků vedl k vypuknutí druhé libanonské války.\n\nV červenci 2008 Izrael získal v rámci výměny vězňů s Hizballáhem ostatky Goldwassera a Regeva. Pitva prokázala, že oba vojáci zemřeli při přestřelce, přičemž Goldwasser utrpěl smrtelné zranění hrudníku od RPG.\n\nNarodil se v severoizraelské Nahariji a jako dítě žil s rodiči (Šlomo a Mickey) a dvěma mladšími bratry v Jihoafrické republice. Byl absolventem Technionu - Izraelského technologického institutu v Haifě, kde vystudoval bakalářský obor environmentálního inženýrství. V roce 2005 se oženil s Karnit; ta se po jeho únosu zapojila do celosvětové kampaně za jeho propuštění. V září 2006 na její žádost věnovala skupina Aerosmith na svém newyorském koncertě Ehudovi píseň \"Dream On\". Zajímal se o ochranu životního prostředí, motocykly, plachtění a fotografování.\n\nV 9.00 místního času dne 12. července 2006 zahájil Hizballáh diverzní raketové a minometné útoky na izraelské vojenské pozice poblíž pobřeží, hraniční vesnice Zar'it a města Šlomi. Při útoku bylo zraněno pět civilistů, zasaženo bylo celkem 6 vojenských stanovišť a monitorovací kamery byly vyřazeny z provozu. Ve stejnou chvíli pronikla skupina příslušníků Hizballáhu přes hranici a nástražnými výbušnými systémy a protitankovými střelami zaútočila na dvě obrněná Humvee izraelské armády hlídkující na vrchu Har Amiram u vesnice Zar'it, přičemž tři vojáky zabili, dva zranili a dva (Goldwassera a Regeva) zajali. Po potvrzení zajetí dvou vojáků byl do oblasti vyslán vrtulník, obrněný transportér a tank Merkava Mk III, který byl zasažen velkou pozemní minou, což způsobil smrt všech čtyř členů jeho osádky. Další voják byl zabit a dva lehce zraněni při minometné střelbě, když se pokoušeli vyprostit jejich těla.\n\nIzraelský premiér Ehud Olmert označily útoky a únos vojáků za válečný akt. V následné druhé libanonské válce, která trvala do 14. srpna téhož roku, se však nepodařilo ani nalézt zajaté vojáky, ani výrazně oslabit Hizballáh. V Izraeli dopadla mimořádně silná kritika především na hlavu premiéra Olmerta a ministra obrany Amira Perece, neušel jí ale ani náčelník Generálního štábu Dan Chaluc. Vládou ustanovená Winogradova komise označila za viníky izraelského neúspěchu Olmerta, Perece i Chaluce (poslední zmíněný pod tlakem veřejnosti rezignoval).\n\nV roce 2008 byla za zprostředkování Spolkové zpravodajské služby dojednána dohoda mezi Izraelem a Hizballáhem, která zahrnovala předání Goldwassera a Regeva. Její součástí bylo dále předání informací o osudu izraelského navigátora Rona Arada, který je od roku 1986 nezvěstný v boji poté, co se katapultoval nad jižním Libanonem. Izrael naproti tomu předal Hizballáhu zprávu o osudu 4 íránských diplomatů, kteří v roce 1982 zmizeli v Libanonu (podle této zprávy byli mučeni a následně zabiti křesťanskými falangisty). Dále pak ostatky 199 padlých příslušníků Hizballáhu z druhé libanonské války a propustil pět libanonských vězňů, a to včetně Samira Kuntara, který si odpykával několikanásobný doživotní trest odnětí za brutální vraždu izraelských civilistů a policisty. Jeho propuštění způsobilo v Izraeli mimořádnou nevoli a kritiku si dohoda vysloužila i od ředitele Mosadu Me'ira Dagana.\n\nK předání došlo za dohledu Mezinárodního červeného kříže na hraničním přechodě Roš ha-nikra. Až do té doby nebylo jasné, zdali jsou oba vojáci skutečně mrtví, neboť tuto skutečnost Hizballáh nikdy nepotvrdil. Předání byl přítomen i vrchní vojenský rabín Jisra'el Weiss, který k ostatkům poznamenal: „včerejší ověřovací proces byl velmi pomalý, jelikož i když jsme si mysleli, že byl nepřítel na živých i mrtvých krutý, byli jsme překvapeni, když jsme otevřeli rakve a zjistili, jak moc krutý.“\n\nGoldwasser byl pohřben den po proběhnuvší výměně v 10.00 místního času na hřbitově v Nahariji, tedy den před jeho narozeninami. Šlo o formální vojenský pohřeb a jeho rakev, zahalenou do izraelské vlajky, nesli vojáci z elitní pěchotní brigády Golani. Krátce po obřadu navštívil rodinu prezident Šimon Peres, který po příjezdu prohlásil „Přijel jsem jménem izraelského lidu, abych vzdal čest Udimu [Ehudovi] a jeho odvážné rodině, která vedla nekompromisní a spravedlivý boj za jeho návrat domů.“\n\n"}
{"id": "703995", "url": "https://cs.wikipedia.org/wiki?curid=703995", "title": "FK Oleksandrija", "text": "FK Oleksandrija\n\nFutbolnyj klub Oleksandrija (ukrajinsky: Футбо́льний клуб Олександрія) je ukrajinský fotbalový klub sídlící ve městě Oleksandrija, který byl založen v roce 1948 pod názvem Šachtar Oleksandrija. V roce 2014 byl do klubu sloučen UkrAhroKom Holovkivka, po sloučení přišla na řadu i změna názvu na FK Oleksandrija.\n\nSvé domácí zápasy odehrává klub na stadionu Nika s kapacitou 7 000 diváků.\n\nZdroj: \n\n\nZdroj: \n\nPoznámky:\n\n"}
{"id": "703998", "url": "https://cs.wikipedia.org/wiki?curid=703998", "title": "Mivcar Jechi'am", "text": "Mivcar Jechi'am\n\nNárodní park Mivcar Jechi'am (: גן לאומי מבצר יחיעם, \"Gan le'umi Mivcar Jechi'am\", doslova \"Národní park Jechi'amská pevnost\") je národní park v Izraeli, v Severním distriktu.\n\nLeží v nadmořské výšce necelých 400 metrů na pahorcích Horní Galileji, které na jižní straně spadají do údolí vádí Nachal Jechi'am. Park se nachází cca 6 kilometrů jihozápadně od města Ma'alot-Taršicha, na jižním okraji vesnice Jechi'am.\n\nNárodní park je významnou archeologickou lokalitou známou též jako Chirbet Džidin. Křižáci ji nazývali Judyn. Sestávala z pevnosti postavené zde křižáky ve 12. století, později pobořené Saladinem. Koncem 18. století ji opravil Daher el-Omar, lokální arabský vládce. Pak byla opět pevnost opuštěna. Do roku 1948 v prostorách zříceniny pobývali arabští Beduíni z klanu \"Arab al-Suvajtat\". Roku 1946 se severně od pevnosti usadili Židé v osadě dnes nazývané Jechi'am. Během války za nezávislost v roce 1948 byl Jechi'am obležen okolními Araby. 20. ledna 1948 ho napadlo přes 400 arabských ozbrojenců a osm obránců osady bylo zabito. Další útok se podařilo osadníkům odrazit 9. března. Padli tehdy tři Arabové.\n\n\n"}
{"id": "704002", "url": "https://cs.wikipedia.org/wiki?curid=704002", "title": "FK Mariupol", "text": "FK Mariupol\n\nFutbolnyj klub Mariupol (ukrajinsky: \"Футбольний клуб «Маріу́поль»\") je ukrajinský fotbalový klub sídlící ve městě Mariupol. V roce 1960 byl do klubu sloučen amatérský celek FK Šachťor Rutčenkovo.\n\nSvé domácí zápasy odehrává na stadionu Illjičivec s kapacitou 12 680 diváků.\n\nZdroj: \n\n\nZdroj: \n\nIlljičivec-2 Mariupol je rezervní tým mariupolského Illjičivece. Největšího úspěchu dosáhl v sezóně 2005/06, kdy se v Druha liha (3. nejvyšší soutěž) umístil na 2. místě.\n\nZdroj: \n\n"}
{"id": "704007", "url": "https://cs.wikipedia.org/wiki?curid=704007", "title": "Anglo-powhatanské války", "text": "Anglo-powhatanské války\n\nAnglo-powhatanské války byla série konfliktů mezi anglickými kolonisty ve Virginii a Indiány z kmenového svazu Powhatanů. První válka proběhla v letech 1609/1610-1614, druhá v letech 1622-1632 a k třetí došlo v mezidobí 1644-1646. V důsledku válek byla vytyčena jasná hranice mezi anglickým osídlením a domorodci. Tento stav trval až do roku 1677, kdy došlo po tzv. Baconově povstání ke zřízení indiánských rezervací.\nAngličané se s domorodci dostali v této oblasti do konfliktu už v 80. letech 16. století, když došlo k založení kolonie u ostrova Roanoke v dnešní Severní Karolíně. Je možné, že na zmizení této \"ztracené kolonie\" se mohly podílet i kmeny patřící později do Powhatanské konfederace (viz Walter Raleigh).\n\nPrvní anglické trvalé osídlení, viržinský Jamestown založený v květnu 1607, se nacházelo na území mocné a stále se rozpínající \"konfederace\" několika kmenů vedené náčelníkem Wahunsunnacawhem (někdy též Wahunsonacock) nazývaným Angličany obvykle jako Powhatan. Osídlení Jamestownu rozhodně nelze nazvat úspěšným. Kolonisty trápila špatná voda, množství hmyzu přenášející různé nemoci, neochota pracovat a nedostatek zásob. Jamestown potřeboval dobré vztahy s domorodci, aby se kolonie mohla udržet.\n\nKapitán John Smith, jeden z lídrů kolonie, si představoval, že viržinští Indiáni budou časem dělat všechnu práci za Angličany, ale Powhatan to viděl samozřejmě jinak. Chtěl kolonisty přesunout z pobřežních bažin do jedné z jeho osad zvané Capahosick, kde by Angličané pro Indiány vyráběli kovové nástroje a výměnou za to by je zásobovali jídlem. John Smith se v prosinci 1607 vydal na průzkum, ale byl zajat loveckou výpravou vedenou Opechancanoughem, Powhatanovým bratrem. Smith pak ve svých pamětech popsal, jak byl následně zachráněn Pocahontas alias Matoakou, Powhatanovou dcerou. Historikové se dodnes neshodnou, jak tento čin vysvětlit, pokud tedy k události vůbec došlo. Obvykle se uvádí, že šlo o inscenovaný rituál předem připravený Powhatanem, který měl zahájit mírové vztahy mezi oběma etniky a jistým způsobem naznačit adopci Angličanů mezi místní Indiány, resp. je zařadit jako tributární kmen do Powhatanova kmenového svazu. Smith byl propuštěn na nový rok 1608, když slíbil, že kolonii přesune do Capahosicku. Smith navíc Powhatanovi tvrdil, že byl synem kapitána Newporta a Newport že je anglický weroance – kmenový náčelník.\nNějaký čas se vztahy mezi oběma etniky vyvíjely dobře. Powhatan byl dokonce korunován kapitánem Newportem jako anglický vazal. Powhatan obdržel rovněž množství darů, ale korunovace se přece jen poněkud zadrhla, když si náčelník odmítl před nasazením koruny kleknout. Je otázkou, jak Angličané Powhatanovi význam korunovace vysvětlili, je nepravděpodobné, že mu oznámili, že se tímto aktem stal poddaným anglické koruny. Koncem roku 1608 se situace začala měnit. Hladovějící osadníci si vynutili na domorodcích, kteří měli toho roku slabou úrodu, kukuřici pod pohrůžkou násilí. Na jaře 1609 došlo ke konfliktu kmene Paspahegh a kolonisty z Jamestownu. Jejich náčelník Wowinchopunk však následně uzavřel s Angličany příměří poté, co jimi byl zajat a ze zajetí unikl. Výsledkem bylo, že někteří kolonisté získali i přístup do indiánských osad. V létě 1609 se John Smith pokusil založit nové pevnůstky v indiánském teritoriu, čímž znovu přispěl ke zhoršení vztahů. V říjnu 1609 byl Smith při náhodné explozi střelného prachu zraněn a byl nucen vrátit se do Anglie. Krátce nato Angličané založili druhou pevnůstku Fort Algernon, poblíž vesnice Kecoughtan. Tento akt zřejmě domorodce popudil. V listopadu 1609 přepadli Powhatané několik Angličanů vedených Johnem Ratcliffem, kteří přijeli lodí obchodovat k jejich hlavnímu městu a všechny, kteří se dostali na břeh zabili.\n\nOsadníci odříznutí od domorodých zásob a navíc ohrožováni vzrůstajícím nepřátelstvím ze strany Indiánů, začali trpět hlady tak, že se v květnu 1610 rozhodli Jamestown evakuovat. Nicméně cestou do Anglie potkali lodě lorda De la Warra a vrátili se zpět pod jeho vedením. Lord De la Warr byl typem nekompromisního a tvrdého velitele, který se rozhodl vypořádat s Indiány silou. Poslal Popwhatanovi ultimátum, ať vrátí všechny anglické věci a zajatce, jinak zahájí válku. Když mu po neuspokojivé Powhatanově odpovědi poslal hlavu zajatce z kmene Paspaheghů, bylo jasné, že válce nic nezabrání.\nPrvní Anglo-powhatanská válka proběhla v letech 1610 až 1614, přičemž někteří historikové kladou její faktický počátek už do událostí z konce roku 1609.\n\n9. srpna 1610 vyslal De la Warr 70 mužů, aby napadli hlavní osadu Paspaheghů, spálili domy a zničili pole s kukuřicí. Výprava zabila asi 70 Indiánů a zajala kromě jiných i náčelníkovu ženu a její děti. Při návratu domů hodili Angličané děti přes palubu a prostřelili jim hlavy. Náčelníkova žena byla zabita v Jamestownu mečem. Paspaheghové se z tohoto útoku nikdy zcela nevzpamatovali a opustili svou osadu. Angličané pak vyslali další útočnou skupinu proti Warraskoyakům. Ti však včas uprchli. Koloniální jednotka alespoň zničila jejich vesnici a kukuřičná pole.\n\nNa podzim 1610 napadli Indiáni skupinu Angličanů v Appomattocu. Krátce poté ustavil lord De la Warr útvar vojáků, kteří zůstali u vodopádů řeky James přes celou zimu. V únoru 1611 byl náčelník Paspaheghů Wowinchopunk zabit při bitce poblíž Jamestownu a o pár dní později naopak Indiáni objevili několik osadníků mimo pevnost a zabili je. V květnu 1611 dorazil do Virginie nový guvernér sir Thomas Dale a hned se snažil rozšířit anglické osídlení. To vedlo k několika dalším střetům. Angličanům se podařilo obsadit ostrov na řece James a ustavit zde opevněné městečko Henricus, navzdory útokům významného válečníka Nemattanewa zvaného Opeřený Jack.\n\nOkolo vánoc 1611 zabrali Angličané Appomattoc a zbudovali zde opevněnou osadu nazvanou Nové Bermudy. Stárnoucí Powhatan na bělošskou expanzi prakticky nereagoval a zdá se, že právě v té době začal ztrácet vůdčí postavení v konfederaci, které se přesouvalo na jeho mladšího bratra Opechancanougha. V prosinci 1612 uzavřel námořní kapitán a jeden z vojenských velitelů kolonie Samuell Argall mír s kmenem Patawomeck. V dubnu 1613 pak zajal Powhatanovu dceru Pocahontas, když mu jí na loď přivedl náčelník Patawomecků Japazaw. To způsobilo okamžité zastavení útoků ze strany Powhatanů. Angličané mezitím expandovali směrem na jih a ustavili osadu v City Point.\n\nZačátkem roku 1609 byl ostrov Jamestown jediným místem, které Angličané kontrolovali. V roce 1613 však kolonisté zabrali již poměrně rozsáhlé území především na dolním toku řeky James. Koloniální vojáci zdecimovali nebo rozprášili několik indiánských skupin a kmenů: Kicoughtan, Paspehegh, Arrohattoc a Quiockohannock.\n\nMírová jednání točící se okolo návratu zajatců a zbraní trvala téměř rok. Nakonec se v březnu 1614 guvernér Dale spolu s Pocahontas a velkou vojenskou silou vydal najít samotného Powhatana. Útvar přes déšť šípů zpustošil jeho osadu a následně našel Powhatana v jeho novém hlavním městě Matchcot. Došlo k dojednání míru, který byl zpečetěn svatbou Pocahontas (pokřtěné jako Rebecca) s pěstitelem tabáku Johnem Rolfem. Jednalo se o první známý mezirasový svazek ve Virginii. Kmen Chickahominiů, který požíval značné autonomie, pak uzavřel s Angličany vlastní mír, v němž byli domorodci z tohoto etnika prohlášeni za poddané anglického krále Jakuba I., až koncem roku 1614.\n\nPo sňatku následovalo několik mírových let. Toto období bylo nazýváno zlatými léty anglo-powhatanských vztahů, či jako Pocahontasin mír. V roce 1616 dokonce podnikli guvernér Dale a Pocahontas cestu do Anglie. Bohužel při zpáteční cestě tato \"princezna\" podlehla neznámé chorobě a v březnu 1617 zemřela. Mezitím kmen Chickahominyů odmítl platit tribut Angličanům a přešel pod křídla Powhatanů. V roce 1618 zemřel náčelník Powhatan. Novým velkým náčelníkem se stal Opechancanough, přičemž Nemattanew alias Opeřený Jack se postupně vypracoval na pozici prominentní figury, jakéhosi válečného šamana.\n\nOpechancanough udržoval 4 roky přátelské vztahy s kolonií. Dokonce se sešel s anglikánským duchovním a dal najevo ochotu konvertovat ke křesťanství. Je otázkou, zda již dlouhou dobu plánoval masivní útok anebo se tak rozhodl až v důsledku jistých událostí z let 1619 a 1622. Někteří historikové považují za důležitý podnět útoku to, že Angličanům v roce 1619 připlula loď plná svobodných žen a domorodci tak konečně pochopili, že se s nimi nově příchozí nehodlají mísit a nepřijmou jejich kulturu. Další událostí byla smrt oblíbeného válečníka Nemattanewa. Opeřený Jack byl zastřelen Angličanem poté, co odmítl jít na koloniální úřad vysvětlit smrt jednoho z osadníků, ve které měl zřejmě prsty.\nV pátek ráno 22. března 1622 přišlo téměř do všech anglických osad a samot na návštěvu mnoho stovek Indiánů. Přišli neozbrojeni a předstírali přátelské jednání. Ve smluvenou dobu však popadli jakékoli zbraně a nástroje, které u kolonistů našli a zaútočili. Výsledkem byl masakr, jemuž padlo za oběť 347 bělošských obyvatel Virginie, čili více než čtvrtina populace! Hlavní město Jamestown varoval nějaký spřátelený Indián, tudíž sem útočníci nepronikli. Powhatané se pak stáhli a vyčkávali. Doufali, že tento úder kolonisty donutí k opuštění kolonie. Angličané však zareagovali zcela jinak. Během následujících deseti let vysílali téměř každé léto či brzký podzim útočnou výpravu, která měla z úkol napadat powhatanské osady, poplenit jejich pole, zabrat či zničit zásoby a pobít co nejvíce obyvatel. Osadníky zásobovali jídlem spřátelení Indiáni z kmenů Accomac a Patawomeck, čímž umožnili, aby se kolonisté věnovali naplno bojovým operacím a pěstování tabáku, díky čemuž kolonie konečně začala prosperovat. Již roku 1623 žádal Opechancanough o mír. Kolonisté naoko souhlasili. Během mírových rozhovorů však otrávili indiánské delegaci víno, následně napadli přeživší a většinu z nich pobili, jako pomstu za masakr z března 1622. Celkem během tohoto \"vyjednávání\" zabili asi 250 Indiánů. Opechancanough nicméně unikl. Potom opět napadli osady několika kmenů. V roce 1624 se obě strany rozhodly svést jedinou větší bitvu války. 800 powhatanských lukostřelců napadlo 60 do brnění navlečených anglických vojáků ničících jejich pole. Bitva trvala dva dny, přičemž Powhatané 16 vojáků pouze zranili. Přes velkou početní převahu se jim nepodařilo Angličany vytlačit, sami údajně utrpěli velké ztráty a nakonec ustoupili. V Evropě již spíše archaická brnění se ukázala být velmi účinnou obrannou pomůckou proti lehce ozbrojeným Indiánům.\nV letech 1625-1626 trpěla kolonie nedostatkem střelného prachu, což znemožnilo větší kampaně. Domorodci o těchto problémech zřejmě nevěděli a pouze se snažili přeskupit a rozhodnout co dál. Nicméně v létě 1627 udeřili Angličané znovu a napadli celkem šest kmenů nebo skupin. Použili při tom klasickou likvidační taktiku. V roce 1628 byl vyhlášen mír, ale ukázalo se, že šlo pouze o dočasné příměří, neboť v březnu 1629 propukly boje nanovo. 30. září 1632 byl nakonec podepsán mír. Ačkoli nešlo o jasnou porážku Indiánů, bylo zřejmé, že kolonisté posílili. Angličané pokračovali ve své územní expanzi podél toku větších řek (James, York). V roce 1633 vystavěli 6 mil dlouhou palisádovou hradbu přehrazující poloostrov mezi řekami James a York (zhruba kde leží dnešní Williamsburg). Do roku 1640 začali expanzi severně od řeky York a roku 1642 v oblasti Piankatanku. Ačkoli vládl mír, napětí mezi oběma etnickými skupinami bylo více než zřejmé. Vztahy se omezovaly jen na nejnutnější kontakty, došlo k několika incidentům v hraničních oblastech.\n\nV roce 1644 udeřili Indiáni znovu. Stále je vedl Opechancanough, tehdy již nejméně 80letý stařec. Indiáni první úder opět pečlivě připravili a podařilo se jim dosáhnout nečekaného momentu překvapení. 18. dubna 1644 ráno napadli množství neopevněných osad a samot a podařilo se jim pobít během jediného dne téměř 500 kolonistů. Byl to výrazný úder, ale populace Virginie v té době dosáhla již čísla 8000 a tudíž bylo ztracena nepoměrně menší část obyvatel, než tomu bylo v roce 1622. Navíc Indiáni opět nedokázali využít svého úvodního úspěchu. Opechancanough stáhl své bojovníky do vnitrozemí a vyčkával. Reakce kolonistů na sebe nenechala dlouho čekat a přišla začátkem léta 1644. Viržinský guvernér William Berkeley zorganizoval několik rozhodných úderů. Několik set obrněných mušketýrů rozdělených do jedné hlavní a několika menších jednotek systematicky zničilo množství vesnic a úrody. Navíc Angličané záhy založili 4 pevnůstky, které \"dobytá\" území kontrolovaly.\n\nV zimě 1644/45 bojové operace ustaly, Angličané se zaměřili na budování pevnůstek. V roce 1645 zřídila kolonie oddíl jakýchsi \"rangers\", kteří měli rok válčit proti Indiánům a dostávali za to plat. Angličané použili i stejnou taktiku jako v předchozí válce. Předstírali ochotu mírových rozhovorů a přitom napadli indiánské emisary a pobili je. Zesláblý Opechancanough, kterého údajně nosili na nosítkách, znovu unikl. Zajatce prodávali do otroctví do Západní Indie. Konečně na jaře 1646 speciálně vybavený oddíl o 60 mužích posílený skupinou dragounů vystopoval a zajal Opechancanougha. Náčelník byl okamžitě deportován do Jamestownu, kde měl být vsazen do vězení. Jeden z jeho hlídačů ho však zastřelil jako odplatu za to, co způsobil kolonii.\n\nV mírové smlouvě z října 1646 uznali nový náčelník Necotawance a zástupci kmenů dříve patřících do konfederace, že se stali plátci tributu Virginii čili zprostředkovaně králi Anglie. Angličané si vynutili právo jmenovat či alespoň schvalovat nové náčelníky. Indiáni měli vrátit všechny zajatce či uprchlé otroky a veškeré střelné zbraně, které získali. Kolonisté se na oplátku zaručili, že budou kmeny zahrnuté do smlouvy chránit před jejich tradičními nepřáteli. Zároveň byla stanovena hraniční linie mezi osídlením indiánským a anglickým. Nikdo nesměl tuto hranici překročit, pokud neobdržel zvláštní pas v jedné z hraničních pevnůstek. Angličané získali pod svou kontrolu poměrně rozsáhlou oblast, kterou dosud nekolonizovali, vesměs mezi řekami York, James a Blackwater. Tato válka byla již jednoznačným anglickým vítězstvím. Powhatanská konfederace se stala pro Angličany de facto neškodnou skupinou menších kmenů a podkmenů volně spojenou osobou nejvyššího náčelníka. Indiáni už nemohli ohrozit samu podstatu anglické kolonizace v této oblasti.\n\nVirgine si následně užívala 30 let míru a relativního klidu v indiánských záležitostech. Toto období přerušilo až tzv. Baconovo povstání z roku 1676, které vzniklo právě v důsledku střetů s Indiány na hranicích Marylandu a Virginie. Výsledkem pak byla smlouva, kterou v roce 1677 podepsala Cockacoeske, považovaná za nejvyšší náčelnici nyní již velmi oslabené Powhatanské konfederace. Smlouva konstatovala vznik indiánských rezervací pro každý kmen. Domorodci si podrželi právo lovu mimo rezervace. Následujících několik náčelníků rezervační půdu dále rozprodávalo kolonistům, výsledkem čehož byla minimalizace indiánského území do současného stavu.\n\n (upraveno a doplněno)\n\n\n"}
{"id": "704013", "url": "https://cs.wikipedia.org/wiki?curid=704013", "title": "Grand Prix Kanady 1991", "text": "Grand Prix Kanady 1991\n\nGrand Prix Kanady 1991 ( XXIX. Grand Prix Air Canada), pátý závod 42. ročníku mistrovství světa jezdců Formule 1 a 33. ročníku poháru konstruktérů, historicky již 505. grand prix, se uskutečnila na okruhu Circuit Gilles Villeneuve.\n\n"}
{"id": "704016", "url": "https://cs.wikipedia.org/wiki?curid=704016", "title": "Kursi (Golanské výšiny)", "text": "Kursi (Golanské výšiny)\n\nNárodní park Kursi (: גן לאומי כורסי, \"Gan le'umi Kursi\") je archeologická lokalita a národní park v Izraeli, v Severním distriktu, respektive na Izraelem okupovaných Golanských výšinách.\n\nLeží v nadmořské výšce okolo 200 metrů pod úrovní moře na východním břehu Galilejského jezera, do kterého na severní straně lokality ústí vádí Nachal Samach. Park se nachází cca 12 kilometrů severovýchodně od města Tiberias, cca 4 kilometry severně od vesnice Ejn Gev.\n\nNárodní park je významnou archeologickou lokalitou. Nacházejí se tu zbytky židovské vesnice s doby Talmudu. Areálu dominují ruiny byzantského kláštera, největšího v Izraeli. Byl postaven v 5. století a zničen při perské invazi roku 614. Byly tu odkryty cenné mozaiky.\n\n\n"}
{"id": "704017", "url": "https://cs.wikipedia.org/wiki?curid=704017", "title": "Kursi", "text": "Kursi\n\nPojem Kursi může označovat:\n"}
{"id": "704018", "url": "https://cs.wikipedia.org/wiki?curid=704018", "title": "Klaus: portrét politika ve dvaceti obrazech", "text": "Klaus: portrét politika ve dvaceti obrazech\n\nKlaus: portrét politika ve dvaceti obrazech je kritická kniha českého politologa a publicisty Jiřího Pehe o českém politikovi Václavu Klausovi, která vyšla roku 2010.\n\nAutor práci rozčlenil do 20 kapitol, které jsou vymezeny vždy jedním kalendářním rokem politického působení Václava Klause mezi lety 1990 až 2009 a které jsou nazvány podle tehdejších Klausových nejvýznamnějších veřejných aktivit (např. 1990 – Boj o Občanské fórum, 1998 – Opoziční smlouva apod.). Podle autora bylo účelem knihy zaplnit určitou mezeru, protože o nejvýraznější postavě české politiky dosud nevyšla žádná kniha, resp. knihy o Klausovi píše jen Klaus sám.\n\nPři autogramiádě dne 22. října 2010 proti knize i jejímu autorovi demonstrovali zástupci iniciativy Akce D. O. S. T., ačkoli ČTK přiznali, že ji vlastně ani nečetli. Peheho pak označili za „zemského škůdce“ a „vlastizrádce“.\n\n"}
{"id": "704020", "url": "https://cs.wikipedia.org/wiki?curid=704020", "title": "Grand Prix Monaka 1991", "text": "Grand Prix Monaka 1991\n\nGrand Prix Monaka 1991 (IL. Grand Prix Automobile de Monaco), čtvrtý závod 42. ročníku mistrovství světa jezdců Formule 1 a 33. ročníku poháru konstruktérů, historicky již 504. grand prix, se uskutečnila na okruhu Circuit de Monaco.\n\n"}
{"id": "704021", "url": "https://cs.wikipedia.org/wiki?curid=704021", "title": "August Naegle", "text": "August Naegle\n\nAugust Naegle (23. nebo 28. července 1869 Annweiler am Trifels – 12. října 1932 Praha) byl německý, v Čechách působící, historik, teolog, římskokatolický kněz a československý politik.\n\nVystudoval gymnázium ve Speyeru a univerzity v Mnichově a Würzburgu. Roku 1891 byl vysvěcen na kněze. Působil jako duchovní v speyerské diecézi. Po dalších studiích v Římě, Paříži, Londýně, Cambridgi získal roku 1898 titul doktora teologie. Od roku 1901 byl dvorním knězem v Mnichově, kde roku 1903 získal titul doktora filozofie. V letech 1903–1906 byl profesorem církevních dějin v Pasově, od roku 1906 profesorem církevních dějin a patristiky na pražské německé Karlo-Ferdinandově univerzitě.\n\nV letech 1918/19, 1919/20 a 1929/30 byl rektorem pražské německé Karlo-Ferdinandovy univerzity. O její zachování v nové Československé republice se významně zasloužil, čímž získal přezdívku „železný rektor“.\n\nPoliticky působil za Rakouska-Uherska v Křesťansko-sociální straně (\"Christlich-soziale Partei\"), po roce 1918 se stal členem Německé nacionální strany (\"Deutsche Nationalpartei\", DNP). V parlamentních volbách v roce 1920 získal za německé nacionály senátorské křeslo v Národním shromáždění. Byl předsedou klubu senátorů DNP. Novou kandidaturu v parlamentních volbách v roce 1925 mu zakázala církev.\n\nRoku 1920 neúspěšně kandidoval jako zástupce československých občanských německých stran na úřad prezidenta republiky proti T. G. Masarykovi. Získal 61 hlasů. Ve své vědecké činnosti se zabýval především sv. Janem Zlatoústým a církevními dějinami Čech.\n\n"}
{"id": "704022", "url": "https://cs.wikipedia.org/wiki?curid=704022", "title": "Lokon", "text": "Lokon\n\nLokon je aktivní sopka na ostrově Celebes v indonéské provincii Severní Sulawesi. Je vysoký 1580 metrů, leží zhruba 10 kilometrů na jih od Manada a je dvojčetem menší sopky Empung vzdálené 2,2 kilometru.\n\nK poslední erupci došlo 14. července 2011 a evakuovány kvůli ní byly tisíce lidí.\n\nSopka opět začala projevovat známky činnosti 10. února 2012 a 19. září 2012 23:01. K erupci došlo ráno v 8:20, ve stejný den vyslala k obloze 3km sloupec. Místní obyvatelé z okruhu 2,5 mil byli evakuováni. Další erupce se vyskytla 17. prosince 2012.\n"}
{"id": "704023", "url": "https://cs.wikipedia.org/wiki?curid=704023", "title": "Razak Boukari", "text": "Razak Boukari\n\nRazak Boukari (* 25. duben 1987, Lomé, Togo) je tožský fotbalový útočník, který hraje za Stade Rennais FC. Jeho otec Sadou Boukari také reprezentoval Togo.\n\nZa tožskou reprezentaci si odbyl debut 11. srpen 2010 v zápase proti Saúdské Arábii. Dodnes odehrál 4 utkání, ve kterých nevstřelil žádný gól.\n"}
{"id": "704025", "url": "https://cs.wikipedia.org/wiki?curid=704025", "title": "TJ Jiskra Ústí nad Orlicí", "text": "TJ Jiskra Ústí nad Orlicí\n\nJiskra Ústí nad Orlicí je fotbalový klub z Ústí nad Orlicí od sezóny 2017/18 hrající, poprvé ve své historii, ČFL, kde skončil na 10. místě. V sezóně 2018/19 klub své umístění o jednu příčku zlepšil a skončil na 9. místě. Klub byl založen v roce 1914.\n\nMezi známá jména, které vychoval zdejší klub patří Jiří Časko, Jaroslav Dittrich a Jan Javůrek.\n\n\n"}
{"id": "704026", "url": "https://cs.wikipedia.org/wiki?curid=704026", "title": "Grand Prix San Marina 1991", "text": "Grand Prix San Marina 1991\n\nGrand Prix San Marina 1991 (XI Gran Premio Warsteiner di San Marino), 3. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 503. grand prix, se již tradičně odehrála na okruhu Autodromo Enzo e Dino Ferrari.\n\n"}
{"id": "704027", "url": "https://cs.wikipedia.org/wiki?curid=704027", "title": "Německý historický institut v Paříži", "text": "Německý historický institut v Paříži\n\nNěmecký historický institut v Paříži (německy \"Deutsches Historisches Institut Paris\", francouzsky \"Institut historique allemand de Paris\") je německá vědecká instituce v Paříži. Sídlí v městském paláci Hôtel Duret de Chevry na adrese \"Rue du Parc-Royal\" ve 3. obvodu. Institut byl otevřen v roce 1964.\n\nÚstav byl zřízen v roce 1964 jako součást Německého historického institutu obnoveného v roce 1958. Od roku 1994 sídlí v městském paláci Hôtel Duret de Chevry v historické čtvrti Marais. Institut byl zřízen jako druhý ze zahraničních institutů, které byly otevřeny v Římě (1888), Londýně (1976), Washingtonu (1986) a Varšavě (1993) a orientálního institutu v Bejrútu/Istanbulu a japonského institutu v Tokiu. Od roku 2002 je podřízen nadaci \"Deutsche Geisteswissenschaftliche Institute im Ausland\" (Německé společenskovědní instituce v zahraničí) se sídlem v Bonnu, což je organizace financovaná německým ministerstvem školství a výzkumu.\n\nÚkolem institutu je provádět výzkum o dějinách Francie a francouzsko-německých vztahů od pozdního starověku po moderní dobu. Zajišťuje výměny mezi německými a francouzskými historiky. Vydává časopis \"Francia\", ve kterém zveřejňuje výsledky výzkumu. Pravidelně pořádá konference a semináře o francouzsko-německých a mezinárodních dějinách. Udílí stipendia doktorandům a výzkumným pracovníkům, jejichž výzkum má souvislost s francouzsko-německou historií. Institut je vybaven rozsáhlou knihovnou.\n\n"}
{"id": "704029", "url": "https://cs.wikipedia.org/wiki?curid=704029", "title": "Ron Zacapa Centenario", "text": "Ron Zacapa Centenario\n\nRon Zacapa Centario patří mezi nejoblíbenější rumy na světě. Patří mezi kvalitní rumy vyráběné z panenského sirupu (nikoliv z melasy) a zraje v sudech z bílého dubu v horách v Guatemale způsobem blendování sistema solera v nadmořské výšce 2333 m n. m.\n\nHistorie rumů Zacapa Centario sahá až do roku 1976, kdy byla destilerie založena ve městě Zacapa, nacházející se na východě Guatemaly 229 m n. m.\n\nVýroba rumů začíná na plantážích cukrové třtiny. Plantáže rumů Zacapa Centario se nacházejí na jihozápadě Guatemaly v nadmořské výšce 350 m. Destilerie se chlubí, že jejich plantáže jsou pro produkci cukrové třtiny na nejlepším místě na světě, díky kombinaci mikroklima, půdy a teploty. Na rozdíl od ostatních výrobců rumů, kteří pro destilaci používají melasu, což je zbytkový produkt při výrobě cukru, destilerie Zacapa používá tzv. Panenský sirup (v orig. Virgin sugar cane honey), tedy primární výrobek při zpracování cukrové třtiny. Když přijde čas na kvašení, destilerie používá vlastní kmen kvasinek získaných z ananasu: Saccharomyces cerevisiae. Tyto kvasinky produkují specifické aroma typické pro rumy Zacapa Centario. Kvašení probíhá pomalu, jelikož kvasinky potřebují čas pro práci ke kýženému výsledku.\n\nPokud se posuneme o 2000 m n. m. výše, přesněji do 2333 m n. m., dostaneme se do \"The House Above the Clouds\", v překladu dům nad mraky. Je to jedno z nejvýše položených míst využívaných ke zrání destilátů. Zde pomalým zráním získávají rumy Zacapa Centario svoje jedinečné vlastnosti. V horách nižší průměrná teplota 16,66 °C zpomaluje zrání a řidší vzduch a nižší atmosférický tlak napomáhá zintenzivnit infuzi chutí z dubových sudů. Jakmile jsou sudy na místě v \"The House Above the Clouds\", začíná složitý jemně vyvážený proces zrání. Destilerie používá jedinečný způsob zvaný \" Sistema Solera\", převzatý ze zrání Sherry. U destilerie Zacapa je sistema solera používána pro míchání (neboli Blendování) rumů různého stáří v sudech, kde dříve zrály robustní americké whiskey, jemné sherry a delikátní vína Pedro Ximenez. Každá kapka rumu zde prochází každým typem sudu, takže se každý z nich podělí o své aroma a chuť z čehož vzniká rum výjimečné kvality.\nNa celý tento proces dohlíží Master Blender, jedna ze 3 žen, které v potravinářském průmyslu dosáhly této pozice, Lorena Vásquezová.\n\n\n\n"}
{"id": "704031", "url": "https://cs.wikipedia.org/wiki?curid=704031", "title": "Česko na Mistrovství Evropy v atletice do 23 let 2011", "text": "Česko na Mistrovství Evropy v atletice do 23 let 2011\n\nV nominaci na 8. Mistrovství Evropy v atletice do 23 let bylo 34 českých atletů (18 mužů a 16 žen). Česká republika v Ostravě vybojovala jednu stříbrnou a jednu bronzovou medaili. Kateřina Cachová skončila v sedmiboji na druhém místě, když zaostala za vítězkou Grit Šadeikovou pouze o 11 bodů. Na třetím místě skončil Pavel Maslák v běhu na 200 m. Čeští atleti také dosáhli na dvanáct umístění v elitní osmičce. \n\nMuži\n\nVysvětlivky (kval. – kvalifikace, sem. – semifinále).\n\nŽeny\n\nVysvětlivky (kval. – kvalifikace, sem. – semifinále).\n\n"}
{"id": "704032", "url": "https://cs.wikipedia.org/wiki?curid=704032", "title": "Hexerakt", "text": "Hexerakt\n\nV geometrii je hexerakt šestirozměrnou analogií krychle, jde tedy o speciální variantu nadkrychle pro d=6. Odborněji by mohl být hexerakt definován jako pravidelný konvexní čtyřúhelník s dvanácti penteraktovýmy 5-stěnami, šedesáti teseraktovými hypernadstěnami a čtyřiceti krychlovými nadstěnami.\n\nTyto vzorce uvádějí obsah hexeraktu a jeho k-rozměrné povrchy.\n\"V=a\" \n\n\"S=12 a\"\n\"S=60 a\" \n\n\"S=160 a\" \n\n\"S=240 a\"\n\n\"S=192 a\"\n"}
{"id": "704033", "url": "https://cs.wikipedia.org/wiki?curid=704033", "title": "Čagodoščenský rajón", "text": "Čagodoščenský rajón\n\nČagodoščenský rajón ( ) je jeden z rajónů Vologdské oblasti v Rusku. Jeho administrativním centrem je sídlo městského typu Čagoda. V roce 2010 zde žilo 14 163 obyvatel.\n\nRajón leží na jihozápadě Vologdské oblasti. Hraničí s Leningradskou a Novgorodskou oblastí. Jeho rozloha je 2408 km². Skládá se z devíti samosprávných obecních obvodů, z toho jsou dva městské a devět vesnických. Sídly městských obecních obvodů jsou Čagoda a Sazonovo.\n\nSousední rajóny:\n\n"}
{"id": "704034", "url": "https://cs.wikipedia.org/wiki?curid=704034", "title": "Irské kulturní centrum v Paříži", "text": "Irské kulturní centrum v Paříži\n\nIrské kulturní centrum v Paříži (francouzsky \"Centre culturel irlandais de Paris\") je kulturní centrum v Paříži, které představuje irskou kulturu ve Francii. Nachází se na adrese \"Rue des Irlandais\" č. 5 v budově bývalé irské koleje v 5. obvodu. Bylo otevřeno v roce 2002 jako první irské kulturní centrum v zahraničí. Budova je od roku 1927 chráněná jako historická památka.\n\nKdyž od 16. století v Irsku probíhaly restrikce proti katolíkům, hledali tamní mniši a studenti vzdělání na evropském kontinentu. V některých zemích jako Francie, Španělsko, Itálie nebo Polsko vznikly irské koleje. Irská kolej při Pařížské univerzitě patřila k největším co do počtu studentů i vlivu. Irský kněz John Lee ji založil v roce 1578 jako první kolej irské komunity v zahraničí. Kolej byla přičleněna ke koleji Montaigu v ulici \"Rue Saint-Thomas\" a později se koleje přestěhovaly do ulice \"Rue de Sèvres\".\n\nV roce 1677 Ludvík XIV. povolil umístění irské koleje v Lombardské koleji na ulici \"Rue des Carmes\", která byla původně založena v roce 1330 pro italské studenty.\n\nV roce 1775 se irští studenti přestěhovali do vlastní budovy, kterou koupil v roce 1769 Lawrence Kelly, prefekt Lombardské koleje a nechal ji přestavět. Tato nová kolej byla umístěna v Latinské čtvrti na ulici \"Rue du Cheval-Vert\". Jedná se o budovu současného irského kulturního centra. Lawrence Kelly nechal přistavit dvě křídla, v jednom z nich se nachází knihovna a kaple svatého Patrika.\n\nOvšem během Velké francouzské revoluce byla budova zkonfiskována. V té době byla v Irsku zrušena antikatolická opatření a mniši a studenti mohli získat vzdělání ve své zemi. V letech 1793-1802 se irská kolej stala sídlem francouzské školy.\n\nV 19. století byla irská kolej obnovena a pokračovala ve své činnosti semináře pro irské studenty. Během prusko-francouzské války 1870-1871 sloužila jako nemocnice pro raněné vojáky. V roce 1945 sloužila jako útočiště americké armády a poté do roku 1997 zde sídlil polský seminář.\n\nV letech 2000-2002 proběhla celková rekonstrukce budovy a 18. října 2002 zde bylo slavnostně otevřeno irské kulturní centrum jako jediné irské kulturní centrum na světě. Centrum bylo založeno z iniciativy irské vlády a je financováno z prostředků nadace.\n\nIrské kulturní centrum spravuje Irská nadace, která řídila irskou kolej podle vyhlášky Napoleona Bonaparta z roku 1805. Nadaci řídí správní rada složená ze sedmi francouzských členů, které tvoří zástupci vlády a jeden zástupce pařížského arcibiskupství, a ze sedmi členů jmenovaných irským velvyslancem ve Francii. Centrum je částečně financováno ministerstvem zahraničních věcí Irska.\n\nCílem irského kulturního centra je představovat současnou irskou kulturu ve všech jejích podobách: film, výtvarné umění, divadlo, literatura, hudba a další. Kulturní program proto tvoří výstavy, koncerty, přednášky, konference, filmové projekce apod. Centrum nabízí výuku irštiny. Každoročně se účastní Dne svatého Patrika nebo festivalu Bloomsday. Irský kněz slouží každou neděli mši v kapli sv. Patrika pro komunitu Irů v Paříži.\n\nCentrum má k dispozici mediotéku, která půjčuje periodika, CD, DVD, knihy, CD ROM atd., výstavní síň a přednáškový sál. V křídle nad kaplí se nachází historická knihovna, která obsahuje asi 10 000 knih, z nichž polovina pochází z 15. až 18. století. Knižní fond se skládá z rukopisů a tisků v angličtině, francouzštině, latině nebo irštině, které se zabývají převážně teologií, historií, zeměpisem, filozofií a hudbou. Knihovní fond je určen pro výzkum a přístup k němu je omezen.\n\nCentrum navíc udržuje tradici irské koleje a má k dispozici 45 pokojů pro ubytování irských studentů.\n\n"}
{"id": "704036", "url": "https://cs.wikipedia.org/wiki?curid=704036", "title": "Grand Prix Brazílie 1991", "text": "Grand Prix Brazílie 1991\n\nGrand Prix Brazílie 1991 (XX Grande Pręmio do Brasil), 2. závod 42. ročníku mistrovství světa jezdců Formule 1 a 33. ročníku poháru konstruktérů, historicky již 502. grand prix, se již tradičně odehrála na okruhu Interlagos.\n\n"}
{"id": "704037", "url": "https://cs.wikipedia.org/wiki?curid=704037", "title": "Tel Arad", "text": "Tel Arad\n\nNárodní park Tel Arad (: גן לאומי תל ערד, \"Gan le'umi Tel Arad\") je archeologická lokalita a národní park v Izraeli, v Jižním distriktu.\n\nLeží v nadmořské výšce cca 550 metrů v severovýchodní části Negevské pouště. Park se nachází cca 8 kilometrů západně od města Arad a 5 kilometrů severovýchodně od města Kesejfa. Západně od lokality se do ploché pouštní krajiny zařezává údolí vádí Nachal Be'er Ševa.\n\nNárodní park je významnou archeologickou lokalitou, soustředěnou okolo telu ze zbytky starověkého osídlení z kanaánitských a izraelitských dob. Toto město se rozkládalo na ploše přes 100 dunamů (0,1 kilometru čtverečního) a bylo obehnáno hradbami o délce 1200 metrů. Zástavba byla budována podle jednotného plánu.\n\n\n"}
{"id": "704038", "url": "https://cs.wikipedia.org/wiki?curid=704038", "title": "Neven Subotić", "text": "Neven Subotić\n\nNeven Subotić (srbskou cyrilicí Невен Суботић; * 10. prosince 1988, Banja Luka, SFR Jugoslávie) je srbský fotbalový obránce a bývalý reprezentant, od července 2019 hráč klubu 1. FC Union Berlin. Hraje na postu stopera (středního obránce). V letech 2009–2013 odehrál 36 zápasů za srbskou fotbalovou reprezentaci, dvakrát skóroval.\n\nNeven Subotić se narodil srbským rodičům v bosenském městě Banja Luka ještě před rozpadem Jugoslávie. Jeho otec Željko Subotić hrál také dříve fotbal. Neven nedosáhl ani dvou let věku, když se s rodiči roku 1990 přesunuli do německého maloměsta Schömberg. Dětství tak strávil v Německu, odkud se roku 1999 přestěhoval do Spojených států, za jejichž mládežnické reprezentace nastupoval.\n\nProfesionální fotbalovou kariéru začínal v Mainzu, kde strávil dvě sezóny a debutoval tu 9. července 2008 pod trenérem Jürgenem Kloppem, který jej nyní trénuje v Borussii. Po první sezóně působení v klubu ale Mainz sestoupil. V sezóně 2007/08 Neven zaujal svými výkony v druhé Bundeslize a magazín \"Kicker\" jej označil za nejlepšího středního obránce soutěže.\n\nV letní přestávce 2008 se Jürgen Klopp stal trenérem Borussie Dortmund a přivedl si s sebou z Mainzu Subotiće. 1. července hráč přestoupil do Dortmundu za částku 4,5 milionu eur a podepsal pětiletý kontrakt. Debutoval v předsezónním neoficiálním utkání německého Superpoháru (DFL-Supercup) proti Bayernu Mnichov, které Dortmund vyhrál 2:1.\n\nV sezóně 2010/11 získal s Borussií bundesligový titul, jenž následně se spoluhráči obhájil v sezóně 2011/12. V tomto ročníku navíc vyhrál i DFB Pokal, ve finále Dortmund porazil Bayern Mnichov 5:2.\n\nV prvním zápase Borussie v semifinále Ligy mistrů 2012/13 24. dubna 2013 proti Realu Madrid odehrál stejně jako jeho spoluhráči vydařený zápas, Borussia zvítězila 4:1 a vytvořila si dobrou pozici do odvety. Tu sice prohrála 0:2, ale díky tomuto výsledku postoupila do finále Ligy mistrů proti Bayernu Mnichov. V něm 25. května 2013 ve Wembley Borussia podlehla Bayernu 1:2, Neven hrál v základní sestavě.\n\nV listopadu 2013 v bundesligovém utkání Dortmundu s Wolfsburgem (porážka 1:2) se v prvním poločase zranil, šlo o zpřetrhání kolenních křížových vazů, což jej vyřadilo na dlouhou dobu ze hry. Pauza se odhadovala minimálně na 6 měsíců.\n\nNa jaře 2017 hostoval z Borussie Dortmund v jiném německém bundesligovém klubu 1. FC Köln.\n\nV lednu 2018 opustil německou Bundesligu a posílil klub AS Saint-Étienne působící ve francouzské Ligue 1. Podepsal kontrakt do roku 2020.\n\nKvůli časté změně pobytu a rozpadu domovské Jugoslávie měl Subotić možnost výběru, za jakou reprezentaci bude hrát. Mohl reprezentovat Srbsko, Spojené státy, Bosnu a Hercegovinu, Chorvatsko nebo Německo. Na své narozeniny 10. prosince 2008 se rozhodl reprezentovat Srbsko, poté co odmítl nabídku Bosny a Hercegoviny.\n\nSvůj první zápas za seniorskou reprezentaci Srbska odehrál 28. března 2009 pod trenérem Radomirem Antićem v kvalifikačním zápase na mistrovství světa v Jihoafrické republice proti domácímu Rumunsku, který skončil vítězstvím Srbska 3:2. Neven se dostal na hřiště v 66. minutě. V době debutu mu bylo 20 let.\n\nZúčastnil se MS 2010 v Jihoafrické republice, kam se Srbsko kvalifikovalo. Kouč Radomir Antić jej v úvodním utkání s Ghanou 13. června nenasadil v základní sestavě (kvůli slabším výkonům v přípravných zápasech před šampionátem), nicméně po vyloučení Aleksandara Lukoviće ve druhém poločase byl nucen jej na posledních 14 minut poslat na hřiště. Srbsko prohrálo 0:1. Luković kvůli červené kartě nemohl nastoupit do dalšího zápasu 18. června proti Německu, příležitost tedy dostal na postu stopera Subotić a vnesl do defenzivní řady sebevědomí. Pomohla mu i znalost německých útočníků z Bundesligy. Srbská obrana Němcům nepovolila ani gól a balkánská země zaznamenala hodnotné vítězství 1:0. Neven se prezentoval výbornou poziční hrou. Ve třetím zápase 23. června proti Austrálii přišla porážka 1:2, Subotić nehrál, neboť se do hry po jednozápasovém distancu vrátil Luković. Srbsko se ziskem 3 bodů obsadilo poslední čtvrté místo ve skupině.\n\n"}
{"id": "704041", "url": "https://cs.wikipedia.org/wiki?curid=704041", "title": "Dekerakt", "text": "Dekerakt\n\nV geometrii je dekerakt desetirozměrná analogie krychle, jde tedy o speciální variantu nadkrychle pro d=10. Odborněji by mohl být dekerakt definován jako pravidelný konvexní čtyřúhelník s dvaceti enneraktovými 9-stěnami, 13440 teseraktovými hypernadstěnami a 15360 krychlovými nadstěnami.\n\nTyto vzorce uvádějí obsah dekeraktu a jeho k-rozměrné povrchy.\n\"V=a\"\n\"S=20 a\" \n\n\"S=180 a\" \n\n\"S=960 a\" \n\n\"S=3360 a\"\n\"S=8064 a\"\n\n\"S=13440 a\"\n\n\"S=15360 a\"\n\n\"S=11520 a\"\n\n\"S=5120 a\"\n"}
{"id": "704047", "url": "https://cs.wikipedia.org/wiki?curid=704047", "title": "James Kottak", "text": "James Kottak\n\nJames Kottak (* 26. prosince 1962 Louisville, Kentucky) je americký bubeník, který hraje od roku 1996 se skupinou Scorpions.\n\nPředtím, než se stal členem Scorpions, hrál na bubny se spoustou metalových či hard rockových skupin jako Nut House, Mister Charlie, Buster Brown, Montrose, Kingdom Come, Wild Horses či se skupinou bývalého kytaristy Scorpions Michaela Schenkera the McAuley Schenker Group. Mezitím vyučoval na bicí bývalého bubeníka americké skupiny Bride Jerryho McBrooma.\n\nSe Scorpions hraje Kottak od roku 1996, kdy vystřídal Hermana Rarebella. Paralelně s tímto angažmá hraje ve své sólové skupině Kottak, kde je hlavním zpěvákem.\n\nKottak je ženatý se Athenou Lee - sestrou zpěváka skupiny Mötley Crüe Tommy Leeho. Má s ní tři děti - Toriho, Milese, Matthewa.\n\n\n\n\n\n\n\n\n\n\n\n"}
{"id": "704048", "url": "https://cs.wikipedia.org/wiki?curid=704048", "title": "Seznam unitářských osobností", "text": "Seznam unitářských osobností\n\nAčkoli unitáři představují početně malou denominaci (náboženskou společnost), v jejich řadách se v minulosti vyskytovala řada známých osobností. Ne všichni známí unitáři ale patřili do řad organizovaného unitářství. Například propagátor antritrinitářských (unitářských) myšlenek Michael Servet žádnou kolektivní společnost nezaložil, také kvůli pronásledování, jemuž byl vystaven od katolíků i protestantů. Jeho život nakonec předčasně skončil na hranici. Isaac Newton se podle svých životopisců v soukromí hlásil k unitářskému pohledu na křesťanství, veřejně však tyto ideje nehlásal, aby neohrozil své společenské postavení v Británii. Třetí americký prezident Thomas Jefferson navázal přátelský vztah k unitářskému teologovi Josephu Pristleymu a hlásil se k jeho teologii , organizovaným unitářem však nebyl. V USA např. před založením Americké unitářské asociace (American Unitarian Association – AUA) v roce 1825 mohli občané hlásat či vyznávat unitářské ideje v liberálních sborech stávajících církví, mimo jiné v církvi kongregační či episkopální. Právě tito lidé či sbory nakonec přispěli ke zrodu samostatné AUA. \n\n\nJedná se o výběr veřejně činných osobností spjatých s českou Unitarií (ne všichni v ní ovšem setrvali).\n\n"}
{"id": "704049", "url": "https://cs.wikipedia.org/wiki?curid=704049", "title": "Billy the Kid", "text": "Billy the Kid\n\nBilly the Kid (známý jako Patrick Henry McCarty, William Henry Bonney, pravděpodobně 23. listopadu 1859 – asi 14. července 1881) byl americký psanec a střelec, který se podílel na válce v lincolnském okresu (Lincoln County War). Podle legendy zabil 21 mužů, ale všeobecně přijímaná verze se příklání k zabití mezi čtyřmi a devíti muži.\n\nBilly the Kid se narodil 17. září nebo 23. listopadu (neshodné) 1859 v Manhattanu v New Yorku. Ve velmi mladém věku Billyho opustil jeho otec (neví se, jestli zemřel či rodinu opustil). V New Yorku se o roku 1863 narodil Billyho bratr Joseph McCarty (později Antrim). Billyho matka se i se syny přestěhovala do Nového Mexika. Billyho matka se později provdala za Williama H. Antrima. V roce 1874 Billyho matka zemřela na tuberkulózu. Skončil v sirotčinci. V září 1875 byl Billy zatčen za svou první krádež oblečení a střelné zbraně. Byl zatčen a utekl komínem. Utekl do Arizony. Svou první vraždu uskutečnil v srpnu 1877 v Arizoně při hospodské rvačce s místním kovářem, který na Billyho neustále dorážel a ponižoval ho. Po incidentu utekl Billy zpět do Nového Mexika. Připojil se k místnímu dobytkáři Johnu Tunstallovi a pracoval u něj jako kovboj. Billy byl nejznámějším účastníkem v Lincolnské válce obchodníků a dobytkářů. Jeho nejznámější vražda je vražda Williama Bradyho při Lincolnské válce. Další článek do jeho zločinské kariéry byl na začátku roku 1880 v Las Vegas, kdy bar, ve kterém v tu dobu byl, terorizoval místní opilec. Billy ho zastřelil. Ale úplně nejznámější zločin byl v dubnu 1881, kdy utekl z Fort Sumnerského vězení a přitom zastřelil dva strážníkovy (Garrettovy) spolupracovníky. O pár měsícu později, 14. července 1881, Kida zastřelil policejní šerif Pat Garrett. A po Kidově smrti jeho popularita vzrostla, začaly se o něm psát knihy, básně a později točit filmy. Dokonce i sám Garrett napsal knihu \"The authentic life of Billy the Kid.\"\n\nPortrétní fotografie (ferrotypie) od neznámého autora s názvem \"Billy the Kid\" (pořízená buď na konci roku 1879 nebo začátkem roku 1880) byla v červnu 2011 v aukci Brian Lebel's Old West Show & Auction prodána za 2 300 000 amerických dolarů. Snímek se tak zařadil na první příčky v seznamu nejdražších fotografií.\n\nFotografie o velikosti 5x7,5 cm je jedním z mála artefaktů, které se po slavném pistolníkovi dochovaly.\n\n"}
{"id": "704051", "url": "https://cs.wikipedia.org/wiki?curid=704051", "title": "Moussa Sow", "text": "Moussa Sow\n\nMoussa Sow (* 19. leden 1986 Mantes-la-Jolie, Francie) je senegalský fotbalový útočník narozený ve Francii, který od roku 2012 nastupuje za turecký klub Fenerbahçe Istanbul.\n\nV sezóně 2010/11 se v dresu Lille stal nejlepším střelcem francouzské Ligue 1 s 25 brankami na kontě a výrazně se tak přičinil k zisku titulu. Předtím působil od roku 2003 nejdříve v juniorském výběru poté v A týmu Stade Rennes.\n\nPo přestupu do Fenerbahçe Istanbul 27. ledna 2012 pomohl klubu k zisku tureckého poháru (Fenerbahçe porazilo ve finále Bursaspor 4:0).\n\nV Evropské lize 2012/2013 svými výkony přispěl k postupu do čtvrtfinále. V odvetném osmifinálovém zápase 14. března 2013 proti českému mužstvu FC Viktoria Plzeň nastoupil na hrotu útoku. Zápas skončil remízou 1:1, což tureckému klubu stačilo po výhře 1:0 z Plzně k postupu. V Evropské lize se s Fenerbahçe probojoval nakonec až do semifinále proti portugalské Benfice Lisabon. 2. května v odvetném zápase odehrál kompletní počet minut. Benfica zvítězila 3:1, smazala prohru 0:1 z prvního zápasu v Istanbulu a postoupila do finále, turecký klub byl vyřazen. \n\nNa konci sezony 2013/14 se s Fenerbahçe radoval ze zisku ligového titulu (pro klub celkově devatenáctého).\n\nZa reprezentaci Senegalu si odbyl debut roku 2009 v zápase proti Angole.\n\n\n\n\n"}
{"id": "704053", "url": "https://cs.wikipedia.org/wiki?curid=704053", "title": "Jump blues", "text": "Jump blues\n\nJump blues (Skok blues) je blues hrající se ve rychlém tempu se obvykle hraje v malých skupinách a vyznačují se lesními rohy. Byl velmi populární v roce 1940. V nedávné době, došlo k obnovení zájmu Jump blues v roce 1990 v rámci obnovy swingu.\n\n"}
{"id": "704056", "url": "https://cs.wikipedia.org/wiki?curid=704056", "title": "Dodekerakt", "text": "Dodekerakt\n\nV geometrii je dodekerakt dvanáctirozměrnou analogií krychle, jde tedy o speciální variantu nadkrychle pro d=12.\nTyto vzorce uvádějí obsah dodekeraktu a jeho \"k\"-rozměrné povrchy.\n\n\"V=a\"\n\n\"S=24 a\"\n\n\"S=264 a\"\n\n\"S=1760 a\"\n\n\"S=7920 a\"\n\n\"S=25344 a\"\n\n\"S=59136 a\"\n\n\"S=101376 a\"\n\n\"S=126720 a\"\n\n\"S=112640 a\"\n\n\"S=67584 a\"\n\n\"S=24576 a\"\n"}
{"id": "704058", "url": "https://cs.wikipedia.org/wiki?curid=704058", "title": "Macaulay Culkin", "text": "Macaulay Culkin\n\nMacaulay Culkin (* 26. srpna 1980 New York City) je americký herec, známý především ze série filmů \"Sám doma\" a \"\", kde hrál coby chlapec. V době uvedení těchto filmů byl považován za nejúspěšnějšího dětského herce od dob Shirley Temple.\nV roce 2002 začal chodit s Milou Kunis a o 9 let později se s ní rozešel. \n\nV současné době pracuje jako DJ v nočním klubu Le Poisson Rouge v New Yorku. Bydlí na Manhattanu (2011).\nVystupuje se skupinou The Pizza Underground.\n\nJe kmotrem dětí Michaela Jacksona. Zároveň byl velkým přítelem Jacksona.\n\nZa první díl filmu Sám doma obdržel honorář 100 000 dolarů, za druhý díl 4 000 000 dolarů.\n\nBydlí střídavě v LA nebo v New Yorku na Manhattanu.\n\nJe také velkým fanouškem wrestlingu a aktivně navštěvuje různé akce nezávislé scény.\n\n"}
{"id": "704060", "url": "https://cs.wikipedia.org/wiki?curid=704060", "title": "Jan Hřímalý", "text": "Jan Hřímalý\n\nJan Hřímalý, \"Иван Войцехович Гржимали\" (13. dubna 1844 Plzeň – 11. ledna 1915 Moskva) byl český houslista a hudební pedagog.\n\nPocházel z hudební rodiny Hřímalých. Základní hudební vzdělání získal u svého otce Vojtěcha a staršího bratra téhož jména. Studoval na Pražské konzervatoři hru na housle u Moritze Mildnera. Po studiích se stal koncertním mistrem symfonického orchestru v Amsterdamu, kde působil v letech 1862 až 1868. Neúspěšně se ucházel o místo profesora Pražské konzervatoře po svém učiteli Moritzi Mildnerovi. V Praze založil a vedl \"Kvarteto bratří Hřímalých\". Spolu s bratry vystupovala i jejich sestra Marie Hřímalá.\n\nV roce 1869 odešel do Moskvy a stal se učitelem hry na housle na moskevské konzervatoři. Profesorem houslového oddělení konzervatoře byl tehdy Ferdinand Laub. Hřímalý se oženil s jeho dcerou Isabellou a po odchodu Lauba ze zdravotních důvodů byl v roce 1874 jmenován na jeho místo. Profesorem moskevské konzervatoře zůstal až do své smrti v roce 1915.\n\nHořejšího umění si vysoce cenil Petr Iljič Čajkovskij. Účinkoval při premiérách Čajkovského smyčcových kvartetů č. 2 (1874) a č. 3 (1876) a \"Klavírního tria a-moll\" (1882). Byl jedním z prvních umělců, jejichž hra byla zaznamenána na voskové válečky fonografu. Spolu se skladatelem Antonem Stěpanovičem Arenským nahrál jeho \"Klavírní trio d-moll\".\n\nProslul jako znamenitý pedagog. Z mnoha jeho žáků vynikli zejména Iosif Kotek, Reinhold Glière (svému učiteli věnoval \"Smyčcový oktet op. 5\"), Vladimir Bakalejnikov, Arcadij Dubenskij, či Pjotr Stoljarskij (budoucí učitel Davida Oistracha a Leonida Kogana.\n\nKromě koncertní a pedagogické činnosti publikoval i řadu technických houslových studií.\n\n\nV Plzni byla na jeho počest nazvána jedna z ulic v části Jižní předměstí.\n\n\n"}
{"id": "704061", "url": "https://cs.wikipedia.org/wiki?curid=704061", "title": "Národní park Emek Curim", "text": "Národní park Emek Curim\n\nNárodní park Emek Curim (: גן לאומי עמק צורים, \"Gan le'umi Emek Curim\") je národní park v Izraeli, v Jeruzalémském distriktu.\n\nLeží v nadmořské výšce přes 700 metrů v Judských horách na pahorcích podél údolí Kidron v severovýchodní části centra Jeruzaléma, na západním úpatí hory Skopus a hory Olivetské. Na severu s ním sousedí areál Hebrejské univerzity, na jihovýchodě čtvrtě at-Tur a al-Savana, na západě čtvrť Vádí al-Džoz a Staré Město.\n\nNárodní park byl zřízen za účelem ochrany původní krajiny na okraji historického jádra Jeruzaléma s původní vegetací olivových stromů a několika jeskyněmi.\n\nOd roku 2004 zde probíhá pod vedením archeologa Gavriela Barkaje z Bar-Ilanovy univerzity výzkum (prosívání) většího množství zeminy, odvezené nelegálně z Chrámové hory islámskou radou Waqf.\n\n\n"}
{"id": "704063", "url": "https://cs.wikipedia.org/wiki?curid=704063", "title": "Věž Jana Nebojácného", "text": "Věž Jana Nebojácného\n\nVěž Jana Nebojácného (fr. \"tour Jean-sans-Peur\") je obranná věž v Paříži, kterou nechal na počátku 15. století vybudovat burgundský vévoda Jan I. řečený Jan Nebojácný. Jedná se o poslední pozůstatek paláce burgundských vévodů. Nachází se v ulici \"Rue Étienne-Marcel\" č. 20 ve 2. obvodu a dnes je součástí základní školy.\n\nVěž nechal postavit v letech 1409–1411 burgundský vévoda Jan I. k obraně své pařížské rezidence. Válka mezi Armagnaky a Burgunďany byla v té době v plném proudu. 23. listopadu 1407 nechal Jan Nebojácný zavraždit svého bratrance, Ludvíka I. Orleánského, bratra krále Karla VI. Aby se ochránit před odvetou, nechal u svého paláce vybudovat opevněnou věž vysokou 21 m.\n\nPalác původně postavil Robert II. z Artois na konci 13. století u hradeb Filipa II. Augusta. V roce 1369 se stal pařížskou rezidencí Burgunďanů jako výsledek spojení mezi rodinami Artois a Burgundských. Po zavraždění Jana Nebojácného v Montereau v roce 1419 palác zůstal v majetku burgundských vévodů do roku 1477, kdy zemřel Karel Smělý. Věž a palác poté zpustly.\n\nV 17. století se do paláce nastěhovala divadelní společnost. V letech 1866–1868 byla při stavbě ulice \"Rue Étienne-Marcel\" věž znovuobjevena jakožto jediný pozůstatek původního paláce. Od 29. září 1884 je chráněná jako historická památka a v roce 1893 byla restaurována. Od roku 1999 je věž přístupná veřejnosti.\n\n\n"}
{"id": "704064", "url": "https://cs.wikipedia.org/wiki?curid=704064", "title": "Jan I. Burgundský", "text": "Jan I. Burgundský\n\nJan I. Burgundský zvaný Jan Nebojácný (francouzsky \"Jean sans Peur\"; 28. května 1371 Dijon – 10. září 1419 Montereau-Fault-Yonne) byl burgundský vévoda z vedlejší větve francouzské královské rodiny Valois.\n\nNarodil se jako nejstarší syn Filipa Smělého a Markéty Flanderské. V mládí se zúčastnil bitvy u Nikopole, kde padl do zajetí. Po návratu domů sjednotil rozsáhlé dědictví své matky Vlámsko s Burgundskem. V roce 1407 nechal zavraždit Ludvíka Orleánského, bratra krále Karla VI. Poté musel odejít do exilu až do doby, kdy jej král omilostnil. Vraždou orleánského vévody začala dlouhotrvající občanská válka mezi Armagnaky a Burgundy. Po vpádu Angličanů do Francie uzavřel spojenectví s anglickým králem Jindřichem V. Jan Nebojácný byl zavražděn přívrženci Karla VII. dne 10. září 1419 na mostě u Montereau-Fault-Yonne.\n\nJan se v roce 1385 oženil s Markétou Bavorskou (1363–1423) a měli spolu osm dětí:\n"}
{"id": "704070", "url": "https://cs.wikipedia.org/wiki?curid=704070", "title": "Stojan na kola", "text": "Stojan na kola\n\nStojan na kola či cyklostojan (zřídka slangově \"kolostav\") je zařízení na bezpečné odkládání jízdních kol. Ideálně je připevněn k zemi či jinému pevnému objektu a umožňuje bezpečné zamknutí kola. To znamená o rám. Zámek typu podkova by měl zároveň obepnout kolo, stojan i rám. Zvlášť přední i zadní.\n\nVětšina stojanů v českém prostředí nabízí jen zabezpečení předního kola. Většinou jde o kovovou, dřevěnou či betonovou konstrukci pro více kol, do které se přední kolo nasadí či zasune. Tento typ není příliš efektivní. Zloději stačí jen oddělit přední kolo od vidlice. Kola také nestojí příliš stabilně. Stačí aby okolní vlivy způsobily pád jednoho a spadne jich víc. Mnoho z těchto stojanů je pak cyklisty označováno jako \"drátolam\" či \"lamač výpletu\". Mnozí cyklisté raději přiváží své kolo k blízkému zábradlí či dopravní značce. Efektivnější jsou tedy jiné typy stojanů. Jako nejefunkčnější se jeví stojan typu obráceného U z kovu a zapuštěný do země.\n\nOtázka, kde je stojan umístěn je stejně důležitá jako, jak bezpečný a použitelný je. Čím lépe umístěn, tím více bude využíván. Měly by být montovány v místech, která jsou veřejnosti hodně na očích. Vyhnout se izolovaným a skrytým místům znamená, že uživatelé budou parkování považovat za bezpečnější. Rušné místo spíše odradí zloděje. Místo kam chodí hodně lidí je zároveň častým cílem cest, tudíž spíše tady bude stojan umístěn tam, kde ho lidé potřebují. Nicméně při umístění na rušném místě je důležitý dostatek prostoru kolem. Stojan by neměl bránit pohybu pěších či vozidel. Cyklisté potřebují prostor, kudy se ke stojanu dostat bez toho, aby se proplétali mezi zaparkovanými auty či davem lidí.\n\nDalším důležitým faktorem jsou vlivy počasí. Pokud budou stojany používány k dlouhodobému parkování, měly by být chráněny před vlivy počasí. To zpomalí korozi stojanu a zároveň bude pro cyklisty snazší zde parkovat déle. Viditelnost stojanu, správný odstup od pěších a automobilů, chránění před vlivy počasí, blízkost k cíli, to vše jsou důležité faktory, které určují použitelnost stojanu.\n\nStojany mohou být postaveny z různých materiálů, které se liší trvanlivostí, odolností vůči počasí, odolností vůči vandalství, vzhledem a funkčností. Používají se ocel, nerezová ocel, dřevo, beton či recyklovaný plast.\n\nVětšina stojanů je umístěna ve veřejném prostoru, například před obchody či restauracemi. Umístění u nádraží či stanic veřejné dopravy lze nazvat jako B+R (z anglického bike and ride přijeď na kole a jeď). Existují i stojany na soukromém pozemku či v budovách, pro zaměstnance podniku či studenty škol. V zahraničních městech s rozvinutou cyklistickou dopravou se používají i konstrukce pro parkování dvou kol nad sebou či se budují speciální podzemní garáže pro kola.\n\n\n"}
{"id": "704071", "url": "https://cs.wikipedia.org/wiki?curid=704071", "title": "Egeran", "text": "Egeran\n\nEgeran je odrůda či starý lokální název vesuvianu (také starším názvem idokras), který patří mezi hlinitohořečnatovápenaté křemičitany o tvrdosti 6,5 až 7. Je to čtverečný sloupcovitě paprsčitý nerost, který vzniká kontaktní metamorfózou, obvykle na rozhraní žuly (granitu) a vápenatých sedimentů (nejčastěji vápenců). Na kontaktu obvykle vznikají typické vápenato-silikátová hornina zvaná erlan, ve které se vyskytuje hojně vesuvian, epidot a grossulár. Egeran má tmavě zelenou až hnědou barvu, existují ale i výrazně žluté, světle zelené i růžové variety vesuvianu. Složení vesuvianu je poměrně složité a proměnlivé.\n\nJméno egeran je odvozeno ze slova \"Eger\", což je německý název pro město Cheb. Nerost jako samostatný nový minerál pojmenoval v roce 1822 hrabě Kašpar Šternberk. Později však vyšlo najevo, že se jedná o již dříve známý a popsaný minerál vesuvian. O tento nerost se velice zajímal v první polovině 19. století básník J. W. Goethe během svého pobytů v Aši. Proto se někdy nesprávně uvádí, že tento nerost poprvé popsal Goethe.\n\nNejznámějším nalezištěm egeranu je chráněná lokalita, přírodní památka U cihelny, nedaleko obce Hazlov.\n\n"}
{"id": "704082", "url": "https://cs.wikipedia.org/wiki?curid=704082", "title": "Národní park Nebi Samu'el", "text": "Národní park Nebi Samu'el\n\nNebi Samu'el (: נבי סמואל též קבר שמואל, \"Kever Šmu'el\", : نبي صموئيل, \"Nabi Samwil\") je archeologická lokalita, posvátné místo islámu a judaismu a národní park v Izraeli, respektive na okupovaném Západním břehu Jordánu.\n\nLeží v nadmořské výšce necelých 900 metrů v Judských horách okolo hory Har Šmu'el, ze které k jihu stéká vádí Nachal Šmu'el. Nachází se cca 8 kilometrů severoseverozápadně od centra Jeruzaléma (Staré Město) a cca 1,5 kilometru severně od vesnice Bajt Iksa.\n\nNa místě se nachází domnělé místo hrobu biblického proroka Samuela. Areál je začleněn do Národního parku Nebi Samu'el o rozloze 3500 dunamů (3,5 kilometru čtverečního). Stojí tu mešita začleněná do starší stavby z křižáckých dob, na střeše je vyhlídková terasa. Na místě byly odhaleny pozůstatky osídlení od 7. století před Kristem. V 6. století tu vyrostl byzantský klášter. Do roku 1730 tu žili židé a stála tu synagoga. Místo bylo pro svou vyvýšenou strategickou polohu předmětem bojů během první světové války, během první arabsko-izraelské války v roce 1948 (Operace Jevusi) i za šestidenní války v roce 1967, kdy Izrael lokalitu dobyl. Konají se sem židovské náboženské poutě. Okolo hrobky Samuela stojí malá palestinská vesnice Nabi Samwil. Od konce 19. století tu také existovalo malé židovské osídlení.\n\n\n"}
{"id": "704086", "url": "https://cs.wikipedia.org/wiki?curid=704086", "title": "Neovenator", "text": "Neovenator\n\nNeovenator (\"nový lovec\") byl středně velký teropodní dinosaurus, který obýval území dnešního ostrova Wight poblíž Jižní Anglie v době před 125 miliony let (raná křída, stupeň barrem až apt). Byl to menší a snad i hbitější příbuzný severoamerického alosaura. Podle všeho to byl jeden z největších dravců v oblasti současné severozápadní Evropy v době spodní křídy.\n\n\"Neovenator\" měřil na délku asi 7,5 metru a vážil kolem 1000 kilogramů. Jeden velký prstní článek jiného exempláře ale ukazuje na podstatně větší rozměry (délku kolem 10 metrů a hmotnost asi 3 tuny).\n\n"}
{"id": "704091", "url": "https://cs.wikipedia.org/wiki?curid=704091", "title": "Tuniská hymna", "text": "Tuniská hymna\n\nHymna Tuniska je píseň Humat Al-Himá, (, ). Původně se jedná o báseň egyptského autora Mostafa Saadeq Al-Rafe'ie ze třicátých let 20. století, k níž později připsal další sloky Aboul-Qacem Echebbi. Autorem hudby je Mohammed Abdel Wahab, který složil také libyjskou hymnu a hymnu Spojených arabských emirátů.\n\nSkladba byla hymnou nacionalistické strany Neo Destúr a po svržení monarchie v roce 1957 byla do roku 1958 provizorní státní hymnou, když nahradila dosavadní hymnu \"Salam al-Bey\". Poté ji nahradila píseň \"Ala Khallidi\". Po nástupu prezidenta bin Alího v listopadu 1987 se stala znovu státní hymnou. \n\nZpěvačka americko-tibetského původu Kesang Marstrand nahrála v roce 2011 verzi této hymny, která se stala symbolem tuniské revoluce.\n\n\n"}
{"id": "704096", "url": "https://cs.wikipedia.org/wiki?curid=704096", "title": "Hole-in-one", "text": "Hole-in-one\n\nHole-in-one neboli Ace se v golfu nazývá situace, kdy golfista zahraje jamku na jediný úder z odpaliště přímo do jamky. Jde o výjimečný jev, nejčastěji se tak děje na tříparové jamce. V českém prostředí se rovněž používá označení \"holinka.\" \n"}
{"id": "704097", "url": "https://cs.wikipedia.org/wiki?curid=704097", "title": "Ken Loach", "text": "Ken Loach\n\nKen Loach (* 17. června 1936, Nuneaton u Coventry) je anglický filmový režisér, známý svými radikálně levicovými postoji.\n\nPochází z rodiny elektrikáře, na vojně sloužil u letectva, studoval v Oxfordu práva, ale odešel ze školy k divadlu. Později pracoval v BBC, v roce 1967 natočil svůj první film \"Ubohá kráva\" (také \"Smůla na patách\"). Jeho styl navazoval na hnutí Free Cinema, hlavně jeho proud zvaný \"dřezový realismus\" (\"Kitchen Sink Realism\"), zobrazující všední život chudých lidí. Za svůj vzor označuje také Miloše Formana. Následoval v roce 1969 \"Kes\", adaptace románu Barryho Hinese \"Poštolka pro pacholka\", a v roce 1971 film \"Rodinný život\". V období vlády Margaret Thatcherové se Loach ocitl v nemilosti - viz zákaz dokumentu \"Na čí jsi straně?\" (1985), zobrazujícího hornickou stávku. V roce 1986 natočil úspěšný film \"Fatherland\" o východoněmeckých emigrantech.\n\nV nejúspěšnějších Loachových filmech se zájem o sociální otázky prolíná s humornými momenty. Za film \"Riff-Raff\" (také \"Lúza\", 1991) o pracovních podmínkách stavebních dělníků obdržel cenu pro nejlepší evropský film roku. Dále natočil drama ze života nezaměstnaných \"Padající kameny\" (1993), historický snímek \"Země a svoboda\" (1995) odehrávající se v jednotkách POUM a \"Jmenuji se Joe\" (1998) o muži, který se zaplete s narkomafií. Mezi hispánskými přistěhovalci do USA se odehrává film \"Chléb a růže\" (2000), boj za irskou nezávislost zobrazil v dramatu \"Vítr v ječmeni\" (2006) a humornou poctou fotbalové legendě Ericu Cantonovi je \"Hledá se Eric\" (2009).\n\nŽije s manželkou v Bathu a je funkcionářem místního fotbalového klubu. Jeho syn Jim Loach je také filmovým režisérem.\n\nByl členem Labouristické strany, na protest proti politice Tonyho Blaira přešel do strany RESPECT. V roce 2007 vydal prohlášení kritizující politiku státu Izrael na palestinských územích.\nV roce 2007 byl Loach jedním z více než 100 umělců a spisovatelů, kteří podepsali otevřený dopis proti \"izraelskému terorismu\" a za práva Homosexuálů jihozápadní Asie a severní Afriky (SWANABAQ) a volání na San Francisco International LGBT filmového festivalu \"na čest vyzývá k mezinárodnímu bojkotu izraelských politických a kulturních institucí, zrušením izraelské konzulát sponzorství filmového festivalu LGBT a ne co-sponzoring akce s izraelskou konzulátu.\" Loach také připojil \"54 mezinárodních čísla v literární a kulturní oblasti\" v podpisu dopis, který říkal, v části, \"slaví\" v Izraeli 60 \"se rovná taneční zábavy na palestinských hrobů na strašení výši přetrvávající vyvlastnění a multi-tváří nespravedlnosti.\" Dopis byl zveřejněn v deníku International Herald Tribune dne 8. května 2008.\n\nReakce na zprávu, kterou popsal jako \"falešná stopa\", na růstu antisemitismu od začátku války v Gaze, když řekl: \"Pokud došlo k nárůstu nejsem překvapen Ve skutečnosti, je to dokonale. pochopitelné, protože Izrael živí pocity antisemitismus. \"Dodal: \"nikdo nemůže tolerovat násilí\".\n\nSpolu s Johnem Pilgera a Jemima Khan, Ken Loach je jedním z šesti lidí u soudu ochotných nabídnout jistotu pro Juliana Assange, když byl zatčen v Londýně dne 7. prosince 2010. Kauce propadla v červnu 2012 poté, co se Assange snažil uniknout jurisdikci anglického soudu a požádat o azyl na londýnském velvyslanectví Ekvádoru.\n\nV červenci 2010 obdržel na Letní filmové škole v Uherském Hradišti Výroční cenu Asociace českých filmových klubů.\n\n"}
{"id": "704100", "url": "https://cs.wikipedia.org/wiki?curid=704100", "title": "Asger Jorn", "text": "Asger Jorn\n\nAsger Oluf Jorn (3. března 1914, Vejrum, Jutland, Dánsko – 1. května 1973, Aarhus, Dánsko) byl dánský malíř, sochař a keramik. Patřil mezi zakládající členy hnutí CoBrA. Jeho nejznámější dílo \"Stalingrad\" je k vidění v dánském muzeu Museum Jorn.\n"}
{"id": "704102", "url": "https://cs.wikipedia.org/wiki?curid=704102", "title": "Avro Tudor", "text": "Avro Tudor\n\nAvro Tudor byl britský vrtulový civilní dopravní letoun, který byl odvozen od čtyřmotorového bombardéru Avro Lincoln, který byl sám vyvinut ze slavného bombardéru 2. světové války Avro Lancaster. Byl prvním britským dopravním letounem s přetlakovou kabinou. Navzdory tomu, že letoun měl slušný dolet, nebyl letoun příliš komerčně úspěšný. Ačkoliv byl objednán některými leteckými společnostmi, důležití zákazníci preferovali nákup amerických dopravních letadel.\n\nSpolečnost Avro zahájila práce na typu 688 Tudor v roce 1943 na základě specifikací britského Ministerstva letectví 29/43, pro komerční využití bombardéru Lancaster IV, který byl později přejmenován na Avro Lincoln. Specifikace byly vydány na základě doporučení komise, která vydala parametry pro devět typů komerčních letounů pro poválečné použití.\n\nSpolečnost Avro nejprve plánovala výrobu typu \"Avro 687 (Avro XX)\", což byl bombardér Lincoln s novou přetlakovou částí trupu a velkou jednoduchou svislou ocasní plochou na místě původních zdvojených svislých ocasních ploch. Během fáze navrhování letounu však byla myšlenka jednoduché úpravy Lincolnu zavržena a byl navržen nový typ Avro 688, který byl poháněn čtyřmi motory Rolls-Royce Merlin. Letoun byl navržen Royem Chadwickem, který kvůli válečným omezením nemohl navrhnout kompletně nový letoun, ale musel využít již existující díly, nástroje a výrobní stroje. Chadwick použil křídla z letounu Lincoln ve spojení s novým přetlakovým trupem kruhového průřezu. Letoun měl mít dle specifikací 29/43 hmotnost do 32 660 kg (72 000 liber) a nést užitečný náklad o hmotnosti 1 706 kg na vzdálenost 6 437 km (4 000 mil) ve výšce 7 620 m (25 000 stop) rychlostí 378 km/h.\n\nStavba prvních dvou prototypů byla zahájena v září 1944 a první z nich (označený G-AGPF) byl dodán ke zkouškám zkušebnímu oddělení společnosti Avro na letišti Ringway v Manchesteru k prvnímu vletu, který se uskutečnil 14. června 1945. Byl to první britský civilní letoun s přetlakovou kabinou, ačkoliv prototyp zpočátku létal bez přetlaku v kabině. Prototyp Tudor 1 byl vybaven motory Rolls-Royce Merlin 102 s výkonem 1 305 kW, ale sériové stroje byly vybaveny motory Rolls-Royce Merlin 600 (civilní verze motoru Merlin 102), 621 a 623.\n\nTudor byl dolnoplošník poháněný čtyřmi motory s jednoduchou svislou ocasní plochou a kormidlem. Podvozek byl zatahovací se záďovým kolečkem.\n\nKřídlo mělo profil NACA 23018, skládalo se z pěti částí, bylo celokovové a mělo dvojitou nosnou strukturu. V samostatné střední části byly vestavěny motory a hlavní podvozek. Křidélka byla vybavena vyvažovacími ploškami, hydraulicky ovládané vztlakové klapky byly rozděleny do třech sekcí na odtokové hraně střední a vnitřní části křídla. Letoun mohl nést až 15 000 litrů paliva, které bylo uloženo v osmi nádržích. Po jedné se nacházely na obou stranách střední části trupu a po třech v každém křídle.\n\nCelokovové ocasní plochy se skládaly ze svislé ocasní plochy integrované do trupu letounu a vodorovných ocasních ploch s výškovými kormidly s rozpětím 13 m.\n\nTrup byl kruhového průřezu o průměru 3 m polonosné konstrukce. Hydraulicky ovládaný hlavní podvozek byl podobný podvozku na Lancasteru, každý měl po jednom kole Dunlop a zasouval se do motorové gondoly vnitřních motorů. Zdvojené zadní kolečko bylo zasouvatelné do trupu a bylo kryto dvoudílnými dvířky.\n\nTudor 1 byl plánován pro lety přes severní Atlantský oceán. V té samé době však Američané měli již letouny Douglas DC-4 a Lockheed Constellation, které mohli nést více cestujících. Uspořádání Tudoru se zadním kolečkem bylo rovněž stinnou stránkou letounu. Navzdory tomu britské ministerstvo zásobování objednalo 14 letounů Tudor 1 pro státní leteckou společnost BOAC. Později v dubnu 1945 byla objednávka zvýšena na 20 strojů.\n\nLetoun Tudor 1 trpěl mnoha problémy s podélnou a směrovou stabilitou. K odstranění těchto problémů byl letoun vybaven většími ocasními plochami a původní lehce zaoblená svislá ocasní plocha a směrové kormidlo byly vyměněny za větší. Společnost BOAC požadovala více než 340 změn, což způsobilo zpoždění v zavádění typu. Nakonec 11. srpna 1947 tento typ letounu odmítla, jako nevhodný pro transatlantické lety. Dále bylo plánováno, že 12 Tudorů 1 bude vyrobeno v Austrálii pro vojenskou dopravu, ale tyto plány byly nakonec zrušeny.\n\nBylo postaveno 12 letounů Tudor 1. Tři byly sešrotovány a ostatní byly přestavěny buď na verzi Tudor 4B a Tudor Freighter 1.\n\nDíky zpoždění v dodání letounu Tudor 1 společnost BOAC, s podporou britského ministerstva civilního letectví, usilovala o povolení nákupu osvědčených typů letadel jako byly například Lockheed Constellation a Boeing Stratocruiser pro transatlantické lety místo letounů Tudor 1. Navzdory nechuti společnosti BOAC nakoupit letouny Tudor, britské ministerstvo zásobování nadále dotovalo tento letoun.\n\nKapacita 12 cestujících u letounu Avro 688 (Tudor 1) byla od počátku považována za nevyhovující, a proto byla od počátku plánována větší verze letounu. Letoun Tudor 2 dostal označení Avro 689 (také Avro XXI) a byl navržen pro 60 pasažérů pro leteckou společnost BOAC. Trup byl prodloužen na 32,18 m (Tudor 1 měl délku 24,23 m) a průměr trupu byl zvětšen na 3,4 m. Tak vzniklo v té době největší britské linkové civilní letadlo.\n\nNa konci roku 1944, zatímco letoun byl stále ve stádiu návrhu, společnosti BOAC, Qantas a South African Airways rozhodly, že Tudor 2 bude standardním letounem pro lety v rámci Britského společenství, a proto společnost BOAC zvětšila svou původní objednávku z 30 na 79 strojů.\nPrototyp letounu Tudor II s registrací \"G-AGSU\" poprvé vzlétnul 10. března 1946 z letiště Woodford. Změny na letounu však způsobily zhoršení výkonů stroje a letoun měl i vážné problémy v horkém podnebí a vysokých výškách. To vedlo k tomu, že společnost Qantas objednala letouny Constellation a společnost South African Airways letouny Douglas DC-4. Celková objednávka proto byla snížena na 50 strojů.\n\nBěhem dalších zkoušek byl 23. srpna 1947 prototyp zničen při nehodě, při které zahynul i hlavní konstruktér společnosti Avro Roy Chadwick. Vyšetřovatelé později zjistili, že nehoda byla způsobena nesprávnou montáží ovládacího okruhu křidélek.\n\nNa druhém prototypu byly vyměněny motory za hvězdicové motory Bristol Hercules a letoun se stal prototypem letounu Tudor 7, který nakonec nebyl vyráběn.\n\nTřetí předvýrobní Tudor 2, s původním označením G-AGRZ, byl používán pro testování přetlakových trupů pod vojenským označením \"VZ366\" ve výzkumném středisku Royal Aircraft Establishment na letišti Farnborough, Hampshire.\n\nDruhý letoun Tudor 2 s civilním označením G-AGRY byl odeslán do Nairobi pro testy v tropických podmínkách pod označením \"VX202\". Tyto zkoušky se prokázaly jako neuspokojivé a objednávka Tudorů 2 byla snížena na 18 strojů.\n\nOd roku 1946 se pro letecké společnosti jako například BOAC otevřela možnost nákupu amerických letounů, což vedlo na příkladu letounu Tudor ke kritice britské vládní politiky, která ohrožovala britský civilní letecký průmysl. L.G.S. Payne letecký korespondent deníku Daily Telegraph řekl, že britská vládní politika vedla k vývoji letounu, který je nekonkurenceschopný v ceně, výkonech a hospodárnosti. Obvinil z tohoto selhání plánovače britského ministerstva zásobování s argumentací, že vláda se měla soustředit na vývoj proudových letadel, než na „prozatímní typ“ letounu jakým byl letoun Tudor.\n\nSpolečnost BOAC nakonec zrušila objednávku Tudorů v roce 1947 a místo nich zakoupila 22 letounů Canadair North Star, které přejmenovala na C-4 Argonaut. Tyto letouny intenzivně používala mezi roky 1949 a 1960.\n\nŠest letadel objednaných jako Tudor 2 bylo plánováno postavit již s klasickým tříbodovým podvozkem jako nákladní letadla pro BSAA a označena názvem 711 Trader. Ani ta nebyla postavena, ale zamýšlená konstrukce byla použita na proudových letadlech Avro Ashton.\n\nJelikož letoun prokazoval špatné výsledky při testech v tropických oblastech, společnost BOAC se rozhodla letouny Tudor 2 neprovozovat. Tak byly vyrobeny jen tři exempláře letounu Tudor 2 (a 2 prototypy). Dalších 6 letounů bylo vyrobeno pro společnost British South American Airways (BSAA) pod označením Tudor 5.\n\nDva letouny Tudor 1 (G-AIYA a G-AJKC) byly odeslány do společnosti Armstrong Whitworth na úpravu na letoun pro VIP přepravy, např. pro členy vlády. Mohly přepravovat až 10 pasažérů a měly 9 lůžek. Letouny byly přeznačeny na \"VP301\" a \"VP312\" a oba byly předány v září 1953 společnosti Aviation Traders. Letoun \"VP301\" byl přestavěn zpátky na Tudor 1.\n\nV roce 1955 byl letoun G-AIYA a letoun Tudor 1 G-AGRG prodloužen na standard Tudor 4. Společně s neprodlouženým letounem Tudor 1 G-AGRI byly používány společností Air Charter Limited pro lety mezi Spojeným královstvím, Tripolisem a Lagosem.\n\nAby byly splněny požadavky společnosti BSAA, byly některé letouny Tudor 1 prodlouženy o 1,75 m a poháněny motory Rolls-Royce Merlin 621 (1 320 kW) a Rolls-Royce Merlin 623 (1 310 kW). Letoun Tudor 4 měl odstraněno místo palubního inženýra s 32 místy pro pasažéry. Verze Tudor 4B měla místo palubního inženýra zachováno s tím, že míst pro pasažéry bylo 28.\n\nNový letoun společnosti BSAA získal rozporuplné hodnocení ze strany pilotů. Někteří jej přivítali s nadšením, jako například kapitán Geoffrey Womersley, který jej popsal jako „nejlepší létající civilní linkové dopravní letadlo.“ Jiným se naopak nelíbila jeho konstrukce. Na hlavního pilota a manažera operací, kterým byl Gordon Store, společnosti BSAA letadlo příliš nezapůsobilo. Zhodnotil jej následovně:\n\n\"Tudor byl postaven jako bitevní loď. Byl hlučný, neměl jsem důvěru v jeho motory a jeho systémy byly beznadějné. Američané byli padesát let před námi v navrhování těchto systémů. Všechna hydraulika, klimatizační zařízení a vzduchotechnika byly namačkány pod podlahou bez jakékoliv myšlenky. Topení na spalování paliva nikdy nefungovalo; museli jsme za letu znovu a znovu otevírat podlahu.\"\n\nPrvní letoun označený G-AHNJ \"Star Panther\" poprvé vzlétnul 9. dubna 1947. Typ Tudor 4 obdržel osvědčení o letové způsobilosti 18. července 1947 a 29. září společnost BSAA obdržela první letoun ze šesti označený G-AHNK \"Star Lion\". Další den letoun odletěl z letiště Heathrow na let do Jižní Ameriky a 31. října začal létat z Londýna do Havany přes Lisabon, Azorské ostrovy, Bermudy a Nassau.\n\nV noci z 29. na 30. ledna 1948 Tudor 4 G-AHNP \"Star Tiger\" s 31 lidmi na palubě zmizel beze stopy mezi letištěm Santa Maria na Azorských ostrovech a Bermudami. Tudory byly dočasně odstaveny z provozu, ale jelikož se příčina neštěstí neobjasnila, vrátil se typ do služby 3. prosince 1948. Svou týdenní službu začínaly v Londýně na trase do Buenos Aires přes Gander, Bermudy a další zastávky. Zpátky se vracely přes Azorské ostrovy.\nKatastrofa se opakovala znovu 17. ledna 1949, když Tudor 4 G-AGRE \"Star Ariel\" znovu zmizel, tentokrát mezi Bermudami a Jamajkou. O život přišlo 20 lidí na palubě a Tudory byly opět nuceny zůstat na zemi. Nedostatek letadel vedl společnost BSAA k převzetí letounů od společnosti BOAC. Příčiny dvou předchozích nehod mohly mít souvislost s problémy s přetlakovou kabinou letounu, a proto zbývající letouny dále létaly jako nepřetlakové nákladní stroje pod označením Tudor Freighter 4 a 4B.\n\nPo několikaletém uskladnění na letišti v Manchesteru byly na konci roku 1953 čtyři bývalé stroje společnosti BSAAC Tudor 4 odkoupeny společností Air Charter. Letouny byly osazeny nákladními dveřmi o rozměrech 2,08 m na 1,65 m společností Aviation Traders a označeny Super Trader 4 nebo 4B. Letouny obdržely osvědčení o letové způsobilosti v březnu 1955. Tyto letouny byly používány společností Air Charter Ltd k dopravě nákladů na dlouhé vzdálenosti, dokonce až na Vánoční ostrov. Některé zůstaly v provozu až do roku 1959, kdy se letoun G-AGRH \"Zephyr\" 23. dubna 1959 zřítil v Turecku.\n\nTudor 5 byla upravená prodloužená verze letounu Tudor 2 vybavená 44 sedadly. Společnost BSAA obdržela pět těchto letounů, které nikdy nepoužila k dopravě cestujících. Místo toho bylo vnitřní vybavení odstraněno a letouny by použity k dopravě paliva při Berlínském leteckém mostu. Letouny uskutečnily 2 562 zásobovacích letů během 6 973 hodin, přičemž dopravily do Berlína více než 20 000 tun paliva.\n\n12. března 1950 letoun G-AKBY společnosti Airflight Ltd při charterovém letu z Irska havaroval v jižním Walesu, přičemž zahynulo 80 osob na palubě.\n\nV roce 1953 si společnost Lome Airways pronajala bývalé letouny BSAA Tudor 5 od společnosti Surrey Flying Services pod označením CF-FCY pro dopravu nákladů v Kanadě. Tato letouny byly vyřazeny na letišti Stansted a sešrotovány v roce 1959.\n\nTudor 6 měly být letouny postavené pro argentinskou leteckou společnost FAMA pro službu v jižním Atlantiku. Letoun měl mít 32-38 sedadel nebo 22 lůžek. Nebyl postaven ani jeden stroj.\n\nTudor 7 byl letoun Tudor 2 osazený vzduchem chlazenými motory Bristol Hercules, které mu dávaly lepší výkony. Byl postaven jeden exemplář označený G-AGRX, který vykonal první let 17. dubna 1946. V červnu 1948 byl vybaven kratším podvozkem a upraven sklon motorů. Letoun G-AGRX byl dále používán pro experimenty s teplotou v kabině a nakonec byl v březnu 1954 prodán na náhradní díly.\n\nDruhý prototyp letounu Tudor 1 byl přestavěn do standardu letounu Tudor 4. Později byl osazen čtyřmi proudovými motory Rolls-Royce Derwent 5. Letoun dostal britské vojenské označení \"VX195\". Tudor 8 vykonal svůj první let 6. září 1948 a o několik dnů později byl předveden na přehlídce asociace britských leteckých společností ve Farnborough. Později byl Tudor 8 používán pro experimenty ve vysokých výškách ve zkušebních střediscích Boscombe Down a Farnborough.\n\nNásledně po testech letounu Tudor 8 si britské ministerstvo zásobování objednalo šest letounů Tudor 9 založených na letounu Tudor 2, ale poháněných čtyřmi proudovými motory Rolls-Royce Nene a vybavený již standardním tříbodovým podvozkem s předním kolem. Původní návrh však byl přepracován a letoun byl vyráběn pod označením Avro 706 Ashton. První let letounu Ashton se uskutečnil 1. září 1950.\n\nBěhem služby tento typ letounu postihlo 7 různých nehod a incidentů, při kterých přišlo o život 149 lidí. Následuje jejich výčet:\n\nVšechny letouny byly vyrobeny v závodě Avro Woodford Aerodrome.\n\nAvro 688 Tudor 1\nAvro 689 Tudor 2\nAvro 688 Tudor 3\nAvro 688 Tudor 4\nAvro 688 Tudor 4B\nAvro 689 Tudor 5\nAvro 689 Tudor 6\nAvro 689 Tudor 7\nAvro 688 Tudor 8\nAvro Tudor 9\nSuper Trader 4B\nTudor Freighter 1\nAvro 711 Trader\n\n\"Technické údaje pocházejí z publikace „Jane's Fighting Aircraft of World War II“\".\n\n\n\n Kanada\n Spojené království\n\n\n\n"}
{"id": "704104", "url": "https://cs.wikipedia.org/wiki?curid=704104", "title": "Lesklokorka lesklá", "text": "Lesklokorka lesklá\n\nLeskokorka lesklá (\"Ganoderma lucidum\") je houba z řádu chorošotvaré (\"Polyporales\"), čeledě lesklokorkovité (\"Ganodermataceae\"). Organismus je fytopatogenní parazit a saprofytický druh. Plodnice je nejedlá, vyrůstá na kmenech nebo pařezech listnatých dřevin v květnu až říjnu.\n\nPodle EPPO je pro patogena s označením lesklokorka lesklá (\"Ganoderma lucidum\") používáno více rozdílných názvů, například \"Ganoderma mongolium\" nebo \"Polyporus lucidus\".\n\nPlodnice je silně lesklá, jednoletá, vějířovitá či ledvinovitá, konzolovitá. Plodnice je až 30 cm velká, se zřetelným třeněm. Zbarvení v mládí špinavě žlutavé, později červenohnědé, kaštanově hnědé až purpurově černé. Okraj je víceméně ostrý a relativně měkký, lemovaný bělavě, žlutavě až hnědočerveně. Houba může infikovat i kořeny a plodnice pak vyrůstají z báze kmene hostitele.\n\nDub, ořešák, platan, topol. Vyskytuje se v České republice.\n\nDubové lesy. Na pařezech a bázi listnáčů v lesích, parcích a zahradách.\n\nZabránění poškození kmene.\n\nS jinými druhy i rody.\n\nJak potvrzuje řada studií, lesklokorka lesklá je účinná při léčbě hepatitidy. Lesklokorkou lesklou se dosahuje rychlých výsledků hlavně při léčbě hepatitidy B. Pro obsah určitých skupin polysacharidů byl druh rovněž testován k použití proti nádorovým onemocněním. Byl popsán účinek proti vzniku metastáz a růstu nádorů. Byl proveden srovnávací test oproti použití klasické chemoterapie rakovinu prsu, tlustého střeva a prostaty.\n\nAčkoliv byly metodiky a okolnosti hodnocení testů hodnoceny jako chybně zpracované, je pozitivně hodnocena vyšší kvalita života pacientů léčených přípravky z houby lesklokorka lesklá. Z výsledků však není zřejmé že by léčba přípravky z houby lesklokorka lesklá prodloužila život pacientů.\n\nLesklokorka lesklá je používána v tak zvané tradiční čínské medicíně na léčbu velkého množství chorob a fyziologických onemocnění různých částí lidského těla, vyvolaných zcela různými patogenními pochody. Zdravotnickými zařízeními není při léčbě používána a doporučována. Je navržena pro použití v alternativní medicíně jako podpůrný prostředek nebo jako potravinový doplněk. Houba je tradičně ceněným zbožím, zejména v Asii a prodávána i v Evropě.\n\nV Japonsku se používá lesklokorka lesklá jako prevence léčení a terapie rakoviny. Výsledek testu houbových preparátů houby lesklokorky lesklé v metodistickém výzkumném středisku v Indianapolis uvádí, že uvedená houba může být použita v alternativní medicíně proti některým druhům nádorových onemocnění.\n\n"}
{"id": "704106", "url": "https://cs.wikipedia.org/wiki?curid=704106", "title": "Okres Kościan", "text": "Okres Kościan\n\nOkres Kościan (polsky \"Powiat kościański\") je okres v Polsku ve Velkopolském vojvodství. Rozlohu má 722,53 km² a v roce 2009 zde žilo 78 025 obyvatel. Sídlem správy okresu je město Kościan.\n\nMěstská:\n\nMěstsko-vesnická:\n\nVesnické:\n\n"}
{"id": "704107", "url": "https://cs.wikipedia.org/wiki?curid=704107", "title": "Heather Morris", "text": "Heather Morris\n\nHeather Elizabeth Morris (* 1. února 1987, Thousand Oaks, Kalifornie, USA) je americká herečka, zpěvačka a tanečnice. Její nejznámější rolí je roztleskávačka Brittany Pierce v hudebním seriálu \"Glee\".\n\nHeather se narodila v Kalifornii ve městě Thousand Oaks. Vyrůstala ve Scottdale v Arizoně. Tanci se začala věnovat už od svého jednoho roku. V mladém věku soutěžila v kategoriích jako jazz, step nebo moderní tanec. Má skotský vzhled po svém otci. Její otec zemřel, když jí bylo čtrnáct let, což těžce nesla. Po absolvování střední školy se chtěla přihlásit na místní univerzitu, ale pochopila, že je na špatném místě, tak se místo toho v devatenácti letech odstěhovala do Los Angeles.\n\nJejí první významné vystoupení bylo v roce 2006 v tanečním pořadu \"So You Think You Can Dance\". Pak se přestěhovala do Los Angeles a chtěla se soustředit na svou taneční kariéru. To se jí také povedlo. Její velký zlom přišel v roce 2007, kdy se stala jednou z tanečnic na koncertním turné Beyoncé Knowles. Byla jedinou tanečnicí, která po zkušenosti z \"Beyoncé tour\" s ní ještě spolupracovala na klipu \"Single Ladies (Put a Ring On It)\" a vystupovala v různých pořadech.\n\nV roce 2008 se objevila v malé roli ve filmu \"Fired Up\", kde se seznámila s choreografem Zachem Woodleem, který ji přinesl další pracovní nabídky, ke kterým dělal choreografii, jako epizody seriálů \"Eli Stone\", \"Swingtime\", \"Bedtime Stories\" a nakonec \"Glee\".\n\nMorris začala brát hodiny herectví a začala aktivně usilovat o hereckou kariéru. Byla požádána Zachem, aby naučila herce z \"Glee\" choreografii k písničce \"Single Ladies (Put A Ring On It)\", která v seriálu zazněla. Ve stejný čas seriál hledal někoho na roli třetí roztleskávačky a nakonec ji obsadili do role Brittany. Zpočátku to byla malá role, která zřídkakdy mluví, ale postupně její role rostla. Heather si také píše do scénáře vlastní hlášky, které bude Brittany říkat. Od druhé série Glee byla role Brittany oficiálně povýšena na hlavní. Ve druhé epizodě druhé série s názvem \"Britney/Brittany\" (epizoda věnovaná Britney Spears) dokonce hrála hlavní roli a poprvé v seriálu zpívala – a to dvě písně od Britney Spears- „I'm a Slave 4 U“ a spolu s Naya Riverou ještě „Me Against The Music“. Stejně jako v seriálu, tak i ve skutečnosti je její nejlepší kamarádka představitelka Santany Lopez, Naya Rivera.\n\nV prosinci 2010 byla Morris jmenována tváří kosmetické značky FLIRT! Cosmetics, která spadá pod Estée Lauder. V roce 2010 byla v časopise Maxim zařazena mezi 100 nejpřitažlivějších lidí a skončila na 85. místě. Na podobném seznamu AfterEllen skončila dokonce druhá.\n\nV roce 2017 se stala soutěžící 24. řady reality show \"Dancing with the Stars\". Jejím partnerem se stal Maksim Chmerkovskiy. Ze soutěže byla vyřazena v šestém soutěžním večeru, i přesto, že jako první získala perfektn skóre (40). \n\nJe vdaná za Taylora Hubbella, se kterým se seznámili na vysoké škole, když on hrál baseball. Chodili na tu samou střední školu v Arizoně, ale v té době se neznali. Začali spolu chodit poté, co se Morris přestěhovala do Los Angeles a Hubbell ji kontaktoval prostřednictvím Myspace.\n\nV rozhovoru z roku 2011 s časopisem \"Fitness\" Morris řekla ohledně Hubella: „Chci si ho moc vzít. To je to, na čem mi doopravdy záleží. Chci si Taylora vzít a mít s ním děti. Miluji herectví, ale pokud ovlivňuje můj osobní život, nemůžu v něm pokračovat.“ Hubbell začal žít s Morris v Los Angeles na začátku roku 2012. Morris porodila jejich první dítě, syna Elijaha Beckwitha Hubbella, dne 28. září 2013. Dne 28. srpna 2014 bylo oznámeno, že je s Hubbellem zasnoubená a v květnu 2015 si ho vzala. V srpnu 2015 oznámila prostřednictvím sociálních sítí, že čeká druhé dítě a v rozhovoru s \"E! News\" prozradila, že to bude opět chlapeček. Její druhé dítě, Owen Barlett Hubbell, se jí narodil dne 11. února 2016.\n\n"}
{"id": "704116", "url": "https://cs.wikipedia.org/wiki?curid=704116", "title": "Lédina fontána", "text": "Lédina fontána\n\nLédina fontána (francouzsky \"fontaine de Léda\") je fontána v Paříži z roku 1807. Původně se nacházela na ulici \"Rue du Regard\", na rohu s ulicí \"Rue de Vaugirard\", nyní je umístěná na zadní straně Medicejské fontány. Je pojmenována podle Lédy, postavy z řecké mytologie.\n\nZa prvního císařství vydal Napoleon Bonaparte 2. května 1806 dekret, kterým nařídil postavit v Paříži 15 nových fontán. Technickou realizací byl pověřen inženýr François-Jean Bralle a uměleckou výzdobou fontány Léda sochař Achille Valois. Fontána byla napájena z akvaduktu přivádějícího vodu z Rungis. V roce 1856 byla fontána odstraněna při stavbě ulice \"Rue de Rennes\" během modernizace Paříže. Kašnu daroval pařížský prefekt Haussmann francouzskému senátu a byla připojena k zadní části Medicejské fontány, která sama byla posunuta asi o 30 m kvůli stavbě ulice \"Rue de Médicis\".\n\nKašna byla umístěna u zdi domu a byla zakončena trojúhelníkovým frontonem zdobeným orlem a vavřínovým věncem, symbolem prvního císařství a římského boha Jupitera. Centrální basreliéf představuje Lédu s labutí v objetí ležící na břehu řeky Evrotas pod dohledem Eróse. Ze zobáku labutě tekla voda do půlkruhové nádrže. Po stranách reliéfu jsou umístěny pilastry zdobené delfíny, kteří držící ocasy Poseidónovy nástroje (trojzubec a kormidlo).\n\nPo přesunutí fontány na nové místo v roce 1862 byla doplněna o nový podstavec tvořící čtyři pilastry a tři bronzové maskarony a o nový fronton. Trojúhelníkový štít obsahuje vavřínový věnec a je doplněn po vnějších stranách dvěma nymfami a kupolí navrženou tak, aby splývala se zadní stěnou Medicejské fontány. Autorem této úpravy byl architekt Alphonse de Gisors.\n\n\n"}
{"id": "704119", "url": "https://cs.wikipedia.org/wiki?curid=704119", "title": "Řád neposkvrněného početí Panny Marie z Vila Viçosa", "text": "Řád neposkvrněného početí Panny Marie z Vila Viçosa\n\nŘád neposkvrněného početí Panny Marie z Vila Viçosa (portugalsky \"Ordem de Nossa Senhora da Conceição de Vila Viçosa\") je portugalským dynastickým řádem rodiny Braganza, který uděluje hlava rodiny a portugalský pretendent Duarte Pio.\n\nŘád založil v roce 1818 portugalský král Jan VI., aby odměnil své poddané za boj proti Napoleonovi. Řád je zasvěcen Panně Marii, která je patronkou Portugalska. Po republikánské revoluci roku 1910 nebyl řád novou vládou převzat, protože byl považován za dynastický řád.\n\nŘád má čtyři třídy – velkokříž, důstojník, rytíř a služebník. Byli jím vyznamenání například španělský král Juan Carlos I., fotbalista Cristiano Ronaldo, kancléř Otto von Bismarck a Otto von Habsburg.\n\n"}
{"id": "704123", "url": "https://cs.wikipedia.org/wiki?curid=704123", "title": "Kánó", "text": "Kánó\n\nKánó je obec na severovýchodě Maďarska v župě Borsod-Abaúj-Zemplén v okrese Putnok.\n\nRozkládá se na ploše 13,77 km² a v roce 2009 zde žilo 164 obyvatel.\n"}
{"id": "704125", "url": "https://cs.wikipedia.org/wiki?curid=704125", "title": "LNER řada A4", "text": "LNER řada A4\n"}
{"id": "704133", "url": "https://cs.wikipedia.org/wiki?curid=704133", "title": "Koeficient šikmosti", "text": "Koeficient šikmosti\n\nKoeficient šikmosti je charakteristika rozdělení náhodné veličiny, která popisuje jeho nesymetrii. Označuje se symbolem formula_1. \n\nKoeficient šikmosti je definován jako\n\nkde formula_3 je třetí centrální moment, formula_4 je směrodatná odchylka, formula_5 je střední hodnota a formula_6 je rozptyl.\n\nNulová šikmost značí, že hodnoty náhodné veličiny jsou rovnoměrně rozděleny vlevo a vpravo od střední hodnoty. Kladná šikmost značí, že vpravo od průměru se vyskytují odlehlejší hodnoty nežli vlevo (rozdělení má tzv. \"pravý ocas\") a většina hodnot se nachází blízko vlevo od průměru. U záporné šikmosti je tomu naopak.\n\nSymetrická rozdělení včetně normálního rozdělení mají šikmost nula.\n\nPro rozdělení s kladnou šikmostí obvykle platí, že jeho modus je menší nežli medián a ten je menší nežli střední hodnota. Pro zápornou šikmost opět naopak.\n\nVýběrový koeficient šikmosti je definován vzorcem\n\nkde formula_8 je výběrový průměr, formula_9 je výběrový rozptyl a formula_10 je třetí výběrový centrální moment.\n\nTento odhad je vychýlený. Méně vychýlené odhady dostaneme, když místo výběrových centrálních momentů použijeme nevychýlené odhady centrálních momentů:\n\nformula_11\n\nPro rozptyly těchto odhadů platí formula_12.\n"}
{"id": "704135", "url": "https://cs.wikipedia.org/wiki?curid=704135", "title": "Koukol", "text": "Koukol\n\nKoukol (\"Agrostemma\") je rod jednoletých středně vysokých rostlin s nafialovělými květy z čeledě hvozdíkovitých, kde je řazen do podčeledě \"Caryophylloideae\".\n\nPochází z oblastí okolo Středozemního moře odkud se postupně rozšířil po celé Evropě i střední a severní Asii, v pozdější době byl introdukován do Ameriky, jižní Afriky, Austrálie i Tichomoří. V České republice roste v současné době velice vzácně druh koukol polní.\n\nJsou to byliny jednoleté. Jejich stonek zužující se směrem vzhůru roste z tlustého kořene, v horní části se většinou větví. Listy vyrůstající z pochvy se žilkovanými čepelemi jsou přisedlé, úzce kopinaté až čárkovité s ostrým vrcholem. Rostlina je jemně chlupatá.\n\nNa koncích hlavní lodyhy a jejich větví vyrůstají jednotlivé pětičetné, většinou oboupohlavné květy, některé květy ale mají nefunkční samčí orgány. Koruna je tvořena tmavě fialovými nebo bílými lístky se zakulaceným, mírně vykrojeným vrcholem. Kalich sestává z úzkých zelených lístků nahoře ostře zakončených, delších než koruna. Květ má 10 funkčních tyčinek a 5 čnělek, gyneceum je tvořeno 5 plodolisty. Květy rozkvetající v červnu až srpnu opyluje létající hmyz, případně dojde k samoopylení.\n\nPlodem jsou vejcovité tobolky otvírající se 5 zuby, ve kterých bývá 30 až 60 tmavých ledvinovitých semen.\n\nSemena koukolu vypadaná z tobolek mají v zemi poměrně krátkou dobu klíčivosti, asi jeden rok. Většinou již vyklíčí na podzim a mladé rostlinky přezimují až do jara, pak vyrostou a vykvetou. Semena dozrávají shodně s obilkami ozimých obilovin a pokud koukol rostl v obilném lánu, je společně s obilím sklizen a jeho semena jsou namíchána v osivu pro příští rok. Semena mají v suchém stavu poměrně dlouhou dobu klíčivosti a koukol se tak velice rychle šířil do všech obilnářských oblastí.\n\nTato polní rostlina je odedávna považována za nepříjemný plevel rostoucí v obilninách. Ne proto že by obilninám příliš škodil, ale pro jeho jedovatá semena, která při semletí v mouku mohou svými jedovatými glykosidy, agrostemminem a githaginem, škodit lidskému zdraví nebo při zkrmování i zvířatům.\n\nZavedením čištění obilí před výsevem se koukol společně s jinými plevelnými semeny odstraňuje z osiva a na pole se již nedostane. Taktéž semena vypadlá z tobolek ještě na polích se hlubokou orbou dostanou do hloubky, odkud prvým rokem nevyklíčí a do dalších let již většinou ztratí klíčivost. Proto se koukol stal v zemích s vyspělým zemědělstvím vzácnou rostlinou, daří se mu pouze v oblastech s tradičním způsobem pěstování obilovin, kdy sklizená zrna obilí se vysévají bez čištění, sejí na stejná místa několik let po sobě nebo se pole ořou jen mělce. Koukol se leckde v zahradách vysévá jako ozdobná letnička.\n\nNení dosud ujednocen názor, kolika druhy je rod koukol tvořen. Podle je to jeden druh, podle jsou to dva a podle to jsou druhy tři.\n\n\n \n"}
{"id": "704137", "url": "https://cs.wikipedia.org/wiki?curid=704137", "title": "Papuchalk", "text": "Papuchalk\n\nPapuchalkové (\"Fratercula\") jsou vodní ptáci z čeledi alkovitých, kteří mají v období páření výrazně zbarvený zobák. Žijí ve velkých koloniích na útesech nebo ostrovech a vajíčka kladou mezi kameny nebo do děr na zemi. Dva druhy, papuchalk chocholatý a papuchalk černobradý, žijí v severním Tichém oceánu, zatímco papuchalk severní žije v severním Atlantském oceánu.\n\nVšechny druhy papuchalků mají převážně černé nebo černobílé peří, podsaditou tělesnou konstrukci a velké zobáky. Svá krátká křídla mají uzpůsobena plavání. Ve vzduchu mávají křídly až 400× za minutu a jsou schopni vyvinout rychlost až 88 km/h. Mohou používat nástroje.\n\n\n"}
{"id": "704140", "url": "https://cs.wikipedia.org/wiki?curid=704140", "title": "Josef Obajdin", "text": "Josef Obajdin\n\nJosef Obajdin (* 7. listopadu 1970, Poděbrady) je bývalý český fotbalový útočník a reprezentant České republiky.\n\nHrál za Duklu Praha (1991–1992), Poldi Kladno (1992), FC Slovan Liberec (1993–1994, 1995), Eintracht Frankfurt (1995), Spartu Praha (1996–2001, 2002, 2003–2004), Omonia Nicosia (2002), Bohemians (2003), SK Slovan Varnsdorf (2005, 2007–2008), Wisła Płock (2006–2007), FK Arsenal Česká Lípa (2008–2009). Se Spartou získal šest mistrovských titulů (1997–2001 a 2003).\n\n16.10.1994 vstřelil v dresu Liberce v zápase proti Benešovu 4 branky, přispěl k vítězství 5:0 a stal se prvním hráčem v historii samostatné české ligy, kterému se to podařilo.\n\nZa českou reprezentaci odehrál 13. prosince 1995 jedno utkání, přátelský zápas s domácím Kuvajtem (výhra 2:1).\n\n"}
{"id": "704145", "url": "https://cs.wikipedia.org/wiki?curid=704145", "title": "Příčnoústí", "text": "Příčnoústí\n\nPříčnoústí (Elasmobranchii) je podtřída paryb, do které patří žraloci (Selachimorpha) a rejnoci (Batoidea). Nejstarší fosilní nálezy (žraločí zuby) pocházejí z devonu z doby před asi 400 miliony lety.\n\n"}
{"id": "704147", "url": "https://cs.wikipedia.org/wiki?curid=704147", "title": "Bettina Wulffová", "text": "Bettina Wulffová\n\nBettina Wulffová, rodným jménem Bettina Körner (* 25. října 1973, Hannover, SRN) je manželka bývalého prezidenta Německé spolkové republiky Christiana Wulffa, který se ujal úřadu 30. června 2010. Jedná se o nejmladší první dámu v historii státu, když se jí stala ve třiceti šesti letech.\n\nNarodila se v roce 1973 v Hannoveru do rodiny bankovního úředníka Horsta Körnera a Inge Körnerové. Má staršího bratra Thorstena Körnera. Dětství prožila blízko rodného města v Grossburgwedelu. Na Ústavu žurnalistiky a výzkumu komunikací Vysoké škole hudební v Hannoveru absolvovala v roce 1998 obor řízení médií.\n\nPracovala v médiích jako editorka a od roku 2000 byla tiskovou mluvčí postupně ve společnostech Continental a Rossmann.\n\n3. března 2008 se provdala za tehdejšího dolnosaského ministerského předsedu Christiana Wulffa, který byl posléze zvolen německým spolkovým prezidentem. Wulff byl v letech 1988–2006 ženatý s právničkou Christiane Wulfovou, se kterou se však rozvedl. Z tohoto svazku má politik dceru Annalenu (nar. 1996). Bettině Körnerové se před sňatkem narodil z nesezdaného vztahu syn Leander Balthasar (nar. 2003). Po sňatku s Wulffem se manželům narodil syn Linus Florian (nar. 12. května 2008). Po Wulffově vynucené abdikaci z úřadu prezidenta prošlo manželství Christiana a Bettiny Wulffových krizí, která však skončila usmířením. Navíc se manželé jako evangelíci nechali oddat i církevně.\n"}
{"id": "704155", "url": "https://cs.wikipedia.org/wiki?curid=704155", "title": "Abd al-Karím Ubajd", "text": "Abd al-Karím Ubajd\n\nŠejch Abd al-Karím Ubajd (: الشيخ عبدالكريم عبيد, : Abdel Karim Obeid; * 1957) je imám, uznávaný ší'itský vůdce, duchovní a vysoce postavený příslušník libanonského hnutí Hizballáh. Podílel se na únosech izraelských vojáků a protiizraelských útocích. V roce 1989 jej uneslo izraelské komando a byl patnáct let vězněn Izraeli, a to až do roku 2004, kdy byl propuštěn v rámci výměny vězňů.\n\nNarodil se v jiholibanonské vesnici Džibšít (جبشيت) a patřil mezi následovníky šejcha Muhammada Husajna Fadlalláha. V roce 1980 odjel do Íránu, kde studoval islámské vědy ve městě Qom. Zde zároveň získal výcvik v oblasti zbraní, sabotáží a metod teroristických útoků. Po první libanonské válce se v roce 1982 vrátil zpět do Džibšítu, kde byl jmenován imámem. I poté udržoval úzké styky s Íránem a stal se jedním z vůdců Hizballáhu v jižním Libanonu.\n\nV roce 1989 byl izraelským bezpečnostním kabinetem schválen Ubajdův únos. Dne 28. července 1989 v 1.00 místního času (podle jiného zdroje ve 2.00) přistály nedaleko vesnice Džibšítu vrtulníky s třiceti příslušníky speciální jednotky Sajeret Matkal pod vedením zástupce velitele jednotky Amose Ben Avrahama. Komando se přesunulo do vesnice, kde identifikovalo Ubajdův dům. Tam překvapeného Ubajdu zadrželi v posteli a pod pohrůžkou zbraní odvedli (společně se čtyřmi dalšími zadrženými muži) k výchozímu bodu, odkud byl letecky přepraven do Izraele. Následujícího dne se Izrael přihlásil k Ubajdovu zmizení. Cílem únosu bylo vylepšit vyjednávací pozice Izraele při jednání o propuštění zadržovaných izraelských vojáků a získání informací o jednom z nich – navigátorovi a zbraňovém důstojníkovi Ronu Aradovi, který byl zajat v říjnu 1986 poté, co se katapultoval nad jižním Libanonem. Ubajdův únos však v Aradově případu nepřinesl žádné nové informace. Při výslechu uvedl, že se domnívá, že Arad stále žije, a že je svými vězniteli přemisťován z místa na místo. Izrael prostřednictvím ministra obrany Jicchaka Mordechaje navrhl vzájemnou výměnu vězňů. Hizballáh však reagoval slovy, že s Izraelem jednat nebude.\nUbajdův únos se na mezinárodní scéně setkal s kritikou a odsouzením. Jako odsouzeníhodný jej označil Generální tajemník OSN Javier Pérez de Cuéllar, zatímco americký prezident George H. W. Bush se stavil k izraelské akci rezervovaně a prohlásil, že si nemyslí, že by „únosy a násilí pomohly míru.“ Rada bezpečnosti OSN schválila rezoluci č. 638 odsuzující všechny únosy jako „vážné porušení mezinárodního práva“ a vyzývající k propuštění všech rukojmí, ať již jsou drženi kdekoli a kýmkoli.\nPodle profesora mezinárodního práva, sira Dereka Bowetta, však článek 51 Charty OSN umožňují únosy teroristů („daný stát by měl demonstrovat nezbytnost svého počítání a zajistit, že operací nebudou trpět nevinní jednotlivci“). O Ubajdovo propuštění usilovali Hizballáh i Írán. Souhlasně pohrozili útokem na izraelské a americké cíle v Libanonu a popravou zajatců. Po nesplnění podmínek zveřejnil fotografii oběšeného podplukovníka Higginse (na jehož únosu se Ubajd podílel). Ukázalo se však, že jde o podvrh a Higgins byl zabit již dříve.\n\nBěhem výslechů Ubajd přiznal své zapojení v plánování, řízení a podpoře únosu dvou izraelských vojáků z února 1996, řady útoků proti izraelským vojenským cílům v Libanonu a únosu podplukovníka americké pěchoty Williama Higginse (Vypověděl, že plán na únos Higginse byl připraven v jeho domě, a že poblíž jeho domu bylo měsíc ukryto auto, kterým byl Higgins unesen.). V roce 1994 unesli příslušníci Hamásu izraelského vojáka Nachšona Wachsmana a kromě propuštění 200 palestinských vězňů a šejcha Jásina požadovali též propuštění Ubajda. Izraelská armáda se pokusila o záchrannou operaci, ale Wachsman byl ještě před osvobozením zabit únosci.\n\nUbajd byl vězněn celkem patnáct let, a to na základě správní vazby a zákona \"Imprisonment of Illegal Warriors Act\", a to bez soudního procesu. Během svého věznění byl držen nejprve ve známém vězení 1391 poblíž zelené linie a později přemístěn do zařízení Ašmoret poblíž Kfar Jony severně od Tel Avivu. \n\nUbajd byl propuštěn 29. ledna 2004 v rámci dohody mezi Izraelem a Hizballáhem zprostředkované německou Spolkovou zpravodajskou službou. Výměnou za propuštění šejcha Ubajda, Mustafy Diraniho a dalších více než 400 libanonských a palestinských vězňů Izrael požadoval informace o pohřešovaném Ronu Aradovi, propuštění izraelského podnikatele Elchanana Tannenbauma a předání ostatků tří izraelských vojáků unesených v říjnu 2000 Hizballáhem v oblasti farem Šibáa. Podle Hizballáhu došlo k únosu vojáků s cílem jejich budoucí výměny za izraelské vězně. Propuštění Ubajda a Diraniho způsobilo značné rozčarování v rodině nezvěstného Rona Arada. Následně předané informace o Aradovi nikam nevedly a u předaných ostatků nebyla DNA testem potvrzena shoda.\n\nPo svém propuštění byl Ubajd v Bejrútu s ostatními vězni přivítán za velkých oslav na červeném koberci. Oslav se zúčastnili i libanonský prezident Emile Lahoud a vůdce Hizballáhu šejch Hasan Nasralláh.\n\n"}
{"id": "704160", "url": "https://cs.wikipedia.org/wiki?curid=704160", "title": "Yello", "text": "Yello\n\nYello je švýcarská hudební skupina založená roku 1978. Zakládající členové byli Boris Blank a Carlos Perón. Později v tom samém roce se přidal Dieter Meier. Carlos Perón skupinu opustil roku 1983. Největších úspěchů dosáhla skupina v druhé polovině 80. a začátkem 90. let. Album Stella (1985) se dostalo na 1. místo švýcarské hitparády, Baby (1991) na 1. místo rakouské a obě dvě na 6. místo německé. Tvorba Yello je unikátní používáním nových elektronických zvuků, které jinde stěží uslyšíte v kombinaci s klasickými hudebními nástroji, prvky jazzu a zpěvu. Na každém albu většinou uslyšíte i pomalý track (např. The Rhythm Divine nebo Sweet Thunder). Nejznámějším singlem je nahrávka Oh yeah z alba Stella.\n\n"}
{"id": "704164", "url": "https://cs.wikipedia.org/wiki?curid=704164", "title": "Vedlejší místa v Percym Jacksonovi", "text": "Vedlejší místa v Percym Jacksonovi\n\nSeznam míst \n\nJde o přemístěnou Etnu která se momentálně nachází na Mount Tam v San Franciscu. Je domovským přístavem Princezny Andromedy. Na Othrysu dříve sídlili Titáni ale bohové tamější palác rozbořili a u trosek uvěznili Atlase kterého pak Luke osvobodil a uchytil Artemis po nebeskou klenbu. Percy ale Artemidu osvobodil a Atlase tam uvěznil zpět. Cestu na Othrys hlídá Ladon, drak se kterým se utkal Hérakles když měl získat zlatá jablka a Luke kterému Ladon způsobil jizvu pod okem. Na cestě, lemované eukalypty, se nachází zahrady Hesperidek, kde Zoe Večernice pomohla Héraklovi přelstít Atlase. Na hoře se také nachází vchod do labyrintu který ale Nico zablokoval. Luke palác znova postavil a nechal do sebe vstoupit Kronovu duši.\n\nTartaros je nejtemnější část podsvětí kam bohové hodili Krona spolu s Telchiny kteří vyrobili mimo jiné Lukův meč, Kronův srp a Poseidonův trojzubec. Tartaros je umístěn nejhlouběji ze všech podzemních míst (Labyrint – Podsvětí – Tartar). Vstup do Tartaru je popisován jako velká jáma v rohu podsvětí kudy se tam vězni hází. Těch děr které vedou do Tartaru je ale více protože Percy nalezl ještě jednu v Labyrintu. O Tartaru se mu hodně zdálo (Zloděj blesku a Moře nestvůr) a z té jámy v podsvětí k němu Kronos promlouval. \nviz Akademie Yancy\nProgresivní základní škola která se nachází na Church street ve středu New Yorku. Percy na ní chodil s Tysonem kterého tam přijali v rámci dobročinného projektu Pomoci bezdomovcům. Percyho z ní vyhodili když Laistrygoni zničili tělocvičnu ale nakonec se to svedlo na prasklý boiler. Nejsou tam židle ani lavice a jako uniformu nosí žáci batikované oblečení. V knize je uvedeno že školné na tuto školu Sally úplně zruinovalo.\nAkademie Westover je základní vojenská škola do které chodili Bianka a Nico di Angelovi. Percy s Annabeth a Thalií se pro ně vydali když je Grover našel. Na akademii učil také Thorn, mantichora která unesla Annabeth a zničila Percymu štít.\nGoodeova střední škola se nachází na 81. Východní ulici v New Yorku. Je to obrovská budova z šedého kamene a je z ní vidět na East River. Žáci nosí uniformy a heslem školy je \"Připravte se na úspěch s předstihem\". Noví žáci mají úvodní exkurzi v červnu. Na Goodeovu školu chodil Percy společně s Rachel v 4. a 5. díle. Percyho tam dostal Paul Blofis který tam pracuje jako učitel angličtiny.\nOgygia je ostrov který se nachází v neexistujícím jezeře. Hrdina se na něj dostane pouze jednou a stává se to asi každých tisíc let. Byl tam například Odysseus. Na ostrově je uvězněna Kalypsó kterou tam bohové umístili protože pomáhala svému otci Atlasovi. Percy se tam dostal ve čtvrtém díle série když vybuchla sopka Sv. Heleny a Percyho výbuch hodil do jezera. Kalypso se o něj starala. Má tam zahradu kde pěstuje hlavně měsíční krajkoví. Jediní další obyvatelé jsou neviditelní sluhové kteří Kalypso pomáhají. Na ostrov často chodí Hermés ale kvůli Percymu tam přišel i Héfaistos. Dal Percymu na výběr jestli chce odejít nebo zůstat. Pro všechny případy tam umístil vor. Když se Percy loučil tak mu Kalypso prozradila že se do něj zamilovala a snažila se ho přesvědčit aby na ostrově zůstal. Percy jí řekl že nemůže protože musí pomoci přátelům. Značně ho lákalo,že by se ho netýkalo proroctví, byl by nesmrtelný a žil navždy v Ógygii s Kalypsó která byla podle jeho slov mnohem krásnější a laskavější než sama Afrodita. Kalypsó mu na cestu dala krajkoví aby ho zasadil na Manhattnu a rozloučila se s ním. Ten odchod byl už navždy jeho největší \"Co kdyby?\".\nLabyrint je pozoruhodná stavba která se nachází pod povrchem země jako nějaká druhá slupka. Postavil ho Daidalos (Kvintus) a je svázán s jeho životní sílou. V labyrintu platí jiné vzdálenosti a jiný čas než v normálním světě. Z labyrintu se jde dostat kamkoliv kde je východ. Střed se nachází v Colorado Springs ale čas od času se přemisťuje. Do labyrintu se lze dostat většinou opuštěnými vchody se značkou Δ. Jeden vchod se nacházel u Diovy pěsti v Táboře. Labyrintem se dá rychle přesunout armáda čehož také Luke využil. Nejlepší způsob jak se v bludišti vyznat jsou oči vidoucího smrtelníka (k nim patří např.: Ariadne, Sally Jacksonová nebo Rachel Dareová). Dalším způsobem je Ariadnina nit kterou Kvintus daroval Lukovi výměnou za nesmrtelnost, Ikara a Perdixe za svržení Mínose do Tartaru. Po bitvě o labyrint spáchal Kvintus sebevraždu a Labyrint se zhroutil.\nNa tomto ostrově se nacházelo Zlaté rouno na které jednooký obr Polyfémos, syn Poseidona lákal satyry protože mělo Auru jako bůh Pan. Ostrov hlídají ovce a k jeskyni vedou dvě cesty: Přes ovce a přes most který Percy zničil. Na ostrov se také dostal Odysseus. Percy tam spolu s Annabeth připluli na \"Pomstě královny Anny\" a našli tam s rounem Clarisse a Grovera. Zachránil je Tyson.\nLázeňské středisko vede kouzelnice Kirké. V lázních se nacházejí jen samé ženy protože muže proměnila Kirké na morčata. Ty pak Kirké prodává jako domácí mazlíčky nebo do školek. Některé ale nemůže prodat a k těm připojila i Percyho. Annabeth ale Kirké díky Hermovým multivitamínům porazila a Percyho proměnila nazpět. Spolu s ním také ty problémová morčata. Jedním z nich byl i Edward Teach kterému ukradli loď.\nLotus je kasíno které se nachází v Las Vegas.Když člověk dostane lotusový květ ihned zapomene na okolní svět a chce tam zůstat. Dostali se tam Percy, Annabeth a Grover kteří tam byli týden. Percy ale po rozhovoru s jedním disco klukem který mu řekl že je rok 1970 odtáhl Annabeth a s větším úsilím i Grovera z kasína. Při útěku použili debetní kartu na které je uloženo ∞ dolarů. Tu pak Annabeth dala taxikářovi který je odvezl do San Moniky. V hotelu a kasínu také byli uvězněni Nico a Bianka di Angelovi a to 60 let. Pak je někdo odvedl pryč.\n"}
{"id": "704165", "url": "https://cs.wikipedia.org/wiki?curid=704165", "title": "Branko Petranović", "text": "Branko Petranović\n\nBranko Petranović (v srbské cyrilici Бранко Петрановић, 31. října 1927, Cetinje - 17. června 1994, Bělehrad) byl srbský právník a historik.\n\nÚčastnil se bojů partyzánů, mezi jejichž řady vstoupil v lednu 1944. Bojoval na tzv. Sremské frontě, účastnil se tedy střetu, kdy se partyzáni (oficiálně již jugoslávské vojsko) pokoušeli probít směrem na Záhřeb. Po válce se zpočátku věnoval právní problematice, působil jako advokát. V druhé polovině padesátých let se však stále více blížil tématům z oblasti dějin. Nakonec se tak stal doktorem jak na právnické, tak i na filozofické fakultě Bělehradské univerzity. Do své smrti působil jako profesor, čímž ovlivnil celou řadu dnešních historiků v regionu.\n\nVěnoval se období moderních národních dějin, sepsal rozsáhlé monografie na téma dějin Jugoslávie a také celou řadu dalších detailnějších publikací, které se věnují konkrétním tématům.\n"}
{"id": "704168", "url": "https://cs.wikipedia.org/wiki?curid=704168", "title": "Katja Woywoodová", "text": "Katja Woywoodová\n\nKatja Woywoodová (nepřechýleně Katja Woywood; * 10. květen 1971 v Západním Berlíně, Německo, vlastním jménem Kathinka Wozichewski) je německá herečka.\n\nHrála v mnoha německých filmech a seriálech. První byla minisérie Der Schatz im Niemandsland (1987). Od roku 2008 do roku 2019 hrála v německém seriálu Kobra 11 šéfovou Kim Krügerovou. Za pozornost určitě stojí, že v roce 2001 hrála v seriálu v epizodě Únos \"Tanju Hoffmannovou\".\n\nMluví německy, anglicky a francouzsky a ovládá berlínský dialekt. Měří 165 cm, má hnědé vlasy a hnědé oči. Jezdí na koni, hraje squash, tančí a má ráda inline brusle. Od srpna 1998 je vdaná za herce Marca Girntha, který se v jedné epizodě Kobry 11 objevil po jejím boku. Mají spolu syna Niklase. Žijí v Berlíně.\n\n\n"}
{"id": "704169", "url": "https://cs.wikipedia.org/wiki?curid=704169", "title": "Cyklododekan", "text": "Cyklododekan\n\nCyklododekan (CH) je organická sloučenina, uhlovodík (konkrétně cykloalkan s dvanácti atomy uhlíku v molekule). Je to velmi těkavá hořlavina III. třídy. Je perzistentní, je tedy také obtížně biologicky rozložitelný a nepodstupuje hydrolýzu. Jedná se o lipofil, v přírodě obvykle adsorbovaný na částečkách půdy.\n\nCyklododekan se nejčastěji používá jako meziprodukt při výrobě zpomalovačů hoření, detergentů a jiných chemikálií.\n\nMůže být použit také roztavený nebo rozpuštěný v nepolárních rozpouštědlech. Ostatní nestálé vázací prostředky, které se používají jsou kamfen, tricyklen a s určitými omezeními také menthol.\n"}
{"id": "704170", "url": "https://cs.wikipedia.org/wiki?curid=704170", "title": "Synagoga v Bejt Alfa", "text": "Synagoga v Bejt Alfa\n\nSynagoga v Bejt Alfa (: , \"Bejt ha-kneset be-Vejt Alfa\") je archeologická lokalita a národní park (, \"gan le'umi Bejt kneset Bejt Alfa\") v Izraeli, v Severním distriktu.\n\nLeží v nadmořské výšce přibližně 50 m pod úrovní moře v Charodském údolí, na severním úpatí pohoří Gilboa. Nachází přibližně 7 km severozápadně od města Bejt Še'an, na severním okraji vesnic Chefcibah a Bejt Alfa.\n\nJde o významnou archeologickou lokalitu. Ve 20. letech 20. století se zde, v místě známém pod arabským názvem Chirbet Bajt Ilfa, jež navazovala na starší osídlení regionu sahající do starověku, usadili židovští osadníci, kteří tu poblíž založili kolektivní vesnici (kibuc) Bejt Alfa. Nedlouho po založení kibucu, roku 1929, byla poblíž Bejt Alfy objevena synagoga z doby Talmudu a Mišny s unikátní mozaikovou podlahou. Je datována do 5. století n. l. a v 6. století byla zničena zemětřesením. Jde o příklad míšení židovských a řeckých uměleckých vlivů.\n\n\n"}
{"id": "704171", "url": "https://cs.wikipedia.org/wiki?curid=704171", "title": "Almut Eggertová", "text": "Almut Eggertová\n\nAlmut Eggertová, nepřechýleně Almut Eggert (* 7. červen 1937, Rostock, Německo) je německá herečka, dabérka, režisérka dabingu, scenáristka, moderátorka a kosmetička.\n\nJe dcerou herečky a spisovatelky Agnes-Marie Grisebachové (1913-2011) a režiséra Walthera Eggerta. Má tři sourozence. Její rodiče se rozvedli. V roce 1951 její matka se svými čtyřmi dětmi uprchla na západ do Heidelbergu.\n\nPo dokončení střední školy se stala kosmetičkou. Jako kosmetička líčí a češe herce a herečky před natáčením.\n\nV letech 1956-1959 studovala na herecké škole Olly Rummelové-Pickschneiderové v Berlíně.\n\nRok hrála v Berlínském kabaretě, kde ztvárnila mnoho rolí.\n\nV roce 1958 debutovala v divadle Vaganten Bühne, v roce 1959 získala angažmá v divadle am Kleinen Theater im Zoo ve Frankfurtu nad Mohanem, v letech 1961-1966 hrála v divadle Tribüne Berlin, v letech 1966-1968 v divadle Theater Baden-Baden, v letech 1968-1975 v divadle Schillertheater v Berlíně, v letech 1975-1977 v divadle Komödie im Marquardt ve Stuttgartu, v letech 1975-1977 v divadle Kleinen Komödie v Hamburku, v letech 1977-1983 v divadle Deutschen Theaters v Berlíně a pak v divadle Theater am Kurfürstendamm. Hrála také v divadle v Curychu.\n\nPracovala také jako moderátorka v rádiu.\n\nV letech 1972-1973 patřila ke kabaretu „Die Stachelschweine“.\n\nOd roku 1966 spolupracuje i s dabingem a postupně propůjčila hlas mimo jiné takovým hvězdám jako jsou Jill Irelandová, Candice Bergenová, Raquel Welchová, Gena Rowlandsová, Jennifer O'Neillová, Helen Mirren, Diane Keaton, Barbara Harrisová, Ursula Andressová, Julie Andrews, Jane Alexanderová či Kelly Bishop. V dabingu televize ZDF namluvila Farrah Fawcettovou v Charlieho andílcích.\n\nV letech 1995-1996 hrála v německém seriálu Kobra 11 šéfku Katharinu Lamprechtovou.\n\nVěnuje se i režii dabingu a píše scénáře. Také přeložila scénář k seriálu To je vražda, napsala.\n\nV letech 1959-1965 byla vdaná za herce, režiséra, dabéra a moderátora Wolfganga Spiera (1920-2011). Jejich dcera byla herečka a dabérka Miriam Bettina Spierová (1960-2008). Její druhá dcera je herečka, dabérka, scenáristka a režisérka dabingu Nana Spierová (* 1971).\n\n\n\n\n\n"}
{"id": "704172", "url": "https://cs.wikipedia.org/wiki?curid=704172", "title": "Bone Machine", "text": "Bone Machine\n\nBone Machine je studiové album amerického experimentálního rockového hudebníka Toma Waitse, vydané v roce 1992 u Island Records. Na album si Waits přizval několik hostů, mezi které patří i David Hidalgo (Los Lobos), Les Claypool (Primus) a Keith Richards (The Rolling Stones).\n\n"}
{"id": "704173", "url": "https://cs.wikipedia.org/wiki?curid=704173", "title": "Grafický kabinet Drážďany", "text": "Grafický kabinet Drážďany\n\nGrafický kabinet Drážďany (\"Kupferstichkabinett Dresden\") je umělecké muzeum malířství, grafiky a fotografie. Je součástí Státních uměleckých sbírek Drážďany (\"Staatliche Kunstsammlungen Dresden\").\n\nGrafický kabinet pochází, stejně jako většina drážďanských sbírek, ze sbírek saských kurfiřtů. Podle některých zdrojů se jedná o nejstarší uměleckou sbírku grafiky ve všech německy mluvících zemích.\n\nTaké pro tuto sbírku bylo zničení Drážďan v únoru 1945 těžkým zásahem a došlo zde k velkým ztrátám. Po válce byly nejznámější části sbírky přemístěny do SSSR. Teprve na konci roku 1950 se sbírka vrátila do Drážďan a byla opět umístěna do Albertina.\n\nOd roku 1988 k této sbírce patří také archiv malíře a grafika Josefa Hegenbartha.\n\nTato velmi rozsáhlá sbírka obsahuje kolem 500 000 exponátů, z nichž může být vystaven jen zlomek. Ve sbírce se nacházejí díla slavných umělců, jako byli například Albrecht Dürer, Lucas Cranach starší, Hans Holbein mladší, Jan van Eyck, Peter Paul Rubens, Rembrandt, Francisco Goya nebo Michelangelo Buonarroti. Kromě toho kabinet obsahuje díla umělců, kteří měli vliv na Drážďany. Mezi ně patří Caspar David Friedrich, Ludwig Richter či Georg Baselitz. V roce 1898 Max Lehrs, tehdejší ředitel kabinetu grafiky, položil získáním prvních děl od Käthe Kollowitz základní kámen obsáhlé sbírky jejích maleb a grafik. Sbírka obsahuje v současné době kolem 200 jejích prací.\n\nVedle stálé expozice pořádá kabinet grafiky v Drážďanech pravidelně jiné výstavy, kde se kromě vlastních exponátů muzea vystavují také vypůjčená díla ze slavných muzeí.\n\nOd roku 2004 je kabinet grafiky umístěn ve 2. podlaží královského paláce (\"Residenzschloss\").\n\n"}
{"id": "704176", "url": "https://cs.wikipedia.org/wiki?curid=704176", "title": "Národní park Chamat Tverja", "text": "Národní park Chamat Tverja\n\nNárodní park Chamat Tverja (: גן לאומי חמת טבריה, \"Gan le'umi Chamat Tverja\") je archeologická lokalita, léčebný areál a národní park v Izraeli, v Severním distriktu.\n\nLeží v nadmořské výšce cca 200 metrů pod úrovní moře na západním břehu Galilejského jezera, na úpatí pohoří, které lemuje jezero (hora Har Menor). Nachází cca 2,5 kilometru jihojihovýchodně od města Tiberias.\n\nJde o významnou archeologickou a lázeňskou lokalitu soustředěnou okolo zdejších horkých pramenů Chamej Tverja (חמי טבריה). Od starověku byly využívány pro léčebné účely. Dále je zde odkryta starověká synagoga s mozaikovou podlahou. Objevena byla náhodně roku 1920, kdy židovské oddíly Gdud ha-avoda budovaly silnici podél břehu jezera. Následovala série archeologických výzkumů lokality. Synagoga byla postavena mezi roky 286 a 337. Při břehu jezera zde funguje moderní lázeňský komplex a v okolí stojí několik hotelů. Poblíž stojí na úpatí svahů u jezera také hrobka rabína Me'ira, starověkého židovského učence.\n\n\n"}
{"id": "704195", "url": "https://cs.wikipedia.org/wiki?curid=704195", "title": "Národní park Sde Amudim", "text": "Národní park Sde Amudim\n\nNárodní park Sde Amudim (: גן לאומי שדה עמודים, \"Gan le'umi Sde Amudim\", místním jménem též Churvat Amudim, חורבת עמודים) je archeologická lokalita a národní park v Izraeli, v Severním distriktu.\n\nLeží v nadmořské výšce cca 200 metrů na pahorcích nedaleko východního okraje údolí Bejt Netofa a severozápadních svahů hory Har Nimra. Nachází cca 12 kilometrů severozápadně od města Tiberias a cca 3 kilometry severovýchodně od vesnice Micpe Netofa.\n\nJde o významnou archeologickou lokalitu se zbytky kontinuálního osídlení od římských po arabské období. Nacházejí se tu zbytky synagogy z 2. nebo 3. století křesťanského letopočtu s mozaikovými podlahami. Národní park má plochu 162 dunamů (0,162 kilometru čtverečního). Byl vyhlášen roku 1968.\n\n\n"}
{"id": "704199", "url": "https://cs.wikipedia.org/wiki?curid=704199", "title": "Elijahu Winograd", "text": "Elijahu Winograd\n\nElijahu Winograd (: אליהו וינוגרד, \"Elijahu Vinograd\"; prosinec 1926 – 13. ledna 2018) byl zastupující soudce izraelského Nejvyššího soudu a předseda Telavivského distriktního soudu. V oblasti soudnictví pracoval na různých pozicích v letech 1972 až 1996. Po svém odchodu z justice působil jako arbitr a stanul v čele řady vyšetřovacích komisí, z nichž lze zmínit například Winogradovu komisi, jejímž cílem bylo prošetřit izraelské selhání při druhé libanonské válce v roce 2006.\n\nNarodil se v Tel Avivu ještě za dob britské mandátní Palestiny. V roce 1945 dokončil studia na Teachers College v Jeruzalémě a v letech 1948 až 1950 sloužil u Izraelských obranných sil. V roce 1950 absolvoval právo a ekonomii a o dva roky později se kvalifikoval jako právník, mezi roky 1952 až 1962 pracoval jako praktikant u \"Jizhar Harari & Associates\" a v letech 1960 až 1963 působil jako asistent distriktního státního zástupce v Tel Avivu. Následně v letech 1963 až 1972 pracoval jako obchodní poradce.\n\nV roce 1972 byl jmenován soudcem městského soudu v Tel Avivu a opět let později soudcem telavivského distriktního soudu. V roce 1983 získal doktorát z práva na Hebrejské univerzitě v Jeruzalémě. V roce 1987 nakrátko působil jako zastupující soudce Nejvyššího soudu. V letech 1989 až 1996 pak stanul v čele Telavivského distriktního soudu.\n\nPo odchodu z oblasti soudnictví působil jako arbitr a zastával řadu veřejných funkcí. Stanul též v čele několika vyšetřovacích komisí. Mezi jím prošetřovaná témata patřily poplatky za studium na vysokých školách, dohoda o penzích, hodnost Jicchaka Mordechaje, status Rona Arada, dárcovství krve etiopských Židů, autorita vojenského cenzora a druhá libanonská válka.\n\nPoslední zmíněnou ustanovila vláda k prošetření izraelského neúspěchu při druhé libanonské válce. Výsledná zpráva komise označila za viníky izraelského neúspěchu premiéra Ehuda Olmerta, ministra obrany Amira Perece a náčelníka Generálního štábu Dana Chaluce (poslední zmíněný pod tlakem veřejnosti rezignoval).\n\nV roce 1950 se oženil a s manželkou Jocheved měl tři děti. Společně žili dlouhá léta v Ramat ha-Šaron. V roce 2003 Winograd ovdověl a poté se přestěhoval do Herzliji.\n\n"}
{"id": "704201", "url": "https://cs.wikipedia.org/wiki?curid=704201", "title": "Národní park Nachal Rubin", "text": "Národní park Nachal Rubin\n\nNárodní park Nachal Rubin (: גן לאומי נחל רובין, \"Gan le'umi Nachal Rubin\") je národní park v Izraeli, v Centrálním distriktu.\n\nLeží v nadmořské výšce do 10 metrů v pobřežní nížině na písečných dunách lemujících břeh Středozemního moře, respektive ústí potoka Sorek. Park se nachází cca 7 kilometrů severoseverozápadně od města Javne, na severovýchodním okraji vesnice Palmachim.\n\nNárodní park uchovává ekosystém písečných dun a mokřadů v okolí Soreku. Poblíž se nachází ruiny arabské vesnice Nabi Rubin, která tu stávala do roku 1948 a z níž tu přetrvala svatyně Nabi Rubin. Rovněž dolní tok Soreku se arabsky nazýval \"Vádí Rubin\". Parkem prochází několik značených cest. V Soreku žije populace želv a kormoránů.\n\n\n"}
{"id": "704205", "url": "https://cs.wikipedia.org/wiki?curid=704205", "title": "Beruň", "text": "Beruň\n\nBeruň (, ) je polské město ve Slezském vojvodství. K 31. prosinci 2010 žilo ve městě 19 519 obyvatel.\n\nBeruň získala městská práva v roce 1387. Do roku 1551 byla majetkem slezských Piastovců, od roku 1327 patřila k českému království jako léno. Od roku 1743 se nacházelo v pruském státě a ztratilo městská práva. Od roku 1865 se stala opět městem a přejmenovala se na \"Alt Berun\" (, ). Od roku 1922 byla součástí Polska, během druhé světové války bylo město začleněno do Německa. V letech 1975–1991 byla městskou částí Tych. V roce 1991 se osamostatnila jako město \"Bieruń\" (Beruň) spolu s Novou Beruní (, ), Bijasowicemi, Czarnuchowicemi a Jajostami. Od té doby se datuje konflikt mezi Beruní a sousedními Tychami o průmyslový areál Fiat Auto Poland (dříve FSM) a sídliště postavené u této továrny.\n\n"}
{"id": "704207", "url": "https://cs.wikipedia.org/wiki?curid=704207", "title": "Národní park Susita", "text": "Národní park Susita\n\nNárodní park Susita (: גן לאומי סוסיתא, \"Gan le'umi Susita\", známo též pod řeckým jménem Hippos nebo Antiochia Hippos) je archeologická lokalita a národní park v Izraeli, v Severním distriktu na úpatí Golanských výšin.\n\nLeží v nadmořské výšce okolo 50 metrů na svazích Golanských výšin nedaleko od východního břehu Galilejského jezera, do kterého na jižní straně lokality ústí vádí Nachal Susita. Park se nachází cca 12 kilometrů východně od města Tiberias, cca 2 kilometry východně od vesnice Ejn Gev.\n\nNárodní park je významnou archeologickou lokalitou. Nacházejí se tu zbytky římského osídlení. Pokračující archeologické výzkumy tu odhalily byzantský kostel. Na výzkumu lokality se podílí Haifská univerzita. Jde o jedno ze dvou měst Decapolis na území dnešního Izraele.\n\n\n"}
{"id": "704210", "url": "https://cs.wikipedia.org/wiki?curid=704210", "title": "Tetradekan", "text": "Tetradekan\n\nTetradekan je uhlovodík (konkrétně alkan se čtrnácti atomy uhlíku v řetězci), jenž má sumární vzorec CH.\n\nDíky své viskozitě se může použít jako mazivo. Jelikož se vyskytuje v ropě, při rafinaci se dostane do benzínu a nafty, díky čemuž se používá jako palivo.\n\nSpolečně s dalšími uhlovodíky se krakuje za účelem získání kratších uhlovodíků. Laboratorně se dá využít na výrobu halogendeivátů tetradekanu. Šetrnou oxidací lze vytvořit tetradekanol, a kyselinu myristovou (tetradekanovou)\n\nLze jej získat rafinací ropy, i vyrobit krakováním uhlovodíků.\n\nLaboratorně může být připraven z chlorheptanu a kovového sodíku:\n"}
{"id": "704216", "url": "https://cs.wikipedia.org/wiki?curid=704216", "title": "Mistrovství světa ve fotbale 1986 (soupisky)", "text": "Mistrovství světa ve fotbale 1986 (soupisky)\n\nSoupisky na Mistrovství světa ve fotbale 1986, které se hrálo v Mexiku:\n\nHlavní trenér: Carlos Bilardo\n\nHlavní trenér: Ivan Vucov\n\nHlavní trenér: Enzo Bearzot\nHlavní trenér: Kim Jung-nam\n\nHlavní trenér: Guy Thys\n\nHlavní trenér: Evaristo de Macedo\n\nHlavní trenér: Bora Milutinović\n\nHlavní trenér: Cayetano Ré\n\nHlavní trenér: Tony Waiters\n\nHlavní trenér: Henri Michel\n\nHlavní trenér: György Mezey\n\nHlavní trenér: Valerij Lobanovskyj\n\nHlavní trenér: Rabah Saâdane\n\nHlavní trenér: Telê Santana\n\nHlavní trenér: Billy Bingham\n\nHlavní trenér: Miguel Muñoz\n\nHlavní trenér: Sepp Piontek\n\nHlavní trenér: Alex Ferguson\n\nHlavní trenér: Omar Borrás\n\nHlavní trenér: Franz Beckenbauer\n\nHlavní trenér: José Faria\n\nHlavní trenér: Bobby Robson\n\nHlavní trenér: Antoni Piechniczek\n\nHlavní trenér: José Torres\n"}
{"id": "704217", "url": "https://cs.wikipedia.org/wiki?curid=704217", "title": "Větrník (zákusek)", "text": "Větrník (zákusek)\n\nVětrník (francouzsky, anglicky, německy aj. \"profiterole\", v češtině srov. příbuzný zákusek profiterolky) je český zákusek, navazující na francouzský \"Chou à la crème\", \"Profitterole\", který byl znám už na dvoře Kateřiny Medicejské. \n\nZákladem je odpalované těsto, z něhož se pomocí cukrářského sáčku vytvoří na plechu spirály, připomínající roztočený větrník (odtud název). Z nich vzniknou po upečení lehce zploštělé duté koule, které se rozkrojí a dá se do nich dvojí náplň; vespod je máslový krém s vanilkovým pudinkovým práškem a rumem, nahoře šlehačka, často ochucená karamelem nebo kávou. Horní polovina se nakonec ozdobí čokoládovou nebo fondánovou polevou. V cukrárnách podávané větrníky mají průměr okolo 15 cm, ale vyrábějí se i minivětrníčky na jedno dvě sousta, vhodné např. na rauty. Nevýhodou větrníku je vysoká kalorická hodnota a krátká trvanlivost.\n\n\n"}
{"id": "704220", "url": "https://cs.wikipedia.org/wiki?curid=704220", "title": "Peter Shilton", "text": "Peter Shilton\n\nPeter Shilton (* 18. září 1949 Leicester, Anglie) je bývalý anglický fotbalový brankář. Je rekordmanem v počtu odehraných zápasů za Anglii (celkem 125 utkání).\n\nV anketě Zlatý míč, která hledala nejlepšího fotbalistu Evropy, se roku 1989 umístil na pátém místě.\n\nve své třicetileté kariéře vystřídal Peter Shilton těchto 11 klubů:\n\n1966-1974 Leicester City 286 zápasů 1 gól\n1974-1977 Stoke City 110 zápasů 0 gólů\n1977-1982 Nottingham Forest 202 zápasů 0 gólů\n1982-1987 Southampton 188 zápasů 0 gólů\n1987-1992 Derby County 175 zápasů 0 gólů\n1992-1995 Plymouth Argyle 34 zápasů 0 gólů\n1995 Wimbledon 0 zápasů 0 gólů\n1995 Bolton Wanderers 1 zápas 0 gólů\n1995-1996 Coventry City 0 zápasů 0 gólů\n1996 West Ham United 0 zápasů 0 gólů\n1996-1997 Leyton Orient 9 zápasů 0 gólů\nCelkem 1005 zápasů 1 gól\n\n oficiální stránky Petera Shiltona\n"}
{"id": "704222", "url": "https://cs.wikipedia.org/wiki?curid=704222", "title": "Státní banka československá", "text": "Státní banka československá\n\nStátní banka československá (SBČS) byla v období 1950–1992 centrální banka Československé republiky, Československé socialistické republiky a České a Slovenské Federativní Republiky.\n\nVznikla 1. července 1950. Do roku 1990 působila jako tzv. monobanka v systému centrálně administrativního řízení ekonomiky, v dalších dvou letech jako výlučně centrální banka. V roce 1993 byla rozdělena na Českou národní banku a Národní banku Slovenska.\n\nPředchůdcem SBČS byla Národní banka Československá, která zanikla na základě zákona č. 31/1950 Sb. Vznik Státní banky československé v červenci 1950 byl výsledkem snahy nového komunistického režimu o centralizaci dosavadního systému bankovnictví a o řízení emisní a úvěrové politiky z jednoho centra. Jejím vznikem prakticky zanikly obchodní banky jako samostatně podnikající subjekty.\n\nVýznamnou roli hrála banka v roce 1953, kdy byla pod jejím vedením provedena měnová reforma.\n\nCentralizace bankovního systému vyvrcholila v roce 1958, kdy banka plně převzala financování a úvěrování investiční výstavby. Od roku 1970 bylo bance svěřeno řízení a kontrola devizové politiky. Okolo roku 1988 vedení státu přikročilo ke krokům, které měly oddělit emisní funkce banky od její obchodní činnosti.\n\nStátní banka československá byla zákonem z 15. listopadu 1989 (dva dny před revolucí) rozdělena a na jejím základě vznikla 1. ledna 1990 Státní banka československá jako centrální banka. Obchodní činnost převzaly Komerční banka Praha a Všeobecná úverová banka Bratislava. SBČS zanikla v prosinci 1992 po rozdělení České a Slovenské Federativní Republiky na samostatnou Českou a Slovenskou republiku.\n\n"}
{"id": "704225", "url": "https://cs.wikipedia.org/wiki?curid=704225", "title": "Alexander Nagy", "text": "Alexander Nagy\n\nAlexander Nagy (10. února 1944 Hajnáčka – 12. dubna 2010 Spišská Nová Ves) byl slovenský fotbalista, útočník, reprezentant Československa a trenér.\n\nZa československou reprezentaci odehrál roku 1970 dvě utkání. V československé lize nastoupil ve 112 utkáních a vstřelil 27 branek. Hrál za Slovan Nitra (1961–1962), Jednotu Trenčín (1968–1972) a Lokomotívu Košice (1972–1973). V lednu 1974 odešel do LB Spišská Nová Ves.\n\n\n"}
{"id": "704226", "url": "https://cs.wikipedia.org/wiki?curid=704226", "title": "Mistrovství světa ve fotbale 1990 (soupisky)", "text": "Mistrovství světa ve fotbale 1990 (soupisky)\n\nSoupisky na Mistrovství světa ve fotbale 1990, které se hrálo v Itálii:\n\nHlavní trenér: Josef Hickersberger\nHlavní trenér: Jozef Vengloš\nHlavní trenér: Azeglio Vicini\nHlavní trenér: Bob Gansler\nHlavní trenér: Carlos Bilardo\nHlavní trenér: Valeri Nepomniachi\nHlavní trenér: Emerich Jenei\nHlavní trenér: Valerij Lobanovskyj\nHlavní trenér: Sebastião Lazaroni\nHlavní trenér: Bora Milutinović\nHlavní trenér: Andy Roxburgh\nHlavní trenér: Olle Nordin\nHlavní trenér: Francisco Maturana\nHlavní trenér: Carlos Alberto Parreira\nHlavní trenér: Franz Beckenbauer\nHlavní trenér: Ivica Osim\nHlavní trenér: Guy Thys\nHlavní trenér: Lee Hoe-taik\nHlavní trenér: Luis Suárez\nHlavní trenér: Óscar Tabárez\nHlavní trenér: Mahmoud El-Gohary\nHlavní trenér: Bobby Robson\nHlavní trenér: Jack Charlton\nHlavní trenér: Leo Beenhakker\n"}
{"id": "704234", "url": "https://cs.wikipedia.org/wiki?curid=704234", "title": "Miroslav Filipko", "text": "Miroslav Filipko\n\nMiroslav Filipko (* 23. září 1973, v Banské Bystrici) je slovenský fotbalový brankář, který chytá v týmu Spartak Trnava. Je ženatý a má syna. Na dresu má číslo 1. Měří 189 cm a váží 84 kg.\n\nSvoji fotbalovou kariéru začal v FK Dukla Banská Bystrica. Dále působil v: ŠK Martin, MFK Ružomberok, FC Spartak Trnava, FC Petržalka 1898, Hapoel Rishon LeZion F.C., Hapoel Tzafririm Holon F.C., SK Dynamo České Budějovice, Iraklis Soluň a 1. FC Slovácko.\n\n"}
{"id": "704238", "url": "https://cs.wikipedia.org/wiki?curid=704238", "title": "Ukrajinský pohár", "text": "Ukrajinský pohár\n\nUkrajinský pohár (ukrajinsky:Кубок України) je fotbalová soutěž pořádána Ukrajinským fotbalovým svazem. Je pořádána jako oficiální ukrajinský fotbalový pohár.\n\nPrvní ročník soutěže se odehrál v roce 1992. Nejvíc vítězství v poháru má na kontě FK Dynamo Kyjev a to celkem 10 (k roku 2014). Vítěz postupuje do boje o ukrajinský Superpohár.\n\nZdroj:\n\n"}
{"id": "704247", "url": "https://cs.wikipedia.org/wiki?curid=704247", "title": "Pentadekan", "text": "Pentadekan\n\nPentadekan (CH(CH)CH) (sumární vzorec CH) je uhlovodík patřící mezi alkany, má patnáct uhlíkových atomů v molekule. Jeho teplota vzplanutí je 132 °C, takže patří mezi hořlaviny IV.třídy.\n\nJeho dolní mez výbušnosti je 0,45 % a horní 6,5 %.\n\nPři dostatku kyslíku pentadekan shoří na oxid uhličitý a vodní páru:\n\nCH + 23 O → 15 CO + 16 HO.\n\nPři nedostatku kyslíku místo toho vznikají oxid uhelnatý a vodní pára:\n\n2 CH + 23 O → 30 CO + 16 HO.\n\nPři ještě větším nedostatku kyslíku vznikají uhlík a vodní pára:\n\nCH + 8 O → 15 C + 16 HO.\n"}
{"id": "704251", "url": "https://cs.wikipedia.org/wiki?curid=704251", "title": "Abbás al-Músáví", "text": "Abbás al-Músáví\n\nAbbás al-Músáví (: عباس الموسوي, žil 1952 – 16. února 1992) byl vlivný ší'itský duchovní vůdce a spoluzakladatel a vůdce teroristického hnutí Hizballáh. V roce 1992 byl zabit izraelskou armádou.\n\nNarodil se ve vesnici al-Nabi Šajt v libanonském údolí Bikáa. Osm let studoval teologii v iráckém městě Nadžaf, kde byl ovlivněn názor íránského ajjatoláha Rúdolláha Chomejního. V roce 1978 se vrátil zpět do Libanonu, kde se v roce 1982 společně s šejchem Subhí al-Tufajlím podílel na vzniku hnutí a milice Hizballáh. V letech 1983 až 1985 byl velitelem operačního oddělení bezpečnostního oddělení této milice a následně v letech 1985 až 1988 stál v čele ozbrojeného křídla organizace. V únoru 1988 se též podílel na únosu podplukovníka americké námořní pěchoty Williama Higginse.\n\nV květnu 1991 byl vybrán do pozice nového vůdce Hizballáhu. Al-Músáví byl sice vnímán jako větší pragmatik a méně militantní vůdce než jeho předchůdce al-Tufajlí, přesto však za jeho vedení došlo k eskalaci konfrontace s Izraelem v jižním Libanonu. Po svém zvolení slíbil, že Hizballáh „vymaže všechny stopy přítomnosti Izraele v Palestině“ a Izrael samotný popsal jako „rakovinu Blízkého východu.“ Dále slíbil „zintenzivnit vojenské a politické akce Hizballáhu s cílem narušit mírová jednání.“\n\nPočátkem roku 1992 se Izrael rozhodl pro al-Músávího únos, čímž chtěl docílit zlepšení vyjednávací pozice pro propuštění nezvěstného navigátora Rona Arada. Byl však natolik dobře chráněn, že nebylo možné jej zajmout. Náčelník Generálního štábu generálporučík Ehud Barak se proto se souhlasem premiéra Jicchaka Šamira rozhodl pro jeho likvidaci. Útočné vrtulníky Apache následně raketami zničily konvoj dvou aut, v nichž zahynul al-Musáví s rodinou a jeho bodyguardi. Jeho likvidace vedla k pětidennímu ostřelování západní Galileje raketami Kaťuša a teroristickým útokům proti izraelským cílům v Ankaře a Buenos Aires.\n\nV pozici vůdce Hizballáhu jej nahradil Hasan Nasralláh.\n\n"}
{"id": "704258", "url": "https://cs.wikipedia.org/wiki?curid=704258", "title": "CoBrA", "text": "CoBrA\n\nCoBrA (také COBRA, či Cobra, založena 8. listopadu 1948 v Paříži) byla evropská anvantgardní umělecká skupina činná v letech 1948–1951. \n\nZakladateli a hlavními hybateli skupiny COBRA byli dánský výtvarník Asger Jorn a belgický básník Christian Dotremont. Dalšími členy byli např. Karel Appel, Constant Nieuwenhuys, Corneille, Pierre Alechinsky, Lucebert, Carl-Henning Pedersen. Jméno zahrnující počáteční písmena hlavních měst států odkud umělci pocházeli (Kodaň, Brusel a Amsterdam), vymyslel Dotremont.\n\nHistorie skupiny COBRA má zajímavou spojitost s tehdejším Československem. Asger Jorn se měl už v květnu 1947 stát hlavním spolupracovníkem brněnské revue BLOK, kterou v letech 1946-1949 vydávali Ludvík Kundera a František Kaláb. Jorn byl čelným představitelem abstraktně surrealistické skupiny skandinávských umělců, kteří se přikláněli k naivnímu umění, dětské kresbě a skandinávskému lidovému umění (Bille, Heerup, Pedersen, Jacobsen, Alfelt, ad.). V říjnu 1947 spolu s Belgičany, holandskou experimentální skupinou (De Experimentele Groep in Holland) kolem časopisu Reflex (Karel Appel, Jan Nieuwenhuys, Gerrit Kouwenaar, ad.) a také dvěma zástupci Skupiny Ra (Josef Istler, Zdeněk Lorenc) založili v Bruselu mezinárodní skupinu , která stála v opozici vůči staršímu \"Bretonovskému\" surrealismu. Umělci tehdy podlehli iluzi, že je možné soužití experimentálního umění s kulturní politikou komunistů. Skupina \"Revolučních surrealistů\" přetrvala pouze asi pět měsíců.\n\nSkupina COBRA, která byla následníkem tohoto uskupení a měla téměř totožné složení, byla již bez politických iluzí ustavena 7. listopadu 1948, krátce po skončení mezinárodní pařížské konference \"Centre International de Documentation sur l'Art d'Avant-garde\". V prvním čísle Revue COBRA byly otištěny tři resumé článků z revue BLOK. \n\nPrvní významnou výstavu skupiny COBRA pod názvem \"International Experimental Art\" zařídil v listopadu 1949 ředitel a kurátor Stedelijk Musea v Amsterdamu Willem Sandberg. Krátce po výstavě v Liège roku 1951, kterou zorganizoval Pierre Alechinsky, se skupina rozpadla.\n\nPřes krátké formální trvání skupiny mělo hnutí umělců Cobry značný vliv na evropské poválečné umění. V tomto hnutí docházelo ke kombinaci jak abstraktního, tak neabstraktního, jedná se o svébytný projev evropského (abstraktního) expresionismu – úzce související s informelem. Mezi důležité prameny, ze kterých Cobra vycházela patří dětská kresba, art brut, pravěké umění, primitivismus, důležité bylo také uchopení surrealismu, zejména snové obrazy Joana Miró apod.\n\n"}
{"id": "704262", "url": "https://cs.wikipedia.org/wiki?curid=704262", "title": "Rozhodné testy", "text": "Rozhodné testy\n\nRozhodné testy (z anglického \"high-stakes tests\", doslova „testy, kde je mnoho v sázce“) jsou testy, jejichž výsledky mají pro testovaného významné důsledky. Úspěšné složení testu znamená významný přínos, například osvědčení o absolvování střední školy, získání stipendia nebo získání osvědčení pro výkon určité profese. Neúspěch v testu s sebou nese významné nevýhody, jako např. nutnost navštěvovat doučovací kursy tak dlouho, dokud není test úspěšně složen, zákaz řízení auta, anebo to, že testovaný nemůže najít zaměstnání. Využívání a zneužívání rozhodných testů představuje velmi kontroverzní téma zejména ve Spojených státech.\n\nV běžném použití je rozhodný test jakýkoli test, který má významné důsledky, nebo jsou na základě výsledků tohoto testu přijímána významná rozhodnutí. V užší definici je rozhodný test:\n\nRozhodné testy nejsou totéž jako testování pod tlakem. Český středoškolák se může cítit pod tlakem očekávaného úspěšného absolvování testu Obecné studijní předpoklady (např. v rámci studia na střední škole), který je v České republice používán řadou vysokých škol jako kritérium přijetí na VŠ. Výsledky testu testu Obecné studijní předpoklady (OSP), absolvovaného v rámci přípravy na střední škole, přímo nepředurčují přijetí na vysokou školu nebo universitu. V tomto konkrétním případě tedy není test OSP považován za rozhodný test. Jakmile však bude uchazeč o studium na vysoké škole postaven před nutnost absolvovat test OSP v rámci Národních srovnávacích zkoušek, pak je test OSP rozhodným testem.\n\n„Vysoká sázka“ není charakteristikou samotného testu, ale souvisí s důsledky, které jsou z výsledků testu vyvozovány. Nezáleží například na tom, jaký typ testu se použije – písemný s volbou z několika možných odpovědí, ústní zkouška nebo praktický test – např. pro medicínskou praxi je nutné úspěšně zvládnout licenční test v medicíně.\n\nChápání „sázky“ (toho, o čem test rozhodne) může být různé. Například vysokoškolští studenti, kteří chtějí přeskočit úvodní kurs, obvykle musí podstoupit zkoušky, aby se zjistilo, zda ovládli látku a mohou pokračovat na další úrovni. Složení zkoušky může snížit výši školného a zkrátit dobu studia na universitě. Pro studenta, který usiluje o získání těchto benefitů, je to rozhodná zkouška. Jiný student, kterému na výsledku zkoušky nezáleží a stačí mu, že je zařazen do skupiny odpovídající úrovně, může tutéž zkoušku považovat za zkoušku, ve které o mnoho nejde.\n\nSpojení „vysoké sázky“ (\"high stakes\") je přímo odvozeno z prostředí hazardních her. V hazardu je „sázka“ množství peněz nebo jiného zboží, o které lze přijít na základě výsledku nějaké specifické události. Hra o vysoké sázky je taková hra, ve které je podle mínění hráče riziko ztráty velkého množství peněz. Toto slovní spojení (high stakes) má naznačovat, že zavádění takového systému znamená nejistotu a možnou ztrátu pro testované, kteří musí uspět ve zkoušce a „vyhrát“, místo toho, že by mohli dosáhnout cíle jiným způsobem.\n\nPříklady rozhodných testů, a o čem rozhodnou:\n\nSystém vysokých sázek má patrně prospívat někomu jinému než testovanému. V případě licencí a certifikací ve zdravotnictví je cílem testu chránit veřejnost před nekompetentními lékaři. Individuální sázky studenta medicíny a lékařské školy jsou v rovnováze se sázkou společnosti umožňující povolit praxi neschopnému uchazeči.\n\nV testu může jít o „velké sázky“ přináší-li důsledky i pro další účastníky kromě testovaného. Jednotlivý student medicíny například neuspěje u licenční zkoušky a nebude mít možnost vykonávat své povolání. Jestliže však u zkoušky neuspěje více studentů ze stejné školy, může být ohrožena její pověst, případně akreditace. Obdobně i testování v rámci amerického programu No Child Left Behind nemá žádné přímé negativní důsledky pro studenty, kteří neuspějí, ale může mít vážné důsledky pro jejich školy včetně ztráty akreditace, krácení financí, platy učitelů, zaměstnání učitelů nebo změny ve vedení školy. „Sázky“ jsou v tomto případě vysoké pro školy, ale nízké pro jednotlivé testované.\n\nPro rozhodný test může být použita jakákoli forma hodnocení. Často je z pohodlnosti zvolen levný test s volbou z uzavřené nabídky několika odpovědí. Rozhodné hodnocení může sestávat i z odpovědí na otevřené otázky nebo z praktické části. Typická rozhodná zkouška pro licenci zdravotní sestry například prověří, že sestra dokáže zavést nitrožilní sondu, a sestra musí daný úkon předvést. Těmto hodnocením se říká autentické hodnocení nebo testy výkonu.\n\nNěkteré rozhodné testy jsou standardizovány (kdy všichni skládají zkoušku v přijatelně srovnatelné podobě) a očekává se, že standardizace zaručí všem studentům spravedlivou a nestrannou šanci na úspěch. Některé rozhodné testy naopak nejsou standardizované – například konkurs v divadle.\n\nObdobně jako jiné testy mohou rozhodné testy být ověřovací nebo srovnávací. Například písemná část zkoušky ke získání řidičského průkazu je typicky ověřovací – úspěšně ji může složit neomezený počet uchazečů, kteří správně zodpoví určité procento otázek. Naproti tomu eseje, které tvoří část právnických zkoušek, jsou často testem srovnávacím, kde nejhorší eseje propadnou a nejlepší projdou bez ohledu na celkovou kvalitu esejů.\n\nRozhodné testy jsou často kritizovány z následujících důvodů:\n"}
{"id": "704266", "url": "https://cs.wikipedia.org/wiki?curid=704266", "title": "Migdal Afek", "text": "Migdal Afek\n\nMigdal Afek (: מגדל אפק) je archeologická lokalita a národní park (Národní park Migdal Afek, גן לאומי מגדל אפק, \"Gan le'umi Migdal Afek\", též Národní park Migdal Cedek, גן לאומי מגדל צדק, \"Gan le'umi Migdal Cedek\") v Izraeli, v Centrálním distriktu.\n\nLeží v nadmořské výšce přes 100 metrů na pahorcích na východním okraji pobřežní nížiny, které jižně od této lokality spadají do údolí vádí Nachal Šilo. Park se nachází cca 1 kilometr jižně od okraje města Roš ha-Ajin a cca 1,5 východně od vesnice Ejnat.\n\nNárodní park uchovává zbytky pevnosti, která zde od starověku střežila strategický bod s výhledem na pobřežní nížinu. Zmiňuje ji Flavius Iosephus. Pevnost si tu zřídili rovněž křižáci. Nazvali ji Mirabel. Byla dobyta Saladinem roku 1187 a zničena. V novověku zde vznikla arabská vesnice Madždal Jaba. Za britského mandátu vznikly v okolí velké lomy na kámen, které tu fungují i v současnosti. Během války za nezávislost roku 1948 byla arabská vesnice vysídlena a lokalita byla předmětem bojů. Na přelomu května a června 1948 se o dobytí Migdal Afek pokusily jednotky Irgun, ale musely se se ztrátami stáhnout. Definitivně se do izraelského držení dostala lokalita v červenci 1948 během Operace Betek. Národní park tu byl vyhlášen roku 2005 a lokalita se dočkala rekonstrukce.\n\n\n"}
{"id": "704271", "url": "https://cs.wikipedia.org/wiki?curid=704271", "title": "Mistrovství Evropy v atletice do 23 let 2009", "text": "Mistrovství Evropy v atletice do 23 let 2009\n\n7. Mistrovství Evropy v atletice do 23 let se uskutečnilo ve dnech 16. – 19. července 2009 v Litvě na S. Darius and S. Girėnas Stadium v Kaunasu. Na programu bylo dohromady 44 disciplín (22 mužských a 22 ženských). Kvůli nedostatku ubytovacích kapacit byl na dobu mistrovství otevřen nový čtyřhvězdičkový hotel. \n\n\n"}
{"id": "704272", "url": "https://cs.wikipedia.org/wiki?curid=704272", "title": "İlkay Gündoğan", "text": "İlkay Gündoğan\n\nİlkay Gündoğan (* 24. října 1990, Gelsenkirchen, Německo) je německý fotbalista a reprezentant s tureckými kořeny hrající v klubu Manchester City FC. Gündoğan hraje na postu středního nebo ofenzivního záložníka a snaží se tak tvořit hru.\n\nNarodil se tureckým rodičům v německém městě Gelsenkirchen. Na rozdíl od svého předchůdce v Borussii Dortmund – Nuri Şahina – se stejně jako další v Německu narozený fotbalista s tureckými předky – Mesut Özil – rozhodl reprezentovat rodné Německo.\n\nProfesionální fotbalovou kariéru začal v Bochumi.\n\nV roce 2009 se přesunul z Bochumi do Norimberku, kde pobyl déle jak dva roky. V Norimberku debutoval 8. července 2009 v domácím zápase se Schalke 04, který Norimberk prohrál 1-2. Gündogan hrál od začátku zápasu a byl vystřídán v 55. minutě Mikem Frantzem. První gól v dresu Norimberku vstřelil 20. února 2010 v zápase proti Bayernu Mnichov. Norimberk doma prohrával 0-1 gólem Thomase Müllera. Pár minut po začátku druhého poločasu, konkrétně v 54. minutě, Gündogan střelou z pravé nohy vyrovnal. Další branky nepadly, a tak zápas skončil remízou 1-1 a cenným bodem pro Norimberk.\n\nV letním přestupovém období roku 2011 přestoupil z Norimberku do Dortmundu za částku 4 miliony eur. S novým zaměstnavatelem podepsal kontrakt na čtyři roky, to jest do léta 2015. Dortmund si Gündogana vybral jakožto náhradu za Nuri Şahina, který v létě 2011 přestoupil do Realu Madrid. Protože role Şahina byla pro Dortmund klíčová, leží na mladém Gündoğanovi velká očekávání. Odmítá však srovnávání se svým předchůdcem a dle svých slov nechce být Şahinovou kopií.\n\nV sezóně 2011/12 získal s Borussií bundesligový titul. V tomto ročníku navíc vyhrál i DFB Pokal, ve finále Borussia zvítězila 5:2 nad Bayernem Mnichov. S Dortmundem se představil 25. května 2013 ve Wembley ve finále Ligy mistrů 2012/13 proti věčnému rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Gündoğan proměnil ve druhém poločase nařízený pokutový kop a srovnal na průběžných 1:1.\n\n27. července 2013 na začátku nové sezóny 2013/14 v utkání DFL-Supercupu (německý fotbalový Superpohár) vstřelil jeden gól Bayernu Mnichov na domácím stadionu Signal Iduna Park, Borussia vyhrála 4:2 a získala trofej.\n\nPo sezóně 2015/16 se stal hráčem anglického klubu Manchester City FC.\n\nProšel několika mládežnickými týmy Německa včetně reprezentace do 21 let.\n\nGündoğan debutoval v A-mužstvu Německa 11. 10. 2011 v kvalifikačním utkání v Düsseldorfu proti reprezentaci Belgie (výhra 3:1).\nPrvní gól vstřelil 26. března 2013 v kvalifikačním zápase na MS 2014 v Brazílii proti Kazachstánu. Prosadil se ve 31. minutě, když zvyšoval na průběžných 3:0, Německo nakonec zvítězilo na domácí půdě v Norimberku přesvědčivě 4:1.\n\nV květnu 2012 jej trenér Německa Joachim Löw nominoval do 23-členné sestavy pro EURO 2012 v Polsku a na Ukrajině. Gündoğan dostal dres s číslem 2.\n\n1. FC Norimberk\nBorussia Dortmund\n\n"}
{"id": "704274", "url": "https://cs.wikipedia.org/wiki?curid=704274", "title": "Národní park Me'arot Samach", "text": "Národní park Me'arot Samach\n\nNárodní park Me'arot Samach (: גן לאומי מערות סמך, \"Gan le'umi Me'arot Samach\") je národní park v Izraeli, v Jižním distriktu.\n\nLeží v nadmořské výšce přes 200 metrů v pahorkatině Šefela, která tvoří přechod mezi Judskými horami a pobřežní nížinou. Park se nachází cca 8 kilometrů jihovýchodně od města Kirjat Gat a 2,5 kilometru jihozápadně od vesnice Lachiš. Protéká jím vádí Nachal No'am, na jižním okraji pak vádí Nachal Šalva.\n\nNárodní park má rozlohu cca 1000 dunamů (1 kilometr čtvereční). Byl vyhlášen roku 2003. Nachází se tu komplex jeskyň zasazený do původní krajiny.\n\n"}
{"id": "704279", "url": "https://cs.wikipedia.org/wiki?curid=704279", "title": "Norma TCO", "text": "Norma TCO\n\nNorma TCO označuje šetrnost osobních počítačů (původně jen monitorů) k životnímu prostředí a člověku. Normy vycházely postupně v letech 1992, 1995, 1999 a 2003.\n\nTCO'92\n\nÚčelem bylo snížit vyzařování elektrického i elektromagnetického pole monitoru, zvýšit energetickou účinnost a bezpečnost.\n\nTCO'95\n\nNorma byla přísnější než z roku 1992. Rozšířila se také nově na klávesnice, LCD monitory, notebooky a počítačové skříně.\n\nTCO'99\n\nŠlo o rozšíření předchozí normy. Zahrnovalo ergonomické řešení klávesnic. Požadavky byly přísnější a bylo přesně popsáno, jak měřit rozhodující veličiny. Heslem byla \"4 éčka\": Ekologie, Energie, Emise, Ergonomie.\n\nTCO'03\n\nZaměřeno hlavně na materiály, ze kterých jsou vyrobeny kryty. Charakteristické pro tuto normu je, že černý monitor nikdy nemůže certifikát této normy získat, protože černá barva příliš kontrastuje s jasem monitoru, což unavuje oči a tudíž nesplňuje ergonomické požadavky.\n\n"}
{"id": "704281", "url": "https://cs.wikipedia.org/wiki?curid=704281", "title": "Phil Ivey", "text": "Phil Ivey\n\nPhillip Dennis „Phil“ Ivey mladší (* 1. února 1976) je americký profesionální pokerový hráč. Za svou kariéru vyhrál deset náramků na World Series of Poker a jeden titul na World Poker Tour. Pro jeho úspěchy a afroamerický původ se mu někdy přezdívá „Tiger Woods pokeru“. V současné době je velkou částí pokerové veřejnosti považován za nejlepšího hráče na světě.\n\nPoker začínal Phil Ivey hrát v hernách v Atlantic City ještě jako nezletilý. Do kasín a heren se dostával s průkazem totožnosti vypůjčeným od svého kolegy z práce jménem Jerome. Díky mnoha hodinám, které s falešným průkazem po kasínech strávil, si v té době vysloužil přezdívku „\"No Home Jerome\"“.\n\nV roce 2002 dosáhl velkého úspěchu na World Series of Poker, kdy se mu podařilo vyhrát tři náramky. Třemi vítěznými turnaji během jedné série \"WSOP\" vyrovnal rekod, který do té doby společně drželi Phil Helmuth, Ted Forrest a Puggy Pearson (v roce 2009 se to samé povedlo ještě Jeffu Lisandrovi).\n\nCelkově na sériích \"World Series of Poker\" vyhrál deset turnajů. To ho v celkovém historickém pořadí řadí na druhé místo, které sdílí s Johnnym Chanem a Doylem Brunsonem. Ivey se stal v 38 letech také nejmladším hráčem, kterému se podařilo získat devět zlatých náramků. Zajímavostí je, že ani jeden náramek na \"WSOP\" nezískal na turnaji v Texas hold 'emu - v neholdemových vítězstvích drží světové prvenství. V roce 2009 se mu podařilo v Main Eventu WSOP dostat až na finálový stůl, kde vypadl na 7. místě, a odnesl si 1,404,002 amerických dolarů.\n\nMimo živých turnajů působil Ivey aktivně také v online pokeru. Před uzavřením pokerových online pokerových heren v USA v roce 2011 byl Ivey profesionálním hráčem a jedním ze spolumajitelů herny Full Tilt Poker.\n\nPo událostech z roku 2011, známých jako Černý pátek online pokeru se Ivey objevuje na velkých pokerových akcích jen výjimečně. Od roku 2012 vede Ivey soudní spory s kasiny Crockford's v Londýně a Borgata v New Jersey o £7,8 milionu, respektive $9,6 milionu, které vyhrál ve hře mini baccarat. Podle obou podniků přitom pokerový hráč podváděl, když využil tiskové chyby na kartách.\n"}
{"id": "704282", "url": "https://cs.wikipedia.org/wiki?curid=704282", "title": "Fortuna (sázková kancelář)", "text": "Fortuna (sázková kancelář)\n\nFORTUNA, sázková kancelář a.s. je historicky prvním a nejstarším poskytovatelem kursových sázek na území České republiky, její vznik se datuje do května roku 1990 v Praze. Společnost Fortuna se tak po pádu komunistického režimu v bývalém Československu stala zároveň průkopníkem mezi porevolučními akciovými společnostmi vůbec.\n\nSázkovou kanceláře Fortuna v roce 1990 založila čtveřice Petr Bouma, Jiří Balcar, Josef Kurka a Michal Horáček. Ve stejném roce byla otevřena i první pobočka sázkové kanceláře Fortuna, a to v Praze v pasáži Lucerna. Prvního května 1990 došlo k legalizaci kursových sázek v tehdejším Československu, což byl jeden z nesporných znaků nastupující éry svobodného podnikání.\n\nHlad po doposud chybějícím artiklu v České republice se brzy promítl i na Slovensko. Za necelý rok byla založena sázková kancelář Terno, sesterská společnost Fortuny. Mezi první majitele Terna patřili kromě Fortuny také Igor Nosek a Richard Müller.\n\nSíť poboček se v obou zemích úspěšně rozrůstala, v roce 1995 pak nastal první z technologických milníků, když došlo k přechodu na elektronickou komunikaci prostřednictvím modemů mezi kamennými pobočkami a centrálou v čele s oddělením bookmakingu (přijímání sázek).\n\nPo deseti dalších letech změnila Fortuna poprvé a zatím naposledy svého majitele. V roce 2005 prodali úspěšní podnikatelé v čele se známým hudebníkem a textařem Michalem Horáčkem prosperující firmu investiční skupině Penta za 2, 4 miliardy Kč, která se stala novým vlastníkem jak české Fortuny, tak slovenského Terna. Změna majitele přinesla nový vítr do usínající značky a začaly se dít věci. Prvním z nich byla změna názvu slovenského Terna, které se přejmenovalo na Fortunu. Následovala expanze na polský trh a nákup sázkové kanceláře Profesionał. Také polskou firmu, která byla na trhu deset let, čekalo přejmenování na Fortuna.\n\nNásledovala modernizace provozu (2006) spojená s řadou nových produktů. Technický pokrok umožnil real-time komunikaci mezi pobočkami a bookmakingem, zákazník vše pozitivně pocítil například v mnohem rychlejším vyhodnocování výsledků, rovněž výplatu výher bylo možné uplatnit v celé síti poboček nikoliv pouze té, kde byl tiket uzavřen. Výrazně se změnila rovněž tvář věrnostního programu Fortuna Klub Plus, kde došlo k personifikaci zákazníků Fortuny.\nV roce 2007 došlo ke vzkříšení telefonického sázení prostřednictví služby TELEKONTO, na Slovensku bylo povoleno dokonce uzavírat sázky přes internet. Ten na sebe nenechal dlouho čekat ani v Čechách. Leden 2009 znamená další boom na poli kursového sázení, legalizace sázek přes internet, přináší českým „sázkovkám“ nové klienty, kteří doposud uzavírali sázky především u zahraničních společností. Ve stejném roce vznikla zároveň Fortuna Entertainment Group, která se záhy stala největším středoevropským provozovatelem kursových sázek. Původně česká společnost se tak rozrostla až do současné podoby holdingu, který své zájmy hájí i na polském, maďarském, slovenském a také chorvatském trhu.\n\nZásadním produktem v roce 2009 se staly sázky Live, uzavírání sázek v průběhu rozehraného utkání se rázem stalo hitem mezi sázkaři. V říjnu 2010 pak Fortuna vstoupila na burzu, obchodování s akciemi Fortuny je možné na burzách v Praze a Varšavě. O necelý rok později spustila Fortuna prodej stíracích losů a rozšířila své pole působnosti také na trh číselných loterií, kam vstoupila 18. července s produktem Loto.\n\nV roce 2017 Fortuna vstupuje i na trh s online kasiny. Je jednou z prvních společností, která získala licenci potřebnou k provozování hazardních her na území České republiky, jak nařizuje zákon o hazardních hrách, který vstoupil v platnost 1. ledna 2017. Fortuna je jako online casino rozdělena na 2 části:\n\n\nV současné době umožňuje Fortuna uzavírat sázky prostřednictvím:\n\nFortuna je nebo byla rovněž sponzorem sportovních odvětví, eventů a klubů:\n\nSoučasná podoba logotypu pochází z roku 2005 a vznikla v rámci redesignu celé korporátní identity. Součástí logotypu je i claim „vsaďte se“, který se v použití střídá s generickým „sázková kancelář“. Jeho základem je použité písmo TypefaceSix (autor Neville Brody). Pro claim bylo vybráno písmo Isonorm. \n\nAutorem loga i claimu je Jan Šimek z dílny propánajána a vytvořil ho pro tehdejší reklamní agenturu tanagra.\n\n"}
{"id": "704283", "url": "https://cs.wikipedia.org/wiki?curid=704283", "title": "200 dnů hrůzy", "text": "200 dnů hrůzy\n\n200 dnů hrůzy ( ) je nazýváno období trvající od jara 1942 do 3. listopadu 1942, kdy jednotky německé jednotky Afrikakorpsu pod velením generála Erwina Rommela mířily na východ směrem na Suezský průplav a Palestinu.\n\nOtázka jestli se bude Jišuv muset bránit proti nacistické invazi vyvstala během druhé světové války celkem dvakrát. První opravdovou hrozbu představoval roku 1941 německý útok ze severu od Sýrie a Libanonu, z území kontrolované německým spojencem – Vichistickou Francií. Toto nebezpečí pominulo po úspěchu operace Exporter, ve které bylo osvobozeno území dnešního Libanonu a Sýrie.\n\nO rok později se objevilo mnohem vážnější ohrožení Židů v Palestině. Erwin Rommel a jeho Afrikakorps hrozili obsazením britských držav na Blízkém východě. Možnost německé invaze do Palestiny způsobila výrazný neklid a úzkost v místní židovské komunitě, která trvala až do listopadu roku 1942, kdy byl Rommel poražen v rozhodující bitvě u el-Alamejnu.\n\n"}
{"id": "704286", "url": "https://cs.wikipedia.org/wiki?curid=704286", "title": "Tel Kedeš", "text": "Tel Kedeš\n\nNárodní park Tel Kedeš (: תל קדש) je archeologická lokalita a národní park (národní park Tel Kedeš, גן לאומי תל קדש, \"Gan le'umi Tel Kedeš\") v Izraeli, v Severním distriktu.\n\nLeží v nadmořské výšce přes 400 metrů v Horní Galileji, na okraji údolí Bik'at Kedeš, kterým protéká vádí Nachal Kedeš. Park se nachází cca 11 kilometrů jihojihozápadně od města Kirjat Šmona, cca 2 kilometry severovýchodně od vesnice Malkija.\n\nNárodní park je významnou archeologickou lokalitou. Rozkládá se tu velký areál pozůstatků starověkého osídlení včetně římského chrámu a hrobek. Lokalita je zmiňována v bibli.\n\n\n"}
{"id": "704289", "url": "https://cs.wikipedia.org/wiki?curid=704289", "title": "Wo-kchou", "text": "Wo-kchou\n\nWo-kchou (; , wakó; , wägu), doslova „japonští bandité“ byli piráti různého původu podnikající od 13. do 16. století nájezdy na korejské a čínské pobřeží. Původně se jimi stávali především vojáci, obchodníci a pašeráci z Japonska; v pozdějších staletích mezi nimi silně vzrostl podíl Číňanů.\n\nRaná fáze aktivity \"wo-kchou\" začala ve 13. století a trvala do poloviny 14. století. Tehdy piráti z Japonska soustředili své nájezdy na pobřeží Korejského poloostrova, časem překračovali Žluté moře a útočili i na pobřeží Číny. \n\nČínská říše Ming začátkem 70. let 14. století zavedla politiku „zakázaného moře“ (\"chaj-ťin\", ), tj. zakázala soukromý zahraniční obchod bez povolení úřadů, vydávaných jen v omezené míře, a bránila styku Číňanů s cizinci. Doufala, že se tak problém s piráty vyřeší. Čínští obchodníci se ale výnosného námořního obchodu nevzdali, byť byl nyní ilegální. Čínské úřady pak pod pojem \"wo-kchou\" zahrnovaly jak piráty původem z Japonska, tak čínské pašeráky. \n\nAktivita \"wo-kchou\" střídavě sílila a slábla po celé 15. a první dvě třetiny 16. století. Na vrcholu aktivity v 50. a 60. letech 16. století piráti a pašeráci operovali podél celého čínského pobřeží a na velkých řekách (jako Jang-c’-ťiang) se vydávali do vnitrozemí. Tehdy se již rekrutovali většinou z Číňanů. Po roce 1567, kdy mingská vláda rezignovala na zákaz soukromého námořního obchodu (kromě obchodu s Japonskem), problémy s piráty ustaly.\n\n\n"}
{"id": "704290", "url": "https://cs.wikipedia.org/wiki?curid=704290", "title": "Ajvar", "text": "Ajvar\n\nAjvar (cyrilicí: \"ajвар\", výslovnost ajvar) je čalamáda, připravovaná především z červených paprik s lilkem, česnekem a chilli. Ajvar pochází ze srbské kuchyně, a byl proto dlouho známý jako „srbský salát“ nebo „srbský zeleninový kaviár“. Po druhé světové válce se stal v Jugoslávii populární jako salát (příloha) a dnes je oblíbený na Balkáně. Původní domácí ajvar je vyroben z pečených paprik, někteří výrobci ale používají vařené papriky, což vede k nižší kvalitě. Podle množství kapsaicinu v paprikách a množství přidaných chilli paprik může být sladký, pikantní (nejčastější), nebo velmi pálivý.\n\nAjvar se může konzumovat jako pomazánka na chleba, příloha, nebo salát.\n\nJméno „ajvar“ pochází z tureckého slova „havyar“, což znamená „solené jikry, kaviár“ a má stejnou etymologii se slovem kaviár Slovo bylo nejprve použité v Srbsku pro doma připravovaný kaviár na středním a dolním Podunají, v okresech Smederevo, Đerdap a Kladovo. Domácí „ajvar“, znamenající kaviár, býval velmi populární jídlo v Bělehradských domácnostech a restauracích. Avšak domácí produkce ajvaru/kaviáru soustavně klesala od devadesátých let devatenáctého století a nakonec byl speciální paprikový salát, se smyslem pro ironii a citem pro výrobu a servírování a optické podobnosti mezi oběma jídly, nabízen jako náhražka v bělehradských restauracích pod jménem „červený ajvar“ či „srbský ajvar“ (crveni ajvar, srpski ajvar).\n\nPřipravit ajvar je poněkud obtížné, protože se jedná o velké množství ruční práce, zejména v loupání pečených paprik. Tradičně se připravuje v polovině podzimu, kdy papriky jsou velmi hojné, je uchováván ve skleněných nádobách a spotřebovává se během celého roku (i když ve většině domácností zásoba nevydrží až do jara, kdy se začínají objevovat čerstvé saláty, takže je obvykle oblíbený jako zimní strava). Často se celá rodina nebo sousedé sejdou, aby upekli papriky, oloupali je a vařili. Hlavní kultivar paprik, který se používá, se jmenuje „roga“, tedy „rohy“ - jsou velké, červené, ve tvaru rohu, se silným tělem a poměrně snadno jdou loupat. Tento druh obvykle dozrává koncem září.\n\nPři přípravě ajvaru se papriky a lilek pečou vcelku na plechu na otevřeném ohni, na desce ze dřeva v kamnech, nebo v troubě. Pečené papriky musí být krátce ponechány v uzavřené nádobě, aby vychladly a bylo možné oddělit slupku. Ta se opatrně sloupne a odstraní se semena. Poté se papriky rozemelou v mlýnku nebo se nakrájí na malé kousky (tato varianta je často označována jako pinđur). V závěru se přidá slunečnicový olej a česnek a kaše se dusí několik hodin ve velkých nádobách, aby se snížilo množství vody a zlepšila se následná konzervace. Nakonec se přidává sůl (a někdy také ocet) a horká kaše se nalije přímo do sklenic, které jsou okamžitě uzavřeny.\n\nNejlepší ajvar se vyrábí doma, protože pouze ruční loupání a odstraňování semen zajišťuje čistou chuť bez mírně nahořklého vlivu slupky papriky. Průmyslová výroba je nízká, hlášená srbská produkce ajvaru je 640 tun za rok.\n\nAjvar je součástí tzv. „zimnice“ (zimní stravy), kam patří nakládané chilli papriky, nakládaná rajčata a cokoli jiného, co se vejde do nádoby, která se připravuje těsně před zimou.\n\n\n"}
{"id": "704294", "url": "https://cs.wikipedia.org/wiki?curid=704294", "title": "Lutenice", "text": "Lutenice\n\nLutenice (též lutěnice, ljutenica, lutenica apod., , , ) je zeleninová přísada a koření používané v srbské, bulharské a makedonské kuchyni. Je složena z rajčat, papriky, cibule, česneku, pepře, rostlinného oleje, cukru a soli.\n\nLutenice může být mírně kořeněnější než ostatní populární přílohy jako např. ajvar. Nicméně různé regiony a země mají podstatně rozdílnou interpretaci těchto přísad. Tradiční bulharská lutenice je méně pálivá než ajvar.\n\nV Česku je lutenice hodně rozšířená, vynechává se většinou olej, naopak se přidává ocet, papriky lépe nahradit kapiemi a pepř čerstvými feferonkami. Velmi vhodné jako příloha k masu, uzeninám a vylepšení chuti například guláše a některých polévek, rizota atd. podle uvážení a chuti.\n\nVýhodou české varianty je trvanlivost. Dodavatelé produktu uvádějí 1 až 2 roky při vhodném uskladnění, otevřené v lednici 3 až 5 dnů. Nahrazením oleje octem, tedy vlastně konzervantem, se trvanlivost ještě zvýší.\n\nPříklad možného receptu na lutenici: 3 kg zralých až přezrálých rajčat, 1 kg cibule, 1 kg kapií, 6–10 čerstvých feferonek, vše v očištěném stavu, 4 dcl octa, 24 dkg cukru, 3 polévkové lžíce soli, 1 palička česneku, rozemlít nebo rozmixovat, hodinu povařit, po vychladnutí přecedit, ohřát šťávu, horkou naplnit do sklenic se šroubovacím víčkem a otočit víčkem dolů do vychladnutí. Je vhodná k podlévání při přípravě masa ap. Zbytek směsi za občasného míchání nechat odpařit podle uvážení a potřeby hustoty, horké naplnit do sklenic se šroubovacím víčkem, opět obrátit víčkem dolů do úplného vychladnutí.\n\n"}
{"id": "704295", "url": "https://cs.wikipedia.org/wiki?curid=704295", "title": "Komentátor", "text": "Komentátor\n\nKomentátor je autor komentáře jako publicistického útvaru (článku), jehož smyslem je osvětlit téma a upozornit zejména na přehlížené souvislosti. Tím se komentář odlišuje od zprávy, která obsahuje faktografická sdělení.\n\n"}
{"id": "704296", "url": "https://cs.wikipedia.org/wiki?curid=704296", "title": "Beni Sela", "text": "Beni Sela\n\nBeni Sela (: ; narozen 1971 v Tel Avivu, Izrael) je izraelský sériový násilník.\n\nRoku 1999 zatčen a o rok později usvědčen ze čtrnácti případů znásilnění a odsouzen k 35 letům vězení. Policie věřila, že byl Sela zodpovědný za nejméně 24 a možná až 34 znásilnění, sexuálních útoků a obtěžování v průběhu pěti let.\n\nSelův případ vstoupil do učebnic sociálních služeb jako příklad těžkého zanedbání pěstounské péče během jeho dospívání. Vyrostl v telavivské čtvrti Šchunat ha-Tikva a už jako malý chlapec byl svědkem sebevraždy svého otce–alkoholika. \n\n24. listopadu 2006 Sela uprchl, když byl převážen k soudnímu slyšení. Jeho útěk spustil celostátní pátrání, které zaměstnalo tisíce izraelských policistů. Nakonec byl dopaden 8. prosince 2006 blízko Naharije, dva týdny po jeho útěku.\n\n"}
{"id": "704299", "url": "https://cs.wikipedia.org/wiki?curid=704299", "title": "Ignác Hubatka", "text": "Ignác Hubatka\n\nIgnác Jan Hubatka (? 1697 resp. 1698 – 4. února 1745 Nový Bydžov) byl český hudební skladatel.\n\nPřesné datum a místo narození není známo. Před rokem 1730 byl varhaníkem v Kostele Matky Boží před Týnem v Praze. Je doloženo, že v roce 1730 byl kantorem v Novém Bydžově, kde se v roce 1732 oženil a setrval zde až do své smrti.\n\nByl autorem chrámových skladeb značně rozšířených v Čechách a na Moravě. Patrně je autorem všech děl v chrámových a klášterních sbírkách označených písmenem H. bez křestního jména.\n\nZ jeho skladeb vynikají alegorická oratoria \"Quatuor tempora anni\" (1724) a \"Čtyry studně hlavních cností\" (1730). Toto oratorium vyšlo i tiskem u vydavatele Tybela v Hradci Králové.\n\n"}
{"id": "704300", "url": "https://cs.wikipedia.org/wiki?curid=704300", "title": "Place Dauphine", "text": "Place Dauphine\n\nPlace Dauphine (\"Dauphinovo náměstí\") je náměstí v Paříži. Nachází se v 1. obvodu na ostrově Cité. Bylo postaveno po \"Place des Vosges\" jako druhé královské náměstí v Paříži.\n\nPlace Dauphine zaujímá trojúhelníkový prostor v západním cípu ostrova Cité. Západní špice trojúhelníku směřuje skrz ulici \"Rue Henri-Robert\" do středu mostu Pont Neuf, východní základnu tvoří ulice \"Rue de Harlay\", která náměstí odděluje od Justičního paláce. Na zbývajících dvou stranách náměstí je řada budov oddělující prostor od nábřeží \"Quai de l'Horloge\" na severu a \"Quai des Orfèvres\" na jihu.\n\nNáměstí bylo při svém založení pojmenováno na počest dauphina, budoucího krále Ludvíka XIII. V roce 1792 za Velké francouzské revoluce bylo přejmenováno na \"Place de Thionville\". Svůj původní název získalo opět v roce 1814.\n\nNáměstí se nachází na místě bývalých ostrovů Passeur aux Vaches, Gourdaine a Židovský ostrov, kde byl 11. března 1314 upálen Jacques de Molay, velmistr řádu templářů. Při stavbě Pont Neuf v letech 1578-1607 byly malé ostrovy připojeny k ostrovu Cité. Most nechal postavit francouzský král Jindřich IV., který také v roce 1607 po zprovoznění mostu Pont Neuf rozhodl o vytvoření rezidenčního náměstí na bývalých ostrovech.\n\nPanovník pronajal pozemky Achillu de Harley, prezidentu pařížského parlamentu jako odměnu za jeho věrné služby v boji proti Katolické lize. Ten dostal povolení k vytvoření trojúhelníkového náměstí, druhého založeného královského náměstí v Paříži. Domy měly být postaveny ve stejném stylu jako na \"Place Royale\" (dnešní \"Place des Vosges\"): dvoupodlažní domy s podloubím, kde se nacházely obchody, pilíře arkád zdobené kamennou bosáží a domy z cihel s břidlicovou střechou. Počet domů byl stanoven na 32 po celém obvodu náměstí.\n\nAchille Harley po zaplacení poplatku zahájil výstavbu v květnu 1607 a rozprodal pozemky jednotlivcům. Náměstí bylo celé uzavřeno, mělo jen dva průchody, z nichž se dochoval ten na západní straně, který vedl k jezdecké soše Jindřicha IV. Protože však král neuložil povinnost novým vlastníkům uchovat původní tvar domů, nebylo nařízení postupem doby respektováno a vzhled náměstí tak dnes není jednotný.\nZ plánovaných 32 stejných domů tak dnes zůstaly zachovány jen dvě krajní budovy u Pont Neuf. Ostatní budovy byly buď přestavěny nebo zbořeny a nahrazeny jinými. Naproti těmto dvěma původním domům se na Square du Vert-Galant nachází bronzová jezdecká socha Jindřicha IV. odhalená 25. srpna 1818 (původní byla roztavena během Francouzské revoluce). V roce 1874 byla zbořena celá fronta domů do ulice \"Rue de Harley\" (tvořící základnu trojúhelníkového náměstí), aby se uvolnila zadní fasáda Justičního paláce postaveného roku 1854. Na tomto místě jsou dnes zasazené stromy. Tím byla zcela narušena koncepce celého náměstí.\n\nUprostřed náměstí se v letech 1803-1874 nacházela Desaixova fontána postavená na počest generála Desaixe, který zemřel v bitvě u Marenga v roce 1800.\n\nSamotné náměstí je chráněno jako historická památka od roku 1950, stejně tak je chráněno mnoho budov, které ho lemují. Na liché (jižní) straně jsou to domy č. 13, 15 (v tomto domě žili Simone Signoretová a Yves Montand), 17, 19-21, 23, 25, 27, 29 a 31 a na sudé (severní) straně č. 12, 14, 16, 24, 26 a 28.\n\nDauphinovo náměstí je zmiňováno v literatuře, např. v básni \"La Main de gloire\" Gérarda de Nerval nebo v románu \"Les Dieux ont soif\" (Bohové žízní) Anatola France. Malý odkaz se nachází rovněž v románu \"Kaput\" italského spisovatel Curzia Malaparta. André Breton umístil na náměstí část děje svého románu \"Nadja\".\n\nV hudbě Jacques Dutronc cituje náměstí v písni \"Il est cinq heures, Paris s'eveille\" z roku 1968. Yves Simon, který na náměstí žil, je zmiňuje ve své písni \"Nous nous sommes tant aimés\".\n\n"}
{"id": "704302", "url": "https://cs.wikipedia.org/wiki?curid=704302", "title": "Jana Maximovová", "text": "Jana Maximovová\n\nJana Maximovová ( ; * 9. ledna 1989, Vilnius, Litva) je běloruská atletka, která se specializuje na víceboj.\n\nPrvní mezinárodní úspěch zaznamenala v roce 2007, kdy na juniorském mistrovství Evropy v nizozemském Hengelu obsadila v sedmiboji 5. místo (5 512 bodů). O rok později získala na MS juniorů v Bydhošti stříbrnou medaili (5 766 bodů) a reprezentovala na letních olympijských hrách v Pekingu, kde sedmiboj dokončila na 34. místě. Na Mistrovství Evropy v atletice 2010 v Barceloně skončila na 18. místě (5 838 bodů).\n\nV roce 2011 vybojovala v Ostravě na evropském šampionátu do 23 let výkonem 6 075 bodů bronzovou medaili. K bronzu ji dopomohlo vítězství ve třetí (vrh koulí - 14,45 m) a závěrečné disciplíně, běhu na 800 metrů (2:14,74).\n\n\n"}
{"id": "704304", "url": "https://cs.wikipedia.org/wiki?curid=704304", "title": "Grit Šadeiková", "text": "Grit Šadeiková\n\nGrit Šadeiková ( \"Grit Šadeiko\", * 29. července 1989, Saku) je estonská atletka, která se specializuje na víceboj.\n\nV roce 2011 se stala v Ostravě mistryní Evropy do 23 let v sedmiboji v novém osobním rekordu 6 134 bodů. O 11 bodů méně nasbírala Kateřina Cachová a získala stříbro. První cenný úspěch zaznamenala již v roce 2008 na juniorském mistrovství světa v Bydhošti, kde vybojovala bronz.\n\n\n"}
{"id": "704307", "url": "https://cs.wikipedia.org/wiki?curid=704307", "title": "Centrální moment", "text": "Centrální moment\n\nCentrální moment je pojem z matematické statistiky. Pro přirozené číslo formula_1 je k-tý centrální moment jisté reálné číslo charakterizující rozdělení náhodné veličiny. \n\"K\"-tý centrální moment se označuje formula_2.\n\n\"K\"-tý centrální moment náhodné veličiny formula_3 je definován vzorcem\n\nkde formula_5 je střední hodnota dané veličiny (pokud má vzorec smysl).\n\nPro diskrétní náhodné veličiny lze psát\n\nkde formula_7 je pravděpodobnost, že formula_3 nabývá hodnoty formula_9.\n\nPro spojité náhodné veličiny na reálných číslech lze psát\n\nkde formula_11 je hustota rozdělení dané veličiny.\n\nPrvní centrální moment je vždy roven 0.\n\nDruhý centrální moment se nazývá rozptyl a označuje se symbolem formula_12 nebo formula_13.\n\nTřetí a čtvrtý centrální moment jsou součástí definice šikmosti a špičatosti.\n\nCentrální moment je nezávislý na posunu o konstantu, tj.\n\nPro násobení konstantou platí\n\nPro formula_16 a nezávislé náhodné veličiny formula_17 platí\n\nMezi centrálními momenty a obecnými momenty je vztah\n\nkde formula_5 je střední hodnota a formula_21 je \"i\"-tý obecný moment.\n\nVýběrový centrální moment je definován vzorcem\n\nformula_22\n\nVýběrový centrální moment je nevyvážený odhad centrálního momentu, vyvážené odhady jsou: \n\nformula_23\n"}
{"id": "704309", "url": "https://cs.wikipedia.org/wiki?curid=704309", "title": "200 největších Izraelců", "text": "200 největších Izraelců\n\n200 největších Izraelců (: \"200 Greatest Israelis\") je název internetového hlasování, které v roce 2005 podnikl izraelský internetový zpravodajský portál Ynet. Na prvním místě se umístil a vítězem hlasování se stal bývalý izraelský premiér Jicchak Rabin, který byl v roce 1995 zabit při atentátu. Do první desítky se kromě politiků dostali též první izraelský astronaut Ilan Ramon či první dáma izraelské písně Naomi Šemer. Mezi největší Izraelce se dostalo i několik příbuzensky spřízněných osob. Jedná se o již zmíněného premiéra Rabina a jeho manželku Leu, premiéra Benjamina Netanjahua a jeho bratra Jonatana (zajímavostí je, že premiér skončil až za svým bratrem), hudebníka Aviva Geffena a jeho otce Jonatana, či prezidenta Ezera Weizmana a jeho strýce Chajima. Hlasování se zúčastnilo zhruba 20 tisíc lidí.\n\nVýsledky jsou následující:\n\n"}
{"id": "704310", "url": "https://cs.wikipedia.org/wiki?curid=704310", "title": "Zoltán (náčelník)", "text": "Zoltán (náčelník)\n\nZoltán (Solt, Zaltáš) (896–949) byl staromaďarský náčelník, nejspíše kníže nebo velkokníže Uherska. Byl nejmladším synem Arpáda. Zoltán se po jeho smrti ujal vlády nad maďarskými kmeny. Pokračoval ve vývoji státu a zaměřil se na západ. Jeho expanzi na jihozápad zastavil chorvatský král Tomislav I. Jména jeho manželek nejsou známé. Když zemřel, jeho synovec Fajsz, syn Jutaky a vnuk Arpáda se ujal trůnu. Zoltánovým synem byl kníže Takšoň.\n"}
{"id": "704311", "url": "https://cs.wikipedia.org/wiki?curid=704311", "title": "Diana Dorsová", "text": "Diana Dorsová\n\nDiana Dorsová \"vl. jméno\" Diana Flucková (23. října 1931, Swindon, Wiltshire – 4. května 1984, Windsor, Berkshire) byla anglická herečka a zpěvačka, známá jako představitelka blonďaté sexbomby. Byla označována za anglický protějšek Marilyn Monroe. Patří k osobnostem vyobrazeným na obalu desky The Beatles \"Sgt. Pepper's Lonely Hearts Club Band\".\n\nByla jediným dítětem železničářské rodiny, protože byla v dětství hodně nemocná, matka ji silně rozmazlovala. Studovala hereckou akademii LAMDA, již v šestnácti letech hrála v Leanově přepisu Olivera Twista. Na svůj věk fyzicky vyspělé děvče ihned získalo obdiv mužského publika, ve dvaceti letech se stala nejmladším anglickým majitelem Rolls-Royce. Po umělecké stránce nebyla tak úspěšná − dostávala role smyslných naivek, v nichž nemohla uplatnit svůj herecký talent Od 60. let 20. století dostávala stále méně příležitostí. Nazpívala album \"Swinging Dors\", věnovala se charitě, vystupovala také ve videoklipu Adama Anta.\n\nVystupovala pod rodným jménem své babičky z obavy, že by na světelném návěští před kinem zhaslo v jejím jméně jedno písmeno. Vypráví se, že když navštívila svůj rodný Swindon, byl místní duchovní pověřen, aby přednesl projev na její počest. Byl z toho tak nervózní, že nakonec prohlásil: \"Jako krajané můžeme tuto hvězdu oslovit jménem, pod kterým jsme ji všichni znali. Dámy a pánové, vítám mezi námi slečnu Dianu Cluntovou.\" Její skutečné jméno bylo také heslem k bankovnímu kontu, na kterém po smrti zanechala více než dva miliony liber.\n\n\n"}
{"id": "704313", "url": "https://cs.wikipedia.org/wiki?curid=704313", "title": "Desaixova fontána", "text": "Desaixova fontána\n\nDesaixova fontána (francouzsky \"Fontaine Desaix\") byla fontána umístěná původně v Paříži v 1. obvodu na náměstí \"Place Dauphine\". Byla postavena v roce 1803 jako pomník na počest generála Louise Charlese Antoina Desaixe (1768-1800). V roce 1874 byla rozebrána a roku 1912 po částech přenesena do města Riom v departementu Puy-de-Dôme.\n\nFontána byla zřízena jako památník generála Louise Charlese Antoina Desaixe, který padl v bitvě u Marenga v roce 1800. Stavbu, financovanou z veřejné sbírky, navrhl architekt Charles Percier. Sochařskou výzdobou byl pověřen Augustin Félix Fortin. Práce začaly v roce 1802 a kašna byla slavnostně odhalena 14. června 1803 při výročí bitvy u Marenga na náměstí Place Dauphine, které se tehdy nazývalo Place de Thionville. Jednalo se o první sochu v Paříži odhalenou osobě, která nebyla panovníkem.\n\nV roce 1874 byla fontána ve špatném stavu, a proto byla při přestavbě náměstí rozebrána. Bylo plánováno ji opět rekonstruovat, ale objevily se technické problémy a také nedostatek finančních prostředků.\n\nMěsto Riom, kde Desaix žil, už jednu kašnu na jeho počest mělo z roku 1806. Fontána z Paříže byla do Riomu převezena postupně v letech 1904-1912.\n\nCelý pomník byl vysoký asi deset metrů a tvořila ho kruhová nádrž, uprostřed které stál válcový mramorový sloup. Na jeho vrcholu stálo sousoší představující alegorii Francie korunující generála Desaixe vavřínovým věncem. Na podstavci se nacházely basreliéfy, dnes uložené v Louvru. Ve spodní části byly umístěny čtyři bronzové maskarony, ze kterých tekla voda do nádrže.\n"}
{"id": "704315", "url": "https://cs.wikipedia.org/wiki?curid=704315", "title": "Setlist", "text": "Setlist\n\nSetlist je pojem, kterým se v rámci živé hudby označuje seznam skladeb, které skupina během vystoupení zahraje (zahrála).\n\nSeznam skladeb je vytištěn, nebo napsán rukou, na papír, obvykle formátu A4. Mimo názvy skladeb obsahuje i různé poznámky, například pro ladění nástrojů. V setlistu bývají zaznačeny i přídavky, které jsou odděleny svislými čárami. Papír je posléze připevněn na pódium. Kapely se tohoto seznamu skladeb většinou striktně drží.\n\nHlavním významem setlistů je samotná dramaturgie – aby například hostující hráč hrál se skupinou v souvislých blocích koncertu. Ovšem nejdůležitějším významem setlistů je, aby jednotliví členové uskupení věděli, jaké písně budou následovat a aby zpěvák nemusel každou píseň zvlášť uvádět. Po skončení koncertů obvykle pódioví technici setlist na požádání vyžádání vydají. \n\nNa Internetu existuje spousta stránek, které jednotlivé seznamy skladeb z koncertů archivují a dělají z nich statistiky. Některé z nich jsou zaměřeny právě na určitou skupinu. \n\n"}
{"id": "704316", "url": "https://cs.wikipedia.org/wiki?curid=704316", "title": "Anna Kreuzmannová", "text": "Anna Kreuzmannová\n\nAnna Kreuzmannová (24. června 1899 v Plzni – 20. července 1994 v Praze) byla česká divadelní a filmová herečka. Pracovala taktéž pro rozhlas.\n\nPocházela s herecké rodiny, v letech 1929–1943 působila v Loutkovém divadle Josefa Skupy v Plzni. Byla vůbec první interpretkou Máničky. V letech 1943–1952 účinkovala v Městském divadle v Plzni a poté až do roku 1968, než odešla do důchodu, v Ústředním loutkovém divadle v Praze.\n\nK filmovému herectví se Anna Kreuzmannová dostala až v pokročilém věku, první roli obsadila v roce 1988 ve filmu \"Vlastně se nic nestalo\". Následovalo několik dalších filmů a také 2 seriálové role (\"Velmi uvěřitelné příběhy\" a \"Pomalé šípy\").\n\n\n"}
{"id": "704317", "url": "https://cs.wikipedia.org/wiki?curid=704317", "title": "Augustin Félix Fortin", "text": "Augustin Félix Fortin\n\nAugustin Félix Fortin (1763 v Paříži – 1832 tamtéž) byl francouzský malíř a sochař.\n\nV roce 1782 obdržel druhou cenu Římské ceny za sochu \"Parabole du Samaritain\" a v roce 1783 první cenu za sochu \"Mort ressuscité par l'attouchement des os du prophète Elisée\".\n\nPodílel se na sochařské výzdobě několika veřejných fontán. Spolupracoval s architektem Charlesem Percierem v roce 1802 na Desaixově fontáně a rovněž se podílel na výzdobě Arc de Triomphe du Carrousel v roce 1806.\n"}
{"id": "704318", "url": "https://cs.wikipedia.org/wiki?curid=704318", "title": "Regelinda", "text": "Regelinda\n\nRegelinda ( \"Reglindis\" nebo \"Regelindis\") byla míšeňská markraběnka, dcera polského knížete Boleslava Chrabrého a jeho manželky Emnildy z Lužice.\n\nRoku 1002 byla provdána za Heřmana, syna zavražděného míšeňského markraběte Ekkerharda. O sedm let později se Heřmanovi podařilo za podpory mladšího bratra a císaře silou získat od strýce Gunzelina markrabský titul.\n\nRegelinda zemřela po roce 1014. Je spíše známá díky své půvabné gotické soše zvané \"smějící se Polka\" dochované v galerii zakladatelských párů naumburského dómu od neznámého autora, tzv. Naumburského mistra.\n"}
{"id": "704321", "url": "https://cs.wikipedia.org/wiki?curid=704321", "title": "Rhythmeen", "text": "Rhythmeen\n\nRhythmeen je dvanácté studiové album americké blues rockové skupiny ZZ Top, vydané v roce 1996. Album produkovali kytarista Billy Gibbons a manažer Bill Ham.\n\n"}
{"id": "704322", "url": "https://cs.wikipedia.org/wiki?curid=704322", "title": "IPod shuffle", "text": "IPod shuffle\n\niPod Shuffle je člen rodiny přehrávačů iPod od firmy Apple Inc. Je to nejmenší přehrávač z rodiny iPodů a jako první z nich použil flash paměť. První model byl uveden 11. ledna 2005 na Macworld Expu, model aktuální čtvrté generace byl uveden 1. září 2010.\n"}
{"id": "704323", "url": "https://cs.wikipedia.org/wiki?curid=704323", "title": "Locika (pohádka)", "text": "Locika (pohádka)\n\nLocika ( ) je německá pohádka Bratří Grimmů, která byla poprvé publikována v roce 1812 v souboru \"Kinder- und Hausmärchen\" (Pohádky bratří Grimmů). Jedná se o literární adaptaci pohádky \"Persinet\", kterou napsala Charlotte-Rose de Caumont de La Force v roce 1698. Její děj byl mnohokrát užit a parodován v médiích a nejznámější věta „Rapunzel, Rapunzel, let down your hair“ (tj. „Lociko, Lociko, spusť dolů své vlasy“) je v populární kultuře idiomem.\n\nV klasifikačním systému Aarne Thompsona se jedná o typ 310, „The Maiden in the Tower“ (tj. „Dívka ve věži“).\n\nAndrew Lang ji zahrnul do knihy \"The Red Fairy Book\". Ostatní verze této pohádky se také objevují v knize \"A Book of Witches\" Ruth Manning-Sanderse a ve stejnojmenné publikaci Paula O. Zelinskyho, která v roce 1998 získala ocenění Caldecott Medal.\n\nJejí příběh se nápadně podobá perské pohádce \"Rudaba\" z 10. století zahrnuté v Firdausího epické básni \"Šáhnáme\". Rudaba spustí své vlasy dolů z věže, aby mohl po nich její ctitel Zal vyšplhat. Některé prvky pohádky mohly být také původně založeny na legendě o Barboře z Nikomédie, kterou uvěznil ve věži její otec.\n\nOsamělý pár toužící po dítěti žije vedle zahrady obehnané zdí, která patří čarodějnici. Žena, která pociťuje touhu spojenou s příchodem jejího dlouho očekávaného těhotenství, si všimne květiny rapunzel (tj. zvonek řepka, dle jiných verzí pohádky ředkvičky nebo kozlíčku polního, případně locikového salátu) v oné zahradě a začne po ní bezmezně toužit. Jejímu manželovi se dvakrát po sobě podaří v noci do zahrady proniknout. Třetí noc jej však čarodějnice jménem Gothel chytí a obviní z krádeže. Žádá o slitování a ona souhlasí, že bude shovívavá pod podmínkou, že se po porodu vzdají svého dítěte v její prospěch. Muž v zoufalství souhlasí. Když se holčička narodí, čarodějnice ji začne vychovávat jako svou vlastní a pojmenuje ji Locika (v originále Rapunzel). Když dosáhne věku 12 let, čarodějnice ji zavře do věže bez dveří či schodů uprostřed lesa, kde je pouze jedna místnost a jedno okno. Když ji chce navštívit, stoupne si pod věž a zavolá: \"Lociko, Lociko, spusť dolů své vlasy, abych mohla vyjít po zlatých schodech.“\n\nTa potom omotá své blonďaté vlasy okolo háku vedle okna a spustí je dolů, aby po nich mohla čarodějnice vyšplhat do jejího pokoje ve věži (v jiných verzích příběhu je čarodějnice obdařena schopností létání či levitace a Locika si není vědoma délky svých vlasů).\n\nJednoho dne jel okolo lesa princ a slyšel zpěv Lociky rozléhající se z věže. Uchvácen jejím neustávajícím hlasem ji začal hledat, až věž nalezl, ale přirozeně se mu nepodařilo se do ní nijak dostat. Často se tam vrací, aby naslouchal jejímu krásnému zpěvu. Jednou uviděl, jak se Gothel do věže dostala, a když byla čarodějnice pryč, zavolal na Lociku, aby mu spustila své vlasy a vyšphal po nich nahoru. Tak se s ní seznámil a nakonec jí nabídl sňatek, s čímž ona souhlasila.\n\nSpolečně spřádali plán útěku: On bude přicházet každou noc tak aby se vyhnul čarodějnici, která přichází ve dne a bude jí přinášet hedvábí, ze kterého si ona postupně utká žebřík. Než se však tento jejich plán podařilo naplnit, Locika pošetile řekla o princi čarodějnici. V prvních verzích Pohádek bratří Grimmů jí nechtěně řekla, že její sukně se kvůli těhotenství stává těsná, v pozdějších edicích se čarodějnice ve slabé chvilce zeptá, proč je snadnější dostat nahoru prince, než ji. Gothel jí ve vzteku vlasy ustřihne a uvrhne ji kamsi do divočiny, aby se starala sama o sebe. Princi pak řekne, že už ji nikdy neuvidí, a on vyskočí v zoufalství z věže a je oslepen trny, do kterých spadl. V jiné verzi jeho pád způsobí sama čarodějnice.\n\nMnoho měsíců se princ takto toulá pustinami. Jednou, když jde Locika pro vodu, uslyší ji si zpívat a opět se setkají. Když se obejmou, její slzy obnoví jeho zrak. V jiné verzi mu nakonec porodí chlapce - dvojčata (eventuálně dívku a chlapce). Princ si ji odvede do svého království, kde se jim dostane vřelého uvítání.\n\nV alternativním zpracování příběh skončí odhalením, že čarodějnice odvázala cop Lociky poté, co princ z věže vyskočil, cop jí vyklouzl z rukou, spadl kamsi dolů a ona tak zůstala ve věži uvězněná.\n\n"}
{"id": "704325", "url": "https://cs.wikipedia.org/wiki?curid=704325", "title": "Heřman I. Míšeňský", "text": "Heřman I. Míšeňský\n\nHeřman I. Míšeňský ( \"Hermann I. von Meißen\", 980 – 1. listopadu 1038) byl míšeňský markrabě. Ač byl zetěm Boleslava Chrabrého, tak byl po celý život věrný císaři.\n\nByl nejstarším synem markraběte Ekkerharda I. a Schwanhildy, dcery Heřmana Billunga. 30. dubna 1002 byl markrabě zavražděn a jeho nástupcem se stal Heřmanův strýc Gunzelin, mladší bratr zemřelého. Téhož roku byl Heřman oženěn s Regelindou, dcerou polského knížete Boleslava Chrabrého. Boleslav se opakovaně snažil o získání míšeňského území a mezi míšeňskými vládly rodinné spory.\n\nGunzelin po marném dobývání Heřmanova hradu Strehla nechal vypálit hrad Rochlitz a Heřman s mladším bratrem Ekkerhardem na oplátku dobyli a do základů zničili Gunzelinův hrad na Sále. Kořist si mezi sebou rozdělili. Následovala králova intervence a Gunzelin s podezřením, že prodává poddané Židům, skončil v biskupském vězení.\n\nPo převzetí Míšně se Heřman zúčastnil králova výboje do Slezska, kde měl být mečem ztrestán Boleslav Chrabrý. Po několika letech bojů s Boleslavem císař 30. ledna 1018 uzavřel mír a Heřman byl jedním s přísahajících svědků. Zemřel v listopadu 1038 bez legitimního následníka a jeho nástupcem se stal mladší bratr Ekkerhard.\n\nOba bratři jsou společně se svými manželkami zpodobněni mezi fundátory naumburského dómu od anonymního sochaře tzv. Mistra Naumburského.\n"}
{"id": "704330", "url": "https://cs.wikipedia.org/wiki?curid=704330", "title": "Obecný moment", "text": "Obecný moment\n\nObecný moment je v matematické statistice jednou z charakteristik pravděpodobnostního rozdělení. \n\"K\"-tý moment se označuje symbolem formula_1.\n\nMísto obecných momentů vyšších řádů se častěji používají centrální momenty. \n\n\"K\"-tý obecný moment náhodné veličiny formula_2 je definován vzorcem\n\nPro diskrétní náhodné veličiny lze psát\n\nkde formula_5 je pravděpodobnost, že formula_2 nabývá hodnoty formula_7.\n\nPro spojité náhodné veličiny na reálných číslech lze psát\n\nkde formula_9 je hustota rozdělení dané veličiny.\n\nPrvní obecný moment se nazývá střední hodnota a označuje se symbolem formula_10.\n\nVýběrový obecný moment je definován vzorcem\n\nPrvní výběrový obecný moment se nazývá výběrový průměr a označuje se symbolem formula_12. \n"}
{"id": "704332", "url": "https://cs.wikipedia.org/wiki?curid=704332", "title": "Kateřina Smejkalová", "text": "Kateřina Smejkalová\n\nKateřina Smejkalová (* 25. února 1983 Šternberk) je česká modelka, vítězka České Miss 2005.\n\nOd roku 2009 žije se svým přítelem Radkem Krásným v kanadském Torontu. Pracuje v modelingové sféře, působí jako Fashion Consultant pro Mexx Canada a v roce 2010 se podílela na organizaci 1. ročníku Miss Czech Slovak Canada.\n"}
{"id": "704335", "url": "https://cs.wikipedia.org/wiki?curid=704335", "title": "Donald Petrie", "text": "Donald Petrie\n\nDonald Mark Petrie (* 2. dubna 1954, New York, Spojené státy americké) je americký filmový režisér. Jedná se o syna režiséra Daniela Petrieho. Svůj režijní debut si odbyl v detektivním seriálu \"The Equalizer\" v roce 1985. Od té doby režíroval filmy jako \"Dej si pohov, kámoši\" (1993), \"Sám doma a bohatý\" (1994), \"Spiklenci\" (1996), \"Slečna Drsňák\" (2000), \"Jak ztratit kluka v 10 dnech\" (2003), \"Starosti pana starosty\" (2004), \"Můj život v ruinách\" (2009) a další.\n\n"}
{"id": "704337", "url": "https://cs.wikipedia.org/wiki?curid=704337", "title": "Ekkehard (opera)", "text": "Ekkehard (opera)\n\nEkkehard je velká opera v pěti jednáních českoněmeckého skladatele Johanna Josefa Aberta na libreto Adolfa Krönera, Wilhelma Hertze a Carla Heckera na námět stejnojmenného románu Victora von Scheffela. Poprvé byla uvedena dne 11. října 1878 v královské dvorní opeře v Berlíně.\n\nAbert se ke své čtvrté opeře dostal poté, co roku 1875 přepracoval \"Krále Enzia\", poněkud neorganicky, do stylu velké opery. Jeho další dílo již bylo koncipováno pevně v tomto žánru. Podobně jako v Meyerbeerových operách je hlavní postavou romantický hrdina váhající mezi dvěma stranami své osobnosti, který se přes svůj milostný příběh jen mimoděk stává protagonistou dějinných událostí. V opeře se střídají nejrůznější prostředí, intimní i masové scény (náboženské, milostné, vojenské i exoticky „barbarské“, zde v podobě pohanského obětního obřadu).\n\nNámět opery pochází z dobově populární romantický román spisovatele Josepha Viktora von Scheffela, jejímž hrdinou byla historická osobnost mnicha z opateství Sankt-Gallen Ekkeharda II. († 23. dubna 990), kterého kolem roku 973 povolala Hadwig († 994), vdova po švábském vévodovi Burchardu III. († 973), na svůj hrad Hohentwiel, aby ji vyučoval latině, a později mu dopomohla k postavení kaplana císaře Oty I. Velikého a dámského probošta v Mohuči. Jeho životní osudy, a zejména privilegovaný vztah k vévodkyni, popsal sanktgallenský mnich Ekkehard IV. († po 1057) v klášterní kronice. Ve Scheffelově románu je centrem pozornosti konflikt Ekkehardova milostného vztahu a víry, který hrdina vyřeší odchodem do ústraní, kde se věnuje sepisování kroniky; hunský motiv je jen v pozadí (Scheffelův Ekkehard je tak poněkud amalgámem Ekkeharda I., II. a IV.).\n\nAbert se se Scheffelem znal osobně; jeho vydavatel Adolf Kröner pak spisovatele požádal o svolení zpracovat námět na operní libreto. Hlavních rysů zpracování se Kröner ujal sám. Provedl dějové změny, z nichž nejvýznamnější je operně účinnější konec: Ekkehard neodchází do ústraní, ale padne v boji proti Hunům. Postava typického operního intrikána a Ekkehardova rivala o lásku vévodkyně Hadwig, hraběte Montforta, je zcela Krönerovým přídavkem, oproti tomu originálnější postava „Lesní ženy“, zosobňující přetrvávající pohanství, je přítomna již v románu. Detailní vypracování textu Kröner přenechal svým spolupracovníkům Wilhelmu Hertzovi a Carlu Heckerovi.\n\nAbert text zhudebnil v souladu se svou dosavadní orientací ve stylu francouzské velké opery, avšak v dosti jednotném stylu vyznačujícím se hlavně lyricismem, o kterém svědčí například melodické vedení hlasů v recitativech, díky němuž se dílo ocitá na pomezí číslové a prokomponované opery. Spíše než sólová čísla jsou účinné ansámbly, divadelní cit a zkušenost dokazují zejména finále všech pěti dějství. Hlavními a kontrastními tématy jsou melancholická a tajemná píseň Lesní ženy na jedné straně a bitevní zpěv mnichů na straně druhé.\n\nNa rozdíl od dřívějších Abertových oper měl \"Ekkehard\" premiéru v královské opeře v Berlíně, hlavním městě nově sjednoceného Německa. Měl značný úspěch, ač nezastínil \"Astorgu\", a byl hrán na četných německých jevištích. V Abertově domovském působišti Stuttgartu byl poprvé hrán roku 1880 a skladatel při té příležitosti obdržel od württemberského krále velkou zlatou medaili se stužkou korunního řádu. V českém tisku se objevilo volání po uvedení této opery „našeho geniálního krajana“ ve Stavovském divadle poté, co dosáhla úspěchu v Mnichově roku 1882. Ostatně Abertova nejpopulárnější opera „Astorga“ se v té době hrála na české i německé pražské scéně. Vedení Stavovského divadla se k tomu však neodhodlalo, zřejmě i s ohledem na skutečnost, že v roce 1876 Abertův „Enzio Hohenštaufský“ propadl.\n\nJako dosud jediná opera vyšel \"Ekkehard\" na zvukovém záznamu, živé nahrávce z festivalu v Bad Urachu z roku 1998. Jedná se o první nahrávku, na níž vystupuje významný současný tenorista Jonas Kaufmann.\n\n\nOdehrává se před klášterem Reichenau a na hradě Hohentwiel a v jeho okolí v desátém století.\n\nOpat Watzmann přichází vyšetřovat, co se stalo. Rudimann mu žaluje na cizince, který přišel z kláštera v Sankt Gallenu a obluzuje posluchače pohanskými písněmi o lásce. Ekkehard se hájí tím, že se jedná o Vergiliovu Aeneis, ale pro Watzmanna a mnichy je to jedno a totéž. Když se za něj přimlouvají ženy, opat žádá po pacholcích, aby poběhlice vyhnali. (Č. 4: scéna \"Haha, mit eigenen Augen nun schaut\" s vyprávěním Rudimanna \"Ehrwürdiger Vater, verzeihet mir\" a Ekkeharda \"Halt ein, hier ist das Pergament\".) Hrabě Montfort přichází a zdraví Hadwig jako vévodkyni. Opat a mnichové nabízejí zmateni a zahanbeni omluvy, ale Hadwig si jich nevšímá. Nad Ekkehardem vznáší po jeho zatvrzelé hříchy trest: musí s ní na její hrad a stane se jejím „předčitatelem Vergilia“ (i když vévodkyně přizná, že latině nerozumí). Hadwig se rozhoduje prohlédnout si klášter a jeho poklady. Opat tvrdí, že svatý Pirmin zakázal, aby na práh kláštera vstoupila ženská noha, ale Ekkehard přikryje práh šátkem a Hadwig vejde. Všichni ji následují s různými myšlenkami: Ekkehard myslí na ni, Praxedis na něho, v Montfortovi klíčí žárlivost, opat doufá ve shovívavost svatého patrona, Rudimann se vzpamatovává z příhody a mnichové provolávají slávu vévodkyni. (Č. 5: finále s árií Hadwig \"Den Herbst zu feiern mir gefiel\" a ansámblem \"O holder Tag, o frohe Fahrt\").\n\nNa ohňové znamení začíná boj. Ekkehard se vrhá do vřavy a před hradní branou se mu podaří probodnout Montforta. Opat Watzmann vede do bitvy mnišský pluk. S velikým úsilím se jim podaří hunské vojsko odvrátit. Hrad je v plamenech, Ekkehard z něj však vynáší zachráněnou vévodkyni. (Č. 16: Ekkehardova árie \"Ha, welch ein Strahl ward plötzlich dorst entfacht!\" a bitevní scéna s válečnou písní mnichů \"Die einst gedient dir mit Kreuz und Brevier\".)\n(Před Hohentwielem) Hadwig očekává návrat neznámého reka, který se včas postavil v čelo jejího vojska a kterému chce před vším lidem vzdát díky za vítězství. Lesní žena, sama smrtelně raněna, nejprve vévodkyni popisuje hrdinské činy tohoto rytíře v brnění zemřelého vévody, pak jí prozrazuje, že to byl Ekkehard, a popisuje porážku hunského vojska. Na naléhavou Hadwižinu otázku odpovídá, že Ekkehard padl zasažen otráveným hunským šípem. (Č. 17: duet \"Hier pflanzt das Banner Schwabens auf!\" s vyprávěním Lesní ženy \"Heiß loderte die Schlacht\".) Švábští rytíři se vracejí s vítěznou písní a oslavují hrdinu. (Č. 18: sbor \"Heil den Kämpen, die gestritten\".) Současně jsou přinášeni umírající Ekkehard a Praxedis. Lesní žena vydechuje naposledy s kletbou křesťanskému bohu na rtech.\n\nEkkehard žádá Hadwižino odpuštění a vévodkyně mu je ráda udělí. S ním se Ekkehard cítí hoden předstoupit očištěn před stvořitele a strhává si obvazy s ran. Je pro něj štěstím, že může umřít pro její lásku. Hadwig konečně vysloví přiznání, že Ekkeharda miluje, a ten usmířen umírá. Loučí se s ním vévodkyně i Praxedis, jež sama cítí svůj blízký konec. Lid se loučí s hrdinou příběhu, o kterém se bude zpívat ještě ve vzdálené budoucnosti. (Č. 19: finle \"Entzetzliches Gesicht, mein Herz entbebt… O Götterbild aus Himmelssphären\".)\n\n\n"}
{"id": "704339", "url": "https://cs.wikipedia.org/wiki?curid=704339", "title": "Hydrid sodný", "text": "Hydrid sodný\n\nHydrid sodný je anorganická sloučenina vodíku a sodíku s empirickým vzorcem NaH. Používá se především jako silná zásada v organické syntéze. NaH patří mezi solné (iontové) hydridy, je složen z iontů Na a H; mezi molekulárnější hydridy patří boran, methan, amoniak nebo voda. Hydrid sodný není rozpustný v organických rozpouštědlech (rozpouští se však v roztaveném sodíku), což je konzistentní s tím, že iont H zatím není v roztoku znám. Vzhledem k této nerozpustnosti probíhají všechny reakce na povrchu tuhé látky.\n\nNaH vzniká přímou reakcí vodíku a kapalného sodíku. Čistý hydrid sodný je bezbarvý, běžné vzorky bývají šedé.\n\nHydrid sodný, podobně jako hydridy ostatních alkalických kovů (LiH, KH, RbH a CsH), má krystalovou strukturu jako chlorid sodný. Každý iont Na je obklopen šesti centry H v osmistěnné geometrii. Iontové poloměry, souzeno podle vzdáleností Na-H a Na-F, iontů H (146 pm v NaH) a F (133 pm) jsou srovnatelné.\n\nNaH je zásada se širokým spektrem použití v organické chemii. Je schopen deprotonovat velkou škálu (i slabých) Brønstedových kyselin na příslušné sodné deriváty. Typické „snadné“ substráty obsahují vazby O-H, N-H či S-H; sem patří například alkoholy, fenoly, pyrazoly a thioly.\n\nNejvýznamnějším použitím NaH je deprotonace uhlíkatých kyselin, například 1,3-dikarbonylu a analogů, kupříkladu esterů kyseliny malonové. Výsledné sodné deriváty lze alkylovat. NaH se široce využívá pro kondenzační reakce karbonylových sloučenin pomocí Dieckmannovy, Stobbeovy, Darzensovy a Claisenovy kondenzace. Mezi další uhlíkaté kyseliny náchylné na deprotonaci pomocí NaH patří sulfoniové soli a dimethylsulfoxid. NaH se používá k přípravě ylidů síry, které se zase používají ke konverzi ketonů na epoxidy.\n\nNaH redukuje některé sloučeniny hlavní skupiny, ovšem analogická reaktivita v organické chemii není známa. Fluorid boritý s NaH reaguje za vzniku diboranu a fluoridu sodného:\n\nRedukuje také vazby Si-Si v disilanech a S-S v disulfidech.\n\nProtože rychle a nezvratně reaguje s vodou, používá se NaH k vysoušení některých organických rozpouštědel. Častější je však použití jiných sloučenin, například hydridu vápenatého.\n\nHydrid sodný byl navržen pro použití k ukládání vodíku pro palivové články ve vozidlech. Hydrid by byl uložen v plastických peletách, které by se v přítomnosti vody drtily, čímž by se uvolňoval vodík.\n\nHydrid sodný je prodáván mnoha dodavateli obvykle jako směs 60 % NaH v minerálním oleji. S takovou směsí se bezpečněji zachází a snadněji se váží. Čistý bílý NaH se získá vypláchnutím oleje pentanem nebo tetrahydrofuranem (THF); je třeba opatrnosti, protože oplachová kapalina obsahuje stopy NaH, které se mohou na vzduchu vznítit. Reakce s NaH vyžadují inertní atmosféru, například dusíkovou nebo argonovou. Typicky se používá suspenze NaH v THF, protože jde o látku odolávající deprotonaci, ovšem rozpouštějící většinu organosodných sloučenin.\n\nNaH se může na vzduchu vznítit, zvlášť při kontaktu s vodou, kdy se uvolňuje (rovněž hořlavý) vodík. Hydrolýzou vzniká žíravý hydroxid sodný. Proto se také (viz výše) hydrid sodný uchovává v oleji.\n"}
{"id": "704342", "url": "https://cs.wikipedia.org/wiki?curid=704342", "title": "Džigitovka", "text": "Džigitovka\n\nDžigitovka (, z tureckého slova \"džigit\" označujícího zdatného jezdce) je druh akrobacie prováděné na cválajícím koni, oblíbený hlavně v Rusku.\n\nUž Xenofón se zmiňuje o tom, že obyvatelé Kavkazu dokáží provádět v plné jízdě nejrůznější cviky. Jejich bojová taktika byla založená na tom, že se skrývali před nepřáteli za trupem koně. Umění džigitovky dovedli k dokonalosti kozáci a až do druhé světové války byly její prvky součástí výcviku ruské kavalérie.\n\nV současnosti se džigitovka dělí na sportovní a cirkusovou. Ke sportovní patří seskakování a naskakování za jízdy, sbírání předmětů ze země a střelba v jízdě na terč. Její fyzická náročnost na lidi i koně a skutečnost, že je k ní potřeba dráha dlouhá 360 metrů vedou k tomu, že ji v současnosti vytlačuje voltiž.\n\nRuští emigranti v USA předváděli džigitovku v show Buffalo Billa a obohatili jejími prvky rodeo. Přeborníci džigitovky se také uplatnili jako filmoví kaskadéři.\n\n"}
{"id": "704344", "url": "https://cs.wikipedia.org/wiki?curid=704344", "title": "Standardizovaný moment", "text": "Standardizovaný moment\n\nStandardizovaný moment je v matematické statistice jednou z charakterstik pravděpodobnostního rozdělení. \nJe variantou centrálního momentu, nezávislou na škále.\n\nK-tý standardizovaný moment je definován vzorcem\n\nkde formula_2 je k-tý centrální moment a formula_3 je směrodatná odchylka.\n\nPrvní standardizovaný moment je vždy roven nule, druhý standardizovaný moment je roven vždy jedné.\n\nTřetí a čtvrtý standardizovaný moment se nazývají šikmost a špičatost.\n\nStandardizovaný moment je invariantní k posunu a násobení konstantou:\n"}
{"id": "704347", "url": "https://cs.wikipedia.org/wiki?curid=704347", "title": "Hysteroskopie", "text": "Hysteroskopie\n\nHysteroskopie je endoskopická vyšetřovací metoda, která umožňuje zrakem prohlédnout děložní dutinu, odebrat vzorek tkáně pro další histologické vyšetření či provést operační ošetření v dutině děložní.\n\nDle rozsahu výkonu a obtížnosti rozlišujeme hysteroskopii na:\n\nNejčastější indikací k hysteroskopii jsou:\n\nVšechny výkony se v minulosti prováděly za hospitalizace v narkóze, dnes lze s výhodou diagnostickou hysteroskopii a část operačních výkonů přesunout mezi ambulantní vyšetření (není zapotřebí anestézie).\n\n\n"}
{"id": "704350", "url": "https://cs.wikipedia.org/wiki?curid=704350", "title": "Okres Śrem", "text": "Okres Śrem\n\nOkres Śrem (polsky \"Powiat śremski\") je okres v Polsku ve Velkopolském vojvodství. Rozlohu má 574,41 km² a v roce 2009 zde žilo 59 307 obyvatel. Sídlem správy okresu je město Śrem.\n\nMěstsko-vesnické:\n\nVesnická:\n\n"}
{"id": "704355", "url": "https://cs.wikipedia.org/wiki?curid=704355", "title": "Nejctihodnější řád sv. Jana Jeruzalémského", "text": "Nejctihodnější řád sv. Jana Jeruzalémského\n\nNejctihodnější řád sv. Jana Jeruzalémského (anglicky: \"Most Venerable Order of the Hospital of Saint John of Jerusalem\") je britský rytířský řád, který vyvíjí činnost v zemích Commonwealthu, Irsku, USA a Hongkongu a který navazuje na katolický Maltézský řád.\n\nŘád vznikl v roce 1831 jako soukromé sdružení, načež se roku 1888 stal královským řádem a od té doby je každý britský král suverénní hlavou řádu. Řád má šest stupňů:\n\n\nŘád se věnuje zejména charitativní činnosti. Jeho členem se může stát každý křesťan - poddaný britské královny nebo občan USA, nicméně většina členů jsou protestanti.\n\n\n"}
{"id": "704356", "url": "https://cs.wikipedia.org/wiki?curid=704356", "title": "Gazela (most)", "text": "Gazela (most)\n\nMost Gazela (v srbské cyrilici мост Газела) se nachází v Bělehradu (spojuje centrum města a Nový Bělehrad přes řeku Sávu). Je to jeden z nejrušnějších mostů ve městě a slouží silniční dopravě, jakož i chodcům. Dlouhý je 332 metrů, v každém směru se nachází vozovka se třemi jízdními pruhy. Most byl vybudován jako součást dálnice Bratrství a jednoty na konci 60. let 20. století. Za západní strany pokračuje dálnice směrem na západ, z jižní potom průtah městem a mimoúrovňová křižovatka Mostar. \n\nPřestože měl most Gazela zpočátku sloužit jen pro 40 tisíc aut denně, nakonec se zatížení ukázalo několikanásobně překračující tuto mez. Na počátku 21. století se díky chabé údržbě a husté dopravě se dostala do popředí otázka bezpečnosti, neboť se začaly projevovat defekty spojené s únavou materiálu. V roce 2011 byl proto rekonstruován a v listopadu téhož roku opět otevřen v celé své šířce pro dopravu.\n\nMost se stal také nechvalně proslulý jako místo, v jehož blízkosti (a také pod ním) se nacházejí nuzné přístřešky bělehradské romské populace.\n"}
{"id": "704358", "url": "https://cs.wikipedia.org/wiki?curid=704358", "title": "Chung Pao", "text": "Chung Pao\n\nChung Pao (; kolem 1412–1433) byl čínský eunuch, který se účastnil zámořských expedic vypravených císaři říše Ming Jung-lem a Süan-tem. Známý je především jako velitel samostatné eskadry účastnící se sedmé plavby Čeng Chea do Indického oceánu v letech 1431–1433.\n\nPodle Dějin Mingů se roku 1412 (tedy mezi třetí a čtvrtou plavbou Čeng Chea) Chung Pao plavil jako vyslanec do Ajuthaji (tj. Thajska). \n\nRoku 1421 se účastnil šesté plavby Čeng Chea do Indického oceánu – jižní Indie, Hormuzu, Arábie a východní Afriky.\n\nV nápisu na stéle v Liou-ťia-kangu je zmíněn mezi vůdci sedmé Čeng Cheovy plavby. V čele této expedice stáli ve funkci hlavních vyslanců Čeng Che a Wang Ťing-chung, pomáhalo jim pět zástupců – kromě Chung Paa ještě Ču Liang, Čou Man, Jang Čen a Čang Ta. S výjimkou posledního měli všichni eunušskou hodnost \"tchaj-ťien\" (, doslova „největší ředitel/inspektor“).\nBěhem sedmé plavby Chung Pao velel samostatné eskadře, která se v Semudře na Sumatře oddělila od hlavního loďstva a plula do Bengálska. Z Bengálska pokračovala do Kalikatu v jižní Indii, kde se setkala s hlavním loďstvem, které sem připlulo přímo ze Semudery.\n\nZ Kalikatu hlavní loďstvo pokračovalo do Hormuzu, zatímco Chung Paova eskadra navštívila různé přístavy jižní Arábie a východní Afriky, včetně Adenu a Mogadiša. Před odplutím z Kalikatu vypravil sedm námořníků, včetně Ma Chuana na místní (patrně indické) lodi plující do Džiddy na pouť do Mekky a Medíny.\n\nV červnu 2010 Wang Č’-kao, ředitel archeologického oddělení Nankingského muzea, oznámil nález hrobu Chung Paa u hor Cu-tchang () v nankingském okrese Ťiang-ning.\n\n"}
{"id": "704362", "url": "https://cs.wikipedia.org/wiki?curid=704362", "title": "Saskatchewan Highway 908", "text": "Saskatchewan Highway 908\n\nHighway 908 je silnice v kanadské provincii Saskatchewanu. Odbočuje od silnice Highway 155 a vede k obci Île-à-la Crosse na jezeře Lac Île-à-la-Crosse. Je asi 21 km (13 mil) dlouhá.\n"}
{"id": "704363", "url": "https://cs.wikipedia.org/wiki?curid=704363", "title": "Plichta ze Žerotína", "text": "Plichta ze Žerotína\n\nPlichta ze Žerotína (14. prosince 1291 - 28. září 1322) byl český rytíř z rodu českých Žerotínů, pravděpodobně nejstarší syn Habarta ze Žerotína, zakladatele Panenského Týnce.\n\nPlichta proslul zejména jako turnajový rytíř, jehož věhlas dosáhl až do Anglie. Bylo to údajně právě jeho umění na kolbištích ve Francii, co učarovalo mladého krále Jana Lucemburského, který ho prý díky tomu přijal do své osobní družiny, což ovšem nelze doložit fakty a jedná se pravděpodobně o smyšlenku. Nicméně pravdou zůstává, že mladý Plichta se účastnil bojů s Habsburky, kteří si po vymření královské větve Přemyslovců činili nárok na českou korunu. Jeho boj byl zaznamenán v Dalimilově kronice:\n\nDalimil dále zmiňuje, že roku 1316 Plichta opustil Čechy a společně se svým bratrem Jaroslavem se ve vojsku Německých rytířů zúčastnil křížové výpravy proti pohanským Prusům. Kam zamířil po jejím skončení není známo a jsme odkázáni opět na starou českou kroniku.\n\nMezi roky 1303 a 1322 založil Plichta ze Žerotína se svým synem město Hořovice západně poblíž původní osady, kde měli Žerotínové svůj hospodářský dvorec založený na přelomu 12. a 13. století.\n\nV bitvě na rakousko-bavorském pomezí se utkala vojska Fridricha I. Habsburského, řečeného Sličný, a Ludvíka Bavora z rodu Wittelsbachů a v boji se mělo rozhodnout o tom, který z obou rivalů bude králem Svaté říše římské, protože v té době si na korunu činili nárok oba. Fridrich Habsburský shromažďoval své vojsko nedaleko vesničky Mühldorf na levém břehu řeky Inn. Kromě rytířů a ozbrojenců z alpských zemí mohl počítat i s podporou uherského krále Karla Roberta, který mu poskytl pětitisícovou posilu, jíž dominovala obávaná kumánská jízda. I přesto měl Ludvík Bavorský početní převahu. Jádro jeho vojska tvořily oddíly českého krále Jana, dále se k vojsku přidali dolnobavorský vévoda Jindřich, strýc Jana Lucemburského Balduin, slezský kníže Bernard Svídnický či norimberský purkrabí Fridrich Hohenzollernský. \n\nArmáda se shromáždila u Pasova a vyrazila k ležení habsburských sil. V tu chvíli už velitelé měli zprávy o tom, že Fridrichův bratr Leopold sbírá ve Švábsku vojsko a je pouhých pár dnů pochodu od Mühldorfu. Za této situace měl Ludvík Bavorský na výběr ze dvou možností: buď svést co nejrychleji bitvu ještě před Leopoldovým příchodem, anebo ustoupit. On sám se klonil spíše k druhé variantě, ale nakonec podlehl tlaku svých velitelů v čele s králem Janem. Zbývalo tedy donutit Fridricha Habsburského, aby sešikoval své muže a postavil se Bavorovu vojsku. Ten pochopitelně otálel, protože i on věděl, že se jeho bratr blíží a jako zkušenému vojákovi mu bylo jasné, že při současném rozložení sil je výsledek bitvy značně nejistý. A právě v tu chvíli vstupuje na scénu Plichta ze Žerotína. Toho král Jan pověřil, aby doručil Habsburkovi výzvu v bitvě. Král Jan věděl, že tváří v tvář proslulému turnajníkovi a válečníkovi Fridrich neodmítne, protože pak by se na něj evropské rytířstvo dívalo jako na zbabělce. A věděl to i Fridrich.\n\nBitva se odehrála na louce nazývané Gickel nedaleko vesnice Erharting. Nevíme přesně, jak početné byly obě armády, ale je známo, že na straně Ludvíka Bavora bojovalo asi 1800 rytířů, zatímco na straně Fridricha Habsburského o 400 méně. Jinak se soudobé prameny liší. Kupříkladu jedna z německých kronik hovoří o 30 000 pěšácích na straně Bavora a jeho spojenců, zatímco Zbraslavská kronika uvádí 4000. Nicméně všechny kroniky se shodují na mírné převaze Ludvíkova vojska. Bitva začala hned po ranní bohoslužbě. První útok vedl král Jan Lucemburský v čele české šlechty a hned napoprvé se mu podařilo klínovou formací prorazit nepřátelské řady. Vzápětí se ale české oddíly musely stáhnout, protože Habsburští zkonsolidovali své řady a hrozilo obklíčení. Navíc pod králem padl kůň. Boje pak probíhaly neobyčejně krutým způsobem a celá bitva byla velmi dlouhá. Bojovat se začalo za brzkého svítání a v poledne stále ještě nebylo jasné, ke komu se přikloní štěstí. Vše nakonec rozhodl manévr Fridricha Hohenzollernského, který zaútočil s útvarem čerstvých rytířů. Ke své smůle si je Fridrich spletl s posilami svého bratra a nevydal rozkaz k jejich zastavení. Když si svůj omyl uvědomil, bylo již pozdě. Kumáni jeho chování naopak pochopili jako zradu, zabili své rakouské velitele a začali z bojiště prchat. V nastalém zmatku byla velká část Fridrichova vojska pobita a on sám s dalším bratrem Jindřichem padl do zajetí. Na bojišti zůstalo přes tisíc mrtvých a na tři tisíce zabitých koní. \n\nPlichta ze Žerotína se zúčastnil prvního útoku s králem Janem. Dostal se ovšem moc hluboko do nepřátelských řad a už nestačil ustoupit s ostatními a zůstal odříznutý uprostřed nepřátel. I přesto se mu podařilo několikrát si prosekat cestu skrze nepřátelské řady, což se v rytířském světě velice cenilo, dokud pod ním nepadl kůň. Opěšalý nezmohl nic ani takový rytíř, jakým byl Plichta ze Žerotína. Pochován je s největší pravděpodobností v podzemí kláštera v Panenském Týnci.\n\n\n"}
{"id": "704367", "url": "https://cs.wikipedia.org/wiki?curid=704367", "title": "Česko na Mistrovství Evropy v atletice do 23 let 2009", "text": "Česko na Mistrovství Evropy v atletice do 23 let 2009\n\nV nominaci na 7. Mistrovství Evropy v atletice do 23 let bylo 22 českých atletů (11 mužů a 11 žen). Česká republika v Kaunasu vybojovala tři stříbrné a jednu bronzovou medaili.\n\nZuzana Schindlerová skončila v chůzi na 20 km na druhém místě a potvrdila medailové očekávání. Další druhá místa vybojovali Kateřina Šafránková v hodu kladivem a Petr Frydrych v hodu oštěpem, který po svém posledním pokusu dokonce vedl. Jakub Holuša obsadil třetí pozici v těsném doběhu na 1500 metrů, kde se 7 běžců vešlo do rozmezí jedné sekundy. V osobním rekordu a na čtvrtém místě dokončila sedmiboj Eliška Klučinová.\nMuži\n\nVysvětlivky (kval. - kvalifikace, sem. - semifinále).\n\nŽeny\n\nVysvětlivky (kval. - kvalifikace, sem. - semifinále).\n\n"}
{"id": "704373", "url": "https://cs.wikipedia.org/wiki?curid=704373", "title": "Dimethylsulfoxid", "text": "Dimethylsulfoxid\n\nDimethylsulfoxid (DMSO) je organosírová sloučenina se vzorcem (CH)SO. Tato bezbarvá kapalina je důležitým aprotickým polárním rozpouštědlem, které rozpouští polární i nepolární sloučeniny a je mísitelné se širokou škálou organických rozpouštědel i s vodou. Velmi snadno proniká skrz kůži, následně se vylučuje na povrch jazyka a způsobuje tam česnekovou chuť.\n\nDimethylsulfoxid byl poprvé syntetizován v roce 1866 ruským vědcem Alexandrem Zajcevem, který své objevy prezentoval v roce 1867. DMSO je vedlejším produktem sulfátového procesu výroby celulózy. Lze ho získat také oxidací dimethylsulfidu kyslíkem nebo oxidem dusičitým.\n"}
{"id": "704374", "url": "https://cs.wikipedia.org/wiki?curid=704374", "title": "Dloubání v nose", "text": "Dloubání v nose\n\nDloubání v nose, popř. šťourání se v nose je činnost, při níž se jedinec zaměřuje na vydloubávání suchých hlenů z vlastního nosu. V odborné literatuře se můžeme setkat s pojmem \"rhinotillexis\" (řecky \"rhinos\" – nos, \"tillexis\" – dloubání).\nDloubání v nose a následné pojídání nasálního hlenu je mezi lidmi považováno za jeden z nejnepřípustnějších zlozvyků.\n"}
{"id": "704378", "url": "https://cs.wikipedia.org/wiki?curid=704378", "title": "Esthera Petreová", "text": "Esthera Petreová\n\nEsthera Petreová (* 13. května 1990, Bukurešť) je rumunská atletka, jejíž specializací je skok do výšky.\n\nV roce 2011 vybojovala v Ostravě titul mistryně Evropy do 23 let. Výkonem 198 cm si výrazně vylepšila osobní rekord a vyrovnala rekord šampionátu Světlany Lapinové a Blanky Vlašičové. Na Městském stadionu v ostravské čtvrti Vítkovice soutěžila již v roce 2007 v rámci mistrovství světa do 17 let, kde obsadila 5. místo. O rok později se na juniorském mistrovství světa v Bydhošti umístila na 6. místě.\n\nZúčastnila se také halového ME 2009 v Turíně, halového ME 2011 v Paříži i MS v atletice 2011 v jihokorejském Tegu, na všech třech šampionátech však skončila v kvalifikaci.\n\n"}
{"id": "704380", "url": "https://cs.wikipedia.org/wiki?curid=704380", "title": "Krytá cesta", "text": "Krytá cesta\n\nKrytá cesta (franc. \"Chemin couvert\") je komunikaci obíhající bastionovou (klešťovou, polygonální) pevnost na povrchu kontreskarpy a sledující vnější hranu příkopu. \n\nTento fortifikační prvek se začal masově užívat u bastionové opevňovací soustavy.Směrem do předpolí byla cesta vybavena banketem, event. palisádou a chráněna vnějším valem tzv. glacis. Díky glacis byl pohled na komunikaci skryt očím obléhatelů, proto také název krytá cesta. Komunikace sloužila jako vnější obranná linie umožňující kryté přesuny pěchoty a díky shromaždištím v místech zalomení též jako základna k výpadům posádky. Ze shromaždišť byly zřizovány východy na glacis často kryté lunetami, envelopami či čepci (\"bonnet\"). Proti rikošetové palbě na ní byly zřizovány traverzy často duté též určené pro příruční skladování střeliva. S obrannými prvky příkopu byla spojována krytými komunikacemi.\n\n"}
{"id": "704381", "url": "https://cs.wikipedia.org/wiki?curid=704381", "title": "Le Château-d'Oléron", "text": "Le Château-d'Oléron\n\nLe Château-d'Oléron je francouzská obec v departementu Charente-Maritime, v regionu Poitou-Charentes. V roce 2008 zde žilo 3 941 obyvatel. Leží na ostrově Oléron a je střediskem kantonu Le Château-d'Oléron.\n\n"}
{"id": "704386", "url": "https://cs.wikipedia.org/wiki?curid=704386", "title": "Amberd (pevnost)", "text": "Amberd (pevnost)\n\nAmberd ( ), rovněž znám jako Anberd ( ), je pevnost původem ze 7. století na svazích hory Aragac v nadmořské výšce 2300 m n. m. nad soutokem řek Arkashen a Amberd v provincii Aragatsotn v Arménii. Název Amberd znamená v arménštině \"pevnost v oblacích\". Vesnice Byurakan leží přibližně 7 km od pevnosti.\n\nNa místě pevnosti se datují první známky osídlení od doby kamenné. V průběhu doby bronzové a v období arménského starověkého království Urartu byla vystavěna pevnost, která je v době starověkého Říma a raného křesťanství několikrát přestavěna. Podle některých zdrojů byl Amberd užíván jako letní rezidence králů. Hrad Amberd a některé části opevnění byly postaveny v 7. století n. l.\n\nNa počátku 11. století byla pevnost a okolní území zakoupena rodem Pahlavuni a přestavěna knížetem Vahram Vachutian Pahlavuni, jak je zaznamenáno v rukopise středověkého státníka a učence Řehoře Magistrose , který byl rovněž okolo roku 1050 archimandritou města Ani. Vahram nechal zpevnit zdi, přidal tři bašty podél hrany Arkhasenského kaňonu. Postavil kostel kostel sv. Astvatsatsina a rovněž vybudoval lázně.\n\nV roce 1070 byl Amberd obsazen seldžuckými Turky, kteří ho proměnili ve vojenskou základnu. V roce 1197 spojená armáda Gruzínců a Arménců vedená generálem Zakarianem ho zpětně dobyla a Zakarian získal právo držby. Během Zakarianova držení byly obranné hradby opětovně zesíleny. V roce 1215 jej koupil šlechtic Vacheh Vachutian. V této době byla pevnost klíčovým obranným bodem. Roku 1236 byl Amberd dobyt Mongoly a zničen. Místo zůstalo opuštěné a nedotčené až do 20. století, kdy bylo započato s vykopávkami a rekonstrukcí.\n\n"}
{"id": "704391", "url": "https://cs.wikipedia.org/wiki?curid=704391", "title": "Binjamin Telem", "text": "Binjamin Telem\n\nBinjamin Telem (: , rodným jménem Benjamin Blumenthal;30. července 1928 – 16. června 2008) byl v letech 1972 až 1976 v pořadí devátý velitel Izraelského vojenského námořnictva.\n\nNarodil se v Dessau ve Výmarské republice (dnešní Německo) a v roce 1933 podnikl s rodinou v důsledku vzestupu nacismu jako pětiletý aliju do britské mandátní Palestiny, kde s rodinou žil v Haifě. Zdě později studoval na námořní škole a krátce po jejím absolvování se stal členem Paljam. Později během své kariéry úspěšně absolvoval důstojnický kurz v Anglii.\n\nV roce 1956 působil během Suezské krize jako velitel operačního oddělení námořnictva a krátce po válce byl v roce 1957 jmenován velitelem torpédoborce INS \"Jaffo\", kterým byl celkem dva roky. Jako námořní důstojník se zúčastnil a podílel na šestidenní válce, Cherbourském projektu a opotřebovací válce. V roce 1972 byl povýšen do hodnosti admirála a stal se velitelem námořnictva.\n\nJeho velitelské schopnosti byly zakrátko prověřeny jomkipurskou válkou z října 1973. Navzdory názorům z vojenské zpravodajské služby Telem trval na přípravě na válku. Přestože po válce samotné nebylo ani na jedné straně jasného vítěze, nepřišlo námořnictvo během války o jedinou loď a naproti tomu potopilo řadu nepřátelských lodí (například v bitvě u Latakie a Baltimu) a utrpělo „pouze“ tři ztráty na životech.\n\nPo odchodu z námořnictva v roce 1976 jej tehdejší ministr obrany Šimon Peres jmenoval vojenským attaché v Jihoafrické republice, kde se podílel na řadě bilaterálních zbrojních dohod. V roce 1979 opustil vládní služby a následně v letech 1980 až 1991 působil jako výkonný ředitel Israel Military Industries.\n\nZemřel 16. června 2008 a posmrtně byla vydána jeho autobiografie \"תלם בים\" (\"A Trail at Sea\").\n"}
{"id": "704394", "url": "https://cs.wikipedia.org/wiki?curid=704394", "title": "Lucie Lukačovičová", "text": "Lucie Lukačovičová\n\nLucie Lukačovičová (* 1980 v Praze) je česká spisovatelka a překladatelka. Je autorkou řady povídek a článků, převážně z žánru fantasy nebo sci-fi.\n\nNarodila se v roce 1980 v Praze, kde žije dodnes. Vystudovala antropologii a knihovnictví na FF UK. Dlouhodobě vede kurzy tvůrčího psaní v rámci Dětské mensy a DDM na Praze 8. Je aktivní členkou občanského sdružení Prague by Night, kde se podílí na organizaci mnoha společenských akcí, mj. také letních pobytových akcí pro děti.\n\nJejí první povídka vyšla v roce 1997 a od roku 1999 vychází její povídky každoročně v řadě časopisů, sborníků a antologií. Ráda spolupracuje s jinými autory buď na vzniku povídkových románů (\"Asterion: Město přízraků\", Tajná kniha Šerosvitu), nebo na konkrétních povídkách. Nejčastěji tvoří společně se svojí sestrou, Petrou Lukačovičovou.\n\nJako patronka soutěže \"O loutnu barda Marigolda\" byla editorkou sborníků vítězných povídek v letech 2005–2010, ve kterých měla hostující povídky stejného jména: \"Stíny věcí\", \"Stíny lidí\", \"Stíny moře\", \"Stíny věží\", \"Stíny snů\", \"Stíny popela\".\n\nStala se vítězkou \"Ceny Karla Čapka v kategorii krátká povídka\" v letech 2001 a 2007. Mnohokrát se umístila mezi publikovanými díly v soutěži \"O rukavici lorda Trollslayera\" (sborníky Drakobijci) a stala se lady fantasy a nositelkou meče za vítězství v soutěži \"O nejlepší fantasy 2007\".\n\nV roce 2007 dostala Cenu Evropského fandomu Encouragement Award.\n\n\n\n"}
{"id": "704395", "url": "https://cs.wikipedia.org/wiki?curid=704395", "title": "Jenny Thompsonová", "text": "Jenny Thompsonová\n\nJennifer Beth Thompsonová (* 26. února 1973, Danvers, Massachusetts) je bývalá americká plavkyně, držitelka dvanácti olympijských medailí, z toho osmi zlatých, čímž patří k nejúspěšnějším sportovcům historie her. Všechny zlaté medaile získala ve štafetových závodech.\n\nPlavání se věnovala od sedmi let a ve čtrnácti se poprvé představila v americké reprezentaci na velké soutěži - na Panamerických hrách 1987. Tam zvítězila na 50 m volný způsob. V roce 1991 poprvé zvítězila s americkou štafetou na mistrovství světa a v březnu 1992 se stala držitelkou světového rekordu na 100 metrů volný způsob individuálně. Na olympijských hrách 1992 se očekávalo, že bude bojovat o pět zlatých medailí. V individuálních závodech však zklamala - na 200 m volný způsob se nedostala do finále, na 50 m skončila až pátá a na stometrové trati skončila druhá, když ji porazila Číňanka Čuang Jung. Zlaté medaile získala jen ve dvou štafetových závodech. V následujících letech studovala a závodila za Stanfordovu univerzitu převážně na americkém univerzitním šampionátu NCAA, kde opět dominovala a získala v období mezi olympiádami celkem 19 individuálních a štafetových titulů. Nicméně na olympijské kvalifikaci před hrami v Atlantě 1996 se nedokázala kvalifikovat ani na jedné individuální trati. Závodila jen ve třech štafetách, se kterými vždy zvítězila. Opět více se jí dařilo mezi olympiádami. Excelovala zejména na mistrovství světa 1998, kde získala konečně první zlaté individuální medaile ze světové akce v dlouhém bazénu. Zvítězila na 100 metrů volný způsob i motýlek, k tomu přidala dvě štafetová zlata a zaslouženě byla později vyhlášena nejlepší světovou plavkyní roku 1998. \nV roce 2000 na olympijských hrách získala bronz na 100 m volný způsob, zejména byla ale členkou všech tří amerických štafet, které obhájily své tituly z předchozích her. Téhož roku také počtvrté překonala světový rekord na 100 m motýlek. V roce 2000 zanechala závodění a věnovala se studiu medicíny. K aktivnímu plavání se ale vrátila o dva roky později a v roce 2003 na mistrovství světa opět sbírala medaile. Na olympijské hry 2004 byla nominovaná do národního týmu USA ve 31 letech jako jeho nejstarší členka. Ziskem dvou stříbrných medailí - samozřejmě ve štafetě - završila svou olympijskou sbírku dvanácti medailí.\n\nV roce 2006 ukončila studia medicíny na Columbia University a začala pracovat jako anestezioložka v Bostonu. 5. září 2010 se vdala za Daniela Richards Cumpelika.\n\n"}
{"id": "704399", "url": "https://cs.wikipedia.org/wiki?curid=704399", "title": "Sanča Fülle", "text": "Sanča Fülle\n\nSanča Fülle, skutečné jméno Zdenka Fülleová (* 17. listopadu 1960 na Slovensku) je česká sinoložka a spisovatelka.\n\nNarodila se na Slovensku roku 1960, od rozdělení federace žije v Praze. Pracuje v Národní knihovně. V roce 1995 začala studovat na Karlově univerzitě sinologii, dokončila ji v roce 2001. Součástí studia byla rovněž roční stáž v Číně, která změnila její pohled na čínskou i evropskou kulturu a na život vůbec. Pracuje v Národní knihovně České republiky. Publikovala odborné články v časopisech \"Nový Orient\", \"Historický obzor\" a na Slovensku v \"Histórii a v \"Revui aktuálnej kultúry\". \n\nRomán \"Strážce noci\", odehrávající se v Evropě v nepříliš vzdálené budoucnosti, která je hmotně, společensky i morálně v troskách, začala psát po návratu z Číny. V Ceně Karla Čapka 2002 se v silné konkurenci umístila na třetím místě. Po rozšíření byl její román roku 2007 zařazen do edice \"Paralelní světy\" v Nakladatelství Triton. \n\n"}
{"id": "704402", "url": "https://cs.wikipedia.org/wiki?curid=704402", "title": "Julie Nováková", "text": "Julie Nováková\n\nJulie Nováková (* 15. května 1991 v Praze) je mezinárodně známá česká spisovatelka science fiction, detektivek a fantasy a bioložka na Přírodovědecké fakultě Univerzity Karlovy v Praze.\n\nJe autorkou sedmi románů a několika desítek povídek vydaných v časopisech (CZ: \"Ikarie, XB-1, Pevnost\"; EN: \"Asimov's, Analog, Clarkesworld\" aj.) a mnoha českých i mezinárodních sci-fi a fantasy antologiích. Od roku 2013 pravidelně píše a publikuje také v anglickém jazyce a překládá práce dalších autorů (povídky Hanuše Seinera \"Hexagrammaton\", \"Terra Nullius\" a \"Under The Spinodal Curve\" v jejím překladu se objevily v magazínech \"Strange Horizons\" a Tor.com).\n\nZabývá se převážně žánrem science fiction, méně také fantasy a detektivkou.\nJejím prvním publikovaným románem je detektivní sci-fi \"Zločin na Poseidon City\" (Triton, 2009). Následně jí vyšly také krimi \"Nikdy nevěř ničemu\" (MOBA, 2011), sci-fi \"Tichá planeta\" (Epocha, 2011), dobrodružná sci-fi ze série Agent JFK, \"Bez naděje\" (Triton, 2014), a trilogie Blíženci (\"Prstenec prozření, Elysium, Hvězdoměnci\"; Brokilon, 2015).\nSpolečně s dalšími čtyřmi autorkami napsala rámcovou novelu Tajná kniha Šerosvitu (Albatros, 2011), původní česko-slovenskou dobrodružnou fantasy pro mládež. Sestavila dvě antologie: českou \"Terru nullius\" (Brokilon 2015) a anglické \"Dreams From Beyond\" (Nová vlna 2017). Věnuje se též psaní publicistiky (mj. časopisy XB-1, Vesmír, \"Clarkesworld, Perihelion SF\") a popularizaci vědy v článcích i přednáškách.\n\nRomány\n\n\nAntologie\n\n\nSbírky\n\n\nPovídky\n\n\"2018\"\n\n\n\"2017\"\n\n\n\"2016\"\n\n\n\"2015\"\n\n\n\"2014\"\n\n\n\"2013\"\n\n\n\"2012\"\n\n\n\"2011\"\n\n\n\"2010\"\n\n\n\"2009\"\n\n\n\"2008\"\n\n\n\"2007\"\n\n\nJulie Nováková byla nominována na Cenu Karla Čapka, cenu Ikaros a Vidoucího; v soutěži Ikaros se posléze umístila na bronzovém místě. Zvítězila v soutěži detektivních prací O vavřínovou korunu, tehdy pořádané MV ČR. Roku 2013 získala ocenění evropského fandomu Encouragement Award.\nV roce 2015 získala dvě ceny Aeronautilus (za nejlepší povídku a román roku). Co se týče jiných než literárních ocenění, se svou prací na téma parazitárních nákaz plžů v Modřanské tůni se umístila na třetím místě v celorepublikovém kole 32. ročníku Středoškolské odborné činnosti.\n\n"}
{"id": "704406", "url": "https://cs.wikipedia.org/wiki?curid=704406", "title": "Tajná kniha Šerosvitu", "text": "Tajná kniha Šerosvitu\n\nTajná kniha Šerosvitu je povídková kniha z žánru současné, nebo též městské fantasy. Děj jednotlivých povídek je volně propojen, odehrává se v současnosti a převážně na území České republiky.\nKniha vyšla v roce 2011 v nakladatelství Albatros a jejími autory jsou Karolina Francová, Sanča Fülle, Vilma Kadlečková, Lucie Lukačovičová a Julie Nováková.\n\n"}
{"id": "704408", "url": "https://cs.wikipedia.org/wiki?curid=704408", "title": "Mistrovství Evropy v atletice do 23 let 2007", "text": "Mistrovství Evropy v atletice do 23 let 2007\n\n6. Mistrovství Evropy v atletice do 23 let se uskutečnilo ve dnech 12. – 15. července 2007 v Maďarsku na Gyulai István Athletic Stadium v Debrecíně. Na programu bylo dohromady 44 disciplín (22 mužských a 22 ženských). \n\nMezi největší hvězdy šamionátu patřili Rumunka Angela Morosanuová (400 m př.), Polka Katarzyna Kowalská (3000 m př.), Ruska Taťana Šemjakinová (chůze na 20 km), Ukrajinka Kateryna Karsaková (hod diskem), Němka Linda Stahlová (hod oštěpem), Bělorus Andrej Kravčenko (desetiboj) a Brit Simeon Williamson, kteří překonali rekord šampionátu. \n\nRuská štafeta na 4×400 m žen ve složení Olga Šulikovová, Xenija Zadorinová, Jelena Novikovová, Ludmila Litvinovová překonala rekord šampionátu, britská štafeta na 4×100 m mužů ve složení Ryan Scott, Craig Pickering, Rikki Fifton, James Ellington vyrovnala evropský rekord do 23 let a ruská štafeta na 4×400 m mužů ve složení Maxim Dyldin, Denis Alexejev, Artem Sergejenkov, Anton Kokorin vytvořila nový evropský rekord do 23 let.\n\nStříbrnou medaili v hodu diskem vybojovala původně Ruska Darja Piščalnikovová. Kvůli dopingu však byly všechny její výsledky, kterých dosáhla od 10. dubna 2007 anulovány.\n\n"}
{"id": "704412", "url": "https://cs.wikipedia.org/wiki?curid=704412", "title": "Gloria Thurn-Taxis", "text": "Gloria Thurn-Taxis\n\nGloria, princezna z Thurnu a Taxisu, \"Gloria, Prinzessin von Thurn und Taxis\", (* 23. února 1960 ve Stuttgart-Degerlochu) je německá podnikatelka a manažerka.\n\nPrincezna Gloria se narodila jako \"Maria Gloria Ferdinanda Gerda Charlotte Teutonia Franziska Magarethe Frederike Simone Johanna Joachima Josefine Wilhelmine Huberta hraběnka von Schönburg-Glauchau\" Je nejmladší ze čtyř dětí hraběte Jáchyma ze Schönburgu-Glauchau (1929–1998) a jeho první manželky Beatrix hraběnky Széchényiové ze Sárváru a Felsővidéku (* 1930), dcery Balinta, hraběte Széchényiho ze Sárváru a Felsővidéku a princezny Marie Pavlovny Golicynové.\n\nV mládí pracovala jako servírka. Svého o 34 let staršího manžela Johannese von Thurn und Taxis, považovaného za druhého nejbohatšího muže Německa, si vzala v roce 1980. V 80. letech 20. století patřila se svým rozhazovačným stylem života k předním celebritám německého společenského života a častým tématem bulvárních zpráv s přezdívkami jako např. \"punková kněžna\". To skončilo po manželově smrti v roce 1991 poté, co byl majetek zatížen vysokými dědickými daněmi. Jako správkyně majetku pro svého syna Alberta si vydobyla respekt za své podnikatelské aktivity.\n\n1998 otevřel bavorský svobodný stát na zámku sv. Jimrama pobočku Bavorského národního muzea. Při té příležistoti princezně Glorii nabídl reprezentativní prostory zámeckého muzea, jízdárnu a refektorium jako prostory vhodné pro velké události.\n\nJako poslankyně za CSU byla v roce 2004 členem spolkového Spolkového shromáždění při volbě Horsta Köhlera německým spolkovým prezidentem.\n\nV roce 2001 vzbudilo pozornost její televizní prohlášení, že za africkými problémy s AIDS nestojí absence antikoncepce, ale přílišná černošská náklonnost k sexu. Dne 4. dubna 2005 ji papež Jan Pavel II. v talkshow \"Beckmann\" na stanici ARD označil za „Bojovnici za práva žen“. Tento výrok potvrdila v jednom pozdějším interview a odůvodnila je v „Teologii lásky“ Jana Pavla II. Podle té má „muž ženu ctít a milovat“, neboť „ona je nositelkou Života“.\n\nJe členkou kuratoria konzervativního německého katolického fóra.\n\nGloria Thurn-Taxis také sympatizuje s Hnutím za lidská práva a staví se mimo jiné proti potratům a vyslovuje se za „kulturu smrti a umírání“. Podle jejího vlastního vyjádření byly zvolením papeže Benedikta XVI. vyslyšeny její dlouholeté modlitby. Při přípravách na hledání papeže v Bavorsku roku 2006 se vyjádřila, že slova papeže Benedikta XVI. jí „pomáhají zdolávat životní výšky i pády“.\n\nV rodině a částečně i v médiích používaný tvar \"kněžna Glorie z Thurnu a Taxisu\" (\"Fürstin Gloria von Thurn und Taxis\") je přenos někdejšího šlechtického titulu a podle jmenného práva nezákonný. Výnosem ve Výmarské ústavě z roku 1919 se dosavadní šlechtické tituly v Německu staly pevnou součástí rodinného jména. Úředně správné je proto \"Gloria Prinzessin von Thurn und Taxis\".\n\n"}
{"id": "704414", "url": "https://cs.wikipedia.org/wiki?curid=704414", "title": "Laméovy koeficienty", "text": "Laméovy koeficienty\n\nLaméovy koeficienty jsou fyzikální veličiny, používané k popisu elastických vlastností izotropního pružného prostředí. Název nesou po francouzském matematikovi a fyzikovi Gabrieli Laméovi.\n\nObvykle se značí formula_1 a formula_2.\n\nJednotku a rozměr mají stejný, jako moduly pružnosti, tedy pascal (Pa nebo N/m², rozměr m·kg·s). Vyplývá to z následujících vztahů, vyjadřujících jejich závislost na Youngovu modulu pružnosti formula_3 a na (bezrozměrném) Poissonově čísle formula_4:\n\nHookův zákon pro izotropní prostředí lze pomocí Laméových koeficientů zapsat ve tvaru:\nkde formula_8 je tenzor mechanického napětí a formula_9 tenzor malých deformací.\n\n"}
{"id": "704415", "url": "https://cs.wikipedia.org/wiki?curid=704415", "title": "Jozef Čurgaly", "text": "Jozef Čurgaly\n\nJozef Čurgaly (4. prosince 1927 – 23. ledna 2014) byl slovenský fotbalista, útočník, fotbalový trenér, reprezentant Československa.\n\nZa československou reprezentaci odehrál roku 1953 jedno utkání (zápas Mezinárodního poháru s Itálií). Hrál za Slovan Nitra a Slovan Bratislava, s nímž roku 1955 získal titul mistra Československa. Po skončení hráčské kariéry se stal trenérem, vedl mládež Slovanu Bratislava, ale též první tým Slovanu (1966), Baník Ostrava (1967) a Jednotu Trenčín (1970/71).\n\n\n \n"}
{"id": "704417", "url": "https://cs.wikipedia.org/wiki?curid=704417", "title": "Saskatchewan Highway 909", "text": "Saskatchewan Highway 909\n\nHighway 909 je silnice v kanadské provincii Saskatchewanu. Odbočuje od silnice Highway 155 k osadě Turnor Lake. Silnice je přibližně 40 km (25 mil) dlouhá a má nezpevněnou vozovku po celé své délce.\n"}
{"id": "704420", "url": "https://cs.wikipedia.org/wiki?curid=704420", "title": "Oligomer", "text": "Oligomer\n\nOligomer v biologii a chemii označuje molekulu složenou z dvou až 10 menších podjednotek, tzv. monomerů, navzájem kovalentně vázaných, nebo i skupinu 2 až 10 molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami).\n\nOligomer je nízkomolekulární látka složená z merů, která změnou počtu konstitučních jednotek znatelně mění svoje fyzikálně chemické vlastnosti. Oproti tomu polymer po změně počtu konstitučních jednotek fyzikálně chemické vlastnosti znatelně nemění.\n\n"}
{"id": "704421", "url": "https://cs.wikipedia.org/wiki?curid=704421", "title": "Trimer", "text": "Trimer\n\nTrimer v biologii a chemii označuje molekulu složenou ze tří menších podjednotek, tzv. monomerů, navzájem kovalentně vázaných, nebo i trojici molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Trimery jsou speciálním případem oligomerů. Jsou-li podjednotky trimeru identické, nazývá se homotrimerem.\n\n"}
{"id": "704422", "url": "https://cs.wikipedia.org/wiki?curid=704422", "title": "Saskatchewan Highway 925", "text": "Saskatchewan Highway 925\n\nHighway 925 je silnice v kanadské provincii Saskatchewanu. Odbočuje od silnice Highway 155 a vede k obci Michel. Je asi 66 km (41 mil) dlouhá.\n\nHighway 925 také prochází poblíž obcí Dillon, St. George's Hill a Buffalo River.\n"}
{"id": "704423", "url": "https://cs.wikipedia.org/wiki?curid=704423", "title": "Jozef Ivanko", "text": "Jozef Ivanko\n\nJozef 'Pepe' Ivanko (* 24. srpna 1971, Michalovce, Československo) je bývalý slovenský triatlonista a kvadriatlonista, dnes sportovní fyzioterapeut a kondiční trenér. V současnosti působí, mimo jiné, jakožto kondiční trenér českých juniorských tenistů v klubu TK Agrofert Prostějov, kde je jeho hlavním svěřencem Jiří Veselý a Adam Pavlásek, nejvíce je znám především jako kondiční trenér české tenistky a wimbledonské vítězky Petry Kvitové.\n\nTrenérství studoval na FTVŠ Univerzity Komenského v Bratislavě a fyzioterapii na Slovenské zdravotnické univerzitě v Banské Bystrici.\n\nPůvodně závodil v triatlonu, posléze i v kvadriatlonu, ve kterém v letech 2001, 2003 a 2004 získal na mistrovstvích světa pro Slovensko tři bronzové medaile. Kvůli zranění však musel závodní sportovní činnosti předčasně zanechat a věnovat se kondičnímu trénování a fyzioterapii nejprve slovenském Národním sportovním centru, kde nejprve trénoval slovenské rychlostní kanoisty, později i kanoisty na divoké vodě a triatlonisty.\n\nPozději se stal tenisovým kondičním trenérem. Dva roky trénoval nejprve indického tenistu Leandra Paese, později i jeho deblového spoluhráče astralského tenistu Paula Hanleyho, poté i českého tenistu Lukáše Dlouhého.\n\nKromě českých tenistů se v současnosti věnuje i kondiční přípravě slovenského plaveckého a triatlonového J&T Sportteamu. \n\nMezi jeho osobní přátele patří otec Caroliny Wozniacké Piotr Wozniacki, který mu již několikrát nabízel, aby trénoval jeho dceru.\n\n\n"}
{"id": "704433", "url": "https://cs.wikipedia.org/wiki?curid=704433", "title": "Oligopeptidy", "text": "Oligopeptidy\n\nOligopeptidy jsou peptidy s molekulou složenou z dvou až 10 molekul aminokyselin. Podle počtu aminokyselin se dále dělí na dipeptidy, tripeptidy, tetrapeptidy, pentapeptidy, atd.\n\nPeptidy, které mají v molekule 11 až 99 aminokyselin se nazývají polypeptidy.\n\n\n"}
{"id": "704444", "url": "https://cs.wikipedia.org/wiki?curid=704444", "title": "Operace Matate", "text": "Operace Matate\n\nOperace Matate (: מבצע מטאטא, \"Mivca Matate\") byla vojenská akce provedená v květnu 1948, v době konce britského mandátu nad Palestinou, ještě před vznikem státu Izrael, židovskými jednotkami Hagana, jejímž výsledkem bylo ovládnutí Chulského údolí a oblasti podél silnice mezi městy Tiberias a Metula. Šlo o podčást Operace Jiftach, která byla cílena na dobytí města Safed.\n\nV listopadu 1947 přijala Organizace spojených národů plán na rozdělení Palestiny. Podle něj měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947-1948, ještě před vlastní první arabsko-izraelskou válkou, rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu. Významným strategickým bodem byla v tomto konfliktu Horní Galilea. Šlo o součást širšího trendu, kdy židovské jednotky v rámci takzvaného Plánu Dalet obsazovaly ještě před koncem mandátu klíčové oblasti přidělené rozhodnutím OSN budoucímu židovskému státu. \n\nOperace proběhla ve dnech 3. - 4. května 1948. Prováděly ji elitní jednotky Palmach za pomocí místních židovských sil. Hlavní útok byl veden proti arabské beduínské vesnici Zangarija. Velel mu Jehošua Gaviš. Jednotky měly jako výchozí bod základnu u obce Roš Pina. V důsledku útoku uprchli obyvatelé Zangarije na východní břeh Jordánu, na syrské území. Zástavba vesnice pak byla zbořena. Další skupina židovských sil, které velel Jicchak Chofi, vyšla z Tabghy, postupovala údolím Bik'at ha-Betejcha a po cestě ničila další beduínská sídla. Výjimkou byl beduínský kmen \"Arab al-Hejb\", který byl spojencem Židů a podílel se s nimi na vojenských operacích. Akce skončila židovským vítězstvím a plným ovládnutím vytyčeného regionu. Exodus Arabů z Chulského údolí pak vedl k dalšímu nárůstu paniky mezi palestinskými Araby.\n\nArabská vesnice Zangarija byla zcela zničena, zatímco nedaleká beduínská osada Tuba zůstala zachována. Sídlil v ní totiž zmiňovaný kmen Arab al-Hejb loajální Židům. V roce 1948 dokonce skupina zdejších beduínů okolo šejcha Jusufa Husejna Muhamada Tuby ustavila oddíl nazvaný Pal-Hejb napojený na židovské jednotky Palmach. Po válce byla Tuba sloučena s bývalou vesnicí Zangarija. Dnes jde o město Tuba-Zangarija.\n\n"}
{"id": "704446", "url": "https://cs.wikipedia.org/wiki?curid=704446", "title": "Monobanka", "text": "Monobanka\n\nMonobanka je bankovní subjekt typický pro centrálně plánované hospodářství. Je zde sloučená funkce centrální banky (která vydává peníze a reguluje jejich množství v oběhu) a banky obchodní (která shromažďuje depozita a poskytuje úvěry klientům). Typickým příkladem monobanky byla např. Státní banka československá mezi roky 1950–1990.\n"}
{"id": "704451", "url": "https://cs.wikipedia.org/wiki?curid=704451", "title": "Okrajové ztemnění", "text": "Okrajové ztemnění\n\nOkrajové ztemnění je jev, popisující pokles jasnosti disku hvězdy směrem od jeho středu k okraji. Je způsoben směrem záření z fotosféry, které je přímé, zatímco hvězda má tvar kulový - proto k nám dopadá z okrajů méně viditelného světla, neboť je vyzařováno do okolí a ne k pozorovateli. Druhým jevem, podílejícím se na okrajovém ztemnění, je tloušťka fotosféry. Při pohledu zepředu vidíme všechny její části naráz, zatímco při pohledu z boku spatříme odděleně i části chladnější, méně husté, které vyzařují záření o jiné vlnové délce. Nejlépe lze zhlédnout účinky okrajového ztemnění na fotografiích Slunce.\n\n"}
{"id": "704452", "url": "https://cs.wikipedia.org/wiki?curid=704452", "title": "Fränk Schleck", "text": "Fränk Schleck\n\nFränk René Schleck (* 15. dubna 1980 v Lucembursku) je profesionální lucemburský silniční cyklista závodící za Pro Tour tým Leopard Trek. Společně se svým mladším bratrem cyklistou Andym Schleckem pocházejí ze sportovní rodiny.\n\nSvoji profesionální kariéru zahájil v roce 2003 v týmu Team CSC. V tomto týmu působil až do roku 2010. V roce 2011 přestoupil\ndo týmu Leopard Trek společně se svým bratrem Andy Schleckem.\n\nJde o specialistu vrchaře, který se umí uplatnit i v jednoetapových závodech.\n\nJde o vícenásobného mistra Luxemburska. K jeho největším etapovým vítězstvím patří prvenství na závodě Okolo Lucemburska (2009), Okolo Švýcarska (2010) ; Critérium International (2011) a vyhrál i cyklistickou klasiku Critérium International (2006).\n\nMezinárodní cyklistická unie 17. července v průběhu Tour de France 2012 oznámila, že byl pozitivně testován na diuretikum xipamid.\n\n"}
{"id": "704453", "url": "https://cs.wikipedia.org/wiki?curid=704453", "title": "Jiří Vokuš", "text": "Jiří Vokuš\n\nMjr. PhDr. Jiří Vokuš je bývalý český moderátor a major Policie České republiky. V letech 1980-1991 působil jako starší referent specialista IX. správy Federálního ministerstva vnitra (správa pro politickovýchovnou, vzdělávací, kulturní a propagační činnost FMV) v Ústřední redakci armády, bezpečnosti a brannosti (ÚRABB) Československé televize. Moderoval pořady \"Federální kriminální ústředna pátrá, radí, informuje\" a \"Na stopě\". V roce 2008 odešel do civilu. V současné době působí jako zástupce vedoucího Preventivně informačního odboru v Úseku mediální komunikace Policejního prezidia České republiky, kde zodpovídá dotazy novinářů a občanů, zpracovává tiskové zprávy, vystupuje ve zpravodajských a publicistických pořadech, zajišťuje přípravu cyklu televizních pořadů pod názvem \"Na stopě\".\n\n\n"}
{"id": "704454", "url": "https://cs.wikipedia.org/wiki?curid=704454", "title": "Antonín Osička", "text": "Antonín Osička\n\nPhDr. Antonín Osička (11. května 1888, Velké Bílovice – 19. června 1949, Praha) byl český anglista, básník i prozaik (ovládal celkem 7 jazyků) a autor několika učebnic anglické gramatiky a slovníků.\n\nNarodil se ve Velkých Bílovicích v Jihomoravském kraji. Navštěvoval gymnázium ve Strážnici v okrese Hodonín, kde v roce 1907 úspěšně maturoval ve třídě profesora Františka Bláhy. V roce 1913 opustil tehdejší Rakousko-Uhersko a vydal se na cestu do USA, kde strávil necelých 5 let. Pobýval zejména v Chicagu a zde také v Evanstonu (stát Illinois) dokončil svá doktorská studia. V Americe se seznámil s T.G.Masarykem a své zkušenosti a zážitky z pobytu v USA popsal ve své knize \"V zemi dolaru\" z roku 1925 a \"Do Ameriky na zkušenou\" z roku 1930. Kromě studií se v Americe také věnoval práci v tamějších českých krajanských spolcích. Po vzniku Československa v roce 1918 se vrátil zpět jako přednášející na FF UK v Praze, Vysoké škole obchodní v Praze a také na Českém vysokém učení technickém. V roce 1919 se stal děkanem FF UK.\n\nMezi jeho nejvýznamnější díla patří bezesporu rozsáhlý Velký česko-anglický slovník Unikum, který byl používán zejména během 2. světové války a také po válce vydaný anglicko-český slovník, který sestavil ve spolupráci s prof. Poldaufem.\n\nVěnoval se také psaní poezie i prózy. Po návratu do Československa mu vyšla sbírka básní Stepi promluvily.\n\nPo Únoru 1948 byl Dr.Antonín Osička vyhozen z FF UK pro svůj veřejný nesouhlas s politikou KSČ. Krátce na to zlomen zemřel.\n\n\n"}
{"id": "704459", "url": "https://cs.wikipedia.org/wiki?curid=704459", "title": "Operace Kitur", "text": "Operace Kitur\n\nOperace Kitur (: מבצע כיתור, \"Mivca Kitur\", doslova \"Operace Obklíčení\") byla vojenská akce provedená v květnu 1948, v době konce britského mandátu nad Palestinou, ještě před vznikem státu Izrael, židovskými jednotkami Hagana, jejímž výsledkem bylo ovládnutí arabských vesnic v pobřežní planině okolo židovského města Rechovot a Mazkeret Batja. Šlo například o arabská sídla Akir či Katra.\n\nŠlo o součást širšího trendu během první arabsko-izraelské války (respektive jí předcházející občanské války v Palestině) kdy židovské jednotky v rámci takzvaného Plánu Dalet obsazovaly ještě před koncem mandátu klíčové oblasti přidělené v plánu na rozdělení Palestiny Organizace spojených národů budoucímu židovskému státu. Akci prováděla Brigáda Giv'ati. Ve stejné době podobným způsobem Židé dobývali arabská sídla v rámci Operace Chamec nebo Operace Barak. V rámci Operace Kitur se pod plnou židovskou kontrolu dostal také areál letiště Tel Nof, které pak sehrálo roli jako cílové místo leteckého transportu zbraní v rámci Operace Balak.\n\n"}
{"id": "704460", "url": "https://cs.wikipedia.org/wiki?curid=704460", "title": "Hvězdný uprchlík", "text": "Hvězdný uprchlík\n\nHvězdný uprchlík je hvězda, která se pohybuje prostorem mimořádně vysokou rychlostí ve vztahu k okolnímu mezihvězdnému prostředí. Vlastní pohyb uprchlé hvězdy často ukazuje na to, že byla kdysi členem nějakého hvězdného seskupení ještě před tím, než byla vyvržena ven.\n\nExistují dva možné mechanismy, které mohou vést k tomuto ději:\n\n\nZatímco jsou teoreticky možné oba dva scénáře, astronomové se v praxi přiklánějí spíše k hypotéze o výbuchu supernovy.\n\nJedním z příkladů týkajících se soustavy uprchlých hvězd je AE Aurigae, 53 Arietis a Mý Columbae, z nichž se všechny od sebe vzdalují rychlostí přes 100 km/s (pro srovnání, Slunce se pohybuje Galaxií o 20 km/s rychleji, než jaký je lokální průměr). Sledováním jejich zpětného pohybu vyšlo najevo, že se jejich cesty protnuly v blízkosti mlhoviny v Orionu asi před 2 miliony let.\n\n"}
{"id": "704461", "url": "https://cs.wikipedia.org/wiki?curid=704461", "title": "The Healer (album)", "text": "The Healer (album)\n\nThe Healer je studiové album amerického bluesového kytaristy John Lee Hookera, vydané v roce 1989 u Chameleon Records. Na albu se podílelo mnoho hudebníků, mezi které patří i Carlos Santana, Bonnie Raitt, Charlie Musselwhite nebo hudebníci ze skupiny Canned Heat. Album mu získalo cenu Grammy.\n\n"}
{"id": "704462", "url": "https://cs.wikipedia.org/wiki?curid=704462", "title": "Hexanol", "text": "Hexanol\n\nHexanol (CH(CH)OH, sumární vzorec CHO) je organická sloučenina, alkohol, šestý člen homologické řady alkanolů (alkoholů odvozených od alkanů).\n\nHexanol má celkem 17 izomerů:\n\nPrůmyslově se hexanol vyrábí oligomerizací ethylenu za použití triethylhliníku:\n\nAl(CH) + 6 CH → Al(CH)\n\n2 Al(CH) + 3 O + 6 HO → 6 HOCH + Al(OH).\n\nTento proces vytváří mnoho oligomerů, které se dají oddělit destilací.\n\nDalší metodou přípravy hexanolu má za následek hydroformylaci pentenu následovanou hydrogenací aldehydů. Tato metoda je používána v průmyslu k výrobě směsi izomerů, které jsou prekurzory plastifikátorů.\n\nHexen může být převeden na hexanol (Katalyzátory jsou diboran v tetrahydrofuranu, peroxid vodíku a hydroxid sodný):\n\nTato metoda se používá v laboratorní syntéze, ovšem nikoliv v praxi.\n"}
{"id": "704463", "url": "https://cs.wikipedia.org/wiki?curid=704463", "title": "Galaktický disk", "text": "Galaktický disk\n\nGalaktický disk je částí diskových galaxií, jako jsou spirálové galaxie a čočkové galaxie. Nachází se v oblasti spirál. Bývá zde větší množství prachu a plynu a mladší hvězdy než v galaktickém jádře nebo v galaktickém halu. Část s prachem a plynem v disku se označuje jako plynový disk a část s hvězdami jako hvězdný disk.\n\nZjistilo se, že jsou oběžné rychlosti hvězd v galaktickém disku ve většině diskových galaxií nepravidelné vzhledem ke svítivost galaxie. Možným vysvětlením tohoto problému je nesvítivá temná hmota.\n\n"}
{"id": "704465", "url": "https://cs.wikipedia.org/wiki?curid=704465", "title": "Operace Jovel", "text": "Operace Jovel\n\nOperace Jovel (: מבצע יובל, \"Mivca Jovel\", doslova \"Operace Výročí\") byla vojenská akce provedená během první arabsko-izraelské války (respektive jí předcházející občanské války v Palestině) v květnu 1948, v době konce britského mandátu nad Palestinou, ještě před vznikem státu Izrael, židovskými jednotkami Hagana, jejímž cílem bylo odlákat pozornost arabských sil od židovské vesnice Mišmar ha-Emek pomocí útoku na arabské oblasti ve Vádí Ara.\n\nPočátkem května obnovili Arabové (nyní zčásti Arabská osvobozenecká armáda pod vedením Fauzí al-Kaukdžího) útoky na židovskou osadu Mišmar ha-Emek, která se několik týdnů předtím ubránila velké arabské ofenzívě. Bylo proto rozhodnuto zaútočit na týl nepřítele a tak odpoutat jeho síly. Operaci prováděla Brigáda Alexandroni, která obdržela 6. května rozkaz donutit arabské síly se stáhnout k městu Umm al-Fachm. Jako cíl útoku byla zvolena velká arabská vesnice Kafr Kara při ústí hornatého údolí Vádí Ara do pobřežní nížiny. 9. května 1948 na úsvitu byla operace spuštěna. Židům se podařilo ovládnout část vesnice, ale čelili v následujících hodinách těžkému arabskému odporu. Na místo začaly dorážet arabské posily a intenzita ostřelování narůstala. Za soumraku se proto židovské jednotky stáhly. Cíl operace, tedy odpoutání arabské pozornosti od Mišmar ha-Emek, byl dosažen. Kafr Kara ovšem nebyla dobyta a padlo zde 10 židovských vojáků. Až v roce 1949 byla začleněna do území státu Izrael a vyrostla v město, ovšem obývají ho nadále izraelští Arabové.\n\n"}
{"id": "704466", "url": "https://cs.wikipedia.org/wiki?curid=704466", "title": "Galaktická rovina", "text": "Galaktická rovina\n\nGalaktická rovina je rovina, v níž se nachází většina hmoty galaxie ve tvaru disku. Kolmý směr vzhledem ke galaktické rovině ukazuje na galaktické póly. Nejčastěji jsou myšleny termíny \"galaktická rovina\" a \"galaktický pól\" ve spojení s naší Galaxií.\n\n\n"}
{"id": "704467", "url": "https://cs.wikipedia.org/wiki?curid=704467", "title": "Třída Inhaúma", "text": "Třída Inhaúma\n\nTřída Inhaúma je třída korvet brazilského námořnictva určených především k ničení hladinových lodí a ponorek. Jedná se o vlastní brazilskou konstrukci. Mezi lety 1989–1994 byly dokončeny čtyři jednotky této třídy – \"Inhaúma\", \"Jaceguai\", \"Júlio de Noronha\" a \"Frontin\". Třída je postupně vyřazována ze služby.\n\nJedná se o domácí brazilskou konstrukci, vyvinutou s pomocí německé firmy MTG Marinetechnik. Objednány byly v roce 1981. Původně bylo plánováno postavit 16 jednotek této třídy, nedostatek financí ale omezil tento počet na čtyři. Všechny čtyři jednotky postavila loděnice Verolme. Když se ale loděnice dostala do finančních potíží, musel být druhý pár dokončen v loděnici Arsenal de Marinha v Rio de Janeiru. Později byla ještě postavena modifikovaná korveta \"Barroso\", řazená ovšem do samostatné třídy.\n\nJednotky třídy \"Inhaúma\":\nHlavňovou výzbroj tvoří jeden britský 114mm kanón Vickers (4.5 inch Mark 8) v dělové věži na přídi a dva 40mm protiletadlové kanóny Bofors v jednohlavňových věžičkách. Hlavní údernou výzbroj korvet představují čtyři protilodní střely MM.40 Exocet s dosahem 70 km. Protiponorkovou výzbroj představují dva trojité 324mm protiponorkové torpédomety pro americká lehká torpéda typu Mk46. Korvety rovněž nesou jeden protiponorkový vrtulník Westland Super Lynx AH-11A, pro jehož uskladnění jsou vybaveny hangárem.\n\nPohonný systém je koncepce CODOG. Tvoří ho dva německé diesely MTU 16V956 TB 91 pro ekonomickou plavbu a plynová turbína General Electric LM2500 pro bojové situace. Nejvyšší rychlost korvet je 27 uzlů.\n\nDosah je 4000 námořních mil při 15 uzlech.\n\n\"Jaceguai\" a \"Júlio de Noronha\" prošly dílčí modernizací komunikačních, navigačních a dalších systémů. Instalován byl například elektronický podpůrný systém Thales Omnisys ET/SLR-1.\n\n"}
{"id": "704468", "url": "https://cs.wikipedia.org/wiki?curid=704468", "title": "Potravinová krize v Africkém rohu (2011)", "text": "Potravinová krize v Africkém rohu (2011)\n\nPotravinová krize v Africkém rohu v roce 2011 byla důsledkem sucha, které zasáhlo oblast Afrického rohu v první polovině roku 2011 (místy nepršelo přes půl roku) a který byl v této oblasti největší za posledních šedesát let.\n\nKvůli nedostatku vody na polích nerostly žádné plodiny a potraviny na trhu se staly obtížně dostupné. Podle údajů OSN sucho postihlo 10 milionů lidí v Somálsku, Etiopii, Džibutsku, Keni a Ugandě. Hladomor podle definice Organizace spojených národů nastává, pokud dva dospělí nebo čtyři děti z deseti tisíc lidí umírají každý den kvůli nedostatku jídla a 30 % dětí trpí podvýživou. Této úrovně dosáhla situace v červenci 2011 v jihosomálských regionech Bakool a Lower Shabelle. Hladomor v Somálsku tak nastal po devatenácti letech (v roce 1992 v zemi pomřely hlady statisíce lidí). V listopadu 2011 však OSN stupeň varování v těchto regionech snížila z hladomoru na stav ohrožení, především díky rychlému přísunu humanitární pomoci. Stav hladomoru však nadále přetrvával v Middle Shabelle a u uprchlíků v Mogadišu a Afgoye. Od počátku roku 2012 díky lepší bezpečnostní situaci a vyšším srážkám potravinová krize postupně odezněla. 3. února 2012 OSN oficiálně vyhlásila konec hladomoru v oblasti.\n\nKrize měla za následek zvýšenou migraci. Jedním z hlavních záchytných uprchlických táborů se stal východokeňský Dadaab.\n\n"}
{"id": "704472", "url": "https://cs.wikipedia.org/wiki?curid=704472", "title": "Operace Gid'on", "text": "Operace Gid'on\n\nOperace Gid'on ( , \"mivca Gid'on\") byla vojenská akce provedená v květnu 1948, v době konce britského mandátu nad Palestinou, ještě před vznikem státu Izrael, židovskými jednotkami Hagana, jejímž výsledkem bylo ovládnutí arabského města Bejsan a okolních oblastí v Bejtše'anském údolí při řece Jordán.\n\nV listopadu 1947 přijala Organizace spojených národů plán na rozdělení Palestiny. Podle něj měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947–1948, ještě před vlastní první arabsko-izraelskou válkou, rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu. Na židovské straně šlo o cílený plán (takzvaný Plán Dalet), kdy židovské jednotky obsazovaly ještě před koncem mandátu klíčové oblasti přidělené rozhodnutím OSN budoucímu židovskému státu. Ve stejné době Židé ovládli města Tiberias, Safed nebo Haifa.\n\nOperace proběhla v první polovině května 1948. 12. května 1948 Bejsan dobyly židovské síly Hagany. Operaci provedla brigáda Golani. Populace z Bejsanu a z okolních vesnic v důsledku bojů opustila své domovy. Takto zanikly například vesnice Farwana nebo Tal aš-Šauk (poblíž židovské vesnice Nir David), nebo al-Hamídíja (poblíž nynější židovské vesnice Chamadja). Bejsan byl pak během 50. let 20. století rychle dosídlen jako židovské město Bejt Še'an.\n\n"}
{"id": "704477", "url": "https://cs.wikipedia.org/wiki?curid=704477", "title": "Josef Jarolím", "text": "Josef Jarolím\n\nJosef Jarolím (* 13. února 1958) je bývalý český fotbalista, záložník.\n\nV lize odehrál 180 utkání a vstřelil 24 gólů. Hrál za Duklu Praha (1977–1978), Spartu Praha (1979–1988) a Spartak Hradec Králové (1988–1989). Se Spartou získal čtyřikrát titul mistra ligy (1984, 1985, 1987, 1988) a dvakrát vyhrál československý pohár (1980, 1984) V evropských pohárech startoval celkem 17x a vstřelil zde 4 branky – důležité byly především jeho góly do sítě Neuchâtel Xamax a FC Watford, které Spartě dopomohly k postupu do čtvrtfinále poháru UEFA v sezóně 1983/84.\n\n\n"}
{"id": "704478", "url": "https://cs.wikipedia.org/wiki?curid=704478", "title": "Operace Medina", "text": "Operace Medina\n\nOperace Medina (: מבצע מדינה, \"Mivca Medina\", doslova \"Operace Stát\") byla vojenská akce provedená během první arabsko-izraelské války (respektive jí předcházející občanské války v Palestině) v květnu 1948, těsně před koncem britského mandátu nad Palestinou a vznikem státu Izrael, židovskými jednotkami Hagana, jejímž cílem bylo dobýt arabskou vesnici Kafr Saba sousedící s židovskou osadou Kfar Saba.\n\nAž do roku 1948 spolu v pobřežní nížině severovýchodně od Tel Avivu sousedila židovská obec Kfar Saba a arabská Kafr Saba. Na jaře 1948 v této oblasti sílily vzájemné útoky. Lokalita byla citlivým bodem i proto, že souvislé arabské osídlení zde u Kafr Saba dosahovalo do vzdálenosti jen několika kilometrů k břehům Středozemního moře a v případě očekávané arabské invaze zde hrozilo přetržení teritoria židovského státu. Východně odtud navíc leželo větší arabské město Kalkílija. V Kafr Saba měla své pozice Arabská osvobozenecká armáda Fauzí al-Kaukdžího. Po sérii těžkých arabských útoků počátkem května bylo rozhodnuto provést frontální útok na Kafr Saba. Operaci prováděla Brigáda Alexandroni. Akce začala v poledne 13. května, tedy jen několik desítek hodin před koncem britského mandátu a vyhlášením židovského státu (odtud název operace). Bitva o Kafr Saba trvala asi dvě hodiny a Židům se podařilo vesnici dobýt. Arabské obyvatelstvo uprchlo. Arabská legie se pak pokusila o protiútok, ale ovládnout Kafr Saba se jí už nepodařilo. Při operaci zemřelo 29 židovských vojáků.\n\n"}
{"id": "704479", "url": "https://cs.wikipedia.org/wiki?curid=704479", "title": "Miloš Beznoska", "text": "Miloš Beznoska\n\nMiloš Beznoska (* 6. července 1959) je bývalý český fotbalista, obránce.\n\nV lize odehrál 185 utkání a vstřelil 21 gólů. Hrál za Spartu Praha (1977–1985), Sigmu Olomouc (1986–1989) a Bohemians (1989–1990). Svou kariéru končil v kyperském Enosis Neon Paralimni. Se Spartou získal dvakrát titul mistra ligy (1984, 1985) a jednou vyhrál československý pohár (1984). V evropských pohárech startoval celkem 11x a vstřelil zde 1 branku (do sítě FC Watford), která Spartě výrazně pomohla k postupu do čtvrtfinále poháru UEFA v sezóně 1983/84.\n\n\n"}
{"id": "704482", "url": "https://cs.wikipedia.org/wiki?curid=704482", "title": "Operace Kilšon", "text": "Operace Kilšon\n\nOperace Kilšon (: , \"mivca Kilšon\", doslova \"operace Vidle\") byla vojenská akce provedená během první arabsko-izraelské války v polovině května 1948, v době konce britského mandátu nad Palestinou a vzniku státu Izrael, židovskými jednotkami Hagana a Irgun, jejímž cílem bylo dobýt klíčové pozice v Jeruzalému.\n\nV květnu 1948 se Britové stáhli z Jeruzaléma. Operace Kilšon měla za cíl ovládnout některé areály uvolněné Brity a rozšířit židovskou kontrolu na Jeruzalémem. Probíhala ve dnech 14. – 18. května 1948. Izraelcům se podařilo ovládnout zejména rozsáhlý britský vládní komplex (takzvaný Bevingrad) v prostoru čtvrtě Migraš ha-Rusim a také sousedící oblasti čtvrtě Musrara a okraje čtvrtě Šejch Džarach. Hlavní boje se vedly okolo komplexu kláštera Notre Dame, který Izraelci udrželi ve svých rukou. Izraelci rovněž ovládli čtvrtě Bak'a, Talbija a takzvanou Německou kolonii. Židovský sektor tak zahrnul prakticky celý západ Jeruzaléma. V důsledku rychlého židovského postupu se jordánský král Abdalláh I. rozhodl vyslat do Jeruzaléma Arabskou legii, která se pak stala rovnocenným soupeřem Izraelců.\n\n"}
{"id": "704484", "url": "https://cs.wikipedia.org/wiki?curid=704484", "title": "Saskatchewan Highway 956", "text": "Saskatchewan Highway 956\n\nHighway 956, také známá jako Cesta ke Garsonově jezeru, je silnice v kanadské provincii Saskatchewanu. Vede od hranice s Albertou až k silnici Highway 155. Je asi 44 km (27 mil) dlouhá.\n\nHighway 956 je zamýšlena jako spojení mezi saskatchewanskou obcí La Loche a albertskou Fort McMurray. Od albertské hranice cesta pokračuje jako tzv. „\"zimní silnice\"“, která se dál táhne 65 km až k silnici Alberta Highway 881, k níž se připojuje 25 km jižně od Anzacu (a asi 75 km jižně od Fort McMurray. Bylo plánováno, že tato \"zimní silnice\" bude do roku 2009 vylepšena na celoročně sjízdnou.\n\n"}
{"id": "704487", "url": "https://cs.wikipedia.org/wiki?curid=704487", "title": "Michal Klesa", "text": "Michal Klesa\n\nMichal Klesa (* 13. května 1983 Praha, Československo) je český pravý fotbalový záložník.\n\nOd 1. července 2004 nastupoval v dresu Bohemians 1905. Následně od 31. ledna 2005 působil v Příbrami. V období od 1. února 2007 do 1. července 2007 hostoval v Čáslavi. Od 1. července 2011 působí v Dynamo České Budějovice. V lize má celkově odehráno 125 zápasů a vstřelil 11 branek.\n\nV letech 2013 − 2014 figuroval Klesa jako svědek v případu manažera příbramského fotbalového klubu Romana Rogoze, který stanul před soudem kvůli podezření z korupce. Rogoz se podle obžaloby měl pokoušet ovlivnit hráče Dynama České Budějovice před utkáním mezi Českými Budějovicemi a Příbramí, které se hrálo v dubnu 2013. Prezident příbramského klubu, Jaroslav Starka na Klesovu adresu řekl: „\"Klesa je u mě podvodník, gambler a zloděj. Jemu nevěřím, všechno si vymyslel, Roman Rogoz nic neudělal.\"“\n\nAktuální k 1. červenci 2012\n"}
{"id": "704489", "url": "https://cs.wikipedia.org/wiki?curid=704489", "title": "Šunka, šunka", "text": "Šunka, šunka\n\nŠunka, šunka (orig. \"Jamón, jamón\") je španělské filmové komediální drama režiséra Bigase Luny z roku 1992. V hlavních rolích se objevili Javier Bardem, Jordi Mollà a Penélope Cruz, pro niž to byl filmový debut.\n\nSilvia, atraktivní španělská žena, připravuje omelety pro dělníky v továrně na spodní prádlo, kterou vlastní rodina José Luise. Poté, co dvakrát nemá menstruaci, řekne José Luisovi, že je s ním těhotná. Myslí si, že na to bude špatně reagovat. K Silviině překvapení a radosti jí ale José vyzná lásku a pomocí prstenu z víčka od plechovky ji požádá o ruku. Silvia souhlasí. I přes nízkou materiální hodnotu pak Silvia tento prsten ochraňuje.\n\nJosé má potom problém vše prozradit své arogantní matce Conchitě. Ta se sňatkem nesouhlasí a když jí její manžel odmítne pomoci svatbě zabránit, vezme věci do vlastních rukou. Najme Raúla, modela na spodní prádlo, aby Silvii svedl. Conchita doufá, že to zničí vztah Silvie a José Luise a zabrání tak svatbě. Raúl se pak několikrát pokouší Silvii svést, ale ta odmítá a stále trvá na tom, že si vezme Josého. Raúl se pak ale doopravdy do Silvie zamiluje. Conchita zase touží po Raúlovi a nabízí mu cokoli za to, když s ní bude mít sex. Raúl si vybere motorku Yamaha. Přes počáteční nezájem o Conchitu se tak stane jejím milencem.\n\nJosého neschopnost rozhodnout se, zda si vezme Silvii i bez matčina souhlasu, vede Silvii k touze po skutečném rozhodném muži. Začne se zajímat o Raúla. Conchita nesouhlasí ani s tímto vztahem, protože chce Raúla pro sebe. Silvia začne opětovat Raúlův zájem o ni, což rozčílí Josého. Ten Silvii znásilní a přísahá, že Raúla zabije.\n\nJosé načapá Raúla při sexu s Conchitou, což vyústí ve rvačku pomocí velkých kusů šunky. Raúl nakonec Josého zabije, Conchita za to cítí odpovědnost. Když pár truchlí nad Josého tělem, přijede Josého otec se Silvií a později také Silviina matka.\n\n"}
{"id": "704496", "url": "https://cs.wikipedia.org/wiki?curid=704496", "title": "Sue Townsendová", "text": "Sue Townsendová\n\nSusan Lillian Townsendová (2. dubna 1946, Leicester – 10. dubna 2014, Leicester) byla anglická autorka humoristických románů, známá díky sérii o Adrianu Moleovi.\n\nNarodila se jako nejstarší z pěti dětí v rodině poštovního doručovatele. Nedokončila střední školu a pracovala jako tovární dělnice, v osmnácti letech se provdala a měla tři děti, ale po pěti letech ji muž opustil. Později pracovala jako instruktorka kanoistiky, kde se seznámila se svým druhým manželem, s nímž má dceru. Koncem sedmdesátých let začala psát hry pro leicesterské divadlo Phoenix, velký literární úspěch zaznamenala v říjnu 1982 svojí knihou \"Tajný deník Adriana Molea\". Jsou to fiktivní zápisky třináctiletého chlapce, který se rozhodne stát intelektuálem; se směsí naivity a sarkasmu komentuje poměry ve škole, rozchod rodičů i svoji první lásku, ale také úspornou politiku premiérky Thatcherové nebo falklandskou válku. Kniha se stala bestsellerem, byla přeložena do více než třiceti jazyků, vznikl podle ní televizní seriál i muzikál. Vznikla další pokračování, provázející tohoto nepraktického podivína až do dospělosti a středních let: Adrian utíká z domova, neúspěšně bombarduje nakladatele svými literárními pokusy, na dovolené v Moskvě se stane nedobrovolným účastníkem státního převratu, vychovává dva nemanželské syny a stane se televizní celebritou jako komicky nešikovný šéfkuchař. Zároveň stále glosuje aktuální politiku i popkulturu. Stihne také zabřednout do dluhů a musí opustit svůj dům a usadit se v bývalém zabředláku.\n\nAutorka trpěla silným diabetem, v jehož důsledku roku 2001 oslepla. V roce 2009 prodělala transplantaci ledviny. \n\n25. února 2009 jí bylo uděleno čestné občanství města Leicester. Zemřela po krátké nemoci ve věku 68 let.\n\n\n\n"}
{"id": "704497", "url": "https://cs.wikipedia.org/wiki?curid=704497", "title": "Leopold Pötsch", "text": "Leopold Pötsch\n\nLeopold Pötsch (18. listopadu 1853 - 16. října 1942) byl rakouský učitel dějepisu na gymnáziu v Linci a učitel Adolfa Hitlera.\n\nPötsch studoval na univerzitách ve Štýrském Hradci a ve Vídni. Později učil ve štýrskohradecké střední škole a na gymnáziu v Linci, kde pracoval i jako knihovník. Byl mimo jiné učitelem budoucího diktátora Adolfa Hitlera. Roku 1905 se stal ředitelem gymnázia. Kromě své učitelské kariéry působil v Linci jako vůdce komunit volební komise.\n\nByl přesvědčen o nadřazenosti německé kultury, nadšeným obdivovatelem císařského Německa a nacionalistou. Touto fascinací zaslepoval některé své studenty. Hitler se ve své knize Mein Kampf později vyjádřil o Pötschovi jako o \"\"člověku, který byl rozhodující pro celý můj pozdější život\"\".\n\nPo svém odchodu do důchodu v roce 1919 opět žil v rodném Sankt Andrä, kde byl v letech 1931 - 1938 členem městské rady.\n\nVe 30. letech zřejmě změnil názor o Hitlerovi, možná pod dojmem noci dlouhých nožů v roce 1934. V roce 1937 se odmítl účastnit srazu žáků z Hitlerovy třídy. Byl členem Heimwehru, politických odpůrců nacistů.\n\nDne 16. října 1942 zemřel. Byl mu vystrojen státní pohřeb.\n"}
{"id": "704500", "url": "https://cs.wikipedia.org/wiki?curid=704500", "title": "Creative Technology", "text": "Creative Technology\n\nCreative Technology Ltd. je firma zabývající se návrhem a výrobou zvukových čipů a ovladačů.\n\nSound Blaster\n\n\nX-Fi\n\nSound Core3D\n\n"}
{"id": "704501", "url": "https://cs.wikipedia.org/wiki?curid=704501", "title": "Ota Bubeníček", "text": "Ota Bubeníček\n\nOta Bubeníček, křtěn Oto Rudolf (31. října 1871 v Uhříněvsi u Prahy – 10. září 1962 v Mladé Vožici), byl český akademický malíř, loutkářský průkopník, herec a sokol.\n\nOta Bubeníček vyrůstal v umělecky založené rodině řídícího učitele Josefa Bubeníčka. Otec připravoval nejmladšího syna (z šesti dětí) na hudební dráhu. Studoval reálku,ale z ní nastoupil do učení a potom řadu roků pracoval jako litograf v pražském Haasově grafickém závodě. Uplatnil zde svůj talent, ale starší bratr Jindřich – malíř, grafik a loutkář (1856–1935) již dříve přivedl Otu k malířství. Touha po umělecké volnosti ho zavedla na Akademii výtvarných umění v Praze. Studoval zde v letech 1898–1904. Nejvíce se věnoval krajinomalbě a umělecky byl zejména ovlivněn Juliem Mařákem, u kterého však měl možnost studovat pouze jeden školní rok. Čerpal také z rad a tvorby profesorů Antonína Slavíčka a Rudolfa von Ottenfelda. Během studia získal Purmannovo krajinářské stipendium. Po studiu v letech 1905 a 1906 mu bylo uděleno absolventské Hlávkovo cestovní stipendium do Mnichova a Paříže i Belgie a Nizozemska. V roce 1907 opět odjel na delší dobu do Paříže.\n\nHlavním motivem Oty Bubeníčka je český venkov v různých obdobích roku, chalupy, košaté stromy, rybníčky a pole. Obrazy s krajinomalbou byly malovány v duchu realismu, s neporušeným charakterem přírody, bohatou barevností a stylizovaností. Neopomněl ani na lidovou architekturu. Jeho malby jsou v dnešní době i dokumentární. První známé obrazy z období začátků studia jsou malovány u Podleského rybníka v Uhřiněvsi, ze školních cest na Okoř a k Litavce v Lochovicích. V roce 1903 (snad společně ? se spolužáky A. Satrou a K. Langerem) cestuje Dalmácie a severní Itálie. V roce 1905 zastupuje prof. Ottenfelda na pobytu krajinářské školy v Ratajích nad Sázavou. V letech 1907 až 1908 maloval na moravském Valašsku (Vsetín a Horní Bečva), od roku 1909 v jižních Čechách (Čížová u Písku, Protivín, Prachaticko a Strakonicko), poté i na dalších místech (Týnec nad Sázavou, Železné Hory, Turnovsko, Jilemnice a jinde). V tomto období vytváří osobitou syntézu luminismu, secese a pozdního neoimpresionismu, která se opírá o dělený rukopis, výraznou ale až na výjimky citlivou barevnost (např. \"U rybníka\", \"V ranní mlze\", \"V zahradě\", \"Luční potůček\" a \"Samota\").\n\nPrvní světová válka přerušila jeho toulky s malířskou tornou po vlastech českých; byl jako vojín přidělen (s jinými malíři a sochaři) k restaurování poničených Assamových fresek a k znovuzřízení vnitřku kostela sv. Mikuláše na Staroměstském náměstí v Praze. Po první světové válce strávil kratší čas na Slovensku (1919–1920 a opětovně 1936–1937). Zejména však maloval u Svratky a Litavky. Od roku 1932 až do své smrti žil a pracoval v Mladé Vožici u Tábora. V tomto období se již plně vrací k realisticko romantickému ztvárnění české krajiny a k více splývavému rukopisu (např. \"Lípa u kapičky na Souhradí\", \"Zimní podvečer u Panského mlýna\", \"Mladá Vožice od Mikulášského rybníka\" a \"Šelmberk od Mikuláše\") . Za druhé světové války byl roku 1943 gestapem zatčen a v Táboře vyslýchán v souvislosti s pátráním po přechovávané ilegální vysílačce.\n\nDo vysokého stáří Bubeníček kreslil i maloval, vystavoval a stal se jedním z nejoblíbenějších Mařákovců vůbec.\n\nU Oty Bubeníčka kromě malířství byla významná práce loutkářská (stejně jako u bratrů Jaroslava a Jindřicha). Zájmem o loutkové divadlo pomáhal zvyšovat jeho uměleckou úroveň. S Vítem Skálou provozoval maňáskové divadlo už na AVU, poté na večerech Jednoty umělců výtvarných a v Kabaretu Lucerna (1910 až 1911). V roce 1914 se stal jedním ze zakladatelů Loutkového divadla Umělecké výchovy na Vinohradech, kde kromě herectví – recitací, vytvořil návrhem i malbou dekorace k mnoha divadelním inscenacím. Vzpomínky zachytil v publikaci \"Jubilejní vzpomínka na loutkaření v naší Jednotě\".\nPro rodinná loutková divadla výtvarně spolupracoval na první a páté sérii tištěných \"Dekorací českých umělců\" (v letech 1913 a 1923). Spoluzaložil marionetové divadlo. V souladu s estetickou výchovou dětí se snažil o harmonii barevného a kompozičního vyznění scény. Svou tvorbou významně ovlivnil řadu amatérských loutkářů.\n\nOta Bubeníček se jen jednou objevil na filmovém plátně – ač povoláním neměl s kinematografií nic společného. Svou postavu a výrazný zjev (plnovous, dlouhé kníry, rozčepýřené vlasy) předvedl v hlavní filmové roli (malíře Jana Boreckého) v operetě z roku 1933 U svatého Antoníčka režiséra Svatopluka Innemanna. Jeho hraní před kamerou bylo překvapením pro uměleckou veřejnost; nejen věkem (62 let) ale i jako doklad osobnosti Oty Bubeníčka.\n\n\n\n\n"}
{"id": "704505", "url": "https://cs.wikipedia.org/wiki?curid=704505", "title": "Operace Balak", "text": "Operace Balak\n\nOperace Balak (: , \"mivca Balak\") byla vojenská akce provedená během první arabsko-izraelské války v roce 1948, v době před koncem britského mandátu nad Palestinou i po vzniku státu Izrael, jejímž cílem bylo provést nákup zbraní, včetně bojových letadel, v zahraničí (zejména v Československu) a pak je dopravit na území vznikajícího židovského státu. Předcházela ji operace Chasida. \n\nV květnu 1948 se Britové stáhli z mandátní Palestiny a 14. května byl vyhlášen stát Izrael, který se ovšem okamžitě stal terčem invaze několika okolních arabských států. Ty disponovaly coby mezinárodně již delší dobu uznávané nezávislé státy (na rozdíl od Izraele) vlastním vojenským letectvem. Tel Aviv se brzy stal terčem egyptského náletu. Operace Balak proto v této době vstoupila do své urychlené logistické fáze. Po nákupu zbraní musely být tyto zbraně nyní urychleně dopraveny do Izraele. Z Československa tehdy dorazil první stroj typu Avia S-199 založený na německé konstrukci stíhacího letounu Messerschmitt Bf 109G. 29. května 1948 byly izraelské letouny poprvé nasazeny do bojů, když zaútočily na egyptské vojenské kolony poblíž dnešního Ašdodu u mostu Gešer ad Halom v rámci operace Plešet. Následovaly další transporty. K nim se používalo dopravní letadlo Douglas C-54 Skymaster. Díky Operaci Balak se fakticky zrodilo Izraelské vojenské letectvo. \n\n"}
{"id": "704506", "url": "https://cs.wikipedia.org/wiki?curid=704506", "title": "Institut pro kriminologii a sociální prevenci", "text": "Institut pro kriminologii a sociální prevenci\n\nInstitut pro kriminologii a sociální prevenci je výzkumnou organizační složkou státu se sídlem v Praze, řízenou Ministerstvem spravedlnosti, která je zaměřena na výzkumnou, studijní a analytickou činnost v oblasti práva, justice a bezpečnosti. Přispívá tím k zajišťování právní jistoty, kvalitní legislativy a k účinnější kontrole kriminality. Organizačně se člení na skupiny a pracovní týmy, v čele stojí \"ředitel\", kterého jmenuje a odvolává ministr spravedlnosti a který jako svůj poradní sbor zřizuje \"Vědeckou radu\", složenou z externích odborníků z oblasti teorie i praxe. Ředitelem je PhDr. Miroslav Scheinost.\n\nInstitut pro kriminologii a sociální prevenci vzniknul jako Vědeckovýzkumný ústav kriminalistiky v roce 1960. Šlo o spolupráci tří rezortů – Generální prokuratury, ministerstva spravedlnosti a ministerstva vnitra. V roce 1966 se ústav přejmenoval na Výzkumný ústav kriminologický při Generální prokuratuře a od té doby se již zabýval výlučně kriminologií, zejména pak kriminalitou mladistvých, její recidivou a prevencí. V letech 1968–1969 vystupoval VÚK na podporu pražského jara, během normalizace z něj museli odejít nejzkušenější pracovníci a došlo k značné ideologizaci výzkumu; ústav měl spíše podrobně rozpracovávat řešení, navržená státními orgány, než samostatně bádat.\n\nV roce 1990 přijal VÚK současný název a v roce 1994 přešel pod Ministerstvo spravedlnosti.\n\nPředmětem činnosti jsou především oblasti:\n\n"}
{"id": "704508", "url": "https://cs.wikipedia.org/wiki?curid=704508", "title": "Richard Wiesner", "text": "Richard Wiesner\n\nRichard Wiesner (6. července 1900 Ruda nad Moravou – 6. listopadu 1972 Praha) byl český malíř, otec choreografa Daniela Wiesnera a děd konceptuálního umělce Richarda Wiesnera.\n\nStudoval v Praze na Akademii výtvarných umění mezi lety 1922–1928 u Vratislava Nechleby a Jakuba Obrovského, později i Františka Kupky v Paříži. Zprvu často pobýval ve Francii a jeho dílo bylo ovlivněno Manetem, později přejal zásady socialistického realismu. Tvořil zejména obrazy s figurálními kompozicemi a portréty, tvořil i zátiší a krajiny. Důležité jsou i jeho zakázky pro architektonickou výzdobu, jako byla výzdoba nádraží Praha-Smíchov, nebo strop vestibulu Karolína. Byl členem SVU Mánes a Skupiny 58.\n\nByl mu udělen čestný titul národní umělec (1971).\n\n"}
{"id": "704509", "url": "https://cs.wikipedia.org/wiki?curid=704509", "title": "Ellen McLainová", "text": "Ellen McLainová\n\nEllen McLainová je americká operní pěvkyně a dabérka. Namluvila mnoho postav z počítačových her firmy Valve, mezi nimi GLaDOS, nepřátelskou umělou inteligenci ze hry \"Portal\", za kterou obdržela cenu za vynikající ztvárnění postavy od Academy of Interactive Arts & Sciences.\n\nJe vdaná za Johna Patricka Lowrieho, který také pracoval na počítačových hrách \"Half-Life 2\" a \"Team Fortress 2\".\n\n"}
{"id": "704511", "url": "https://cs.wikipedia.org/wiki?curid=704511", "title": "Operace Namal", "text": "Operace Namal\n\nOperace Namal (: , \"mivca Namal\", doslova \"operace Přístav\") byla vojenská akce provedená během první arabsko-izraelské války v květnu 1948, těsně po konci britského mandátu nad Palestinou a vzniku státu Izrael, izraelskou armádou, jejímž cílem bylo dobýt arabskou vesnici Tantura na břehu Středozemního moře.\nV květnu 1948 zůstávala vesnice Tantura jediným významným arabským sídlem na břehu moře v pobřežní nížině. Díky své poloze se stala zásobovacím místem pro dodávky arabských zbraní z Libanonu a mohla ohrožovat provoz na hlavní severojižní silniční ose mezi Tel Avivem a Haifou. Pokusy o dohodu o složení zbraní obyvatelé Tantury odmítli (na rozdíl od podobně situované přímořské arabské vesnice Džisr az-Zarka, která kapitulovala a její obyvatelstvo mohlo zůstat ve svých domovech). Operaci Namal provedla brigáda Alexandroni. Podle jejích informací v Tantuře pobývalo cca 300 arabských bojovníků s cca 100 puškami a dalšími zbraněmi. Útok začal 23. května 1948. Bylo při něm zabito cca 70 Arabů, na izraelské straně zemřelo 14 vojáků. Výsledkem akce bylo ovládnutí Tantury a zánik zdejšího arabského osídlení. Stojí tu v současnosti židovská vesnice Dor.\n\n"}
{"id": "704512", "url": "https://cs.wikipedia.org/wiki?curid=704512", "title": "Ejektivní souhláska", "text": "Ejektivní souhláska\n\nEjektivní souhláska je neznělá souhláska, která při řeči vzniká simultánním uzavřením hlasivek. Ve fonologii konkrétního jazyka ejektiva mohou kontrastovat s aspirovanými souhláskami.\n\nEjektivy používá asi 20 % jazyků na světě. Velmi často se vyskytují v jazycích severozápadní části Severní Ameriky a často také v západních částech severní a Jižní Ameriky. Běžné jsou rovněž ve východní a jižní Africe a v kavkazských jazycích. V ostatních jazycích se vyskytují jen výjimečně.\n\nV IPA se ejektiva zapisují příslušným symbolem odpovídající neejektivní souhlásky s přidaným apostrofem.\n\n"}
{"id": "704514", "url": "https://cs.wikipedia.org/wiki?curid=704514", "title": "Uncle Meat", "text": "Uncle Meat\n\nUncle Meat je páté studiové album americké rockové skupiny The Mothers of Invention, vydané v roce 1969.\n\nVšechny skladby napsal Frank Zappa, pokud není uvedeno jinak.\n\n"}
{"id": "704519", "url": "https://cs.wikipedia.org/wiki?curid=704519", "title": "Platan javorolistý na Karlově náměstí", "text": "Platan javorolistý na Karlově náměstí\n\nPlatan javorolistý na Karlově náměstí je památný strom v Praze na Novém Městě. Netypicky tvarovaný platan stojí blíže západnímu okraji v centrální části jižní poloviny parku na Karlově náměstí. Patří k nejznámějším pražským památným stromům.\n\nPark na Karlově náměstí vznikl v roce 1876 podle plánů Bedřicha Wünschera z roku 1870. V letech 1884 až 1885 byl park upraven podle plánů Františka Thomayera. Zdejší platan byl vysazen pravděpodobně v době před Thomayerovým působením.\nV roce 1975 byla při podniku Sady, lesy, zahradnictví vytvořena speciální skupina pod vedením RNDr. Boženy Gregorové CSc., jejímž cílem byl výzkum metod prodlužujících život stromů. Platan na Karlově náměstí byl jedním z prvních stromů, na který byly nové metody aplikovány. K záchranné rekonstrukci bylo přikročeno v roce 1985. Byly sejmuty kovové obruče a železné pruty, kterými byl do té doby strom zajištěn. Byly odstraněny odumřelé větve a mohutná spodní větev byla podepřena, aby se předešlo jejímu odlomení. Rozsáhlá otevřená kmenová dutina byla vyčištěna a dřevo ošetřeno penetračním nátěrem.\nV roce 2013 došlo k výměně podpěr spodní větve a kolem stromu bylo vybudováno oplocení.\n\n7. října 1998 byl strom pro svůj vzrůst, vysoký věk, a jakožto dendrologicky cenný taxon vyhlášen jako památný.\n\n\n\n"}
{"id": "704526", "url": "https://cs.wikipedia.org/wiki?curid=704526", "title": "Hejma", "text": "Hejma\n\nExistuje více nositelů českého příjmení Hejma:\n\n"}
{"id": "704527", "url": "https://cs.wikipedia.org/wiki?curid=704527", "title": "Probační a mediační služba", "text": "Probační a mediační služba\n\nProbační a mediační služba (PMS) je organizační složkou České republiky, která provádí úkony probace a mediace ve věcech projednávaných v trestním řízení. Zřízení, organizaci a činnost PMS upravuje zákon č. 257/2000 Sb., o Probační a mediační službě. Dohled nad její činností provádí Ministerstvo spravedlnosti, přičemž ministr spravedlnosti má jako svůj poradní orgán v této oblasti zřízenu \"Radu pro probaci a mediaci\".\n\nPMS zahájila svou činnost k 1. lednu 2001. Usiluje o zprostředkování účinného a společensky prospěšného řešení konfliktů spojených s trestnou činností a současně organizuje a zajišťuje výkon alternativních trestů a opatření s důrazem na zájmy poškozených, ochranu komunity a prevenci kriminality.\n\nPlnění úkolů Probační a mediační služby ve vztahu k soudům, státním zastupitelstvím a orgánům Policie České republiky zajišťují její střediska, která působí v sídlech okresních soudů. V čele středisek stojí \"vedoucí střediska\". Konkrétní úkoly v rámci probace nebo mediace pak provádí buď \"úředníci\" nebo \"asistenti\" Probační a mediační služby. Úředníkem může být každý, kdo je bezúhonný, plně svéprávný, má magisterské vysokoškolské vzdělání ve společenskovědní oblasti a složil odbornou zkoušku. Pro funkci asistenta se naopak kromě bezúhonnosti, plné způsobilosti a věku na 21 let vyžaduje jen společenskovědní středoškolské vzdělání.\n\nV čele celé Probační a mediační služby pak stojí \"ředitel\", kterého jmenuje a odvolává ministr spravedlnosti. Ředitelem organizace byl nejdříve Mgr. Pavel Štern, od června 2014 do listopadu 2015 jí byla PaedDr. Jitka Čádová a v únoru 2016 tuto funkci převzala PhDr. Andrea Matoušková.\n\nČinnost služby se rozlišuje na probační a mediační. Probací je organizování a vykonávání dohledu nad obviněným, obžalovaným nebo odsouzeným, kontrola výkonu těch alternativních trestů, ve kterých byly uloženy nějaké povinnosti nebo omezení, dále sledování chování odsouzeného ve zkušební době podmíněného propuštění z výkonu trestu odnětí svobody, jakož i individuální pomoc obviněnému a působení na něj ve smyslu vedení řádného života. Mediací je pak mimosoudní zprostředkování řešení sporu mezi obviněným a poškozeným.\n\nV rámci probace vytváří předpoklady k tomu, aby trestní věc mohla být projednána v některém ze zvláštních druhů trestního řízení, aby vazba byla nahrazena jiným opatřením, případně aby mohl být uložen a vykonán trest nespojený s odnětím svobody. Proto obviněnému poskytuje odborné vedení a pomoc, sleduje a kontroluje jeho chování a spolupracuje s rodinným a sociálním prostředím, ve kterém žije a pracuje, s cílem, aby v budoucnu vedl řádný život.\n\nKromě toho se Probační a mediační služba podílí i na prevenci trestné činnosti.\n\n"}
{"id": "704530", "url": "https://cs.wikipedia.org/wiki?curid=704530", "title": "Neuchâtel Xamax", "text": "Neuchâtel Xamax\n\nNeuchâtel Xamax FCS je švýcarský fotbalový klub. Založen byl roku 1970 spojením klubů FC Xamax (založen 1912) a FC Cantonal Neuchâtel (založen 1906). Slovo Xamax vzniklo z přezdívky Xam, která náležela jednomu ze zakladatelů FC Xamax Maxu Abegglenovi. Xamax dvakrát vyhrál švýcarskou ligu (1987, 1988) a dvakrát se probojoval do čtvrtfinále Poháru UEFA (1981/82, 1985/86).\n\nV roce 2013 se sloučil s FC Serrières do Neuchâtel Xamax FCS (dříve bylo Neuchâtel Xamax FC).\n\n"}
{"id": "704531", "url": "https://cs.wikipedia.org/wiki?curid=704531", "title": "Saskatchewan Highway 955", "text": "Saskatchewan Highway 955\n\nHighway 955 je silnice v kanadské provincii Saskatchewanu. Odbočuje od silnice Highway 155 poblíž La Loche a vede těžařské osadě Cluff Lake Mine. Silnice je přibližně 245 km (152 mil) dlouhá a má po celé své délce nezpevněnou vozovku.\n\nHighway 955 se nekříží téměř s žádnými dalšími silnicemi, a to kvůli své severské poloze. Asi v jedné třetině cesty ke Cluff Lake Mine je přístupová cesta k osadě Descharme Lake. Podle provinčních silničních map datovaných do 80. let 20. století pokračovala na sever od bývalého uranového dolu Cluff Lake ke břehům jezera Athabaska a dál přes jezero až k Uranium City sezónní cesta, tzv. \"„zimní silnice“\", ale ta vypadá, že se již nepoužívá.\n\nSilnice Highway 955 prochází provinčním parkem Clearwater River Provincial Park. Carswellova dopadová struktura je největším astroblémem v Saskatchewanu s průměrem o velikosti asi 35 km. Silnice Highway 955 překračuje řeku Douglas (řeka). Její rozsáhlé údolí je na okraji Carswellovy dopadové struktury. Uran je těžen na třech nalezištích podél perimetru Carswellovy struktury nedaleko zakončení silnice Highway 955.\n\n"}
{"id": "704535", "url": "https://cs.wikipedia.org/wiki?curid=704535", "title": "Zdeněk Hůla", "text": "Zdeněk Hůla\n\nJméno a příjmení Zdeněk Hůla nese více osobností:\n\n"}
{"id": "704536", "url": "https://cs.wikipedia.org/wiki?curid=704536", "title": "Beethovenův platan", "text": "Beethovenův platan\n\nBeethovenův platan je památný platan javorolistý v Praze na Malé Straně. Mohutný solitérní strom stojí v zahradě Velkopřevorského paláce u její obvodové zdi známé jako Lennonova zeď. Jedná se o nejmohutnější a nejstarší platan na území Prahy a vůbec nejmohutnější památný strom Prahy.\n\n\nPodle pověsti byl vysazen ve 12. století, když se v těchto místech usadil řád maltézských rytířů. Také existuje pověst o tom, že pod ním během pobytu v Praze roku 1796 odpočíval Ludwig van Beethoven. Byl ubytován v nedalekém hostinci U zlatého jednorožce a měl dovoleno do zahrady paláce maltézských rytířů chodit. Zamiloval se v té době do devatenáctileté hraběnky Josefiny Clary-Aldringenové a říká se, že o ní pod platanem sníval.\n\nPlatan javorolistý je výsledkem křížení platanu východního a západního a poprvé se objevuje až kolem roku 1700 v Londýně. V zahradě byl vysazen ne dřív, než během barokní přestavby paláce, která proběhla v letech 1725 až 1727. Pod platanem se v minulosti pořádaly koncerty.\n\n"}
{"id": "704537", "url": "https://cs.wikipedia.org/wiki?curid=704537", "title": "František Kovářík (politik)", "text": "František Kovářík (politik)\n\nFrantišek Kovářík (25. září 1865, Prostějov – 21. červenec 1942, Prostějov) byl československý ministr veřejných prací v letech 1920 – 1921, národohospodář a spolumajitel firmy Wichterle a Kovářík (Wikov).\n\nFrantišek Kovářík byl synem prostějovského tkalce Josefa Kováříka, který pocházel z Chropyně. František získal stipendium od prostějovských židovských podnikatelů a studoval na německé reálce, kterou absolvoval v roce 1882. Po maturitě studoval v letech 1882 – 1886 strojírenství na technice ve Vídni.\n\nPo absolvování techniky učil na průmyslové škole v Bílsku ve Slezsku, poté byl asistentem u profesora Hauffeho na vídeňské technice, konstruktérem ve strojírenství v Magdeburku a Lipsku. Od roku 1890 se na pozvání profesora Hauffeho na techniku vrátil, aby tu přednášel strojnické rýsování a stavbu strojů.\n\nV roce 1896 se vrátil zpět do Prostějova a stal se spolumajitelem továrny na hospodářské stroje, parní lokomobily a motory, kterou založil jeho mladší bratr Ing. Josef Kovářík. Vznikla tak firma \"F. a J. Kovářík, továrna strojů a slévárna Prostějov\", která postupně rozšiřovala svůj sortiment a vyráběla žací stroje, plynové, benzinové a naftové motory, čerpadla, mlátičky a další zemědělské stroje. František Kovářík však pokračoval i ve vědecké práci – v roce 1902 získal první doktorát technických věd na České vysoké škole technické v Brně a v roce 1904 byl jmenován docentem nauky o stavbě hospodářských strojů na téže škole. O čtyři roky později, roku 1908, byl jmenován členem Národohospodářského ústavu při České akademii věd a umění v Praze. V roce 1913 se stal jedním ze zakladatelů Jednoty průmyslníků pro Moravu a Slezsko a v roce 1917 získal post místopředsedy Ústřední organizace průmyslníků pro Čechy a Moravu. V roce 1909 firma F. a J. Kovářík zažila stagnaci a změnila se na \"Prostějovskou akciovou továrnu na stroje a motory F. a J. Kovářík\". O devět let později se firma sloučila s konkurenční společností Františka Wichterleho a vznikla firma Wichterle a Kovářík, akciová společnost (Wikov).\n\nIng. Dr. František Kovářík byl od 21. září 1920 do 26. září 1921 ministrem veřejných prací v úřednické vládě Jana Černého a byl předsedou poradního sboru vlády pro hospodářské otázky. Kromě toho byl také významným komunálním politikem v Prostějově a členem zastupitelstva v letech 1898 – 1924. Rovněž byl členem správní rady městské vodárny, členem plynárenské komise, členem správní rady městské elektrárny a měl významný vliv na realizaci projektu výstavby Národního domu v Prostějově, který vznikl podle plánů Jana Kotěry. Byl také členem poroty veřejné architektonické soutěže na výstavbu prostějovské radnice, v níž nakonec zvítězil následně realizovaný projekt Karla Huga Kepky. Díky Ing. Františku Kováříkovi vznikla v letech 1910 – 1911 i další významná prostějovská architektonická stavba, a to vila, kterou si František Kovářík nechal vyprojektovat od architekta Emila Králíka.\n\n"}
{"id": "704541", "url": "https://cs.wikipedia.org/wiki?curid=704541", "title": "Zdeněk Hůla (skladatel)", "text": "Zdeněk Hůla (skladatel)\n\nZdeněk Hůla, pseudonym Zdenko Bayer (12. května 1901 Sankt Anton am Arlberg (v dnešním Tyrolsku) – 12. ledna 1986 Praha), byl český hudební teoretik a skladatel.\n\nMaturoval na gymnáziu v Praze. Nejprve studoval soukromě skladbu u Vítězslava Nováka, klavír u Karla Hoffmeistera, zpěv u Bohuslava Krouského a dirigování u Františka Stupky. V letech 1934–1938 pokračoval ve studiu skladby u Jaroslava Řídkého a konečně znovu u Vítězslava Nováka na mistrovské škole. Své vzdělání si rozšiřoval i pobytem v zahraničí. (Německo, Jugoslávie, Itálie, Francie, Rumunsko, Bulharsko, Turecko). Jako sbormistr vedl řadu pražských pěveckých spolků (\"Škroup,Tovačovský, Lumír, Ženské pěvecké sdružení\").\n\nPo druhé světové válce pracoval nějaký čas jako úředník na Ministerstvu informací. V roce 1945 se stal profesorem na Pražské konzervatoři, kde vyučoval metodiku, harmonii a kontrapunkt. Externě působil i na Akademii múzických umění v Praze. Stal se jedním z našich nejvýznamnějších teoretiků hudby.\n\nJako skladatel psal hudbu spíše lehčího žánru: skladby k příjemnému poslechu, taneční skladby a operety. Pro své skladby často používal pseudonym \"Zdenko Bayer\".\n\n\n\n"}
{"id": "704544", "url": "https://cs.wikipedia.org/wiki?curid=704544", "title": "Přírodní park Hadovka", "text": "Přírodní park Hadovka\n\nPřírodní park Hadovka leží kolem stejnojmenné říčky, která pramení u města Teplá a nedaleko se vlévá do Úterského potoka. Území přírodního parku je vymezeno vesnicemi Horní Polžice, Krasíkov, Domaslav, Lestkov, Hanov, Vrbice u Bezdružic a Kohoutov.\n\nV přírodním parku Hadovka se nachází několik výraznějších vrcholů:\n\n\n"}
{"id": "704547", "url": "https://cs.wikipedia.org/wiki?curid=704547", "title": "Lidské smysly", "text": "Lidské smysly\n\nLidské smysly (v anglickém originále Human Senses) je dokumentární trilogie, poprvé vysílaná na televizi BBC v roce 2003. Prezentoval a vyprávěl ji moderátor Nigel Marven, který většinou na sobě nechává otestovat různé pokusy, většinou dokonce extrémní (lehne si na břitvu, zabodává si trny do rukou apod.) a jde o jediný pořad na kterém se podílel, jenž se zcela zabývá lidskou biologií (zahrnoval pouze pár scén se zvířaty, včetně kobry kapské v Jihoafrické republice). Dokument má tři díly: Čich a chuť, Sluch a rovnováha a Hmat a zrak. Českou premiéru měl seriál na České televizi.\n\n\n \n"}
{"id": "704554", "url": "https://cs.wikipedia.org/wiki?curid=704554", "title": "Žofie Magdalena Dánská", "text": "Žofie Magdalena Dánská\n\nŽofie Magdalena Dánská (3. července 1746 Kodaň, Dánsko – 21. srpna 1813, Stockholm, Švédsko) byla rodem dánská princezna a sňatkem švédská královna.\n\nŽofie Magdalena se narodila jako druhé dítě (první dcera) ze šesti potomků dánského krále Frederika V. a jeho první manželky Luisy Hannoverské.\n\nVe svých pěti letech byla dívka zasnoubena se švédským princem následníkem Gustavem; tento svazek měl stvrdit mír a přátelství mezi Dánskem a Švédskem. Sňatek byl dílem jednání strany klobouků, ovládající švédský parlament. Rodiče princovi, švédský královský pár, se stavěli proti tomuto manželství, podílejíce se na nepřátelství, které rodina Adolfa I. Fridricha chovala k Oldenburské dynastii, panující v Dánsku.\n\nSvatba v zastoupení se uskutečnila na zámku Christiansborg v Kodani 1. října roku 1766 a později, již s ženichem osobně ve Stockholmu 4. listopadu téhož roku. Gustav nastoupil na trůn po smrti svého otce v roce 1771 a Žofie byla korunována královnou 29. května roku 1772.\n\nManželství nebylo šťastné pro naprostou rozdílnost povah obou manželů, ale také pro vměšování královny matky Luisy Ulriky Pruské. Zatímco Gustav se intenzivně zabýval politikou, Žofie Magdalena nikdy na stocholmském dvoře nezdomácněla; byla uzavřená, ostýchavá a vážná a mimořádně silně nábožensky založená, což ji vystavovalo posměchu ze strany jejího kultivovaného manžela. Byla považována za málo inteligentní, což patrně neodpovídalo skutečnosti – kromě své mateřské dánštiny hovořila švédsky, anglicky a francouzsky a zajímala se o kulturu, umění a literaturu. Vztah mezi manželi byl chladný a odtažitý; Žofie Magdalena velmi trpěla i odmítavým postojem Luisy Ulriky.\n\nZ manželství Žofie Magdaleny a Gustava vzešli dva synové:\nManželství s Gustavem III. bylo naplněno až po roce 1775, devět let po svatbě. V polovině 70. let se hodlal král rozvést pro údajnou neplodnost manželčinu, její osobní lékař mu však odmítl vystavit odpovídající atest a upozornil krále, že Žofie Magdalena v případě dalšího manželství by děti mít mohla a Gustav III. by byl označen za lháře nebo za impotenta – vidina této hrozby krále od záměru se rozvést odradila. O manželském životě Gustava III. a Žofie Magdaleny se mnoho spekulovalo. Když se 1. listopadu roku 1778 narodil princ následník Gustav Adolf a v roce další syn 1782 Karel Gustav, vynořily se zvěsti – patrně iniciované královnou matkou Luisou Ulrikou a jejím druhým synem Karlem, velmi žádostivým trůnu, a se vší pravděpodobností neodpovídající pravdě – o tom, že otcem princů je ve skutečnosti dvořan, finský šlechtic hrabě \"Adolf Fredrik Munck af Fulkila\", přítel královských manželů, jenž byl instruktorem nezkušeného Gustava v záležitostech fyzické lásky (kterou se svou milenkou, dvorní dámou Žofie Magdaleny \"Annou Žofií Ramström\" názorně předváděli královskému páru). Zemí se šířily i fámy o tom, že král je homosexuál, z čehož měla pramenit jeho averze k manželce; syn Munckovy milenky, tanečnice \"Giovanny Bassi\", byl údajně velmi podobný korunnímu princi; to vše bylo tématem četných pamfletů. Luisa Ulrika vyvolala skandál, když zpochybnila legitimnost korunního prince; šokovaný král jí nařídil veřejnou omluvu.\n\nPo smrti mladšího syna Karla Gustava v roce 1783 se manželství definitivně rozpadlo. Gustav III. byl v roce 1792 zavražděn a Žofie Magdalena se rozhodla pro život v klidu a ústraní. Participovala nicméně na některých politických aktivitách svého syna Gustava IV. Adolfa. V roce 1809 byla svědkem jeho abdikace. Za panování svého švagra Karla XIII. se stáhla do ústraní paláce Ulriksdal u Stockholmu; zde zemřela 28. srpna roku 1813.\n\n\n"}
{"id": "704555", "url": "https://cs.wikipedia.org/wiki?curid=704555", "title": "Viktor Dvirnyk", "text": "Viktor Dvirnyk\n\nViktor Henadijovyč Dvirnyk (, * 28. února 1969, Kyjev) je bývalý ukrajinský fotbalista, který většinu kariéry strávil v českých a slovenských prvoligových klubech. Do roku 1989 působil na rodné Ukrajině, začínal v B-týmu Dynama Kyjev, poté hrál za FC Dynamo Bila Tserkva a FC Sudostroitel Mykolaiv. Poté působil na Slovensku a v českých zemích, hrál za TJ Chemlon Humenné (1990–1991), Inter Bratislava (1990–1992, 1995), Spartu Praha (1992–1994), Bohemians (1994–1995, 1996–1997). Se Spartou získal tři mistrovské tituly (1993, 1994, 1995), jeden československý a dva české. V československé, české a slovenské lize odehrál 117 utkání a vstřelil 47 branek (22 v Interu, 13 ve Spartě, 12 v Bohemce). Krátce působil i v českém třetiligovém klubu SK Český Brod (1997). Hrál i nejvyšší řeckou a chorvatskou ligu: AEL 1964 FC (1995–1996), NK Mladost 127 (1997–1999) a NK Istra (1999–2000). V řecké lize odehrál 13 utkání a vstřelil 1 gól, v chorvatské 33 utkání a dal 4 branky.\n\n"}
{"id": "704561", "url": "https://cs.wikipedia.org/wiki?curid=704561", "title": "Velemlok čínský", "text": "Velemlok čínský\n\nVelemlok čínský (\"Andrias davidianus\") je největší mlok na světě. Dosahuje výjimečně délky až 180 cm. Žije v čínských potocích a jezerech. Je pokládán za kriticky ohrožený druh, protože ubývá jeho přirozeného prostředí.\n\nVelemlok čínský má velkou hlavu a malé oči. Je zbarven do černé barvy. Živí se hmyzem, žábami a rybami. Má velmi špatný zrak, ale má smyslový orgán, táhnoucí se od hlavy až k ocasu a je citlivý na jakékoli vibrace. Průměrný velemlok čínský váží 25–30 kg a měří 1,15 m. Samice kladou až 500 vajíček, která uchovávají v dutinách. Podobný je velemlok japonský.\n\nV roce 2019 genetické analýzy vzorků z živých i konzervovaných uhynulých exemplářů potvrdily předchozí domněnky a ukázaly, že velemlok čínský v původním pojetí zahrnuje tři odlišné druhy, které se rozdělily již před 3,1 až 2,4 milionu let a mají odlišná teritoria výskytu:\nZa největšího mloka a zároveň největšího recentního obojživelníka je nutno v současnosti považovat velemloka druhu \"Andrias sligoi\".\n\nVelemlok čínský je v zajetí vidět jen na pár místech na světě: pět velemloků je v USA (Zoo Atlanta, Cincinnati Zoo, Saint Louis Zoological Park). Další jsou také v několika čínských parcích a zoologických zahradách. V Evropě je podle databáze Zootierliste chován v pouhých jedenácti zoo. V Česku je k vidění v Zoo Praha, kde mají tato zvířata vlastní pavilon.\n\nZoo Praha chovala tento druh již v letech 1952–2001, ale zvířata byla umístěna na Přírodovědecké fakultě UK. Současní jedinci byli přivezeni v letech 2012 až 2014. Někteří z nich pocházeli z chovné stanice v Koreji, další ze zoo v rakouském Schmidingu či z německého Berlina. Na počátku roku 2018 tak bylo v zoo chováno 18 jedinců, včetně samce Karla, největšího velemloka v Evropě.\n\nVelemloky je možné vidět ve speciálním samostatném pavilonu Velemlokárium v dolní části zoo, který nemá ve světě obdoby. Stavba za 23,6 mil. Kč probíhala v letech 2012–2014. Ke slavnostnímu otevření došlo 31. května 2014. V pavilonu je snaha představit biotop a oblast výskytu tohoto druhu, a tak je součástí pavilonu i expozice pro chřestýšovce mangšanské a želvy dlaždicovité, které vystavuje Zoo Praha jako jediná v Evropě. Zároveň je poukázáno na inspiraci Karla Čapka těmito obojživelníky, když psal Válku s mloky. Tento literární počin je možné si v pavilonu poslechnout v audioverzi namluvené Jiřím Lábusem.\n\nV roce 2012 se stopa velemloka čínského stala jednou z pěti stop tehdy nového loga. Její využití odkazuje na širší historicko-kulturní souvislosti, např. výše zmíněné dílo Válka s mloky.\n\n"}
{"id": "704564", "url": "https://cs.wikipedia.org/wiki?curid=704564", "title": "Serdar", "text": "Serdar\n\nSerdar (dříve Kyzyl-Arvat nebo Gyzylarbat) je město v Turkmenistánu, asi 220 km severozápadně od hlavního města Ašchabadu. Roku 1995 zde žilo asi 45.500 lidí, převážně Turkmenů.\n\nSerdar se nachází v blízkosti starého perského města Farava. Tento region byl obýván Dáky. Moderní město bylo založeno v roce 1881 jako stanice na železnici. Ve městě krátce pobýval i anarchista Pjotr Aršinov.\n"}
{"id": "704566", "url": "https://cs.wikipedia.org/wiki?curid=704566", "title": "Kočičí maso", "text": "Kočičí maso\n\nKočičí maso je maso z kočky domácí. Může být součástí lidského jídelníčku, ale protože je kočka masožravec a protože je podobně jako psi často chována jako domácí mazlíček nebo pomocník, je pojídání kočičího masa podobně jako psího masa kontroverzní a v některých kulturách patří mezi tabu. Pravidelnou součástí jídelníčku člověka je v současnosti prakticky pouze v Číně, obzvlášť na jihu země (okolí Kantonu) a v některých oblastech sousedního Vietnamu (provincie Thái Binh na pobřeží Jihočínského moře. Výjimečně (spíše z rituálních důvodů) jsou kočky konzumovány také v západní Africe a v Peru (výhradně černošským obyvatelstvem).\n\nKonzumaci koček přímo zakazují některá náboženství, například židovství (v rámci kašrutu) a islám (v rámci halaly). Naopak k zabíjení koček na maso může dojít v době hladu i ve společnosti, která kočky obvykle nejí. Tak tomu bylo například ve střední Evropě v době druhé světové války.\n"}
{"id": "704567", "url": "https://cs.wikipedia.org/wiki?curid=704567", "title": "Does Humor Belong in Music? (video)", "text": "Does Humor Belong in Music? (video)\n\nDoes Humor Belong in Music? je přibližně hodinový koncertní film. Jedná se o koncert Franka Zappy, nahraný v New Yorku 26. srpna 1984. Skládá se z čtrnácti skladeb a je doplněn různými interview. V roce 1985 byl film vydán na VHS a v roce 2003 na DVD.\n\n"}
{"id": "704571", "url": "https://cs.wikipedia.org/wiki?curid=704571", "title": "Operace Erez", "text": "Operace Erez\n\nOperace Erez (: מבצע ארז, \"Mivca Erez\", doslova \"Operace Cedr\") byla vojenská akce provedená během první arabsko-izraelské války na přelomu května a června 1948, těsně po konci britského mandátu nad Palestinou a vzniku státu Izrael, izraelskou armádou. Operace vedla k izraelskému dobytí pohoří Gilboa a oblasti severně od města Dženín. Šlo o předehru k neúspěšnému pokusu Izraele v rámci Operace Jicchak dobýt i Dženín a centrální oblasti Samařska.\nOperaci prováděla Brigáda Golani. Útok začal v noci z 31. května na 1. červen 1948. Izraelcům se podařilo dobýt severní část pohoří Gilboa včetně strategicky významného arabského sídla Zir'in (dnes poblíž stojí židovská vesnice Jizre'el). Brigáda Golani rovněž uspěla při dobývání lokality Megido a nedaleko od něj stojící arabské vesnice Ladžun. Židovský stát tak získal kontrolu nad jižním okrajem Jizre'elského údolí a otevřel si přístupové cesty k severnímu Samařsku včetně města Dženín. \n\nOperace byla součástí širší akce, kterou chtěl Izrael čelit hrozbě tlaku arabských invazních armád z nitra Samařska směrem k břehům Středozemního moře u města Netanja, kde hrozilo přetržení izraelského území na dvě části. Brigáda Golani měla společně s Brigádou Karmeli zaútočit od severu na Dženín, zatímco Brigáda Alexandroni měla provést úhybný manévr od mořského pobřeží, směrem k východu skrz údolí Vádí Ara. Útok Brigády Golani zpočátku přinesl úspěch a podle plánu nyní z jeho pozic nastupovala proti Dženínu Brigáda Karmeli, která město skutečně ráno 3. června 1948 dobyla. Jenže rychlý nástup arabských posil z řad irácké armády a neschopnost Brigády Alexandroni spustit vážný útok od západu vedly k nutnosti Izraelců stáhnout se z Dženínu. Operace Erez a její výsledek předurčila průběh hranice mezi Izraelem a Západním břehem Jordánu.\n\n"}
{"id": "704574", "url": "https://cs.wikipedia.org/wiki?curid=704574", "title": "International New York Times", "text": "International New York Times\n\nInternational New York Times (dříve International Herald Tribune) je mezinárodní novinový deník psaný v anglickém jazyce, který získává informace pro své zpravodajství jednak ze široké sítě vlastních korespondentů a dále pak prostřednictvím úzké spolupráce s novináři svého mateřského deníku \"The New York Times\". \"International New York Times\", jehož sídlo se v současnosti nachází ve francouzském městě Neuilly-sur-Seine, se tiskne na 38 různých místech po celém světě a je k dostání ve více než 160 státech či závislých teritoriích. Založen byl roku 1887 v Paříži. Stoprocentním vlastníkem IHT je mediální společnost The New York Times Company, současnou šéfredaktorkou je Alison Smaleová.\n\n"}
{"id": "704578", "url": "https://cs.wikipedia.org/wiki?curid=704578", "title": "Robert Lewandowski", "text": "Robert Lewandowski\n\nRobert Lewandowski (* 21. srpna 1988, Varšava, Polsko) je polský fotbalový útočník, který hraje od června 2014 v německém klubu FC Bayern Mnichov. Předtím působil v Borussii Dortmund a v polských klubech. Je rovněž polským fotbalovým reprezentantem. Nejlepší střelec 1. německé fotbalové Bundesligy sezony 2013/14 (20 gólů v dresu Borussie Dortmund).\n\nKariéru zahájil v Partizánu Lešno v trénincích díky otci, který tam pracoval. V roce 1997 se dostal do Varsovie Varšava, kde hrál 7 let do léta 2005 a vsítil ve 4. lize 55 gólů. Také hrál za Deltu Varšava.\n\nSezónu 2005/2006 zahájil v béčku vojenské Legie Varšava v třetí lize, kde dosáhl třiceti branek.\n\nV létě 2006 roku odešel do Znicze Pruszków (čti [znič pruškuv], česky Pochodeň Pruškov), který za tento přestup zaplatil 120 tisíc zlotých (přes 260 tisíc Kč). Během dvou sezón tam vstřelil 78 gólů. Dostal se tam ve skvělém období klubu, který dostal plnou podporu vedení města pro boj o nejvyšší mety. Mužstvo bylo postaveno na většinou mladých borcích – kromě Lewandowského vynikli v Pochodni např. i Radosław Majewski a Paweł Zawistowski. V sezóně 2006/2007 v 3. lize i v sezoně 2007/2008 v 2. lize byl Lewandowski králem střelců.\n\n18. června 2008 Lewandowski přišel do Lechu Poznaň. V Ekstraklase měl gólovou premiéru v zápase prvního kola s GKS Belchatov. V říjnu byl vyhodnocen týdeníkem \"Piłka Nożna\" (Kopaná) za polský objev roku 2008. 1. ledna 2009 ho redakce serveru \"imscouting.com\" zařadila do desítky nejslibnějších fotbalistů. O dva týdny později britký deník \"The Times\" umístil Lewandowského na 1. místo nejslibnějších hráčů do 23 let\nV sezóně 2008/09 získal s Lechem polský fotbalový pohár a v létě 2009 dosáhl na polský Superpohár, když v utkání vsítil 5 gólů. 15. května 2010 získal s Lechem mistrovský titul a sám vybojoval korunu Krále střelců s 34 góly na kontě.\nPo skončení sezóny 2008/09 byl v \"nejlepší jedenáctce Ekstraklasy\", která byla sestavena podle novinářů na základě známek, kterou hráči dostávali po každém z minimálně 16 zápasů.\n\nV létě 2010 přestoupil z polského Lechu Poznań do Borussie Dortmund za částku mírně přesahující 44,5 milionu eur a podepsal kontrakt do léta 2014. V sezóně 2010/11 získal s Borussií bundesligový titul, který následně se spoluhráči obhájil v sezóně 2011/12. V tomto ročníku navíc vyhrál i Pohár DFB (DFB-Pokal, pohár Německého fotbalového svazu), když ve finále vstřelil hattrick mnichovskému Bayernu a Borussia zvítězila 5:2. Se 10 vstřelenými brankami ze šesti zápasů se stal nejlepším střelcem poháru DFB.\n\n20. října 2012 v domácím utkání s FC Schalke 04 mírnil svým gólem prohru 1:2. 16. března vstřelil v Bundeslize během zápasu s SC Freiburg 4 góly a ještě přihrál na premiérový gól Leonardovi Bittencourtovi. Ve 27. bundesligovém kole 30. března 2013 vstřelil 3 góly při výhře 3:1 nad domácím Stuttgartem. Ve 28. kole německé Bundesligy 2012/13 6. dubna 2013 se jedním gólem podílel na výhře Borussie 4:2 nad Augsburgem, nicméně v tabulce druhý Dortmund v tomto kole ztratil naději na obhajobu titulu, ten získal šest kol před koncem suverénní FC Bayern Mnichov. Ve 30. bundesligovém kole 20. dubna 2013 vsítil jednu branku a pomohl k vítězství 2:0 nad 1. FSV Mainz 05.\n\nV základní skupině D Lize mistrů 2012/13 („skupina smrti“ – nejtěžší skupina tohoto ročníku LM) přispěl gólem k výhře 1:0 18. září 2012 nad Ajaxem. 24. října přispěl jednou brankou k vítězství 2:1 nad Realem Madrid a další dva góly přidal 21. listopadu opět proti Ajaxu. V prvním utkání osmifinále 13. února 2013 proti Šachtaru Doněck se gólem podílel na remíze 2:2. a jeden gól přidal v infarktovém odvetném zápase 9. dubna proti španělské Málaze, kde Dortmund otočil zápas dvěma brankami v nastaveném čase. V prvním zápase Borussie v semifinále 24. dubna 2013 proti Realu Madrid vstřelil 4 góly, první gól v osmé minutě po centru Maria Götzeho z levé strany hřiště. Při druhém si stopl střelu Marca Reuse a pohotově ji napálil šajtlí do sítě. Při třetím oklamal madridského obránce Pepeho, obtočil se kolem něj a nekompromisně zavěsil pod břevno. Čtvrtý gól přidal z pokutového kopu. Tímto navýšil své střelecké konto v tomto ročníku LM na 19 vstřelených gólů  . Borussia zvítězila 4:1 a vytvořila si dobrou pozici do odvety. V ní se polský útočník neprosadil i kvůli těsnému bránění Sergia Ramose, Dortmund 30. dubna prohrál 0:2, což ale stačilo na postup do finále proti Bayernu Mnichov. V něm se 25. května 2013 ve Wembley opět gólově neprosadil a Borussia nejprestižnější evropský pohár nezískala, podlehla Bayernu 1:2. Lewandowski zůstal s 19 vstřelenými brankami nejlepším střelcem tohoto ročníku LM.\n\nJeště před finále Ligy mistrů se oba soupeři (Dortmund s Bayernem) utkali v domácí lize 4. května 2013, utkání skončilo remízou 1:1 a Lewandowski měl příležitost vstřelit gól z pokutového kopu a zajistit tak Borussii vítězství, kop neproměnil. V posledním kole Bundesligy 17. května 2013 vstřelil gól proti Hoffenheimu, ale Dortmund utkání prohrál 1:2. Byl to jeho 27. ligový gól sezóny, kterým se Lewandowski dotáhl na vedoucího Stefana Kießlinga z Bayeru Leverkusen, ale Kießling skóroval v závěru utkání Hamburk–Leverkusen (0:1) a stal se králem střelců německé Bundesligy 2012/13.\n\n27. července 2013 na začátku sezóny 2013/14 nastoupil v utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala tak trofej. Lewandowski toužil odejít právě do Bayernu, který o něj také jevil zájem, ještě před koncem smlouvy (končí mu na konci sezóny 2013/14), proto odmítal podepsat s Dortmundem smlouvu novou. V 1. ligovém kole 10. srpna na hřišti Augsburgu vstřelil jeden gól a přispěl tak k vítězství 4:0 pro Borussii Dortmund. 14. září 2013 vstřelil dva góly proti Hamburku, Dortmund rozdrtil soupeře 6:2. 1. listopadu 2013 vstřelil hattrick v bundesligovém zápase proti VfB Stuttgart (konečné skóre 6:1). 8. února 2014 vstřelil dva góly v utkání proti Werderu Brémy, Dortmund zvítězil 5:1. S 20 góly se stal Robert nejlepším střelcem Bundesligy ročníku 2013/14.\n\nS Borussií postoupil ze základní skupiny F do vyřazovacích bojů Ligy mistrů 2013/14, německý tým v ní obsadil se ziskem 12 bodů první místo. V posledním utkání skupiny 11. prosince 2013 vstřelil jednu branku proti týmu Olympique de Marseille, Dortmund vyhrál 2:1 a postup si zajistil až tímto vítězstvím.\n\nPo sezoně 2013/14 odešel do FC Bayern Mnichov, s nímž podepsal pětiletou smlouvu již v lednu 2014.\n\nV Bundeslize debutoval za Bayern proti Wolfsburgu 22. srpna 2014 v 1. kole, nastoupil v 77. minutě, přihrál na gól a Bayern zvítězil 2:1.Podle trenéra mnichovského celku Josepa Guardioly dokonale zapadl do týmu. Je schopný střílet branky a je spolehlivý v protiútocích. S Bayernem od 5. kola vedl Bundesligu.\n\n21. října 2014 vstřelil v základní skupině E Ligy mistrů UEFA 2014/15 gól italskému klubu AS Roma na 3:0, Bayern vyhrál v Itálii vysoko 7:1.\n1. listopadu 2014 v klání proti svému bývalému klubu Borussii Dortmund dal vyrovnávací branku na 1:1 (72. minuta), Bayern poté vyhrál 2:1 zásluhou Arjena Robbena z penalty.\n\n26. listopadu 2014 v zápase základní skupiny E Ligy mistrů UEFA 2014/15 dal gól hlavou na 2:1 proti Manchesteru City. Bayern ale podlehl 2:3, Sergio Aguero rozhodl utkání hattrickem., k 1. 1. 2015 měl na kontě 19 gólů v Lize mistrů UEFA. Často se hovořilo o jeho roli v Bayernu, sám se nechal slyšet se svojí nespokojeností, že nedává tolik gólů, jako v minulých sezónách. Trenér Guardiola mu ale plně důvěřoval. V sezóně 2014/15 byl jeden z nejvytíženějších hráčů, vedle Manuela Neuera a Juana Bernata. Zastával jako obvykle pozici hrotového útočníka. V lednu 2015 o něj projevily zájem zahraniční kluby, např. PSG. Trenér mnichovského celku Guardiola ale všechny nabídky odmítl.\n\n4. dubna 2015 v derby proti Borusii Dortmund dorazil do brány vítězný gól zápasu, zápas skončil 1:0, 11. dubna 2015 ve 28. kole Bundesligy proti Eintrachtu Frankfurt vsítil 2 góly, konečné skóre bylo 3:0 a sklidil velkou chválu. V 29. kole Bundesligy bylo jasno, FC Bayern Mnichov zvítězil i v tomto ročníku a Robert Lewandowski mohl už potřetí slavit prestižní titul vládce Německa.\n\nV 6. kole sezóny 2015/16 německé Bundesligy 22. září 2015 vstřelil jako střídající hráč 5 gólů během pouhých 9 minut (do sítě VfL Wolfsburg), postaral se tak o obrat na konečných 5:1 a také o několik rekordních zápisů. S časem 3 minuty a 22 sekund překonal mj. nejrychlejší hattrick Bundesligy, který držel předtím Michael Tönnies (6 minut).\n\nLewandovski absolvoval v roce 2008 tři přátelské utkání v polském reprezentačním výběru do 21 let. Bylo to proti Anglii, Bělorusku a Finsku.\n\n10. září 2008 ve věku 20 let debutoval v A-mužstvu Polska v zápase s domácím San Marinem. V 58. minutě nastoupil na hřiště a za osm minut vstřelil gól, Poláci zvítězili v kvalifikačním střetnutí 2:0. V prvním kvalifikačním zápase na EURO 2016 7. září 2014 vstřelil v portugalském Faru čtyři góly Gibraltaru, který prohrál vysoko 0:7.\n\nVe sledovaném zápasu 11. října 2014 proti Německu v kvalifikaci na EURO 2016 byl u historicky první výhry Polska nad Německem 2:0. S polským týmem slavil postup na EURO 2016 ve Francii a zároveň se stal se 13 góly v 10 zápasech nejlepším střelcem kvalifikace.\n\nZúčastnil se Mistrovství Evropy 2012, kde mělo Polsko jako pořadatelská země (společně s Ukrajinou) jistou účast. V zahajovacím utkání celého šampionátu 8. června se střetlo Polsko s Řeckem a Robert vstřelil v 17. minutě hlavou první gól turnaje. Na tři body to nestačilo, oba soupeři si připsali po bodu za remízu 1:1. 12. června se opět zrodila remíza 1:1 polského národního mužstva s Ruskem a Lewandowski dostal v zápase žlutou kartu. V přímém souboji o čtvrtfinále s Českou republikou 16. června pohřbil polské naděje na historicky první postup ze základní skupiny jediným gólem utkání český záložník Petr Jiráček. Polsko obsadilo se ziskem 2 bodů poslední čtvrté místo základní skupiny A.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\nÚdaje z 6. října 2017\nZdroj:\n\n"}
{"id": "704580", "url": "https://cs.wikipedia.org/wiki?curid=704580", "title": "Operace Jicchak", "text": "Operace Jicchak\n\nOperace Jicchak (: מבצע יצחק, \"Mivca Jicchak\", doslova \"Operace Izák\", nazýváno též Bitva o Dženín, הקרב על ג'נין) byla vojenská akce provedená během první arabsko-izraelské války počátkem června 1948, těsně po vzniku státu Izrael, izraelskou armádou. Byla směřována proti městu Dženín a měla umožnit izraelskou invazi do centrálních oblastí Samařska, ale skončila neúspěchem. Navazovala na úspěšnou Operaci Erez.\n\nNa přelomu května a června 1948 uspěla Brigáda Golani při Operaci Erez, při které dobyla pohoří Gilboa a jižní okraj Jizre'elského údolí včetně strategických arabských lokalit jako vesnice Zir'in (dnes poblíž stojí židovská vesnice Jizre'el) a Ladžun nebo Megido. Izraelská armáda si tím otevřela nástupní prostor pro útok do Samařska a proti městu Dženín. \n\nOperace byla součástí širší akce, kterou chtěl Izrael čelit hrozbě tlaku arabských invazních armád z nitra Samařska směrem k břehům Středozemního moře u města Netanja, kde v té době hrozilo přetržení izraelského území na dvě části. Brigáda Golani měla společně s Brigádou Karmeli, kterým velel Moše Karmel (vlastní Brigádě Karmel velel Mordechaj Maklef), zaútočit od severu na Dženín, zatímco Brigáda Alexandroni měla provést úhybný manévr od mořského pobřeží, směrem k východu skrz údolí Vádí Ara. Útok Brigády Golani zpočátku přinesl v rámci Operace Erez úspěch a podle plánu nyní z jejích pozic nastupovala proti Dženínu v rámci Operace Jicchak Brigáda Karmeli, která město skutečně ráno 3. června 1948 dobyla. Jenže rychlý nástup arabských posil z řad irácké armády a neschopnost Brigády Alexandroni spustit vážný útok od západu vedly k nutnosti Izraelců stáhnout se z Dženínu. V horku, bez spolehlivých zásobovacích tras a pod palbou Arabů totiž nebyli schopni se dlouhodobě udržet na tomto území. Moše Karmel doporučil generálnímu štábu armády, že pokračování v okupaci Dženínu je možné jen za podmínky paralelního významného útoku Brigády Alexandroni od západu, na arabské město Tulkarm. Při absenci takové ofenzívy se Izraelci z Dženínu za velkých ztrát stáhli. Podle Chajima Herzoga byla chyba na straně velení Brigády Alexandroni, které chyběla představivost a agresivní přístup k boji. Neúspěch Operace Jicchak předurčil v letech 1949-1967 trasu linie příměří, takzvané Zelené linie, včetně nevýhodně úzkého izraelského pobřežního pásu a naopak horského hřbetu Samařska ovládaného Araby.\n\n"}
{"id": "704581", "url": "https://cs.wikipedia.org/wiki?curid=704581", "title": "Folies Bergère", "text": "Folies Bergère\n\nFolies Bergère (česky \"Bláznivé pastýřky\") je divadlo a koncertní sál v Paříži. Nachází se v 9. obvodu na adrese \"Rue Richer\" č. 32. Na přelomu 19. a 20. století to byl významný varietní kabaret. Dnes zde probíhají muzikálová představení a koncerty. Sál má kapacitu 1679 míst. Během let zde vystupovali např. Maurice Chevalier, který zde začínal v roce 1909, Jean Gabin (1922), Josephine Bakerová nebo Charlie Chaplin. Ze současných umělců zde vystupovali Herbie Hancock, Jamie Cullum, Bénabar, Fiona Apple, Omara Portuondo, Vanessa Paradis aj.\n\nBudova byla postavena jako operní dům a otevřena 2. května 1869 pod názvem \"Treviso Folies\". Dne 13. září 1872 získala svůj dnešní název. V roce 1886 ředitel Edward Marchand představil v kabaretu nový druh představení - varieté, které mělo velký úspěch. Jeho nástupce Paul Derval pokračoval v představeních založených na efektních kostýmech, dekoracích, tanci a zpěvu. Jakožto hluboce pověrčivý rozhodl, že všechny názvy revue musejí mít vždy 13 písmen a obsahovat slovo \"folie\" v jednotném či množném čísle. V roce 1926 přivedl do Folies Bergère z New Yorku tanečnici Josephine Bakerovou, která měla velký úspěch. Paul Derval vedl divadlo až do své smrti v roce 1966.\n\nV roce 1993 divadlo změnilo koncepci a od té doby se zaměřuje na muzikály a koncerty. V sezóně 2006/2007 mělo velký úspěch nastudování muzikálu \"Kabaret\", které mělo přes 450 repríz a více než 350 000 diváků a získalo šest nominací na divadelní cenu \"Molières\".\n\n"}
{"id": "704582", "url": "https://cs.wikipedia.org/wiki?curid=704582", "title": "Skyscraper (píseň)", "text": "Skyscraper (píseň)\n\n\"Skyscraper\" je píseň z roku 2011 americké zpěvačky a herečky Demi Lovato, převzatá z jejího nadcházejícího třetího studiového alba. Píseň napsali Toby Gad, Kerli Kõiv a Lindy Robbins a byla produkována Toby Gadem. Píseň měla svou premiéru 12. července u Ryana Seacresta na jeho ranní rádiové show On Air with Ryan Seacrest a vyšla digitálně tentýž den. V srpnu 2011 tato píseň zvítězila v kategorii pro nejlepší letní song na Teen Choice Awards a o něco později, 18. srpna 2011, Demi poprvé vystupovala s písní \"Skyscraper\" na předávání cen Do Something Awards.\n\nPo jejím léčebném pobytu bylo oznámeno, že uvolní všechny nové materiály v následujících měsících. Po pár týdnech a těžkých očekávání nového materiálu Demi prozradila, že by její nadcházející singl mohl být nazván \"Skyscraper\" a že by byl vydán v následujících týdnech. Píseň původně napsali Toby Gad, Kerli a Lindy Robbins pro druhé album Kerli. Předloha singlu byla poprvé uvedena na různých internetových stránkách ještě dříve, než by ho mohla Demi sama odhalit ještě toho dne přes její účet na Twitteru. V 00:03 bylo video \"Skyscraper\" zveřejněné na YouTube. Demi poprvé zmínila slova v písni 8. dubna 2010 - \"Go on and try to tear me down, I will be rising from the ground.. like a skyscraper.\"\n\nDemi řekla, že poprvé slyšela píseň ještě před svou léčbou a \"okamžitě ji přitáhla\", a dodala, že po nahrávání \"jen seděla a tekly ji slzy z očí\". Zpočátku chtěla přenahrát \"Skyscraper\" po ukončení své lékařské léčby, ale řekla, \"přece nemá stejné emoce. Neměla jen samé volání o pomoc, když jsem ji poprvé nahrála.\"\n\nPíseň vyšla na velmi pozitivní ohlasy z médií. Magazín Billboard řekl: \"Balada prezentuje osmnáctiletý chvějící se hlas, když zpívá o \"chytání slz do mých rukou,\" ale její síla umožňuje \"stoupání ze země, jako mrakodrap.\" Na začátku pisně nakonec zpěvačka zobrazuje svůj výkonný rozsah jako dýchavičný zpěv a těžký otřes vyplňujicí zbylé mezery osamělým klavírem. Hudební blog Idolator napsal: \"Když začíná píseň, klavír a zpěv jsou truchlivé, zapadají do temných vibrací, což jsme předpovídali této melodii. Ale to všechno staví na mnohem silnějším a pozitivnějším konci, posílajícím zprávu pro fanoušky Demi, že se nenechá svými nedávnými boji zhroutit nebo zastavit od vzetí své kariéry ve vyzrálejší, citově otevřený směr, než jsme dosud viděli od této Disney hvězdy.\"\n\nOnline zdroj About.com napsal: \"Píseň zachovává jednoduchou strukturu. Je to píseň o přežití tváří v tvář událostem, které činí úsilí na téma \"slza mě skolí.\" \"Nicméně, audio obrázky namalované podle slov jako např. \"Můžeš rozbít vše, co jsem / Jako bych byla ze skla,\" spolu s bravurním vokálním projevem Demi toto změní na něco opravdu speciálního. Obor popové muziky byl v poslední době přeplněný hymnami o sebeúctě. Nicméně, žádná z nich nebyla tak intimně osobní jako zvuky, které má Demi zde. Jak se hlasitě houpá na plotech následující most, tak zní, jako když opravdu vidí sebe jako tyčící se přeživší charakterizován ve slovech.\"\n\nPo vydání této písně mnoho celebrit vyjádřilo podporu na Twitteru. Mezi ně patří i Katy Perry, Selena Gomezová, Kelly Clarksonová, Ashley Tisdaleová, Alexz Johnson, Alex Gaskarth z All Time Low, Travis Clark z We the Kings, Logan Henderson, Ariana Grande, Zendaya, Timbaland, Kim Kardashianová, Abigail Breslin, Shailene Woodley, Megan Park, Eva Longoria, Pete Wentz, Lucy Hale, The Veronicas, 78violet, Simon Curtis, Brittany Snow, Jordin Sparks, která poskytla doprovodné vokály pro píseň, stejně jako i Kerli, která je spoluautorem písně.\n\nVideoklip byl natočen 16. června 2011 v Bonneville Salt Flats (Bonnevilleská solná planina v severozápadním Utahu). Jeho točení trvalo dvanáct hodin, což Demi popsala jako \"jak fyzicky, tak psychicky náročné,\" když říká, že by se mohla zhroutit a plakat mezi střihy, \"protože tato píseň je tak osobní.\" Video mělo premiéru na E! News a na E! On-line ve středu 13. července v devatenáct hodin Východního času / Tichomořského času a 23:30 Východního času / Tichomořského času. Třicetisekundová ukázka videoklipu byla zveřejněna na oficiálních stránkách Demi na YouTube 8. července 2011. Video režíroval Mark Pellington.\n\nVe Videu zpívá píseň Demi v bílých šatech. Do kamery se dívá dojatě, protože tím odkazuje na svůj pobyt na rehabilitaci, kvůli sebepoškozování a poruchám příjmu potravy. Další významnou vizuální věcí ve videu je vitrína obsahující skleněné srdce. Zasklená skříň je štít, který je nakonec zlomen, ale samo srdce zůstane neporušeno a nezraněno. Demi řekla v rozhovoru s E! news, že vitrína je symbolem pro těžké časy, a také to, že nikdy neztratí víru.\n\nPár hodin po vydání na iTunes se \"Skyscraper\" umístil na prvním místě nejvíce stažených písní v obchodě, kde setrval tři dny. V prvním týdnu se prodalo 176 000 digitálních kopií a píseň debutovala na druhém místě v americkém žebříčku Hot Digital Songs.\n\nPoprvé vystupovala Demi s touto písní na udílení cen Do Something Awards. To bylo 18. srpna 2011 natočeno a odvysíláno na kanálu VH1. Bylo to také její první vystoupení po jejím odchodu z turné Jonas Brothers Live in Concert, kvůli vstupu do rehabilitačního zařízení.\n\n\n\n\n"}
{"id": "704583", "url": "https://cs.wikipedia.org/wiki?curid=704583", "title": "Jaderná elektrárna Ói", "text": "Jaderná elektrárna Ói\n\nJaderná elektrárna Ói (; \"Ói hacudenšo\") leží na ostrově Honšú v Japonsku, jejím provozovatelem je společnost KEPCO (Kansai Electric Power Co.). Je vybavena čtyřmi reaktorovými bloky s tlakovodními reaktory, každý má výkon 1120 MW. Dva reaktory byly spuštěny na konci 70. let (1977 resp. 1978), další dva pak na začátku let devadesátých (1991 resp. 1992). V plánu byla stavba dalších dvou bloků, ale jejich realizace je vzhledem k havárii elektrárny Fukušima I pozastavena.\n\nV prosinci 2005 musel být odstaven jeden z reaktorů v důsledku přerušení elektrického vedení při silné vichřici.\nV červenci 2011 došlo k poklesu tlaku na bloku 1 v důsledku toho byl reaktor ručně odstaven, délka odstávky není dosud známa.\n"}
{"id": "704586", "url": "https://cs.wikipedia.org/wiki?curid=704586", "title": "Pseudoisidorské dekretálie", "text": "Pseudoisidorské dekretálie\n\nPseudoisidorské dekretálie je označení pro středověký podvrh kanonického práva, který je tvořen jak autentickými dekretály z \"Collectio Hispana\", tak četnými falsy - celkem jde o asi stovku velmi zdařilých fals, pro jejichž vytvoření bylo použito některých pravých právních sbírek a k zvýšení dojmu jejich autenticity byla do nich včleněna ještě řada dalších pravých textů. Konkrétně zahrnují 115 zcela nepravých dokumentů a 125 původně autentických, zfalšovaných až pozdějšími úpravami. Autor, nebo možná skupina autorů, není znám, sám sebe v díle označuje jako Isidor Mercator, který byl po objevení dekretálů ztotožněn s Isidorem Sevillským, zesnulým roku 636, ovšem opravdový vznik se klade mezi roky 847–852. Tyto dokumenty byly \"objeveny\" v remešské diecézi a za důvod jejich vzniku bývá označována snaha remešských diecézních biskupů (sufragánů) o obranu jejich práv proti svévolnému jednání jejich nadřízeného arcibiskupa, remešského metropolity Hinkmara, a případně i proti usnesení lokálních synod. Za jediného oprávněného rozhodčího ve všech větších sporných církevních záležitostech je v dokumentech označován římský biskup, neboli papež, který jediný má být oprávněn soudit biskupy a bez jehož schválení nemají mít platnost usnesení regionálních synod. Dále jsou v dokumentu postulovány zásady o nejvyšší moci papeže nad světskými panovníky a nezávislosti církve s odkazem na rovněž padělanou Konstantinovu donaci (zde je také dochován její nejstarší rukopis). Toto byly důvody, proč se k pseudoisidorským dekretáliím odvolávali papežové, údajně v dobré víře v jejich pravost, při boji o emancipaci církve vůči světské moci. Části dekretálií byly pojaty do různých středověkých sbírek kanonického práva, např. do vlivné Gratiánovy sbírky církevních předpisů.\n\nTyto falsifikáty dodávající legitimitu papežským mocenským nárokům poprvé zpochybnil teprve Ota III. (vládl 995-1002), ale účinně proti tomuto podvrhu vystoupil až v 15. století Mikuláš Kusánský a posléze protestanté. Až do odhalení tohoto falsa měly dekrety velký vliv na utváření představ o papežské moci a o jejím poměru k moci světské - do značné míry se o ně v politickém ohledu opírají mocenské nároky středověkého papežství. Přes odhalení nepravosti těchto dokumentů byly mnohé z nich i v církevním zákoníku Codex Iuris Canonici z roku 1983.\n\nAgostino Marchetto dospěl k závěru, že kánony 220 a 222 CIC/1917 jsou inspirovány Pseudoisidorskými dekretáliemi. Kánony pojednávají o absolutní a svrchované moci papeže nad koncilem. Materie těchto kánonů přešla do CIC/1983 jako kánon 338.\n\n"}
{"id": "704587", "url": "https://cs.wikipedia.org/wiki?curid=704587", "title": "Fontána svatého Viktora", "text": "Fontána svatého Viktora\n\nFontána svatého Viktora (francouzsky \"Fontaine Saint-Victor\"), též Alexandrova fontána (\"fontaine d'Alexandre\"), je zaniklá barokní fontána v Paříži. Byla umístěna v roce 1686 na rohu ulic \"Rue de Seine\" (dnes \"Rue Cuvier\") a \"Rue Saint-Victor\" (dnes \"Rue Linné\") naproti nemocnici Pitié. Byla zbořena v roce 1840.\n\nAutor fontány je neznámý. Na své místo byla v roce 1686 pouze přemístěna, nikoliv postavena, byla tedy staršího data. V roce 1671 nařídila státní rada postavit v Paříži devět fontán a při té příležitosti byla v letech 1686-1687 přemístěna i tato fontána na své konečné místo. Byla připojena k tzv. Alexandrově věži, která byla součástí hradeb opatství Saint-Victor.\n\nOd 18. století se její stav zhoršoval a po zboření opatství v roce 1811 stála osamoceně. Při rozšíření dnešní ulice \"Rue Cuvier\" a prodloužení ulice \"Rue Linné\" byla fontána v roce 1840 zbořena a jen několik metrů od ní vyrostla Cuvierova fontána.\n\nVe spodní části fontány byl bronzový maskaron chrlící vodu. Nad ním se nacházela velká kamenná váza zasazená do zdi. Váza měla dvě držadla, pod kterými leželi dva delfíni, nad vázou byla lví hlava a nad ní latinský nápis. Nad nápisem byla římsa, na které ležely dvě mořské panny a mezi sebou držely kartuši se znakem města Paříže. Fontána byla zakončena kamennou kupolí.\n"}
{"id": "704595", "url": "https://cs.wikipedia.org/wiki?curid=704595", "title": "Pašijové hry (album)", "text": "Pašijové hry (album)\n\nPašijové hry je koncertní album české undergroundové skupiny The Plastic People of the Universe. Skupina na tomto albu doprovází Agon Orchestra, kterou řídí Petr Kofroň. Album bylo nahrané 24. dubna 2004 v Pražském divadle Archa. Skladby pocházejí ze studiového alba Pašijové hry velikonoční z roku 1980. Na albu se také podílel Pavel Zajíček ze skupiny DG 307, který se podílel i na původní studiové verzi alba.\n\n\n\n\n"}
{"id": "704597", "url": "https://cs.wikipedia.org/wiki?curid=704597", "title": "Mumford &amp; Sons", "text": "Mumford &amp; Sons\n\nMumford & Sons jsou anglická folk-rocková kapela. Její členové jsou Marcus Mumford (zpěv, kytara, bubny, mandolína), Ben Lovett (zpěv, klávesy, akordeon, bubny), Winston Marshall (zpěv, banjo, dobro) a Ted Dwane (zpěv, basa, bubny, kytara). Skupina vznikla v říjnu 2007 z takzvané folkové scény západního Londýna, jejíž součástí byli další umělci jako Laura Marling, Johnny Flynn a Noah and the Whale. Mumford & Sons nahráli EP \"Love Your Ground\" a koncertovali po Velké Británii, aby tak přiblížili publiku svoji hudbu a získali podporu pro nahrávku plného alba. To vydali v říjnu 2009 pod názvem \"Sigh No More\" a dosáhli s ním na druhé místo britského i amerického žebříčku.\n\nSkupina v roce 2010 výrazně získala na popularitě, začala vystupovat na větších koncertech a také se začala objevovat v americké televizi. 1. prosince 2010 získala skupina dvě nominace na cenu Grammy, v kategoriích Nejlepší nový umělec a Nejlepší rocková skladba (\"Little Lion Man\"). Vyhrála australskou hudební cenu ARIA pro nejpopulárnějšího zahraničního umělce v roce 2010 a také cenu BRITs v roce 2011 pro nejlepší britské album.\n\nV září 2013 ohlásila skupina pauzu na nejbližší dobu. V roce 2014 pracovala skupina na nových písních, a v březnu 2015 ohlásila vydání třetího alba \"Wilder Mind\" na 4. května 2015.\n\nMumford & Sons založili v říjnu 2007 Marcus Mumford, Ben Lovett, Winston Marshall a Ted Dwane. Členové skupiny jsou multi-instrumentalisté a střídají se v hraní na kytaru, bubny, klávesové nástroje, baskytaru, a také na tradiční folkové nástroje jako je banjo, mandolína a dobro. Jméno skupiny bylo zvoleno s ohledem na to, že v době vzniku byl Marcus Mumford nejvíce viditelným členem a organizoval kapelu a její vystoupení. Podle Bena Lovetta má jméno vyvolávat dojem jména starodávného rodinného podniku. Ve stejné době se v západním Londýně začalo prosazovat více podobných kapel a vznikl tak název \"West London folk scene\", tedy folková scéna západního Londýna. Podle Marcuse Mumforda je takové označení přehnané - Mumford & Sons a další folkoví umělci prostě v té době náhodou vystupovali ve stejné oblasti. V rozhovoru pro deník Herald Sun k tomu řekl: \"Ani to není folk. No, něco z toho je, ale rozhodně to není scéna. Někoho nadchla myšlenka pár skupin žijících v dosahu sta mil a snaží se tu myšlenku prodat. Je to komunita, není to scéna, a není exkluzivní. Styl kapely je srovnáván s umělci jako Noah and the Whale, Johnny Flynn a Laura Marling (té dělal Marcus Mumford bubeníka).\n\nNa začátku roku 2008 začala skupina pracovat s manažerem Adamem Tudhopem, který zastupuje i skupinu Keane a Lauru Marling. Díky jeho konexím pak skupinu začal sledovat Louis Bloom z nahrávací společnosti Island Records. Podle Blooma byla tehdy skupinu ještě v zárodku: \"Ještě to nebylo ono, prostě jen pár přátel, a potřebovali čas na rozvoj. Dalších šest měsíců jsem chodil na jejich vystoupení a na každém z nich získávali další a další fanoušky.\"\n\nV únoru 2008 dokončili Mumford & Sons rozsáhlé turné po Velké Británii společně s Alessi's Ark, Sons of Noel and Adrian, Peggy Sue, Petem Roe, The Cutaway a dalšími. V červnu skupina poprvé vystoupila na známém festivalu Glastonbury. Marcus Mumford byl také na turné po Austrálii s Laurou Marling, jejíž plachost a neochota k interakci s publikem dala vyniknout právě Marcusovi. To dalo základ jeho přístupu k publiku Mumford & Sons, se kterým se snaží často komunikovat a vytvořit příjemnou a nenucenou atmosféru.\n\nPrvním projektem skupiny bylo EP nazvané \"Love Your Ground\", jehož dokončení trvalo rok a vydáno bylo v listopadu 2008 pod Chess Club Records.\n\nBěhem let 2008 a 2009 hráli Mumford & Sons na malých a středních koncertech po Velké Británii a USA skladby z \"Love Your Ground\" a také nové písně, ze kterých následně vzniklo album \"Sigh No More\". Skupina ho nahrála s producentem Markusem Dravsem, který spolupracoval už například s Arcade Fire. V té době ještě ani neměli členové kapely vlastní nástroje a Dravs je nejprve odmítl, když přišli do studia s prázdnýma rukama. Jediná skladba z Love Your Ground, která se objevila i na novém albu, byl \"Little Lion Man\". Skupina si album financovala sama, aby se tak vyhnula uměleckým i technickým kompromisůn, které někdy provází nahrávání alb financovaných hudebními společnostmi. V roce 2009 se Mumford & Sons vydali na turné s Laurou Marling a také se podíleli na jejím albu \"I Speak Because I Can\" z roku 2010.\n\nV srpnu 2009 podepsala skupina smlouvu s Island Records ve Velké Británii, Dew Process v Austrálii a Novém Zélandu, Glassnote Records v Severní Americe a V2 Records pro zbytek světa. Šéf Dew Process Paul Piticco podepsal se skupinou smlouvu poté, co byl na jejich koncertě v USA, kde se mu zalíbil jejich \"upřímný přístup\" a unikátní styl. Jejich prvotní album bylo vydáno 5. října 2009, se skladbou \"Little Lion Man\" jako singlem.\n\n17. února 2010, ve svém prvním vystoupení v americké televizi, hráli Mumford & Sons (mírně cenzurovaný) singl \"Little Lion Man\" na CBS v Noční show Davida Lettermana. Následovalo ještě vystoupení 26. února v \"The Late Late Show with Craig Ferguson\" s písní \"The Cave\".\n\nMumford & Sons zaznamenali velký úspěch také v Austrálii a na Novém Zélandu a v listopadu 2010 vyhráli ocenění ARIA pro nejpopulárnějšího zahraničního umělce. Skupina se také objevila na albu Raye Daviese, kde spolu nahráli skladbu \"Days/This Time Tomorrow\".\n\nV prosinci 2010 byla skupina nominována na cenu Grammy pro nejlepšího nového umělce a nejlepší rockovou skladbu (Little Lion Man), a na ceremoniálu vystoupili s písní \"The Cave\". I přesto, že nominaci neproměnili, jim jejich vystoupení zvýšilo zájem médií i posluchačů - prodeje alba se v USA zvedly po cenách Grammy o 99%. V únoru 2011 vyhráli cenu BRIT pro album roku a na ceremoniálu zahráli píseň \"Timshel\" I zde došlo k posílení prodejů alba, konkrétně o 266% ve Velké Británii.\n\nV březnu 2011 se už prodalo přes milion kopií alba ve Velké Británii a Spojených státech.\n\nBěhem svých turné na začátku roku 2011 začali členové Mumford & Sons pracovat na nových skladbách pro druhé album. Bel Lovett uvedl, že kreativní atmosféra Nashvillu v Tennessee skupině s psaním písní pomohla. V březnu 2011 bylo ohlášeno červnové vystoupení kapely na festivalu Glastonbury, oproti roku 2010 tentokrát už na větším pódiu \"The Other Stage\". V dubnu natočila stanice VH1 s kapelou ojedinělé vystoupení \"Mumford & Sons: Unplugged\". 11. června 2011 skupina vystoupila na americkém festivalu Bonnaroo.\n\n24. června 2011 během vystoupení na Glastonbury potvrdila skupina nahrávání nového alba, které mělo být dokončeno na konci roku 2011, a několik písní z tohoto alba také zahráli. 2. listopadu 2011 zahrála skupina novou skladbu nazvanou \"Ghosts That We Knew\" v americké rádiové stanici Radio 104.5. V červenci 2012 pak skupina oficiálně oznámila, že nové album jménem Babel vyjde 24. září 2012. Album se po svém uvedení umístilo na prvním místě hitparády UK Albums Chart a americké Billboard 200. V Británii se stalo nejrychleji prodávaným albem roku 2012 se 150 tisíci prodanými kopiemi, v USA se mu také dařilo se 600 tisíci prodejů a oceněním nejlépe prodávané novinky.\n\nV prosinci 2012 řekl Winston Marshall v rozhovoru pro hudební časopis NME, že skupina začala psát a zkoušet materiál na nové album. Marcus Mumford k tomu uvedl, že kapela možná zkusí experimentovat s elektrickými kytarami (které byly použity už v písních alba Babel) a syntezátory.\n\nV červnu 2013 zrušila kapela zbytek svého amerického turné poté, co Ted Dwane prodělal operaci hlavy pro odstranění krevní sraženiny na povrchu mozku. Operace proběhla v pořádku a Dwane by se měl bez problémů zotavit.. Už 30. června pak skupina uzavírala svým vystoupením anglický festival Glastonbury.\n\nPo skončení turné k albu Babel kapela 20. září 2013 oznámila, že si dává na nejbližší dobu pauzu. Členové kapely to zdůvodňují celkovou únavou z nepřetržitých koncertů a s tím spojeným nedostatkem času na další aktivity. Ben Lovett k tomu řekl:\n\n\"Prostě si jen chceme odpočinout. V celém tom procesu jsem v podstatě neměli čas být s jinými lidmi a žít život mimo kapelu. Myslím, že aktuální plán je v tuto chvíli dělat toho co nejmíň - hlavně co se týká Mumford & Sons.\"\n\nV říjnu pak kapela poslala svým fanouškům tuto emailovou zprávu:\n\n\"Kámoši potřebují být kámoši, a kámoši potřebují napsat nějaké nové písně. [...] Děkujeme vám všem za to, že díky vám máme práci, a uvidíme se za rohem, nebude to dlouho trvat.\"\n\nNa konci roku 2013 prohlásil Ted Dwane v rozhovoru pro rozhlasovou stanici XFM, že se kapela plánuje sejít na začátku roku 2014 a začít psát nové písně. V únoru pak Marcus Mumford stejné stanici řekl, že si užívá, když se ho lidé pořád ptají, zda se jako skupina rozpadli, protože on může říkat, že ano, a pak přijít s velkým comeback turné příští rok. V červenci 2014 pak kapela začala natáčet ve studiu v Londýně první nahrávky na nové album, které je předběžně plánováno na začátek roku 2015.\n\n2. března 2015 bylo oficiálně oznámeno, že nové album se jmenuje Wilder Mind a bude vydáno 4. května 2015. Kapela na svém Facebook profilu zveřejnila krátkou video upoutávku, ze které je zřejmé, že se zvuk kapely oproti předchozím albům výrazně změnil a bude více postavený na elektrických nástrojích. Marcus Mumford k tomu řekl:\n\"Cítili jsme, že dělat znovu tu samou věc, použít ty samé nástroje, už není pro nás. Máme daleko širší hudební vkus.\"\n\nTed Dwayne doplnil:\n\n\"Nikdo z nás nechtěl dělat prostě jen Babel 2. Od začátku bylo jasné, že album bude jiné.\"\nPrvní singl z tohoto alba nazvaný \"Believe \"byl vydán 9. března a druhý singl \"Wolf \"9. dubna. \n\nMumford & Sons jsou známí svými energickými koncerty, na kterých často mění hrané skladby a také kdo hraje na jaké nástroje. Členové kapely v rozhovorech uvádí, že se snaží o osobní spojení s publikem a \"downsizing\". V rozhovoru s Markem Hoppusem také uvedli, že v roce 2010 odehráli zhruba 300 vystoupení. Při koncertech skupinu doprovází na housle Ross Holmes.\n\nKapela většinou nevyužívá klasickou bicí soupravu a místo ní používá jeden basový buben a tamburínu, které s pomocí pedálů ovládá během zpěvu a hraní na další nástroj Marcus Mumford. Hudba má pak díky tomu v rytmických pasážích velice čitelný a výrazný puls. Marcus Mumford k tomu řekl:\n\n\"Když jsme začali hrát jako Mumford and Sons, shodli jsme se, že bicí nepotřebujeme. Absence bubeníka se nejvíc projevuje na tom, jak stavíme písničky, občas mohou být trochu na jedno brdo. Ale vystačíme si s tím, že perkusivně využíváme kytary a klávesy. Dokonce i kontrabas je v naší hudbě mnohem rytmičtější než baskytara.\"\nAčkoli je skupina často řazena do stylu bluegrass, Marcus Mumford to spíše odmítá:\n\n\"S tím, co děláme, moc nesouvisí. Hrajeme rokenrol. Nenechte se zmást tím, na jaké nástroje. Co do stavby písní a stylu máme blíž k rokenrolu než k bluegrassu. Ale spojnice se najdou.\"\nMnoho z textů jejich písní je silně ovlivněno literaturou. \"Sigh No More\", název alba a skladby, je inspirován Shakespearovou hrou Mnoho povyku pro nic, stejně jako verše \"Serve God love me and mend\" a \"One foot in sea and one on shore\". Pro skladbu \"Roll Away Your Stone\" byl inspirací Macbeth. Marcus Mumford k tomu řekl: \"Shakespeara můžete vykrádat jak chcete, žádný právník vás kvůli tomu před soud nepožene.\" Skladba \"The Cave\" pak ještě odkazuje na Homérovu Oddyseu. Ohledně svých křesťanských kořenů řekl Mumford toto:\n\n\"Tohle slovo nepoužívám. Nanejvýš bych řekl zbožnost. Copak ale celé lidstvo není zbožné? Od středověku až do nějakých sedmdesátých let minulého století byla zbožná i všechna hudba. Pak se to trochu zaseklo a teď se to vrací. To je přirozené. Ale co je v našich písních, si každý musí vyložit sám. To bych tomu dal, kdybych je začal vysvětlovat. Úplně by ztratily kouzlo. Ostatně ne všechny jsem je psal sám. A taky se nepovažuju za křesťana.\"\nPísně \"Timshel\" a \"Dust Bowl Dance\" byly silně inspirovány romány Johna Steinbecka \"O myších a lidech\", \"Na východ od ráje\" a \"Hrozny hněvu\". Marcus Mumford v interview přirovnává turné ke Steinbeckovu popisu dobrodružství: \"Steinbeck mluvil o tom, že cesta je věc sama o sobě a že se ji nemůžete snažit předvídat nebo přehnaně plánovat, protože pak z ní vyprchá všechen život. To je přesně druh turné, který mám rád. I když máme hrubý plán - do kterého města pojedeme a že tam budeme hrát - může se stát v podstatě cokoliv.\" Marcus také ve svém volném čase spravuje online knižní klub na oficiální webové stránce skupiny.\n\n\n"}
{"id": "704598", "url": "https://cs.wikipedia.org/wiki?curid=704598", "title": "Texaský masakr motorovou pilou: Počátek", "text": "Texaský masakr motorovou pilou: Počátek\n\nTexaský masakr motorovou pilou: Počátek (v anglickém originále The Texas Chainsaw Massacre: The Beginning) je americký filmový horor z roku 2006. Jedná se o prequel filmu \"Texaský masakr motorovou pilou\" z roku 2003, odehrává se čtyři roky před ním.\n\nNeni podle skutecne udalosti\n\nDne 7. srpna 1939 zemře matka při porodu chlapce v masovém závodě v Travis County v Texasu. Ředitel závodu pak dítě nechá v popelnici, kde ho najde Luda Mae Hewittová. Pojmenuje ho Thomas a odnese si ho domů.\n\nV červenci 1969 jde dospělý Thomas pracovat do závodu, kde se narodil, pro stejného šéfa. Továrnu ale pak zavřou a šéf Thomase uráží. Thomas ho brutálně zavraždí perlíkem. Když odchází, vezme si motorovou pilu. Charlie Hewitt, syn Ludy Mae, se o Thomasově činu dozví od šerifa Hoyta a společně jdou Thomase zatknout. Když přijdou domů, Charlie šerifa zastřelí a vezme si jeho identitu. Šerifovo tělo vezmou domu, kde jeho maso zpracují. Rodina pak říká, že díky lidem jako šerif už nikdy nebudou hladovět.\n\nMezitím dva bratři Eric a Dean jedou se svými přítelkyněmi Chrissie a Bailey krajem, kde bydlí Hewittovi. Chtějí se přihlásit do služby do Vietnamu. Eric už tam byl, Dean dostal povolávací rozkaz. V bistru narazí na skupinu motorkářů. Jedna z nich, Alex, je pak pronásleduje. Dean se cestou rozhodne, že do Vietnamu nepůjde a začne pálit svůj povolávací rozkaz. Alex na ně začne střílet brokovnicí. Začnou se pronásledovat a auto skupiny havaruje, Chrissie je vymrštěna ven z dohledu ostatních. Na místo přijede Charlie Hewitt/šerif Hoyt a okamžitě zastřelí Alex. Pak najde částečně shořelý povolávací rozkaz a začne vyzvídat, kdo z mužů se vyhýbá vojenské službě. Eric tvrdí, že je jeho. Hewitt ho přinutí naložit do auta tělo Alex. Naloží také zbytek skupiny a zavolá strýci Montymu, aby odvezl vrak. Ten přijede a vrak, ve kterém je Chrissie odveze.\n\nCharlie odveze skupinu domů a zavolá Thomase, aby zpracoval Alex. Erica a Deana pak uvězní ve stodole a Bailey připoutá ke kuchyňskému stolu. Chrissie z auta vidí své přátele, jak jsou svazováni, a běží zpět k silnici pro pomoc. Narazí na Holdena, jednoho z motorkářů od Alex, řekne mu o Alex a společně se vydají zpět do domu Hewittových.\n\nEric mezitím obalí Ericův obličej do celofánu a pomalu ho dusí za to, že chtěl spálit svůj povolávací rozkaz. Dean prosí, aby přestal, přizná, že rozkaz byl jeho. Charlie umožní Ericovi dýchat a Deana pustí a řekne mu, že může odejít, pokud se mu podaří udělat 10 kliků. Než Dean kliky udělá, Charlie ho zbije. Pak ho zbije znovu a řekne mu, že může jít. Dean se ale už nemůže hýbat. Když Charlie odejde, Eric se osvobodí, dostane Deane do bezpečí a uvnitř v domě osvobodí i Bailey. Když utíkají, objeví se Charlie se zbraní, Eric se mu postaví do cesty. Když se ale Dean chytí do pasti na medvědy, Charlie toho využije a knockoutuje Erica. Bailey se podaří dostat do Montyho auta, ale Thomas ji vytáhne hákem ven.\n\nEric leží příliš slabý na to, aby se bránil na kuchyňském stole. Odtud ho Thomas odnese do sklepa, kde vidí viset ze stropu Alexino tělo. Části jejích končetin chybějí. Thomas pak Erica udeří a připoutá ho ke stolu. Thomas pak rozřeže Ericovu košili a začne zkoumat kůži na jeho hlavě.\n\nHolden vejde do domu, aby našel Alex, střelí Montyho a pak ho zajme Charlie, který si zavolá na pomoc Thomase. Ten zrovna začal odřezávat kůži a maso z Ericova předloktí. Chrissie slyší řvoucího Erica a najde dveře do sklepa. Charlie ukáže Holdena Bailey. Myslí si, že ona je dívka, kterou hledá. Holden namíří svou zbraň na Charlieho, ale Thomas mu to překazí a zabije ho. Chrissie najde Erica, ale nemůže ho osvobodit z popruhů. Když se Thomas vrací, schová se Chrissie pod stůl. Ten pak začne řezat Erica svou motorovou pilou, čímž ho zabije. Ericova krev pokryje Chrissie. Jeho tvář si pak Thomas nasadí jako masku. Charlie pak zavolá Thomase znovu nahoru, řekne mu, že se mu líbí jeho nová tvář a že má uřezat Montyho nohu, protože mu z ní nemůže vyndat kulku.\n\nChrissie potom najde Bailey a snaží se ji osvobodit. Charlie a Thomas ji ale najdou a dovedou ji dolů na \"večeři\". Tam sedí i Dean v bezvědomí. Thomas rozřízne Baileyin krk. Pak popadne Chrissie a také ji vezme dolů. Cestou ho Chrissie bodne do zad a uteče oknem. Thomas si uvědomí, že jejich zločiny můžou být odhaleny, a tak ji pronásleduje.\n\nDean se probere a vyběhne z domu. Tam napadne Charlieho, několikrát udeří jeho hlavou do betonu. Pak se vydá hledat Chrissie. Ta se mezitím schová na jatkách. Řízne Thomase do obličeje, ale ten ji pak stáhne k zemi. Když se chystá Chrissie zabít, dorazí Dean, ale Thomas ho zabije svou motorovou pilou. Chrissie uteče do nedalekého auta a ujíždí do noci.\n\nChrissie zoufale hledá pomoc. Když uvidí zástupce šerifa, Thomas se náhle objeví na zadní sedačce a Chrissie začne řvát. Thomas ji bodne do zad. Stejně jako ostatní, zemře pomocí motorové pily. Neovládané auto potom narazí do zástupce šerifa a osoby, kterou zrovna chytil, a oba je zabije. Thomas z auta vyleze a pomalu kráčí temnotou zpět k domu Hewittových. Mrtvá těla nechává na místě.\n\nPo uvedení se film okamžitě setkal s negativními reakcemi kritiků. Server Rotten Tomatoes dává filmu na základě 81 hodnocení kritiků skóre 12%. Server Metacritic hodnotí film 29 body ze 100 na základě 18 recenzí. Uživatelé ČSFD snímek hodnotí průměrně 49%.\n\nBěhem úvodního víkendu ve Spojených státech snímek utržil mírně přes 18,5 milionů USD a stal se tak druhým nejúspěšnějším filmem víkendu za snímkem \"Skrytá identita\". Celkově film utržil ve Spojených státech 39,5 milionů USD, v zahraničí potom dalších více než 12 milionů USD.\n\n"}
{"id": "704600", "url": "https://cs.wikipedia.org/wiki?curid=704600", "title": "Operace Plešet", "text": "Operace Plešet\n\nOperace Plešet (: מבצע פלשת, \"Mivca Plešet\", doslova \"Operace Filištínsko\") byla vojenská akce provedená během první arabsko-izraelské války na přelomu května a června 1948, těsně po vzniku státu Izrael, izraelskou armádou. Byla cílena proti arabskému regionu okolo města Isdud a proti invazním egyptským silám. \n\nV květnu 1948 čelil nově vzniklý Izrael invazi několika zahraničních armád, včetně egyptské, která se tlačila mimo jiné od jihu od Gazy skrz pobřežní nížinu podél břehu Středozemního moře do centra země. Dobyla židovskou vesnici Jad Mordechaj a postupovala dál. Generální štáb izraelské armády se obával frontálního egyptského útoku na Tel Aviv, popřípadě roztržení židovského státu na několik územně oddělených fragmentů. Brigáda Giv'ati byla proto pověřena provedením akce, která by zničila soustředění egyptských vojsk u Isdudu. Na operaci s ní měla spolupracovat Negevská brigáda. V Isdudu bylo cca 2300 arabských vojáků 2. egyptské brigády, jíž velel Muhammad Nadžíb, pozdější významný egyptský politik, Izraelci měli k dispozici v tomto regionu dva pěchotní prapory a další podpůrný prapor.\n\nIzraelský útok sestával z pozemních i vzdušných operací. Poprvé se jako skutečná vojenská síla představilo Izraelské vojenské letectvo, která poničilo egyptský vojenský konvoj u mostu Gešer ad Halom přes tok Lachiš. Jedno z letadel zde pilotoval pozdější izraelský prezident Ezer Weizman. V rámci Operace Balak byla totiž pár dnů předtím do Izraele doručena první letadla. Šlo o stroje Avia S-199 z Československa. Ačkoliv byl z vojenského hlediska útok u Gešer ad Halom nezdarem, protože selhávaly kulomety i bombové roznětky letounů, z psychologického hlediska měl silný dopad na Egypťany, kteří netušili, že Židé mají letectvo. V noci z 2. na 3. června pak začala vlastní Operace Plešet. Odehrávaly se zde těžké boje s četnými ztrátami na obou stranách. Poprvé zde Egypťané čelili konvenční armádě, nikoliv skupinám lokálních židovských milic jako v Jad Mordechaj a jiných osadách na jihu země. Během Operace Plešet padlo přes 100 Izraelců. Kvůli příliš ambiciózním cílům a špatné koordinaci mezi třemi útočnými formacemi se Izraelcům nepodařilo vojsko protivníka zničit, ale Egypťané zastavili svůj postup na Tel Aviv. Místo toho se soustředili na poziční boje a také na zřízení západovýchodního spojení na linii Madždal a Bajt Džibrin, které umožňovalo výpad směrem k Jeruzalému a zároveň odřízlo na delší dobu část izraelského území v Negevské poušti (viz Operace Mavet la-poleš nebo Operace GJS).\n\n"}
{"id": "704607", "url": "https://cs.wikipedia.org/wiki?curid=704607", "title": "Fungémie", "text": "Fungémie\n\nFungémie je stav přítomnosti hub nebo kvasinek v krvi. Nejčastěji bývá způsobena druhy rodu \"Candida\" (též se tomu říká kandidémie nebo invazivní kandidiáza), mohou ji ale způsobovat i jiné houby, například \"Aspergillus\" nebo \"Cryptococcus\". Většinou se vyskytuje u pacientů s imunosupresí nebo imunodeficitem (s těžkou neutropenií), u onkologických pacientů nebo u pacientů s žilním katétrem. Nedávno se objevila hypotéza, že také pacienti užívající infliximab (i když jinak mají imunitní systém plně funkční) mohou být ohroženi fungémií.\n\nDiagnóza je složitá, běžné kultivace krve mají nízkou citlivost na zjištění tohoto stavu.\n\nFungémie se léčí protihoubovými látkami, například flukonazolem nebo amfotericinem.\n\nNejvýznamnějšími rizikovými faktory jsou:\n\n\nMezi další faktory patří:\n\n\nNejběžnějším známým patogenem je \"Candida albicans\", která způsobuje zhruba 70 % fungémií, následuje \"Candida glabrata\" s 10 % a \"Aspergillus\" s 1 %. Roste však také četnost infekcí způsobených \"C. glabrata\", \"C. tropicalis\", \"C. krusei\" a \"C. parapsilosis\", hlavně pokud se významně používá flukonazol.\n\nSymptomy mohou být slabé až extrémní, často se popisují jako silné příznaky chřipky. V dlouhém seznamu symptomů fungémie figurují například bolest, duševní poruchy, chronická únava, infekce atd. Na kůži mohou být trvalé nebo nehojící se rány a léze, dále se objevuje pocení, svědění, neobvyklé výtoky apod.\n\n\n"}
{"id": "704608", "url": "https://cs.wikipedia.org/wiki?curid=704608", "title": "Projekt Longshot", "text": "Projekt Longshot\n\nProjekt Longshot je koncept mezihvězdné sondy, která by měla letět k Alfa Centauri pomocí nukleárního pulsního pohonu. Longshot byl vyvinut Americkou námořní akademií a NASA v letech 1987 – 1988 a měl být postaven na kosmické stanici Alpha, předchůdci současné Mezinárodní vesmírné stanice. Na rozdíl od projektu Daedalus měl být Longshot vytvořen za pomoci stávajících technologií, ačkoli některý vývoj by byl asi potřeba.\n\nNa rozdíl od Daedalusova fůzního motoru s otevřeným cyklem by Longshot použil jaderný reaktor s dlouhou životností i pro napájení. Zpočátku by vytvářelo výkon 300 kilowattů pro několik laserů v motoru, které by byly použity k zapálení jaderného výbuchu. Hlavním rozdílem je, že konstrukce Daedaluse by se opírala o fúzní reakce a také, že Longshot by měl i vnitřní reaktor.\n\nReaktor by měl být také použit pro napájení laseru pro komunikaci zpět na Zemi, s maximálním výkonem 250 kilowattů. Pro většinu cesty by to mohl být mnohem nižší výkon pro odeslání mezihvězdných zpráv, ale během příletu by se část s hlavním motorem zlikvidovala a celý výkon by byl věnován komunikaci asi 1 kilobit za sekundu.\n\nLongshot by měl mít na začátku mise hmotnost 396 tun, včetně 264 tun palivových pelet helia3 a deuteria. Aktivní náklad mise, který by obsahoval štěpný reaktor, ale ne hlavní hnací části, by měl mít hmotnost kolem 30 tun. Na konci by Longshot šel na oběžnou dráhu kolem cílové hvězdy.\n\nCesta k oběžné dráze Alfa Centauri B by trvala asi 100 let při průměrné rychlosti 13 411 km/s (4,5 % rychlosti světla), dalších 4,37 roku by trvalo, než by vysílaná data dosáhla Země.\n\n"}
{"id": "704610", "url": "https://cs.wikipedia.org/wiki?curid=704610", "title": "Bitvy deseti dnů", "text": "Bitvy deseti dnů\n\nBitvy deseti dnů (: קרבות עשרת הימים , \"Kravot aseret ha-jamim\") byla fáze první arabsko-izraelské války v červenci 1948 trvající deset dnů mezi prvním a druhým příměřím, ve které izraelská armáda dosáhla značných územních zisků.\n\n8. července 1948 skončilo první příměří a obě strany sporu, Izraelci i Arabové, obnovily válečné operace. Zatímco v první fázi války v květnu a červnu 1948 Izraelci čelili závažným organizačním, logistickým a vojenským problémům, dobu prvního příměří využili k rychlé konsolidaci, dovozu zbraní, přípravě vojenských plánů a výcviku nových jednotek. Proto během následujících deseti dnů přešli rychle do ofenzívy. Operace Dekel znamenala izraelské ovládnutí Dolní Galileji včetně dobytí města Nazaret, Operace Broš vedená u řeky Jordán sice neznamenala zásadní průlom, ale syrské předpolí u Jordánu zůstalo jen malou enklávou a invazní syrské plány na postup do Galileje byly rozvráceny. Operace Danny přinesla rozšíření izraelského území východně a jihovýchodně od Tel Avivu včetně měst Lod a Ramla. Výrazným izraelským neúspěchem byla jen Operace Kedem, kdy se nezdařilo ovládnutí Starého Města v Jeruzalémě. Jen skromné výsledky měla i Operace An-Far a Operace Mavet la-poleš na jihu země, kde se Izraelcům nepodařilo zcela eliminovat západovýchodní koridor ovládaný egyptskou armádou. 18. července vstoupilo v platnost druhé příměří a finální souboj o území bývalé mandátní Palestiny se posunul na podzim 1948.\n\n"}
{"id": "704615", "url": "https://cs.wikipedia.org/wiki?curid=704615", "title": "Operace Joram", "text": "Operace Joram\n\nOperace Joram (: מבצע יורם, \"Mivca Joram\") byla vojenská akce izraelské armády provedená v červnu 1948 během první arabsko-izraelské války, v době krátce po vzniku státu Izrael. Byla součástí bitev o Latrun vedených s cílem ovládnutí přístupového koridoru z pobřežní planiny do Jeruzaléma a výšiny Latrun. Skončila izraelským neúspěchem.\n\nV listopadu 1947 přijala Organizace spojených národů plán na rozdělení Palestiny. V následujících měsících následovala občanská válka v Palestině mezi Židy a Araby, která se v měsících a týdnech před vznikem odchodem Britů vyostřovala a pak přešla plynule do vlastní arabsko-izraelské války, která měla již charakter konvenčního konfliktu a účastnily se jí otevřeně i zahraniční arabské armády. Součástí válečných akcí bylo i obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj (\"Báb al-Vád\"). Touto soutěskou také vedl vodovod do Jeruzaléma. Situaci obležených Židů dočasně zlepšila Operace Nachšon, která na jaře 1948 na několik dnů otevřela cestu zásobovacím koridorům. Následující Operace Makabi, Operace Bin Nun a Operace Bin Nun Bet ale skončily izraelským neúspěchem. Latrun nadále zůstával v arabském držení. \n\nPo neúspěchu Operace Bin Nun Bet se Izraelci pokusili o další, již čtvrtý, útok na Latrun. 9. června 1948 ho zahájila Brigáda Jiftach ve spolupráci s jedním praporem Brigády Harel. Nástupním prostorem byly výšiny východně od Latrunu, které již byly v izraelském držení. Došlo k sérii zmatků. Brigáda Harel obsadila jinou výšinu, než bylo plánováno a Brigáda Jiftach se pak dostala pod arabskou palbu, když se blížila ke kótě, u které očekávala přátelské jednotky. 10. června Arabové přešli do protiútoku a obsadili dočasně židovskou vesnici Gezer. 11. června pak vstoupilo v platnost příměří mezi oběma stranami. Latrun zůstal nadále pod arabskou kontrolou. Vedlejším produktem opakovaných neúspěchů Izraelců v okolí Latrunu bylo zřízení provizorní zásobovací silnice do Jeruzaléma, vedené strmými kopci několik kilometrů jižně odtud. Šlo o takzvanou Barmskou cestu.\n\n"}
{"id": "704616", "url": "https://cs.wikipedia.org/wiki?curid=704616", "title": "Medicejský sloup", "text": "Medicejský sloup\n\nMedicejský sloup (francouzsky \"Colonne Médicis\") je kamenný sloup v Paříži poblíž budovy Pařížské komoditní burzy v Jardin des Halles.\n\nDutý dórský sloup byl vztyčen v roce 1574 na nádvoří paláce Soissons královny Kateřiny Medicejské. Autorství je přičítáno architektu Jeanu Bullantovi (1515–1578). Jednalo se o první samostatně stojící sloup v Paříži. Kamenný sloup je vysoký 31 m, má průměr 3 m a ke kovové konstrukci na jeho plošině vede točité schodiště se 147 schody. Funkce sloupu nebyla nikdy přesně prokázána, ale vzhledem k oblibě královny v astrologii se mohl používat pro astrologická pozorování. Mohl být vztyčen i jako pamětní sloup, což naznačuje propletený monogram H a C krále Jindřicha II. (Henri) a Kateřiny (Catherine de Medici). Monogram je ještě doplněn zrcadlově obráceným C, které může připomínat písmeno D, královu milenku Dianu z Poitiers.\nSloup je na povrchu zdoben 18 svislými drážkami, korunami, liliemi a rohy hojnosti. Některé z těchto ozdob jsou dnes viditelné jen částečně.\nFrancouzský spisovatel Louis Petit de Bachaumont (1690–1771) zachránil sloup před zničením v roce 1748 tím, že ho odkoupil a později ho nabídl městu Paříži, které ho však nepřijalo, protože mělo zaplatit částku, za kterou byl původně koupen. Palác Soissons byl zbořen a na jeho místě v roce 1760 vznikla Obilní burza. Sloup byl v roce 1764 opatřen slunečními hodinami (nyní již neexistujícími) a v roce 1812 doplněn fontánou, ze které se dochovala jen výzdoba.\n\nSloup byl v roce 1862 zařazen na seznam historických památek.\n\n"}
{"id": "704619", "url": "https://cs.wikipedia.org/wiki?curid=704619", "title": "Mark Tinordi", "text": "Mark Tinordi\n\nMark D. Tinordi (* 9. května 1966 v Red Deer, Alberta) je bývalý kanadský hokejový obránce.\n\nS juniorským hokejem začínal v týmu Lethbridge Broncos hrající v lize WHL. V Lethbridge Broncos odehrál čtyři sezóny (1982/86) a za tu dobu nasbíral 374 trestných minut. V sezóně 1986/87 hrál sice v lize WHL ale v týmu Calgary Wranglers. 4. ledna 1987 podepsal smlouvu s týmem New York Rangers jako volný nedraftovaný hráč. Na závěr sezóny odehrál čtyři zápasy na farmě Rangers v týmu New Haven Nighthawks.\n\nV následující sezóně 1987/88 hrával častěji v IHL v týmu Colorado Rangers, kde odehrál celkem 51 zápasů a v Rangers odehrál 24 zápasů a vstřelil svůj první gól v NHL ve své kariéře. Sezónu 1988/89 začal v týmu Colorado Rangers a 11. října 1988 byl společně s Paulem Jerrardem, Breta Barnetta, Mike Sullivana a 3.kolo draftu (Murray Garbutt) vyměněn do týmu Minnesota North Stars za Briana Lawtona, Igora Libu a právo na hráče Erica Bennetta.\n\nDo týmu Minnesota North Stars se hned zařadil mezi kmenové hráče klubu. S týmem v sezóně 1990/91 došli až do finále playoff ale prohráli nad týmem Pittsburgh Penguins 2:4 na zápasy. Za jeho dobré výkony v playoff, kdy skončil na pátém místě v kanadském bodování, si zahrál v kanadském poháru v roce 1991. Poté byl zvolen kapitánem v týmu Minnesota North Stars až do konce sezóny 1992/93, kdy se klub přestěhoval do Dallasu.\n\nV novém týmu Dallas Stars mu zůstalo kapitánské C ale v týmu hrával do 18. ledna 1995, kdy byl společně s Rickem Mrozikem vyměněn do týmu Washington Capitals za Kevina Hatchera. V Capitals odehrál posledních pět sezón své hráčské kariéry. V sezóně 1997/98 si opět zahrál finále playoff s Capitals ale prohráli nad týmem Detroit Red Wings 0:4 na zápasy. V roce 1999 byl draftován v rozšířeném výběru týmem Atlanta Thrashers, ale za klub neodehrál žádný zápas a následně na to ukončil hráčskou kariéru.\n\n\n\n\n"}
{"id": "704622", "url": "https://cs.wikipedia.org/wiki?curid=704622", "title": "Operace Betek", "text": "Operace Betek\n\nOperace Betek (: מבצע בתק, \"Mivca Betek\") byla vojenská akce izraelské armády provedená v červenci 1948 během první arabsko-izraelské války, krátce po vzniku státu Izrael. Byla součástí Operace Danny. Jejím výsledkem bylo ovládnutí výšiny Migdal Afek na východním okraji pobřežní planiny. \n\nPočátkem července 1948 skončilo první příměří. Izrael během něj posílil svou armádu, rozšířil výzbroj a munici a se skončením příměří přešel do mohutné ofenzívy, takzvané Bitvy deseti dnů. Operace Danny znamenala izraelský zábor měst Lod a Ramla a posun izraelského území až na okraj pobřežní nížiny. Operace Betek proběhla ve dnech 11.- 12. července 1948 a provedla ji Brigáda Alexandroni, která obsadila strategicky významnou výšinu Migdal Afek (s arabskou vesnicí Madždal Jaba) a nedalekou lokalitu Ras al-Ajn (dnes židovské město Roš ha-Ajin). Poblíž fungovaly velké kamenolomy s ekonomickým významem a nedaleko odtud se nacházely prameny řeky Jarkon významné z vodohospodářského hlediska. O ovládnutí lokality se Židé pokusili už 30. května, kdy se sem dostala skupina bojovníků Irgunu, ale následujícího dne se musela po ztrátě 12 mužů stáhnout. Během Operace Betek v červenci byli Izraelci lépe připraveni. Proti nim zde vystoupila irácká armáda, ale její opakované útoky nebyly úspěšné. Při akci nicméně padlo 36 Izraelců.\n\n"}
{"id": "704626", "url": "https://cs.wikipedia.org/wiki?curid=704626", "title": "Koukol polní", "text": "Koukol polní\n\nKoukol polní (\"Agrostemma githago\") je štíhlá rostlina s nachově fialovými květy, dříve obtížný plevel rostoucí především v ozimém obilí, nyní v České republice rostlina kriticky ohrožená. V roce 2003 se stal německou Rostlinou roku.\n\nKosmopolitní rostlina pocházející pravděpodobně z východního středomoří, odkud se rozšířila svými semeny zamíchanými v osivu obilovin po celé Evropě, do oblastí Asie s mírným klimatem, do severní a jižní Afriky, Severní Ameriky, Austrálie i na Nový Zéland. Objevuje se téměř výhradně na obdělávaných půdách, zvláštní nároky na vláhu ani teplo nemá, roste všude kde se daří obilí. Výjimečně se vyskytuje na rumištích nebo skládkách. Dnes přežívá pouze v oblastech s tradičním zemědělstvím kde není dokonale čištěno osivo a nejsou používány pokročilejší agrotechnické metody a postupy.\n\nJeště v Dostálově \"Květeně ČSR\" z roku 1950 je uváděn jeho výskyt jako hojný, v současnosti je spatření koukolu polního vzácnost, stal se obětí vyspělé agrotechniky. Jedná se o druh v ČR téměř vyhynulý, řada nových nálezů pravděpodobně pochází jen z umělých výsadeb.\n\nKoukol polní je krátce šedoplstnatá bylina s přímou lodyhu vysokou 30 až 100 cm, ve svrchní části je z úžlabí listů řídce vidlanovitě větvená. Lodyhu obrůstají vstřícně listy se špičatými čepelemi dlouhými do 10 cm a širokými až 1 cm, dolní jsou obkopinaté, horní čárkovité až podlouhlé. Celá rostlina je porostla jemnými chlupy. Druh je poměrně variabilní v délce a větvení lodyhy. Chromozómové číslo: 2n = 24, 48.\n\nNa koncích větví vyrůstají na dlouhých stopkách jednotlivě pětičetné květy mající v průměru 3 až 4 cm. Zvonkovitý žebernatý kalich je tvořen úzkými zelenými cípy dlouhými 2 až 3 cm převyšujícími korunu, která má lístky barvy nachově fialové (nebo vzácně bílé) s temnými proužky a tvaru obvejčitého s mírným vykrojením na okraji. Tyčinek s prašníky umístěných ve dvou kruzích je v květu 10, kyjovitých čnělek dlouhých asi 10 mm je 4 až 5, semeník je složen z 5 epipetálních plodolistů (postavených hřbety proti korunním plátkům). Na některých rostlinách se vyskytují pouze květy samičí se zakrslými prašníky. Kvete od června do srpna.\n\nNejdříve dozraje pyl v prašnících vnějších tyčinek, tehdy ale ještě nejsou blizny se schopny oplodnit. Když se pyl z těchto prašníků vypráší, dozrají a rozvinou se blizny a zaujmou místo v ústí koruny, takže hmyz hledající nektar se o ně musí otřít a opylit pylem z jiného květu. Posléze dospějí i vnitřní tyčinky, kterým se prodlouží nitky a prašníky se dostanou na úroveň blizen. Nezúrodnily-li se blizny dosud cizím pylem, mohou se tak opylit vlastním.\n\nPlodem je tvrdá tobolka dlouhá 2 cm, která je podlouhle vejčitá až elipsoidní, jednopouzdrá, otvírající se pěti zuby. Na vnitřním sloupku tobolky bývá upevněno asi 40 okrouhle ledvinovitých semen o velikosti 2,5 až 3,5 mm. Jsou svraskala, matná, černá nebo tmavě hnědá. Na jedné rostlině může dozrát do 300 semen.\n\nKoukol polní je ozimá nebo jednoletá rostlina rozmnožující se výhradně semeny, po dozrání semen usychá. Semeno klíčí ve většině případů ještě na podzim, semenáčky přezimují a příští rok vykvetou. V chladnějších podmínkách klíčí až na jaře a chová se jako letnička. Roste převážně v obilí, řidčeji ve vytrvalých pícninách nebo okopaninách, kterým koukol polní, dříve považovaný za nepříjemný plevel, svými řídkými úzkými listy příliš neškodí. Jeho semena dozrávají dříve než obilky ale tekutina v tobolkách zabraňuje brzkému vysušení, otevření a vypadání semen. Do sklizně obilí se otevřou pouze ty nejranější a jen malé množství semen se vysype do půdy, většina je sklizena současně s obilkami.\n\nNejvětší vadou koukolu polního je skutečnost, že jeho semena obsahují dva nebezpečné glykosidy, agrostemmin a githagin, jejichž pravidelné požívání v mouce může způsobit otravu lidem, případně i dobytku. (Žádný případ otravy semeny koukolu polního ale není lékařsky doložen).)\n\nSemena mají ihned po dozrání téměř 100 % klíčivost, v půdě si klíčivost podrží jen jeden rok ale v suchém prostředí i 10 let, proto se nejvíce rozmnožuje s osivem. Na poli vyklíčí z hloubky nejvíce 7 cm, při hlubším zaorání po sklizni je semeno již ztraceno. S nástupem čištění osiva od semen plevelů a správného obdělávání půdy se již nemůže koukol polní přirozeně rozmnožovat.\n\nV minulosti bylo semen koukole polního užíváno v lidovém léčitelství a to jako prostředek močopudný, proti střevním parazitům a při kožních chorobách.\n\nProtože téměř všechno sadbové obilí je řádně vyčištěno a obsahuje jen minimum semen plevelů, nemůže se koukol polní prakticky přirozeně rozmnožovat. Proto byl prohlášen v \"Černém a červeném seznamu cévnatých rostlin ČR\" za rostlinu kriticky ohroženou (C1 – CR).\n\n\n \n"}
{"id": "704628", "url": "https://cs.wikipedia.org/wiki?curid=704628", "title": "Jie-liou", "text": "Jie-liou\n\nJie-liou (čínsky: 野柳; pinyin: Yěliǔ, též Yehliu) je asi 1,7 km dlouhý mys na severu ostrova Tchaj-wan. Blízkým velkým městem je Ťi-lung na jihovýchodě, jihozápadně pak leží Taipei.\n\nMys je převážně tvořen usazenými horninami, které jsou uspořádané do vrstev o rozdílné odolnosti.\n\nHlavními modelujícími činiteli jsou monzuny a mořské vlny. Nejčlenitější jsou oblasti přiléhající k oceánu, v nejužším místě je mys spojen s pevninou pouze úzkou pískovcovou šíjí, nachází se zde také jeskyně. Hojně se zde vyskytují tzv. zemní pyramidy. Některé útvary si vysloužily přezdívky, najdeme zde například „mushroom rocks“ („houbovité balvany“), „ginger rocks“ („zázvorové balvany“), „mořské svíce“ a další.\n"}
{"id": "704631", "url": "https://cs.wikipedia.org/wiki?curid=704631", "title": "Mistrovství světa v atletice 2009 – Muži 800 metrů", "text": "Mistrovství světa v atletice 2009 – Muži 800 metrů\n\n"}
{"id": "704634", "url": "https://cs.wikipedia.org/wiki?curid=704634", "title": "Mistrovství Evropy ve fotbale hráčů do 19 let 2011", "text": "Mistrovství Evropy ve fotbale hráčů do 19 let 2011\n\nMistrovství Evropy ve fotbale hráčů do 19 let 2011 se konalo od 20. července do 1. srpna 2011 v Rumunsku. Jednalo se o 26. ročník turnaje v této věkové kategorii, kterého se účastní osm týmů. Obhájcem titulu byla reprezentace Francie, která se na závěrečný turnaj nekvalifikovala. Turnaje se mohli účastnit hráči narození nejdříve 1. ledna 1992. Titul vyhrálo Španělsko, když ve finále zdolalo Českou republiku 3:2 po prodloužení.\n\nByla sehrána kvalifikace, které se zúčastnilo 52 reprezentací (Rumunsko mělo účast na závěrečném turnaji jistou jako pořadatel). V první fázi bylo 52 týmů rozlosováno do 13 skupin po 4 týmech. Ve skupinách se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a dva nejlepší týmy ze zebříčku celků umístivších se na třetích místech postoupili do druhé fáze. V té bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n\n\"Zápas byl kvůli špatnému počasí po 15 minutách odložen na 21. července 2011 za stavu 1-0 pro Španělsko.\n"}
{"id": "704636", "url": "https://cs.wikipedia.org/wiki?curid=704636", "title": "Hugo Baar", "text": "Hugo Baar\n\nHugo Baar (3. březen 1873 Nový Jičín – 18. červen 1912 Mnichov) byl malíř – krajinář.\n\nHugo Baar se narodil v Novém Jičíně jako syn obchodníka Johanna Nepomuka Baara. Po studiích na německé reálce navštěvoval v letech 1889-1892 odbornou tkalcovskou školu v Novém Jičíně. Základy malířského umění získal na Škole uměleckých řemesel ve Vídni u ředitele H. Storcka a v ateliéru Rudolfa Ribarze a na mnichovské Akademii u G. Hackela a H. Kniera. V roce 1903 se oženil s Leonií Fritsche, dcerou úředníka továrny na klobouky v Novém Jičíně. Uměleckou dráhu zahájil 1903 ve Vídni. Od počátku své výtvarné činnosti se věnoval zejména krajinomalbě. Účastnil se výstavy vídeňského výtvarného spolku Hagenbund, 1904 vystavoval v Olomouci. Po návratu do rodného města se sblížil s malířem Bohumírem Jaroňkem a jeho prostřednictvím začal spolupracovat se Spolkem výtvarných umělců moravských (SVUM). V jeho tvorbě se od té doby často objevovaly motivy z moravského a slezského prostředí. V roce 1907 stál u založení Muzejního spolku v Novém Jičíně. \n\nV roce 1907 vystavoval v Hodoníně, obesílal rovněž výstavy spolku Mährischer Kunstverein v Brně. Tehdy dozrál jeho malířský projev, v němž syntetizoval vlivy severoněmeckých secesních krajinářů, vídeňského secesního malíře Gustava Klimta i působení kolegů a přátel ze SVUM. Baar se tak zařadil do širokého proudu středoevropských secesionistů.\n\nIniciativou Hugo Baara bylo v roce 1909 založeno Sdružení německo-moravských výtvarných umělců se sídlem v Brně. Předsedou byl Hugo Charlemont, veškerou činnost spolku však organizoval Hugo Baar jako místopředseda. V roce 1910 podnikl cestu do Německa, Belgie a Holandska, o rok později k Baltu. Zemřel náhle 18. června 1912 v Mnichově, když v tamějších litografických dílnách pracoval na zakázce zhotovení originální litografie.\n\n\n\n\n"}
{"id": "704643", "url": "https://cs.wikipedia.org/wiki?curid=704643", "title": "Kevin Großkreutz", "text": "Kevin Großkreutz\n\nKevin Großkreutz (* 19. července 1988, Dortmund, Západní Německo) je německý fotbalový univerzál a bývalý reprezentant, který je po vyhazovu z VfB Stutgart v březnu 2017 bez angažmá. Nastupuje nejčastěji na postech pravého obránce či křídla.\n\nProfesionální kariéra fotbalisty nastartoval v roce 2006 jako člen kádru Rot Weiss Ahlen. V létě 2009 odešel zadarmo do Borussie Dortmund, kde již působil v mládežnickém týmu. Zde podepsal tříletý kontrakt. V sezóně 2010/11 získal s Borussií bundesligový titul, jenž následně se spoluhráči obhájil v sezóně 2011/12. V tomto ročníku navíc vyhrál i DFB-Pokal, ve finále Dortmund porazil Bayern Mnichov 5:2.\n\nS Dortmundem se představil 25. května 2013 ve Wembley ve finále Ligy mistrů 2012/13 proti věčnému rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Großkreutz odehrál utkání v základní sestavě.. Ještě před finále LM se oba soupeři utkali v domácí lize 4. května 2013, utkání skončilo remízou 1:1 a Kevin skóroval za Dortmund.\n\nS Borussií postoupil ze základní skupiny F do vyřazovacích bojů Ligy mistrů 2013/14, německý tým v ní obsadil se ziskem 12 bodů první místo. V posledním utkání skupiny 11. prosince 2013 vstřelil tři minuty před koncem řádné hrací doby vítězný gól proti týmu Olympique de Marseille, který měl nakonec cenu postupu. Dortmund zvítězil 2:1.\n\nNa začátku sezóny 2015/16 odešel do tureckého Galatasaraye, avšak kvůli pozdnímu zaregistrování přestupu nemohl za istanbulský klub na podzim nastoupit a hned v zimní přestávce se bez jediné odehrané minuty stěhoval do VfB Stuttgart. Ve Stuttgartu se probojoval do základní sestavy, ale ani on nezabránil sestupu do 2. Bundesligy. V březnu 2017 mu byla s klubem rozvázána smlouva kvůli neprofesionálnímu chování. Vyrazil si s přáteli do baru a po potyčce utrpěl řeznou ránu na hlavě.\n\nProšel mládežnickými reprezentacemi Německa, má tak na kontě několik zápasů. V seniorské reprezentaci se poprvé objevil 13. května 2010 v přátelském zápase s Maltou. Trenér Joachim Löw jej poslal do hry v 57. minutě za Toniho Kroose. Na podzim 2010 jej trenér Löw nominoval do 23-členného kádru pro kvalifikaci na Mistrovství Evropy 2012. Do kvalifikačních zápasů s Tureckem a Kazachstánem ale nakonec nezasáhl. Objevil se však 17. listopadu 2010 v přátelském zápase se Švédskem, které skončilo bezbrankovou remízou. Großkreutz hrál od začátku zápasu a v 78. minutě byl vystřídán týmovým kolegou Mariem Götzem.\n\nZasáhl i do dalšího přátelského zápasu s Itálií 9. února 2011. Na hřiště se dostal v 75. minutě, když vystřídal autora do té doby jediné branky zápasu, Miroslava Kloseho. Zápas nakonec skončil remízou 1-1, když v 81. minutě vyrovnal Ital Giuseppe Rossi.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. S týmem získal zlaté medaile, ačkoli neodehrál na šampionátu ani minutu.\n\nJeho bratranec Marcel Großkreutz je také fotbalista a člen kádru rezervy Borussie Dortmund.\n\n"}
{"id": "704648", "url": "https://cs.wikipedia.org/wiki?curid=704648", "title": "Imola (Maďarsko)", "text": "Imola (Maďarsko)\n\nImola je obec na severovýchodě Maďarska v župě Borsod-Abaúj-Zemplén v okrese Putnok.\n\nRozkládá se na ploše 18,12 km² a v roce 2009 zde žilo 101 obyvatel.\n"}
{"id": "704649", "url": "https://cs.wikipedia.org/wiki?curid=704649", "title": "Seznam zámků v Kraji Vysočina", "text": "Seznam zámků v Kraji Vysočina\n\nSeznam zámků v kraji Vysočina. Jedná se o seznam dosud stojících zámků v kraji Vysočina.\n\n\n"}
{"id": "704655", "url": "https://cs.wikipedia.org/wiki?curid=704655", "title": "Řád pásu", "text": "Řád pásu\n\nŘád pásu (španělsky \"Orden de la Banda\") byl kastilský rytířský řád, založený roku 1332 kastilským králem Alfonsem XI. .\n\nJméno řádu pochází z pásu nebo stuhy, který byl symbolem řádu a nosil se křížem přes pravé rameno na levý bok rytíře. Byl udělován významným rytířům z okolí krále a byl vyhrazen pouze šlechticům, po nejméně desetileté službě ve vojsku nebo u dvora. Řád nebyl náboženskou organizací, ale byl to druhý nejstarší královský řád (po uherském Řádu sv. Jiří ). Jeho členové sice slibovali boj proti muslimům, ale od jeho členů se očekávala zejména věrnost kastilskému králi, vybrané chování a účast na turnajích.\n\nAlfons XI. založil tento řád roku 1332, když potřeboval zlomit moc vzpurné šlechty, a někteří rytíři z jeho družiny si oblékli bílá roucha s červeným pásem, stejně jako sám král, který se stal jejich velmistrem. Řád převzali i jeho následovníci, nicméně jak význam řádu, tak i barva pásu se postupem doby měnila. V 15. století byly do řádu přijímány i ženy a řada chudých šlechticů, čímž prestiž řádu utrpěla natolik, že kolem roku 1474 řád zanikl.\n\n\n"}
{"id": "704656", "url": "https://cs.wikipedia.org/wiki?curid=704656", "title": "Ukrajinský Superpohár", "text": "Ukrajinský Superpohár\n\nUkrajinský Superpohár je ukrajinský fotbalový superpohár, o který se od roku 2004 utkávají vítěz Premier Lihy a ukrajinského fotbalového poháru. Zápas konaný vždy před začátkem fotbalové sezony, pořádá Ukrajinský fotbalový svaz. Nejčastějším vítězem této soutěže je FK Dynamo Kyjev s 5 trofejemi (k roku 2012).\n"}
