{"id": "632166", "url": "https://cs.wikipedia.org/wiki?curid=632166", "title": "Honda NHX-110", "text": "Honda NHX-110\n\nHonda Lead NHX-110 je skútr vyráběný japonskou firmou Honda od roku 2008. Je to nástupce modelu Lead SCV-100.\n\nO pohon se stará čtyřtaktní ležatý jednoválec o zdvihovém objemu 108 ccm chlazený vodou. Výkon je 6,6 kW při 7500 ot./min. Maximální rychlost je elektronicky omezena na 80 km/h. Palivo dodává elektronický systém PGM-FI, na rozdíl od předchozího modelu SCV-100, kde byl klasický karburátor.\n\nVpředu kotoučová jednopístková hydraulická (průměr kotouče 190 mm) a vzadu mechanická bubnová. Obě brzdy jsou spojeny duálním systémem CBS, kdy při brzdění zadní brzdou přibrzďuje i přední. Přední brzda jde použít samostatně, zadní nikoliv. To je další rozdíl oproti předchozímu modelu.\n\nVpředu klasická kapalinová teleskopická vidlice a vzadu pouze jedna tlumící jednotka na levé straně.\n\nOproti předchůdci SCV-100, kde byla obě kola o průměru 10 palců, bylo přední kolo zvětšeno na průměr 12 palců. Rozdílem jsou také ráfky z lehké slitiny oproti plechovým.\n\nÚložné prostory jsou dosti velkorysé. Pod sedlem se nachází prostor o rozměrech 65×29×20 cm (d.-š.-v.), což odpovídá zhruba 37 litrům. Dále je pod řídítky malá schránka na drobnosti o rozměrech 30×17×10 cm.\n\nSpotřeba paliva se pohybuje mezi 2,3 až 2,7 l na 100 km. Na 6,5litrovou nádrž se tedy dá ujet 240 až 280 km. Záleží na zátěži a okolní teplotě.\n"}
{"id": "632174", "url": "https://cs.wikipedia.org/wiki?curid=632174", "title": "Husova lípa", "text": "Husova lípa\n\nNázev Husova lípa nese řada významných a památných stromů spjatých (ať již podle pověsti nebo historických záznamů) s činností mistra Jana Husa. Pod některými údajně kázal, jiné byly vysazeny na jeho počest:\n\n\n"}
{"id": "632187", "url": "https://cs.wikipedia.org/wiki?curid=632187", "title": "Seznam maleb Hieronyma Bosche", "text": "Seznam maleb Hieronyma Bosche\n\nTento článek je seznam maleb Hieronyma Bosche, jako malby, které jsou mu nebo jeho škole připisovány. Boschovy kresby lze vidět na stránce Kresby Hieronyma Bosche. Vzhledem k tomu, že v současné době nelze díla chronologicky seřadit, jsou proto seřazeny abecedně.\nBosch maloval většinou na dubové desky a proto mohla být určena datace děl dendrochronologicky. Avšak musí se počítat s tím, že deska byla nějakou dobu před malbou sušena a nějaká část desky s letokruhy byla odříznuta.\n\nPříklady prací Bosche lze najít v: Rakousku, Belgii, Francii, Německu, Itálii, Nizozemsku, Portugalsku, Španělsku, Velké Británii, a USA.\n\n"}
{"id": "632188", "url": "https://cs.wikipedia.org/wiki?curid=632188", "title": "Vstupní draft NHL 2009", "text": "Vstupní draft NHL 2009\n\nVstupní draft NHL 2009 byl 47. vstupním draftem v historii NHL. Konal se 26. a 27. června 2010 v Bell Centru v Montréalu v Quebecu v Kanadě (v domácí aréně Montrealu Canadiens).\n\n† = All-Star. Hráči, kteří někdy v kariéře nastoupili v NHL All-Star Game.\n\nPozice hráčů\nC Centr   O Obránce   Ú Útočník   B Brankář   LK Levé křídlo   PK Pravé křídlo\n\n"}
{"id": "632190", "url": "https://cs.wikipedia.org/wiki?curid=632190", "title": "Jang Lien", "text": "Jang Lien\n\nJang Lien (楊煉 Yáng Liàn) je čínský básník, patřící ke generaci Mlhavé poezie a také Hledání kořenů. Narodil se 22. února 1955 ve švýcarském Bernu, od základní školy žil v Pekingu.\n\n\n"}
{"id": "632197", "url": "https://cs.wikipedia.org/wiki?curid=632197", "title": "Zítek (opera)", "text": "Zítek (opera)\n\nZítek je nedokončená historicko-komická opera českého skladatele Viléma Blodka na libreto Karla Sabiny. Fragment opery byl poprvé proveden v pražském Národním divadle roku 1934.\n\nPo úspěchu aktovky \"V studni\" (listopad 1867) požádal Blodek ihned jejího libretistu Sabinu, aby pro něj napsal nové libreto k rozsáhlejší hudebně-dramatické práci. Sabina vypracoval tříaktovou komickou operu z doby krále Václava IV., jejímž hlavním hrdinou byl králův čaroděj Zítek (známý z povídky Aloise Jiráska jako kouzelník Žito). Zápletka je podobná jako v Sabinových libretech k Blodkově \"V studni\", Rozkošného \"Mikuláši\" nebo Bendlově \"Starému ženichu\": mladý pár zvítězí s pomocí moudré třetí osoby nad plány rodičů provdat dívku za bohatého a starého nápadníka. Historický kontext je jen naznačen, snaha protagonistů o osvobození krále zajatého panstvem hraje jen vedlejší roli a nedojde k žádnému výsledku.\n\nV průběhu kompozice však byl skladatel roku 1869 stižen těžkou duševní chorobou, která vedla k jeho předčasné smrti. Podařilo se mu dokončit pouze první dějství a fragmenty dějství druhého. Vdova Marie Blodková požádala o dokončení opery Bedřicha Smetanu, ten však odmítl s poukazem na svůj špatný zdravotní stav, ale také na svůj negativní postoj k dokončování pozůstalých děl jinými tvůrci. Přesto doporučil obrátit se na Karla Bendla nebo Zdeňka Fibicha. Žádný z nich se však tohoto díla neujal. Blodkovu hudební pozůstalost přejal jeho přítel, skladatel Jindřich Káan z Albestů, ale po jeho smrti roku 1926 byla rozptýlena a řada skladeb ztracena. Dochovaných částí opery Zítek se ujal obhájce Blodkova hudebního odkazu František Xaver Váňa, který upravil první dějství k provozování. 3. října 1934, v den 100. výročí Blodkova narození, byl tento fragment poprvé scénicky uveden na jevišti Národního divadla pod vedením Otakara Ostrčila, a to ve spojení s Blodkovou aktovkou \"V studni\".\n\nS přihlédnutím k libretu, které je zdlouhavé, nezáživné a chybějí mu propracovaná charakterizace postav i dramatická pointa, lze stěží předpokládat, že by dokončená opera byla vynikajícím dílem. Dochované části však potvrzují naděje, které byly po premiéře \"V studni\" v Blodka jako operního tvůrce vkládány. Zvláště povedená je vstupní scéna Zítka \"Zdravý rozum nechť ať žije\".\n\nOpera se odehrává v Praze a okolí v roce 1394, v době zajetí krále Václava IV. panstvem.\n\nStudentská slavnost. Za zpěvu \"Gaudeamus\" se studenti baví a zpívají o lásce a vínu. Jen jeden z nich, Brousek, se zábavy neúčastní a sedí zasmušile stranou. Je totiž zamilován do Kateřiny, dcery pražského měšťana a ševce Bedrníka, ten jej však považuje za příliš chudého a raději by dceru provdal za starého, ale bohatého správce Barnabáše. Brousek se se svým trápením svěřuje neznámému cizinci, z něhož se vyklube slavný králův kouzelník Zítek. Ten slíbí jemu i Brouskovu kamarádovi Liškovi pomoc a bohatstvím pokud vstoupí do jeho služeb.\n\nDo krčmy se přihrne pobouřený dav Pražanů. Švec Bedrník pohoršeně vypravuje o tom, že král byl zajat a unesen pány. S ním jsou v davu i jeho žena Eva a dcera Kateřina, která si mezi přítomnými ihned povšimne svého Brouska. Zítek se hlásí k tomu, že se s pomocí studentů vydá krále osvobodit, přislíbí-li za to Bedrník Kateřininu ruku Brouskovi. Na rozzlobenou ševcovu repliku, že to by musel být osel, mu Zítek přičaruje oslí hlavu a uši; je ochoten mu je odčarovat jen tehdy, pokud přistoupí na jeho podmínku. Švec je vystaven výsměchu všech přítomných a je nucen podrobit se Zítkovu vydírání. Zítek s Brouskem a Liškou vyrážejí hledat krále.\n\nZítek, Liška a Brousek skončili hledání krále prozatím v hospodě na návsi vesnice poblíž Prahy. Právě sem přijíždí Bedrník s rodinou, aby Kateřinu provdal za správce Barnabáše. Zatímco se chystá svatba, Liška po straně ujišťuje Kateřinu o Brouskově lásce. Eva přispěchá se zprávou, že se ženich nemůže dostavit, jeho nohy ztěžkly jako cent (to čaroval Zítek). Aby situaci napravil, přestrojí se Bedrník sám za Barnabáše, ale dcera ho samozřejmě ihned pozná. Zítek vykouzlí Bedrníkovi vidění, ve kterém se Brousek setkává s Kateřinou a jsou překvapeni pravým Barnabášem. Nakonec přičaruje Bedrníkovi královský plášť a korunu, takže jej přítomní zbrojnoši považují za hledaného krále a hbitě jej odvádějí s sebou.\n\nZmatený Bedrník využije situace a bohatě hoduje se žoldnéři v hradní síni. Když unaven ulehne do postele a usne, přijde opět Zítek se studenty, kteří ševce odnesou pryč a do královské postele položí obdobně zmoženého velitele žoldnéřů Kasáka. Bouřka žoldnéře probudí; po menších zmatcích Kasák své muže posílá hledat zmizelého „krále“.\n\nBrousek a Liška mezitím donesli spícího Bedrníka na nosítkách zpět na náves, kde jej nešetrným složením probouzí, v přítomnosti Evy a Kateřiny. Zítek mu vypráví, že jej jen tak tak zachránil před hněvem žoldnéřů za to, že se vydával za krále. Lid přesvědčuje Bedrníka, aby povolil a dal dceru Brouskovi. To by Bedrník i učinil, ale bojí se, co tomu řekne právě přicházející Barnabáš. Zítek přinutí správce vzdát se nároků na Kateřinu známým způsobem: přičaruje mu volské rohy a jejich odstranění podmíní přistoupením na své požadavky. Brousek a Kateřina jsou konečně svoji, rodiče jim žehnají a lid blahopřeje.\n\nExistuje pouze jedna nahrávka dochovaného fragmentu (48 minut) opery \"Zítek\". Pořídil ji Československý rozhlas roku 1954 a dosud nebyla vydána (rekonstruována 2007). Zpívají (Bedrník) Ladislav Mráz, (Eva) Marie Cyteráková, (Kateřina) Miloslava Šeflová, (Liška) Jan Soumar, (Brousek) Antonín Zlesák, (Zítek) Karel Kalaš. Pěvecký sbor československého rozhlasu v Praze řídí Jiří Pinkas st., Pražský rozhlasový orchestr řídí František Dyk.\n\n\n"}
{"id": "632201", "url": "https://cs.wikipedia.org/wiki?curid=632201", "title": "Polyptych", "text": "Polyptych\n\nPolyptych, z řečtiny \"polu-\" \"mnoho\" a \"ptychē\" \"složit\") obecně poukazuje na malbu (obvykle panelová malba), která je rozdělená na několik části, popřípadě panelů. Názvy, které následují se odvíjejí z počtu panelů nebo částí vsazených do konkrétního kusu díla: \"diptych\" je dvoudílné, \"triptych\" je trojdílné, \"tetraptych\" je čtyřdílné, \"pentaptych\" je pětidílné, \"hexaptych\" je šestidílné, \"heptaptych\" je sedmidílné a \"octaptych\" je osmidílné dílo.\n"}
{"id": "632205", "url": "https://cs.wikipedia.org/wiki?curid=632205", "title": "Národno-demokratická strana", "text": "Národno-demokratická strana\n\nNárodno-demokratická strana (česky \"Národně-demokratická strana\", zkratka NDS), byla politická strana, která působila na Slovensku v letech 1994-1995.\n\nVznikla v únoru 1994 odštěpením od Slovenské národní strany. Ve funkci předsedy strany působil Ľudovít Černák.\n\nZanikla 25. března 1995 sloučením s Demokratickou unií Slovenska, vznikla tak strana s novým názvem Demokratická únia.\n"}
{"id": "632211", "url": "https://cs.wikipedia.org/wiki?curid=632211", "title": "Games People Play", "text": "Games People Play\n\nGames People Play je píseň z roku 1968. Složil a zpíval ji Joe South. Text písně je zaměřen proti různým formám násilí, nelidskosti a netolerance mezi lidmi a píseň patří mezi protest songy.\n\nText a název odkazují na stejnojmennou knihu Dr. Erica Berneho z oblasti transakční analýzy, která byla vydána v roce 1964, a pojednává o \"podivných hrách\" , které lidé spolu hrají.\nPíseň připomíná starší traditional Cajun \"Tit Galop Pour Mamou\", který hráli \"Balfa Brothers\" na \"Play Traditional Cajun Music\". Hudba stylu Cajun nebo také „Hudba z Louisiany (Music of Louisiana)“ vychází z kořenů francouzsky mluvících katolických obyvatel Kanady. Vůdčím nástrojem jsou housle, přidávají se další strunné nástroje, dále i akordeon.\n\nV roce 1968, byla píseň součástí debutového alba \"Joe Southa\" s názvem \"Introspect\", a byla vydána také jako singl. Stala se písní roku v Grammy Awards. Název písně byl převzat jako titul druhého alba, \"Games People Play\", z roku 1969. Ve stejné době \"Freddy Weller\", kytarista skupiny \"Paul Revere and the Raiders\", nahrál country verzi písně (1969) na svém debutovém singlu a dosáhl s ní také úspěchu.\n\n\nČeskou verzi písně nazpíval Petr Spálený pod názvem \"Podivný hry lidí\", text napsal Vladimír Poštulka.\n\n"}
{"id": "632229", "url": "https://cs.wikipedia.org/wiki?curid=632229", "title": "Prozatímní Senát", "text": "Prozatímní Senát\n\nProzatímní Senát byl zamýšlenou horní komorou Parlamentu České republiky do doby ustavení současného Senátu Parlamentu České republiky. Ustaven měl být po vzniku České republiky zvláštním ústavním zákonem, k tomu však nakonec z politických důvodů nedošlo, takže když byli v roce 1996 zvoleni senátoři do dnešního Senátu, zůstal už jen jako historická možnost českého ústavního vývoje.\n\nJeho vznik Ústava předpokládala ve svých přechodných a závěrečných ustanoveních, konkrétně v čl. 106 odst. 2: \"Do doby zvolení Senátu podle Ústavy vykonává funkce Senátu Prozatímní Senát. Prozatímní Senát se ustaví způsobem, který stanoví ústavní zákon\". Důvodem tohoto řešení bylo to, že na rozdíl od Poslanecké sněmovny, která vznikla transformací z již existující České národní rady, nebyl na republikové úrovni při dělení ČSFR subjekt, který by mohl okamžitě převzít pravomoci Senátu. Podobný subjekt existoval jen na úrovni federální a bylo předpokládáno, že senátory Prozatímního Senátu se stanou čeští poslanci Federálního shromáždění. Pravděpodobným důvodem takového řešení mohlo být získání jejich souhlasu se zánikem federace. To však bylo částí politického spektra kritizováno, zejména ODA (předseda Jan Kalvoda), zřejmě proto, že ve Federálním shromáždění poslance neměla. Ale i z jiných stran se ozývala nespokojenost, Jiří Dienstbier dokonce přišel s hanlivým termínem „přeprasení poslanců“, který se ovšem všeobecně ujal.\n\nAby mohl být Prozatímní Senát ustaven, muselo dojít k přijetí zvláštního ústavního zákona, který by určil, jakým způsobem vznikne a jaké pravomoci přesně bude mít. Tehdejší vláda přišla se svým návrhem, který obsahoval dvě varianty, podle první by se senátory Prozatímního Senátu stali všichni poslanci Federálního shromáždění zvolení v České republice (celkem 174), podle druhé jen 81 poslanců, kteří by byli vybráni losem. Postavení Prozatímního Senátu by jinak bylo stejné, jako Senátu předpokládaného \nÚstavou. Ústavněprávní výbor České národní rady návrh projednal a zvolil variantu se 174 senátory. Tento návrh byl ale v České národní radě dne 19. prosince 1992 zamítnut. Později přišla skupina poslanců s podobným návrhem, počet senátorů byl stanoven na 81, tedy podle úpravy pro Senát. Ti by však již nebyli vybráni losováním, ale podle poměru mandátů, které jednotlivé politické strany získaly ve volbách do Federálního shromáždění v červnu roku 1992. Tento návrh taky neprošel, Poslanecká sněmovna jej zamítla dne 25. února 1993.\n\nNávrhy na schválení takového ústavního zákona tedy byly vždy zamítnuty, podle JUDr. Víta Schorma byly příčinou neustavení Prozatímního Senátu pravděpodobně tyto motivy poslanců: \nTo, že Prozatímní Senát nevznikl, však nepřineslo žádné větší komplikace v běžné ústavní praxi, do doby ustavení Senátu jeho pravomoce vykonávala Poslanecká sněmovna, která byla navíc po tu dobu nerozpustitelná.\n\n"}
{"id": "632232", "url": "https://cs.wikipedia.org/wiki?curid=632232", "title": "Skřípinec", "text": "Skřípinec\n\nSkřípinec (\"Schoenoplectus\") je rod mokřadních jednoděložných rostlin z čeledi šáchorovitých.\n\nSkřípinec je rozšířen mimo polárních a suchých oblastí po celé zeměkouli. Vyrůstá nejčastěji na zamokřených planinách, v bahnitých i písčitých močálech, na okrajích jezer a rybníků, na březích zavodňovacích a odvodňovacích kanálů. Některé druhy snáší i zasolené půdy, nevyhovují mu místa s velkým vlnobitím poškozující jeho měkké stonky.\n\nNa území České republiky se prokazatelně v současnosti vyskytují dva druhy: skřípinec jezerní a skřípinec Tabernaemontanův, v minulosti zde rostl ještě skřípinec poléhavý. V literatuře je doložen i někdejší výskyt dalších druhů, \"Schoenoplectus triqueter\", \"Schoenoplectus mucronatus\" a \"Schoenoplectus pungens\". Jejich výskyt v minulosti však není řádně podložen herbářovými doklady a v současnosti není výskyt těchto druhů z ČR znám.\n\nJsou to rostliny převážně vytrvalé, řidčeji jednoleté, jejich oblé nebo trojhranné lodyhy vyrůstají solitérně nebo v trsech. U vytrvalých druhů najdeme silný článkovitý oddenek, který rostlinu ukotvuje v bahnité půdě. Zelené lodyhy mohou dosahovat výšky až dvou metrů (řidčeji i více), obsahují aerenchymové pletivo a jejích vnější buňky jsou schopny fotosyntézy. Lodyhy bývají na bázi objaty trubkovými pochvami s oušky. Čepele jsou u mnoha druhů redukované, často vyrůstají jen z jedné nebo ze dvou nejhořejších pochev a jsou jen krátké. Někdy mohou čepele zcela chybět, hlavním fotosyntetickým aparátem pak je stonek. Některé druhy vytváří morfotypy rostoucí v proudící vodě a pak mívají několik dlouhých, úzkých, splývavých listů.\n\nLodyha nese na vrcholu složitý kružel klásků podepřený listenem, který obvykle vytváří pokračování stonku, proto je květenství zdánlivě boční. Květenství je volný nebo hlávkovitě stažený kružel z klásků a svazečků klásků přisedlých nebo vyrůstajících na rozličně dlouhých stopkách. Klásky jsou složeny se spirálovitě seřazených plev, které na vrcholu bývají zakončené krátkou osinou. V paždích plev vyrůstají drobné bisexuální květy. Okvětí je redukováno na 6 štětinek (řidčeji jiný počet nebo jsou redukovány). Štětinky bývají nazpět osténkaté nebo péřité. Květy obsahují obvykle tři tyčinky s prašníky, na vrcholu konektivu bývá krátký přívěsek. Semeník je svrchní, čnělka je zakončená dvěma (např. s.  Tabernaemontanův) nebo třemi (např. s.  jezerní) nitkovými bliznami. Nažky jsou hladké nebo u některých druhů svraskalé či podélně rýhované, jsou vypouklé s výrazným hřbetním kýlem (u druhů se 3 bliznami) nebo bikonvexní (oboustranně vypouklé, u druhů se 2 bliznami). Na vrcholu jsou většinou zakončené krátkým zobánkem, bývají dlouhé nejčastěji od 2,5 do 3 mm. Některé druhy (sect. Supini) mají kromě obopohlavných navíc ještě i samičí květy, produkují heterokarpické plody, ty ze samičích květů jsou větší než ostatní.\n\nSkřípinec je v mnoha mokřadních oblastech dominantní rostlina a bývá ekologicky významný. Poskytuje úkryt rybám i hnízdícím ptákům, mladé rostliny a oddenky slouží jako potrava býložravcům a hlodavcům. Rostliny místní obyvatelé tradičně využívají pro výrobu rohoží, košů, židlí, stavbu člunů apod. Některé druhy jsou uměle vysazovány k okrasným účelům a dále jako součást kořenových čistíren odpadních vod, kdy se k přirozenému čistění využívá bakterií žijících na kořenech rostlin.\n\nMaximálního významu však dosahuje skřípinec v Jižní Americe na jezeře Titicaca, kde jsou z něho budovány celé umělé, trvale obydlené plovoucí ostrovy, včetně domů i člunů. Pro pobřežní obyvatelstvo tam skřípinec zase slouží jako krmivo dobytka a topivo.\n\nVe světě se vyskytuje přibližně 77 druhů.\n\nVe střední Evropě roste těchto 7 druhů:\nz nichž prvé dva také v České republice.\n\n \n"}
{"id": "632234", "url": "https://cs.wikipedia.org/wiki?curid=632234", "title": "Šumavanka", "text": "Šumavanka\n\nŠumavanka je české národní plemeno slepice.\n\nŠumavanka byla vyšlechtěna v Čechách v druhé polovině 20. století ze zbytku původních krajových šumavských slepic, českých slepic zlatých kropenatých, žlutých plymutek, rodajlendek, hempšírek a vyandotek.\n\n\n"}
{"id": "632237", "url": "https://cs.wikipedia.org/wiki?curid=632237", "title": "Česká slepice zlatě kropenatá", "text": "Česká slepice zlatě kropenatá\n\nČeská slepice zlatě kropenatá (nebo také Česká slepice zlatá kropenatá, Česká zlatá kropenka příp. Češka) je české národní plemeno slepice.\n\nČeská slepice zlatě kropenatá je původní staré krajové plemeno, které je chováno na území Česka již po staletí. Ve své současné podobě byla vyšlechtěna na počátku 20. století ze zbytků původních českých selských slepic chovaných v obcích Komorovice a Dobronín. Vyznačuje se velmi živým temperamentem, ostražitostí až plachostí, značnou otužilostí a velkou shánlivostí. Tyto vlastnosti jí předurčují zejména pro chov ve velkých výbězích.\n\nČeská slepice je lehkého typu, středního tělesného rámce, s dobře osvaleným trupem válcovitého tvaru, středně vysokého postoje, s menší hlavou s jemným listovým hřebenem a s výše neseným, bohatým ocasem.\nBarva kůže je bílá. Snáška je 150-190 vajec s krémově zbarvenou až světle hnědou skořápkou,\nkdy minimální hmotnost násadových vajec je 55 g. Slepice mají vyvinutý mateřský pud, jsou dobrými kvočnami, které nejen vodí kuřata, ale také je vysedí.\n\n"}
{"id": "632238", "url": "https://cs.wikipedia.org/wiki?curid=632238", "title": "Žralok sleďový", "text": "Žralok sleďový\n\nŽralok sleďový (\"Lamna nasus\") je velký druh žraloka z čeledi lamnovitých. Vyskytuje se v Atlantiku a v pásu mírných oceánských vod jižní polokoule. Žije na širém moři od hladiny do hloubek 150 metrů, někdy se však potápí až do téměř 1400 metrů. Dorůstá obvykle okolo 2,5 metru a váží přibližně 130 kg, maximálně pak do 3,5 metru a váhy do 230 kg. Samice jsou větší než samci. Je to vytrvalý, rychlý plavec, který obvykle loví v malých hejnech. Jeho nejčastější kořistí jsou ryby a hlavonožci. Je to vejcoživorodý druh žraloka. Dožívá se několika desítek let, přinejmenším 30 až 40, ale někdy zřejmě až 65.\n\nDatabáze ISAF Floridského muzea eviduje k roku 2009 tři útoky žraloka sleďového na lidi. Jeden z těchto útoků byl vyprovokovaný a neskončil fatálně, v dalších dvou případech zaútočil žralok proti lodi.\n"}
{"id": "632266", "url": "https://cs.wikipedia.org/wiki?curid=632266", "title": "Gulfstream III", "text": "Gulfstream III\n\nGulfstream III je malé obchodní dopravní letadlo (business jet) vyráběné společností Gulfstream Aerospace. Je to rychlý letoun dlouhého doletu, který je poháněn dvěma dvouproudovými motory Rolls-Royce Spey s možností zpětného tahu.\n\nGulfstream III byl postaven v Savannah, stát Georgia ve Spojených státech amerických jako vylepšená verze letounu Grumman Gulfstream II. Rozpětí křídel bylo zvětšeno o šest stop a na konce křídel byla přidána svislá křidélka. Prodloužen byl i trup s hlavním vstupem na zádi. Gulfstream III také měl nové zakřivené sklo pilotní kabiny, změněné přístroje v kokpitu a autopilota. Byla rovněž zvýšena maximální vzletová hmotnost. Letoun obdržel schválení od amerického leteckého úřadu (Federal Aviation Administration) v září 1980.\n\n\n\n\nPOZNÁMKA: Letouny C-20F a C-20J US Army, C-20G US Navy a USMC, a C-20H USAF jsou varianty letounu Gulfstream IV.\n\n\"Technické údaje pocházejí z „Jane's Civil and Military Aircraft Upgrades 1994–95“\"\n\n\n\n Alžírsko\n Gabon\n Indie\n Itálie\n Irsko\n Kamerun\n Maroko\n Mexiko\n Omán\n Uganda\n Zimbabwe\n\n\n\n"}
{"id": "632267", "url": "https://cs.wikipedia.org/wiki?curid=632267", "title": "Česká husa", "text": "Česká husa\n\nČeská husa je české národní plemeno husy domácí.\n\nČeská husa je původní české plemeno, které bylo v českých zemích velmi rozšířené v čisté podobě až do 70. let 19. století. Vznikla z divoké husy velké. Od roku 1870 byla neplánovitě zušlechťována na reprodukci emdenskými, tuluskými a pomořanskými husami, což však nepřineslo očekávané výsledky, navíc snížilo kvalitu peří. Populace původního domácího plemene českých hus byla založena v 30. letech 20. století ze zbytku selských hus, chovaných ojediněle zejména v západních Čechách, nedotčenými cizími plemeny hus. \n\nČeská husa váží 5–6 kg (houser) a 4-5 kg (husa). Snáší 15-20 vajec s hmotností 130 g. Chová se pouze v bílém barevném rázu ve variantě s chocholkou i bez ní. \n\n"}
{"id": "632282", "url": "https://cs.wikipedia.org/wiki?curid=632282", "title": "DARDO", "text": "DARDO\n\nDARDO (jinak též Breda 40 mm Twin Compact) je italský systém pro bodovou obranu vyráběný společností OTO Melara. Slouží k obraně proti protilodním střelám, vrtulníkům, ale i k případnému ničení hladinových a pobřežních cílů. Tvoří ho věž vyzbrojená dvěma kanóny OTOBreda 40 mm/L70 o délce hlavně 70 ráží (vyrábí je ovšem italská Breda), střeleckým radarem a systémem vedení palby. Komplet je hlavně sekundární výzbrojí korvet, fregat a torpédoborců. Používá ho přes 20 zahraničních uživatelů. Vyráběna je i vylepšená verze systému se zvýšenou kadencí označená Breda 40 mm Fast Forty.\n\nSystém má vysokou kadenci, rychlou reakci a používá speciální munici, explodující v blízkosti cíle (další typy jsou munice se stopovkou a munice s přímočinnou dotykovou roznětkou). Verze Tipo A má zásobu 736 nábojů, částečně umístěných pod podlahou věže, zatímco Tipo B jich má 444, umístěných pouze uvnitř věže. Rychlost střelby je 600 ran za minutu. Horizontální dostřel je 12 500 metrů, výškový až 8700 metrů.\n\n\n\n\n\n\n\n\n\n\n"}
{"id": "632294", "url": "https://cs.wikipedia.org/wiki?curid=632294", "title": "Cemanská slepice", "text": "Cemanská slepice\n\nCemanská slepice (indonésky: \"Ayam cemani\") je plemeno slepice chované především jako bojové a nosné plemeno. Je typické díky genetické mutaci zvané fibromelanóza, kdy je černě zbarvené peří, kůže, ale i vnitřní orgány. Vejce jsou standardní krémová.\n\nCemanská slepice se jmenuje podle vesnice Cemani, v blízkosti města Surakarta na ostrově Jáva v Indonésii. Z popisu holadnských emigrantů je známá z 20. let 20. století. Do Evropy byla dovezena v roce 1998. V Česku se chová od roku 2010.\n\nCemanská slepice se vyznačuje sytě černou barvou. Černé je nejen peří, ale také zobák, hřeben, laloky, nohy a maso. Snášená vejce jsou poměrně velká: jejich hmotnost se pohybuje okolo 45 g.\n\nPovahově jsou tyto slepice spíše plaché a k člověku nedůvěřivé. S jinými plemeny slepic se snášejí většinou dobře.\n\n\n"}
{"id": "632299", "url": "https://cs.wikipedia.org/wiki?curid=632299", "title": "Czech Connect Airlines", "text": "Czech Connect Airlines\n\nCzech Connect Airlines a.s. (od svého vzniku do 24. srpna 2007 CENTRAL CONNECT AIRLINES a.s., poté do 22. února 2010 CENTRAL AVIATION ASSETS a.s. a následně od 28. prosince 2010 Central Charter Airlines a.s.) byla česká letecká společnost, se sídlem na letišti Leoše Janáčka v Ostravě a dalšími základnami na letiších v Karlových Varech, Brně a v Praze. Do konce roku 2010 byla společně s Job Air - Central Connect Airlines, JOB AIR Logistics a JOB AIR - Central Europe Aircraft Maintenance členem skupiny CCG (Central Connect Group).\n\nPro podobné jméno i logo bývá občas směšována a zaměňována se svou dříve sesterskou společností Central Connect Airlines.\n\nPo zahájení činnosti pod značkou Central Charter Airlines se společnost v roce 2010 orientovala především na charterovou přepravu pro turistické operátory do destinací ve středomoří, a to i skrze svou slovenskou dceřinou společnost. Část míst v charterech nabízela i ve volném prodeji. Mimoto zahájila společnost provoz pravidelných charterových letů z Ostravy do Izraele. Dopravce také nabízel k pronájmu letouny i s posádkou (tzv. ACMI, mokrý leasing) nejen k jednotlivým letům. Pokusila se navázat dlouhodobější spolupráci s kosovskou společností Illyrian Airways, kterou však záhy, na přelomu roků 2010/11, ukončila.\n\nV prosinci 2010 získali přibližně třetinový podíl ve společnosti investoři z Ruska a společnost se začala orientovat na pravidelnou přepravu mezi regionálními letišti v ČR a Ruskem popř. SNS. Se změnou orientace společnost změnila i jméno na Czech Connect Airlines a přestala být členem skupiny Central Connect Group. Zahájení pravidelného provozu se uskutečnilo 4. března 2011 spuštěním linky Brno – Moskva.\n\nV srpnu 2011 CCA uzavřely dohodu na sdílení návazných autobusových linek Student Agency, na lety z Ruska do Brna s dálničním pokračováním do Prahy-Florence. Vznikla tak relativně levná a pohodlná alternativa, jak cestovat mezi ruskými městy a Prahou na jedinou letenku.\n\nZačátkem roku 2011 CCA zrealizovali interline prodej letenek s jednou z největších ruských leteckých společností Transaero. Tím se pro cestující otevřela možnost cestovat na jedinou letenku mezi městy ČR a víc než stovkou destinací Transaera, zejména v Ruska a SNS.\n\n18. ledna 2012 podala společnost na sebe pro velké zadlužení návrh na insolvenci a konkurs a přerušila lety. Dne 11. července 2012 povolil krajský soud v Ostravě společnosti reorganizaci, ale po neúspěšném pokusu vyhlásil na společnost na žádost dlužníka konkurs.\n\nPo vrácení pronajatých letadel byly totiž hlavními nehmotnými aktivy společnosti Oprávnění pro obchodní leteckou dopravu a přepravní práva do Ruska. ÚCL však společnosti nepravomocně odebral oprávnění 25. 9. 2012 a následně zahájilo Ministerstvo dopravy České republiky řízení o odebrání přepravních práv.\n\n\n\n\n\nZačátkem roku 2011 dopravce požádal o přidělení přepravních práv na linku Karlovy Vary – Samara - práva ale MDČR přidělilo ČSA, které o linku požádaly následně. Od května 2011 spustil dopravce linku do Athén, ta byla ale v červenci ukončena, stejně tak linka do Ženevy spuštěná měsíc předtím. V květnu požádal dopravce o přidělení práv na linky Praha – Minsk a Praha – Samara, na které však v červenci obdržely práva ČSA – práva však získali pro linku Praha – Jerevan. Podle vyjádření představitelů společnosti usilovala CCA o spuštění linky Brno – Kyjev. V říjnu 2011 požádaly CCA o přidělení práv na linku Karlovy Vary – Ufa.\n\nZa celou dobu svého působení tato společnost provozovala 2 letouny:\n\n"}
{"id": "632300", "url": "https://cs.wikipedia.org/wiki?curid=632300", "title": "Charles L. Coffin", "text": "Charles L. Coffin\n\nCharles L. Coffin z Detroitu byl americký inženýr a vynálezce působící v oblasti obloukového svařování kovů a prezident společnosti \"Welded Steel Barrel Corporation\".\n\nV roce 1889 navrhl a nechal si patentovat svařování elektrickým obloukem za použití tavidla, které zabránilo desoxidaci roztavené svarové lázně a tím negativnímu působení oxidačních prvků vzdušné atmosféry. \n\nDalším patentem z roku 1890 rozvinul obloukové svařování tím, že do té doby používanou uhlíkovou elektrodu nahradil elektrodou ze svařovaného kovu. Tím umožnil přenos (hořením elektrického oblouku) roztaveného kovu z elektrody do svarové lázně. Svůj objev učinil nezávisle na výzkumech Nikolaje Slavjanova z Ruska, který obdobný postup použil o rok dříve. Uvedený postup znamenal značný posun v oblasti svařování elektrickým obloukem.\n\n"}
{"id": "632306", "url": "https://cs.wikipedia.org/wiki?curid=632306", "title": "Kreoloid", "text": "Kreoloid\n\nKreoloid ( \"creoloid\" nebo \"semi-creole\", \"Halbkreolisch\" či \"Halbkreol\") je jazyk, který má rysy kreolštiny, ale nevznikl z pidžinu. Typickým představitelem jsou Singlish (singapurská angličtina) a afrikánština, jež vznikla restrukturalizací nizozemštiny.\n\nNěkteří jazykovědci tvrdí, že románské jazyky vznikly (semi)kreolizací latiny. Jako další příklad se uvádí střední angličtina, restrukturalizovaná pod vlivem normanštiny.\n\nTypickými vlastnostmi semikreolských jazyků jsou:\n\n\nSemikreolské jazyky mohou mít formu kontinua, tj. může existovat několik variant jazyka od basilektu (původní substrát) přes mesolekt až po akrolekt (superstrát).\n"}
{"id": "632308", "url": "https://cs.wikipedia.org/wiki?curid=632308", "title": "Čepro", "text": "Čepro\n\nČEPRO, a.s. je obchodní společnost, která vznikla 1. ledna 1994 na základě privatizačního projektu státního podniku Benzina. Do 31. prosince 2005 byl jediným akcionářem Čepra Fond národního majetku ČR. S platností od 7. února 2006 je jediným akcionářem Ministerstvo financí České republiky. Do 3. listopadu 1997 nesla společnost název ČESKÉ PRODUKTOVODY A ROPOVODY (ČEPRO je jeho akronym).\n\nČinnost Čepra spočívá především v přepravě, skladování a prodeji ropných produktů. Provozuje síť čerpacích stanic pod obchodní značkou EuroOil a ochraňuje zásoby státních hmotných rezerv. V 17 střediscích a skladech má Správa státních hmotných rezerv uloženy různé druhy paliv v takovém množství, aby v souladu se závazky České republiky, vyplývajícími z členství v Evropské unii, dosáhly tyto zásoby (spolu se zásobami ropy v zásobnících firmy MERO ČR, a.s. a u dalších ochraňovatelů) 90násobku průměrné denní spotřeby. Areál skladů tvoří nadzemní a podzemní zásobníky, manipulační nádrže, plnící lávky automobilových cisteren, objekty pro stáčení a plnění železničních cisteren, dílny, technologické rozvody, kotelny, administrativní budovy, hasičské zbrojnice, laboratoře, strojovny, požární nádrže, elektrické rozvodny, železniční vlečky aj.\nLaboratoř kontroluje kvalitu přijímaného a vydávaného zboží, které se dále ze skladu přepravuje autocisternami, železnicí nebo produktovodem.\n\nMafián Radovan Krejčíř se v minulosti pokusil vytáhnout z podniku peníze. Jako nástroj k tomu měly sloužit fiktivní pohledávky, které vůči podniku nárokovalo několik obchodních společností spřízněných s Krejčířem. Tímto způsobem chtěl Čepro připravit o téměř 3 miliardy korun. Krejčíř byl za tyto podvody odsouzen na 15 let odnětí svobody.\n\nExistují spekulace o nepřímém ovládnutí firmy premiérem Andrejem Babišem.\nPomocí svých známostí v politice, zejména s premiérem za ČSSD Stanislavem Grossem se generálním ředitelem Čepra stala Babišova prodloužená ruka Pavel Švarc. Poté, co Andrej Babiš obsadil Čepro svými lidmi, začalo se jeho byznysu ve státní firmě nebývale dařit. Čepro je dnes klíčovým zadavatelem pro holding Agrofert z jeho svěřenského fondu. Na dodávky bionafty má holding v podstatě monopol. Významný podíl drží i v dodávkách bioetanolu. Spolupráce mezi Agrofertem a Čeprem se stala ještě těsnější poté, co Babiš nastoupil v Sobotkově vládě na ministerstvo financí, do jehož gesce státní firma spadá.\n"}
{"id": "632309", "url": "https://cs.wikipedia.org/wiki?curid=632309", "title": "Kai Siegbahn", "text": "Kai Siegbahn\n\nKai Manne Börje Siegbahn (20. dubna 1918 Lund – 20. července 2007 Ängelholm) byl švédský fyzik, který v roce 1981 získal Nobelovu cena za fyziku.\n\nNarodil se v Lundu, jeho otec Manne Siegbahn získal Nobelovu cenu za fyziku v roce 1924. V roce 1944 získal doktorát na Stockholmské univerzitě. Mezi lety 1951 a 1954 byl profesorem na technologické univerzitě KHT a poté mezi lety 1954 a 1984 profesorem experimentální fyziky na Uppsalské univerzitě. V roce 1981 získal Nobelovu cenu za fyziku „za příspěvek k rozvoji elektronové spektroskopie s vysokým rozlišením“. Dalšími laureáty této ceny za stejný rok byli Nicolaas Bloembergen a Arthur Schawlow „za příspěvky k rozvoji laserové spektroskopie“.\n\n"}
{"id": "632311", "url": "https://cs.wikipedia.org/wiki?curid=632311", "title": "Jaruškův dům", "text": "Jaruškův dům\n\nJaruškův dům je činžovní dům postavený v Brně v letech 1909–1910 podle projektu architekta Josefa Gočára. Nachází se v katastrálním území Královo Pole, na Palackého ulici č. p. 1143, č. o. 65. Nejpozději od roku 1988 se nachází na seznamu kulturních památek. Je předním dílem české architektonické moderny.\n\nProjekt nájemního domu zadal Gočárovi, významné postavě české moderní architektury, tehdejší ředitel administrace Lidových novin Karel Jarušek. Tento společensky velmi aktivní obchodník se v roce 1901 přestěhoval z Prahy do Brna, kde od královopolského Sokola, jemuž předsedal, koupil pozemek na Palackého třídě 65 (dříve č. 24). Na základě jeho objednávky dokončil Gočár 25. srpna 1909 projekt stavby. Následujícího roku byla budova dokončena. Z původní stavby se nedochovalo obložení z černého opaxitu. Dnes se pomalu ztrácí i mramorové obložení sloupů a soklu. Původní průčelí domu bylo poznamenáno necitlivou výměnou oken.\n\nJaruškův dům patři do raného období Gočárovy tvorby. Třítraktová dispozice se vstupní chodbou uprostřed a vzadu navazujícím dvouramenným schodištěm se nevymyká dobovým zvyklostem. Významnější je výtvarné řešení fasády. Hlavní průčelí se čtyřmi okenními osami zdůrazňuje pravoúhlý arkýř na dvou mnohoúhelníkových pilířích. Vrcholí vyloženou korunní římsou. Původně navržené dvoubarevné obložení černého arkýře a bílého parteru bylo realizováno pouze v obložení arkýře i parteru černými obkládačkami z opaxitu. K obložení sloupů, ostění a pat podstavců byl použit mramor. Arkýřová okna na krajích jsou geometricky členěná. Přímo v arkýři jsou oblouková okna s motivem zdvojené arkády s medailonem. Tento renesanční motiv se shoduje s členěním prosklených dvířek sekretáře ze salonu dr. Julia Grégra, jemuž Gočár navrhoval interiér. Další novinkou bylo použití železobetonu.\n"}
{"id": "632321", "url": "https://cs.wikipedia.org/wiki?curid=632321", "title": "Felinka", "text": "Felinka\n\nFelinka (také Na Felinkách) je název chatové osady, která se nalézá ve Středočeském kraji v okresu Nymburk v katastru obce Ostrá. Je vystavěna na pravém břehu Labe mezi řečištěm a umělým jezerem, bývalou pískovnou Doubka. \n\nOsadou prochází žlutá turistická značka spojující jezero Ostrá s Litolským mostem a Labská cyklotrasa č. 24.\n\nPrvní letní trampské boudy zde vznikaly už před druhou světovou válkou. Hlavním impulzem pro rozvoj osad u Ostré byla těžba písku a štěrkopísku, díky níž v oblasti vznikla řada nových vodních nádrží. Na místě bývalého řečiště Na Felinkách vznikla v 60. a 70. letech 20. století chatová osada, v severní části jezera Doubka byla vybudována písečná pláž. S výstavbou osady souvisí i napřímení hranic obcí Ostrá a Semice, která nyní kopíruje koryto zregulovaného Labe.\n\nV osadě Felinka se nyní nachází 101 chat.\n\nNa západní hranici osady je umístěno bývalé rekreační středisko sovětské armády z vojenského výcvikového prostoru Milovice-Mladá. Z toho dnes zůstaly jen trosky a obec Ostrá jedná se současným vlastníkem – vojenským útvarem v Litoměřicích – o převodu pozemků.\n"}
{"id": "632322", "url": "https://cs.wikipedia.org/wiki?curid=632322", "title": "Legionella", "text": "Legionella\n\nLegionella je rod patogenních gramnegativních bakterií. Do tohoto rodu patří i druhy způsobující legionelózu čili „nemoc legionářů“, zejména druh \"L. pneumophila\". Bakterie \"Legionella\" lze snadno zviditelňovat stříbrným barvivem.\n\n\"Legionella\" se běžně vyskytuje ve vodním prostředí a nejvíce se ji daří v teplých a v vlhkých místech. Bylo identifikováno nejméně 50 druhů a 70 sérotypů. Postranní řetězce v buněčných stěnách nesou báze odpovědné za somatickou antigenní specifičnost těchto organismů. Chemické složení řetězců, jak z hlediska součástí, tak uspořádání sacharidů, určuje povahu antigenních determinantů, které jsou základem sérologické klasifikace mnoha gramnegativních bakterií.\n\nRod \"Legionella\" získal svůj název po červenci 1976, po „záhadném onemocnění“, které postihlo 211 osob, z nichž 34 zemřelo. Propuknutí choroby bylo nejdřív hlášeno u osob působících v organizaci American Legion – asociaci amerických vojenských veteránů. Zmíněná organizace se účastnila oslav U.S. Bicentennial (výročí 200 let událostí, které vedly k nezávislosti USA) ve Philadelphii. Epidemie nemoci u válečných veteránů, která vypukla v tomto městě – a právě ve dnech 200 let výročí podepsání Deklarace nezávislosti – získala velkou publicitu a způsobila v USA velké obavy. 18. ledna 1977 byla jako původce identifikována dosud neznámá bakterie, později nazvaná \"Legionella\".\nPřehled hlášených onemocnění Legionelózou v ČR\nwww.legionella.cz\n"}
{"id": "632327", "url": "https://cs.wikipedia.org/wiki?curid=632327", "title": "Pyrop", "text": "Pyrop\n\nPyrop (Werner, 1803), chemický vzorec MgAl<nowiki>[</nowiki>SiO] (křemičitan hořečnato-hlinitý), je krychlový minerál ze skupiny granátu.Název minerálu pochází z řeckého \"pyropos\" – podobný ohni a odkazuje na barvu nerostu. Pyropy z nalezišť v Čechách se označují jako český granát.\n\nPyropy jsou typickým minerálem bazických až ultrabazických magmatických hornin, jako jsou peridotity (olivínovce) nebo dunity. Dále se pyropy nacházejí v hadcích vzniklých přeměnou peridotitů. Jako všechny granáty i pyropy vzdorují větrání, proto je většinou nacházíme v náplavech.\n\nDobře vyvinuté krystaly.\n\n\n\n\nZ rozsypů a náplavů, při těžbě jiných minerálů (diamanty).\n\nPyrop byl od starověku v Evropě nejoblíbenější ze skupiny červeně zabarvených granátů. Popsal jej například Plinius. Od raného středověku (asi od 5. století n. l.) se sbíral v Českém středohoří a vyvážel se pro klenotnictví. Užíval se v oděvním šperku, k výzdobě záštity a pochvy bodných i sečných zbraní v celé Evropě.\n\nArcheologickými nálezy byl zjištěn až u Visigótů na území dnešního Španělska, v četných památkách dynastie Merovejců, například v pokladu franského krále Childerika I. (+481/482) z Tournai, přes germánské dílny v Podunají, (např. pohřebiště Apahída v Rumunsku) až po turko-tatarské kočovné národy na Kavkazu a v západním Íránu. K nejvýznamnějším archeologickým nálezům tohoto období patří poklad germánského velmože z Blučiny - Cézav u Brna z 5. století (Moravské zemské muzeum v Brně).\n\nČeské šperky doby gotické s pyropy, pocházející ze 13.–15. století, jsou ve sbírkách Národního muzea v Praze a v pokladu katedrály sv. Víta na Pražském hradě. O výskytu pyropů v Čechách a o mineralogické sbírce císaře Rudolfa II. na Pražském hradě napsal císařův dvorní lékař a mineralog Anselmus Boëtius de Boot kapitolu ve spisu Gemmarum et lapidum historia, poprvé vydaném roku 1608. Rudolfínští zlatníci a klenotníci z rodin Miseroniů, Castrucciů, ale také mnozí další mistři období manýrismu a baroka v Praze, Norimberku či Augsburgu si pyropy velmi oblíbili jako rámující kaménky. Největší Boëtiem zmíněný granát o velikosti holubího vejce je však podle posledního gemologického průzkumu almandin. Je zasazen mezi dva pyropy do Řádu zlatého rouna, klenotnické práce pražského mistra Františka Kryštofa Diesbacha z roku 1746, a vystaven v pokladu saských kurfiřtů v Neues Grünes Gewölbe v Drážďanech.\n\nRoku 1742 císařovna Marie Terezie zakázala vývoz surových pyropů z Čech a tím umožnila monopol zpracovávání tohoto granátu klenotníky z českých zemích. Většina dochovaných šperků s českými granáty pochází z 19. až 1. poloviny 20. století a je vytvořena nýtkovou technikou v pavé. Jsou to shodně vybroušené granátové routy či tabulky, dlaždicovitě poskládané v kovovém rámečku a připevněné pomocí nýtků. Z kovů se v historii nejčastěji užívalo tzv. granátové zlato o nízké ryzosti 250/1000, které je slitinou zlata a mědi. Na nádobí a klenoty větších rozměrů, stejně jako na šperky, se užívalo také stříbro, stříbrný filigrán, tombak nebo měď.\n\nSbírky historického šperku, galanterie a nádobí zdobeného českými granáty má několik českých muzeí:\n\n\n\nPyropy se brousí do podoby fasetovaných brusů, především briliantů a rout, méně do čočkovců nebo kulovitých korálků. V minulosti byly oblíbené granátové šňůry a růžence, sestavené z provrtaných, pouze přibroušených surových zrn. Pyropy se pro svou tvrdost používají též do ložisek jemných přístrojů. Zvláště výhodné jsou jako kotvové kameny pro velmi přesné hodiny. Pyrop má ze všech granátů nejvýhodnější fyzikální vlastnosti, hlavně tepelnou vodivost a elasticitu. Lze ho též použít jako vynikající brusný a lešticí materiál.\n\nHojný minerál. Ze všech pyropů jsou pro vynikající fyzické vlastnosti (nespalitelnost, probarvení, aj.) nejvíce ceněné granáty z Čech, přestože mají jen malé rozměry. Průměr 5 milimetrů se již považuje za výjimečný a 8 milimetrů je raritní. Jihoafrické pyropy, tzv. Kapské rubíny, americké tzv. Arizonské rubíny, a českými klenotníky oblíbené pyropy z Tanzanie jsou větší.\n\n\n\n"}
{"id": "632329", "url": "https://cs.wikipedia.org/wiki?curid=632329", "title": "Lavarand", "text": "Lavarand\n\nLavarand firmy Silicon Graphics je název pro hardwarový generátor náhodných čísel, fungující na základě snímků plovoucího materiálu v lávové lampě, následné extrakci náhodných dat z těchto obrázků a použití výsledků na generátor pseudonáhodných čísel. Ačkoli druhá část číselného generátoru používá pseudonáhodných generátor náhodných čísel, jedná se o \"pravý\" generátor náhodných čísel, neboť se zde stále využívá nahodilosti.\n\nPrincip zařízení je zachycen v US Patent 5,732,138 s názvem \"\"Method for seeding a pseudo-random number generator with a cryptographic hash of a digitization of a chaotic system.\"\".\n\nV letech 1997 až 2001 byly funkční webové stránky https://web.archive.org/web/20010926221159/http://lavarand.sgi.com/, na nichž byla tato technika demonstrována. Landon Curt Noll, jeden z autorů, odešel pomáhat s vývojem LavaRnd, který lávovou lampu nevyužívá. I přes krátký život lavarand.sgi.com se často uvádí jako příklad on-line zdroje náhodných čísel.\n\n\n"}
{"id": "632331", "url": "https://cs.wikipedia.org/wiki?curid=632331", "title": "Klasa", "text": "Klasa\n\nKLASA je česká značka kvality potravin. Výrobek, který je označen touto značkou, musí být vyroben v Česku, ovšem suroviny mohou pocházet i ze zahraničí.\n\nZnačku KLASA uděluje ministr zemědělství (Státní zemědělský intervenční fond) od roku 2003. Pokud je výrobku značka udělena, výrobce získá oprávnění používat ji na obalech daného výrobku. Kontrolu dodržování podmínek pro udělování národní značky kontrolují Státní zemědělská a potravinářská inspekce a Státní veterinární správa.\n\nOcenění národní značkou KLASA již získalo 1345 produktů od 228 českých výrobců.\n\n\n"}
{"id": "632332", "url": "https://cs.wikipedia.org/wiki?curid=632332", "title": "C-20 Gulfstream", "text": "C-20 Gulfstream\n\nV ozbrojených silách Spojených států amerických nesou označení C-20 Gulfstream dvě různé verze letounu: \n\n"}
{"id": "632340", "url": "https://cs.wikipedia.org/wiki?curid=632340", "title": "Amenitní migrace", "text": "Amenitní migrace\n\nAmenitní migrace (též požitková migrace nebo zelená migrace nebo také naturbanizace) je sociologický a urbanistický pojem, který označuje stěhování určité skupiny městských obyvatel na venkov (příp. též do starých jader menších měst). Tato migrace není podmíněna ekonomickými důvody, ale zájmem o jinou kvalitu života. Jeden typ migrantů hledá možnost žít v lepším přírodním prostředí, druhý se zaměřuje na kulturní specifika cílové oblasti – místní obyčeje, tradice apod. \n\nJednou z dílčích příčin tohoto jevu je dostupnost informačních technologií (mobilní telefon, VoIP, internet a další) a tedy menší potřeba cestovat každý den do centra měst za prací. \n\nV tomto případě se nejedná o stěhování do suburbií, ale do rekreačních chalup. Předstupněm této migrace proto může být druhé bydlení – chataření a chalupaření.\n\nAmenitní migrace přináší pozitiva i negativa. Pro vesnice je přínosný příliv nových obyvatel, rizikem je možné nepřijetí přistěhovalců ze strany původních vesničanů.\n\n\n\n"}
{"id": "632342", "url": "https://cs.wikipedia.org/wiki?curid=632342", "title": "Posesivní větná konstrukce", "text": "Posesivní větná konstrukce\n\nPosesivní minulý čas je v některých jazycích tvar trpného rodu, ve kterém je agens vyjádřen posesivní konstrukcí (tj. analogií slovesa \"mít\").\n\nNěkdy tato konstrukce vychází z trpného rodu. Ve slovanských jazycích se rozšířila pod vlivem sousedních jazyků (románských, baltských, ugrofinských). Plně gramatikalizována je v rámci slovanských jazyků v kašubštině a makedonštině.\n\nV makedonštině se tato konstrukce používá zejména v jihozápadních dialektech, odkud se také rozšířila do spisovného jazyka. V některých jižních dialektech (v Egejské Makedonii) plně nahradila aorist a imperfekt (říká se např. \"имам спиено\" místo \"спиев\" \"spal jsem\" apod.). V těchto dialektech je také možné užít tuto konstrukci se slovesy \"být\" a \"mít\", což ve spisovném jazyce není možné (\"имам бидено, имам имано\"). Posesivnímu minulému času konkuruje v dialektech (kromě aoristu a imperfektu) perifrastický čas s pomocným slovesem \"být\" (\"таму е биден, таму е имано\" apod.).\n\nDo makedonštiny se tento čas dostal zřejmě vlivem vlaštiny.\n\nV některých aglutinačních jazycích se posesivní konstrukce používají v podřadných větách.\nNapříklad v inuitštině a grónštině se agens přechodných sloves běžně vyjadřuje genitivem, pokud je přímý objekt určitý (definitní). Ajmarština a kečuánština znají posesivní konstrukci v minulém čase typu \"Mariyan alata\" \"Marie nakoupila\" (doslova \"Mariino nakoupení\").\n"}
{"id": "632344", "url": "https://cs.wikipedia.org/wiki?curid=632344", "title": "Polypersonální shoda", "text": "Polypersonální shoda\n\nPolypersonální shoda je shoda slovesa v přísudku s více než jedním aktantem, většinou podmětem a předmětem. Mezi polypersonální jazyky patří baskičtina, gruzínština, inuitština, severokavkazské jazyky a mnohé indiánské jazyky (ajmarština, kečujština atd.).\nJedná se o typický rys polysyntetických jazyků.\n\nSeverozápadokavkazské jazyky (např. abcházština) mají polypersonální shodu až s pěti aktanty nebo volnými doplněními.\n\nAjmarština:\n\nSloveso se může shodovat s různými aktanty, např. patiens (ajm. \"uñjista\" \"vidím tě\"), adresát (ajm. \"qillqista\" \"píšu ti\"), zdroj (origo, ajm. \"aläma\" \"koupím od tebe\"), posesor (ajm. \"wawam sartayaraqsma\" \"vzbudil jsem tvé dítě\"), kauzativní agens (ajm. \"nayamp Mariyar inklis yatichayitu\" \"přinutil mě učit Marii anglicky\") apod.\n"}
{"id": "632348", "url": "https://cs.wikipedia.org/wiki?curid=632348", "title": "Marcel Zmožek", "text": "Marcel Zmožek\n\nMarcel Zmožek (* 25. duben 1965, Karviná) je český textař, skladatel a zpěvák. Jeho otec je skladatel, textař a zpěvák Jiří Zmožek.\n\nKromě alb, kde je uveden jako autor hudby nebo textu, vyšla i tato alba:\n\n\n\n\n\n\n"}
{"id": "632362", "url": "https://cs.wikipedia.org/wiki?curid=632362", "title": "Swanstone", "text": "Swanstone\n\nSwanstone je materiál na bázi aluminium trihydrate (ATH) - vyrábí se z bauxitu, polymetylmetakrylátu, drceného optického vlákna a pigmentů. Vyvíjí ho společnost The Swan Corporation z Missouri (USA). Řadí se do třídy materiálů Solid Surface, obecněji do Kompozitní materiál, byť má díky pozměněnému složení řadu odlišných vlastností.\n\nSwanstone je vhodný především pro namáhané plochy, jako jsou\nDíky odolnosti je používán do ubytovávacích prostor americké armády.\n\n"}
{"id": "632364", "url": "https://cs.wikipedia.org/wiki?curid=632364", "title": "Vilém Barvič", "text": "Vilém Barvič\n\nVilém Barvič (1. srpna 1841 Loštice – 26. března 1892 Valašské Meziříčí) byl český hudební skladatel.\n\nPo studiích na reálném gymnáziu Novém Jičíně (maturoval v roce 1859) pokračoval na učitelském ústavu v Olomouci. Poté učil na Hukvaldech, Krásně, Valašském Meziříčí, Frenštátě pod Radhoštěm, Frýdlantě nad Ostravicí. Od roku 1886 byl ve Valašském Meziříčí rovněž ředitelem kůru. Věnoval se i veřejné činnost. Spolu se svým tchánem Florianem Stoklasou založil a řídil mužský pěvecký sbor \"Beseda\" ve Valašském Meziříčí, později byl rovněž sbormistrem pěveckého sboru \"Sokola\".\n\n\n\n"}
{"id": "632372", "url": "https://cs.wikipedia.org/wiki?curid=632372", "title": "Mark Rutte", "text": "Mark Rutte\n\nMark Rutte (* 14. února 1967 Haag) je nizozemský politik, od října 2010 předseda vlády a šéf Rady ministrů Nizozemského království a v letech 2006–2010 poslanec dolní komory (Tweede Kamer). Od června 2006 zastává post lídra politické strany Lidové strany pro svobodu a demokracii.\n\nV letech 1979–1985 absolvoval gymnázium zaměřené na umění. Původně chtěl vystudovat konzervatoř a stát se koncertním klavíristou.\nRoku 1992 ukončil studium na Leidenské univerzitě, kde získal titul magistra v oboru historie. Poté začal pracovat v soukromém sektoru jako manažer firem Unilever a Calvé. V letech 1997–2000 byl zaměstnancem Van den Bergh Nederland, člena skupiny Unilever. V roce 2000 se stal členem Corporate Human Resources Group a od roku 2002 vedl oblast lidských zdrojů pro IgloMora Groep, opět patřící Unileveru.\n\nV letech 2002–2004 působil jako státní sekretář (náměstek ministra, který je členem vlády) práce a sociálních věcí, poté dva roky 2004–2006 jako státní sekretář pro vzdělání, kulturu a vědu.\n\nPo parlamentních volbách v červnu 2010 sestavil jako lídr VVD koaliční menšinový kabinet spolu s Křesťanskodemokratickou výzvou (CDA) za podpory Strany pro svobodu (PVV), který byl jmenován královnou 14. října. Po předčasných parlamentních volbách v září 2012 sestavil znovu jako lídr VVD další vládu, tentokrát většinovou koalici společně se Stranou práce.\n\n"}
{"id": "632374", "url": "https://cs.wikipedia.org/wiki?curid=632374", "title": "Grigorij Goldenberg", "text": "Grigorij Goldenberg\n\nGrigorij Davidovič Goldenberg (, , Berdičev – 15. červenec 1880, Petrohrad) byl ruský revolucionář, terorista, člen strany \"Narodnaja volja\".\n\nGrigorij Goldenberg se narodil v židovské rodině obchodníka. V roce 1865 se rodina přestěhovala do Kyjeva, kde Grigorijův otec pracoval v textilní továrně. V letech 1868–1871 pracoval v otcově obchodě.\n\nV roce 1871 nastoupil na gymnázium, odkud v roce 1873 odešel a začal se sbližovat s revolucionáři.\n\nV roce 1874 přijel do Petrohradu za účelem vystudovat Petrohradský technologický institut, ale nepostoupil. Začal pracovat jako slévač. V roce 1876 byl zatčen a poslán do Kyjeva. Tam se stal instalatérem a sháněl prostředky pro revolucionáře.\n\nV roce 1876 se setkal s Alexandrem Michajlovem. Na konci téhož roku odcestoval do Žitomiru. V roce 1877 strávil čas na venkově, kde propagoval marxismus mezi rolníky. V letech 1877–1878 propagoval také sionismus v Kyjevě, Berdičevu, Žitomiru a dalších městech, aktivně se podílel na studentských hnutích a mládežnických klubech.\n\nV únoru 1878 byl v Kyjevě zatčen, v souvislosti s pokusem o atentát 23. února 1878 na prokurátora Kotljarevského jako osoba podezřelá z účasti. V dubnu byl propuštěn.\n\nNakonec byl z gubernátorova rozhodnutí střežen v Archangelsku. Dne 24. června toho roku však se třemi spoluvězni uprchl do Petrohradu.\n\nPoté odešel do Charkova, kde 13. ledna 1879 zastřelil knížete Dmitrije Kropotkina, bratrance významného teoretika anarchismu Petra Kropotkina.\n\nNa konci března 1879, spolu s Alexandrem Solovjovem přijel do Petrohradu, kde přihlížel neúspěšnému atentátu na Alexandra II. Původně měl být atentátníkem sám Goldenberg. Nakonec byl pro atentát vybrán Solovjov, Michajlov Goldenbergovi naznačil, že pokud by za carovou smrtí stál Žid, mohlo by to vyvolat sérií protižidovským pogromů, což Narodnaja volja nechtěla připustit.\n\nV květnu 1879 vstoupil do skupiny \"Svoboda a smrt\".\n\nDne 14. listopadu 1879 byl v Jelizavetgradu zatčen, když byl v jeho kufru nalezen dynamit. Sám se poté přiznal k zavraždění Kropokina a byl uvězněn. 15. července 1880 se oběsil ve své cele na ručníku. 16. července byl pohřben.\n\n"}
{"id": "632377", "url": "https://cs.wikipedia.org/wiki?curid=632377", "title": "Iridárium", "text": "Iridárium\n\nIridárium (neboli zahrada kosatců) je zahrada, park nebo součást botanické zahrady, ve které jsou pěstovány kosatce. Je používána pro prezentaci různých druhů a odrůd kosatců obvykle v ucelených výsadbách. Tradice pěstování kosatců sahá do starověku, šlechtění pro komerční účely započalo v 19. století.\n\nNejvětší sbírky planých i kulturních kosatců je možné navštívit v Botanické zahradě hl. m. Prahy, v Průhonické botanické zahradě na Chotobuzi a v arboretu MZLU.\n\nNejstarším iridáriem je Presby Memorial Garden v USA, která byla založena již ve třicátých letech tohoto století. Zahrnuje výsledky světového šlechtění kosatců a ve svém vývoji je spojena s osobnostmi, které se v Severní Americe zasloužily o tak vysokou úroveň zahradnického využití evropských kosatců, že se jim v Evropě nakonec říká „kosatce americké“. \n\nV Evropě byla před druhou světovou válkou nejvýznamnější sbírka kosatců paní Helen von Stein-Zeppelin, vytvořená v jejím zahradnictví v Sulzburgu-Laufenu mezi Freiburgem a Basilejí. V druhé polovině 60. let byla jako celek předána do nově zakládané Botanické zahrady v Basileji-Brůg-Liflgen. \nDalší význačnou sbírkou je po druhé světové válce založené Iridádum Botanické zahrady Ruské akademie věd v Sankt Petěrburgu. Bylo založeno známým autorem botanického zpracování rodu Iris, Dr. G. I. Rodioněnkem. Hlavni doba kvetení kosatců je v této zahradě v polovině června. \nRůzně rozsáhlé sbírky kosatců najdeme i v řadě dalších evropských botanických zahrad.\n\nPodobný význam jako botanické zahrady mají pro návštěvníky soutěžní zahrady. Mezi nimi je ve světovém měřítku nejvýznamnější Giardino dell’Iris ve Florencii, kosatcová zahrada Italské irisové společnosti. Od roku 1957 zde každoročně probíhá hodnocení nově vyšlechtěných kultivarů zahradních kosatců. \n\nDalší soutěžní zahrada, věnovaná raným kosatcům nižšího vzrůstu, byla založena v Dunajském parku (Donaupark) ve Vídni, nedaleko známého Prátru. O zahradní kultuře Velké Británie podává svědectví nejen slavná botanická zahrada v Kew, ale i centrum hodnocení zahradních odrůd ve Wisley. \n"}
{"id": "632379", "url": "https://cs.wikipedia.org/wiki?curid=632379", "title": "Prohlášení za mrtvého", "text": "Prohlášení za mrtvého\n\nProhlášení za mrtvého je jedním z českých soudních nesporných řízení, kterým se závazně určuje smrt člověka, jestliže je nezvěstný a je pravděpodobné, že již nežije, ale nelze to zjistit jiným způsobem, zejména lékařským ohledáním a vystavením úmrtního listu (\"domněnka smrti\"). V tomto řízení je také možné provést \"důkaz smrti\", když není jen pravděpodobné, ale je zcela jisté, že už nežije, ale také to nelze jiným způsobem prokázat. Hmotněprávní úprava je obsažena v § 26 odst. 2 a § 71-76 občanského zákoníku, procesní pravidla jsou dána § 54-58 zákona o zvláštních řízeních soudních.\n\nInstitut prohlášení za mrtvého je vázán na právní existenci člověka, právní osobnost. Způsobilost fyzické osoby vystupovat jako subjekt práva vzniká narozením, resp. početím, pokud se narodí živá (tzv. nasciturus), smrtí tato způsobilost zanikne. Protože je pak např. i z hlediska pozůstalosti důležité vědět, zda určitá osoba opravdu zemřela a případně kdy přesně se tak stalo, není-li jiná šance to zjistit, je možné na základě takového právního zájmu podat návrh k místně příslušnému okresnímu soudu, aby ten danou osobu prohlásil za mrtvou. Jde-li o důkaz smrti, může soud řízení zahájit i bez návrhu. Do již zahájeného řízení může vstoupit státní zastupitelství, aby zde hájilo veřejný zájem, stejně tak může samo podat návrh na zahájení řízení. Prohlášením za mrtvého zaniká manželství i registrované partnerství, a to dnem, který je určen jako den smrti. Zjistí-li se později, že člověk je naživu, k prohlášení se dále nepřihlíží, manželství nebo partnerství se už ale neobnovuje.\n\nSoud může prohlásit člověka za mrtvého pouze na návrh osoby, která na tom má právní zájem, a jestliže je dána vážná pochybnost, že nezvěstný je živý. Návrhu nelze vyhovět, pokud neuplynula předepsaná lhůta, v níž se navíc o nezvěstném nesmí objevit žádná zpráva, ze které by bylo možné usuzovat, že je ještě naživu. Obecně je stanovena na pět let počítaných od konce roku, v němž došlo k prohlášení za nezvěstného. Jestliže ale k tomuto prohlášení nedošlo, ačkoli člověk opustil své bydliště, zdržuje se neznámo kde a nepodal o sobě žádnou zprávu, až po uplynutí sedmi let od poslední zprávy o něm (případně tří let, pokud byl účasten události, kde byl v ohrožení života větší počet osob). V případě nezvěstného, který ještě nedovršil 18 let věku, však vždy nejdříve až po uplynutí 25 let od jeho narození.\n\nProhlásí-li soud nezvěstného za mrtvého, určí zároveň v rozsudku den, který platí za den smrti, popřípadě den, který nezvěstný zřejmě nepřežil. Takové konstitutivní rozhodnutí o osobním stavu vytvoří vyvratitelnou právní domněnku smrti, zjistí-li se později, že člověk je naživu, k rozhodnutí se nepřihlíží a rozsudek se zruší. Zjistí-li se, že zemřel jiného dne, soud rozhodne o změně dne smrti.\n\nSpecifickým druhem prohlášení za mrtvého je důkaz smrti, kdy je naprosto jisté, že určitá osoba zemřela, ale kdy to nelze dokázat předepsaným způsobem (ohledání mrtvoly lékařem a vydání úmrtního listu). Např. tehdy, jestliže se daná osoba zcela jistě zúčastnila letu, který skončil leteckou katastrofou, nikdo nepřežil, ale zároveň není možné zemřelé pasažéry identifikovat. Řízení je stejné jako u domněnky smrti, neposuzuje se ale nezvěstnost člověka a soud zde rozhoduje i bez kvalifikovaného návrhu, postačí, pokud se o takové skutečnosti dozví hodnověrným způsobem.\n\n"}
{"id": "632381", "url": "https://cs.wikipedia.org/wiki?curid=632381", "title": "MCS-96", "text": "MCS-96\n\nIntel MCS-96 je rodina mikrokontrolérů (MCU), běžně používaných v embedded systémech. Bývá často označována jako rodina 8xC196 nebo 80196, podle nejpopulárnějšího MCU z rodiny. Tyto mikropočítače jsou běžně používané v pevných discích, modemech, tiskárnách, rozpoznávacích zařízeních a řídících jednotkách motorů. V roce 2007 Intel oznámil ukončení celé rodiny MCS-96. Uvádí, že „neexistuje žádná přímá náhrada těchto součástek a nejspíše bude potřebné provést nový návrh.“.\n\nMCS-96 vznikla jako obchodní derivát Intelu 8061. Rozdíly mezi 8061 a 8096 spočívají v přítomnosti sběrnice paměťového rozhraní, 8061 s M-Bus používá „burst-mód“, který vyžaduje sledování programového čítače v paměti zařízení.\n\nRodina mikrokontrolerů je 16bitová, ačkoli má některé 32bitové operace. Procesory pracují na 16, 20, 25 a 50 MHz a jsou rozděleny do tří menších rodin. Rodina HSI (vysokorychlostní vstup) / HSO (vysokorychlostní výstup) pracuje na 16 a 20 MHz, EPA (event processor array) funguje na všech frekvencích.\n\nMezi hlavní rysy MCS-96 patří velká on-chip paměť, Register-to-register architektura, tříoperandové instrukce, řadič sběrnice umožňující 8bitovou nebo 16bitovou šířku sběrnice, a přímé ploše (flat) adresovatelné velké bloky (256 nebo víc) z registrů.\n\nIntegrované obvody 809x/839x/879x jsou členy rodiny MCS-96. Přestože je myšlenka MCS-96 založena na 8x196 rodině, byl prvním členem rodiny 8095. Později byly přidány do rodiny 8096, 8097, 8395, 8396 a 8397.\n\nIntel 809x/89x/879x jsou 16bitové mikroprocesory pracující na frekvenci 12MHz. Mikročip je založen na 5V, 3 mikrometrovém, HMOS procesu. Obsahuje on-chip ALU, 4kanálový 10bitový A/D převodník, 8bitový pulzně šířkový modulátor (PWM), watchdog časovač, čtyři 16bitové softwarové časovače, hardwarovou násobičku a děličku a 8KB on-chip ROM.\n\nPod rodinou MCS-96 je obecně myšlen procesor 80C196, i když ona zahrnuje i mikroprocesory řady 809x/839x/879x, které přišly jako první. Mezi členy této sub-rodiny patří například 80C196, 83C196, 87C196 a 88C196.\n\n\n\n"}
{"id": "632387", "url": "https://cs.wikipedia.org/wiki?curid=632387", "title": "Microchip Technology", "text": "Microchip Technology\n\nMicrochip Technology je americký výrobce mikroprocesorů, pamětí a analogových integrovaných obvodů. Mezi jeho produkty patří mikrokontroléry (Mikrokontrolér PIC), sériové EEPROM, zařízení keeloq, RF zařízení, obvody pro správu napájení, snímače teploty, a další.\n\nÚstředí Microchip Technology se nachází ve městě Chandler v Arizoně. Společnost má továrny na wafery v Tempe v Arizoně a v Gresham v Oregonu. Její testovací a montážní továrna se nachází v Chachoengsao v Thajsku.\n\nMezi hlavní konkurenty Microchip Technology patří: Analog Devices, Atmel, Freescale, Infineon, Maxim Integrated Products, NXP Semiconductors, Renesas Electronics, STMicroelectronics a Texas Instruments.\n\nSpolečnost byla založena v roce 1987, kdy General Instrument oddělil svoji divizi mikroelektroniky. Microchip Technology se stala nezávislou společností v roce 1989, když ji získala skupina investičních kapitalistů a v roce 1993 vstoupila na burzu.\n\nV dubnu 2009 Microchip Technology oznámil microkontroléry s nanoWatt XLP.\n\nV dubnu 2010 koupil Microchip Technology Silicon Storage Technology (SST).\n\nOd roku 2011 prodává Microchip Technology přes miliardu procesorů ročně. V srpnu 2011 prodal Microchip svůj 10 miliardtý mikroprocesor.\n\nV srpnu 2012 Microchip koupil Standard Microsystems Corporation (SMSC).\n\nHI-TECH Software je společnost se sídlem v Austrálii, která poskytuje ANSI C kompilátory a vývojářské nástroje. Společnost byla založena v roce 1984 a je známá především díky svým HI-TECH C PRO kompilátorům, které disponují whole-program compilation technologií a Omniscient Code Generation (OCG).\n\nMicrochip Technology koupil HI-TECH Software 20. února 2009, načež se HI-TECH plně zaměřil na podporu produktů Microchipu.\n\n32 bitové mikrokontroléry od Microchipu jsou založené na MIPS instrukcích.\n\nPřed akvizicí Michrochipem poskytoval HI-TECH Software nástroje také pro následující výrobce a architektury\n\n"}
{"id": "632397", "url": "https://cs.wikipedia.org/wiki?curid=632397", "title": "Alexandr Nikolajevič Afinogenov", "text": "Alexandr Nikolajevič Afinogenov\n\nAlexandr Nikolajevič Afinogenov (4. dubna 1904, Skopin, Rjazaňská gubernie, Ruské impérium – 29. října 1941, Moskva, Sovětský svaz) byl ruský respektive sovětský novinář, spisovatel a významný dramatik.\n\nPocházel z rodiny železničního úředníka a zapáleného komunisty, který byl také spisovatelem, tvořil pod pseudonymem N. Stěpnoj. V roce 1924 vystudoval v Moskvě žurnalistiku. Na počátku 30. let působil v předsednictvu Svazu sovětských spisovatelů, koncem 30. let ale upadl v politickou nemilost a stal se terčem ostré kritiky, byl vyloučen jak ze Svazu sovětských spisovatelů tak Komunistické strany Sovětského svazu, nicméně v roce 1938 byl opět rehabilitován.\n\nBěhem druhé světové války pracoval v Sovětské informační kanceláři, zahynul během Velké vlastenecké války tragicky během německého bombardování Moskvy dne 29. října 1941.\n\nNapsal celkem 26 divadelních her. Mezi jeho přátele patřil Boris Pasternak.\n\nMezi jeho nejznámější a často hrané divadelní hry patří drama \"Mášenka\" z roku 1940.\n\n"}
{"id": "632400", "url": "https://cs.wikipedia.org/wiki?curid=632400", "title": "Denisa Barešová", "text": "Denisa Barešová\n\nDenisa Barešová (* 13. prosince 1988 Čelákovice) je česká závodnice ve sportovním aerobiku, mistryně světa pro rok 2010, dvojnásobná mistryně Evropy z let 2009 a 2010, čtyřnásobná šampiónka České republiky (2006, 2007, 2009, 2010). V roce 2004 se stala v Adelaide mistryní světa a v Rotterdamu mistryní Evropy v juniorské kategorii. Závodí za klub Aerobik Studio Vlaďky Barešové, trénuje ji Vlaďka Barešová. Od prosince 2010 je sportovní instruktorkou v ASC Dukla Praha.\n\nVystudovala gymnázium J. S. Machara a od roku 2009 je posluchačkou Pedagogická fakulta Univerzity Karlovy v Praze.\n\n\n"}
{"id": "632404", "url": "https://cs.wikipedia.org/wiki?curid=632404", "title": "Kordonet", "text": "Kordonet\n\nKordonet je bavlněná nebo viskózová příze několikanásobně družená a skaná obvykle ve více než 3 stupních . \n\nPříze se používá na ruční práce, k výrobě záclonovin a (méně často) na technické tkaniny.\n\nVýraz kordonet je také známý jako obchodní označení pro některé háčkovací, vyšívací příze a šicí nitě.\n"}
{"id": "632412", "url": "https://cs.wikipedia.org/wiki?curid=632412", "title": "Paczków", "text": "Paczków\n\nPaczków, (německy Patschkau též počeštěně Pačkov), je město v Polsku (Opolské vojvodství), při hranicích s Českou republikou. Sídlo, které je poprvé zmíněno v roce 1251, mělo v roce 2008 8081 a v roce 2016 7631 obyvatel. Rozkládá se na obou březích Kladské Nisy. \n\nMěsto jako tržní osadu na oválném půdorysu s pravoúhlou uliční sítí vysadili němečtí kolonisté, zakládací listinu dne 8. března 1254 vystavil vratislavský biskup Tomáš I.. Od roku 1342 naležela do svazku zemí Koruny české, od roku 1526 pod vládu Habsburků. Po první slezské válce roku 1742 město připadlo Prusku.\n\n\n\n"}
{"id": "632414", "url": "https://cs.wikipedia.org/wiki?curid=632414", "title": "Jan Rys-Rozsévač", "text": "Jan Rys-Rozsévač\n\nJan Rys-Rozsévač, vlastním jménem Josef Rozsévač (1. listopadu 1901 Bílsko u Hořic – 27. června 1946 Praha), byl český fašistický politik a novinář, funkcionář mládežnického hnutí Vlajka.\n\nJosef Rozsévač studoval na lékařské fakultě, ale studia ani po osmi letech nedokončil. Ve Vlajce působil od roku 1936 (šest let po jejím vzniku) a z konspirativních důvodů začal používat pseudonym Jan Rys. Po Mnichovském diktátu byla činnost organizace Vlajka 11. listopadu 1938 zastavena a působila ilegálně pod novým jménem „Maffie nového Československa – Vlajka“ (název dle Maffie).\n\nPo válce byl Jan Rys-Rozsévač souzen a 27. června 1946 v Praze na Pankráci popraven, spolu s dalšími dvěma vlajkaři: svým zástupcem v organizaci Vlajka Josefem Burdou a velitelem paramilitantních Svatoplukových gard (SG) Jaroslavem Čermákem.\n\n\n"}
{"id": "632415", "url": "https://cs.wikipedia.org/wiki?curid=632415", "title": "Pavel Hůla", "text": "Pavel Hůla\n\nPavel Hůla (* 23. ledna 1952 Praha) je český houslista a hudební pedagog.\n\nSvůj výjimečný talent prokazoval už od dětství, když se stal dvojnásobným vítězem Kocianovy houslové soutěže v Ústí nad Orlicí (1963 a 1964) a laureátem rozhlasové soutěže Concertino Praga v kategorii klavírní trio (1969). Absolvoval Hudební fakultu Akademie múzických umění (HAMU) v Praze ve třídě Marie Hlouňové, postgraduálního studia komorní hry u Antonína Kohouta a mistrovských kurzů Vladimira Malinina ve Výmaru.\n\nVěnuje se sólové i komorní hře. V letech 1972–2000 byl předním členem souboru Pražští komorní sólisté, od roku 1975 je primáriem Kocianova kvarteta, od roku 2001 rovněž uměleckým vedoucím jím založeného komorního orchestru Praga Camerata.\n\nNa jaře roku 2010 nahradil na postu primária Pražákova kvarteta jeho zakládajícího člena Václava Remeše, který opustil soubor ze zdravotních důvodů. V roce 2015 byl sám ze zdravotních důvodů nahrazen Janou Vonáškovou-Novákovou.\n\nHraje mimo jiné na nástroj od Mathiase Albaniho z roku 1696, na který v mládí hrál Jaroslav Kocian. Věnuje se též dirigování a od roku 2006 vyučuje na katedře strunných nástrojů HAMU.\n\n"}
{"id": "632416", "url": "https://cs.wikipedia.org/wiki?curid=632416", "title": "Master P", "text": "Master P\n\nPercy Robert Miller (* 29. dubna 1967, New Orleans, Louisiana) spíše známý jako Master P je americký rapper, producent a herec. Je zakladatelem hudebních společností No Limit Records a Guttar Music. Také je majitelem své společnosti P. Miller Enterprises. V roce 2010 spustil vlastní televizní kanál Better Black Television. Byl členem hudebních skupin TRU a 504 Boyz.\n\nDebutoval v roce 1991 s nezávislým albem \"Get Away Clean\", které vyšlo u jeho vlastního labelu No Limit Records. O rok později vydal druhé nezávislé album nazvané \"Mama's Bad Boy\". Obě alba sloužila spíše jako pomůcka k proslavení se.\n\nRoku 1993 získal smlouvu u SOLAR Records, kde v roce 1994 vydal své první studiové, ale celkem již třetí album \"The Ghettos Tryin to Kill Me!\", ani ot se však úspěchu nedočkalo. Na začátku roku 1995 vydal své celkem čtvrté album \"99 Ways to Die\", které se poprvé v jeho kariéře umístilo v R&B žebříčku.\n\nPo prvním opravdovějším úspěchu s albem \"99 Ways to Die\" získal smlouvu u Priority Records. Tam vydal v roce 1996 album \"Ice Cream Man\", to se umístilo na 26. pozici žebříčku Billboard 200 a na 3. pozici v Top R&B/Hip-Hop Albums, také získalo platinovou certifikaci od společnosti RIAA. Roku 1997 se dostal na vrchol své kariéry, když vydal album \"Ghetto D\", to se umístilo na prvním místě v obou zmíněných žebříčcích a stalo se 3x platinovým. Obsahovalo i jeho první úspěšné singly \"I Miss My Homies\" (ft. Pimp C & Silkk the Shocker a \"Make 'Em Say Uhh!\" (ft. Silkk the Shocker, Mia X, Fiend & Mystikal). O rok později svůj vrchol potvrdil svým nejúspěšnějším albem \"MP Da Last Don\" (1998) to se opět umístilo na vrcholech žebříčků a stalo se dokonce 4x platinovým. Jediným úspěšnějším singlem z alba byla píseň \"Goodbye to My Homies\" (ft. Mo B. Dick, Sons of Funk & Silkk the Shocker).\n\nRoku 1999 vydal své již osmé album \"Only God Can Judge Me\", které bylo jeho posledním na vrcholu. Umístilo se jako číslo 2 v žebříčku Billboard 200 a stalo se zlatým. Podobný komerční úspěch zaznamenalo i další album \"Ghetto Postage\" (2000), které se však dokázalo vyšplhat jen na 26. pozici. Následujícího roku vydal album \"Game Face\", které již v prodeji propadlo, a tím skončila jeho velmi výnosná spolupráce s Priority Records.\n\nPo odchodu z Priority Records nastal problém s hledáním nového distributora. Navíc v roce 2003 zbankrotoval label No Limit Records. V roce 2004 se pokusil o návrat, když u Koch Records (dnes E1 Music) vydal album \"Good Side, Bad Side\", které se sice umístilo na 11. pozici v Billboard 200, ale většího komerčního úspěchu se nedočkalo.\n\nV roce 2005 založil nový label nazvaný New No Limit Records, který později přejmenoval na Guttar Music. Pod tímto labelem a se záštitou E1 Music vydal téhož roku dvě alba \"Ghetto Bill\" a \"Living Legend: Certified D-Boy\", ty se již ovšem žádného úspěchu nedočkala.\n\nJednu sezonu hrál v NBA za tým New Orleans Hornets (sezona 1998/99). Také trénoval v přípravě s týmem Toronto Raptors před sezonou 1999/00. Hrál i v CBA za tým Fort Wayne Fury.\n\n\n\n\n\n\n\n\n\n"}
{"id": "632421", "url": "https://cs.wikipedia.org/wiki?curid=632421", "title": "David Pojkar", "text": "David Pojkar\n\nDavid Pojkar (* 4. června 1981 v Praze, v Československu) je český hokejista hrající na postu obránce.\n\nHokejovou kariéru začínal za klub HC Sparta Praha. Odchovancem je však jejího pražského rivala HC Slavia Praha a v současné době (2012) hraje za tým BK Mladá Boleslav, kde hostuje do konce sezony 2012–2013 z klubu HC Slovan Ústečtí Lvi.\nJe juniorským mistrem světa z šampionátu 2001 v ruské Moskvě.\n\nJe ženatý a má dceru a syna.\n\n\n"}
{"id": "632424", "url": "https://cs.wikipedia.org/wiki?curid=632424", "title": "První vláda Marka Rutteho", "text": "První vláda Marka Rutteho\n\nPrvní vláda Marka Rutteho byla od 14. října 2010 do 5. listopadu 2012 nizozemská menšinová koaliční vláda dvou politických stran – Lidové strany pro svobodu a demokracii (VVD, 31 mandátů) a Křesťanskodemokratické výzvy (CDA, 21 mandátů) v čele s Markem Ruttem za podpory Strany pro svobodu (PVV, 24 mandátů), která se vlády přímo neúčastní. Jmenována byla královnou Beatrix 14. října 2010. Její složení vzešlo z výsledku parlamentních voleb, které se uskutečnily 9. června 2010. Navázala na čtvrtý kabinet Jana Petera Balkenendeho.\n\nDíky podpoře PVV vláda disponovala v parlamentu těsnou většinou až do 20. března 2012, kdy PVV opustil poslanec Hero Brinkman. Ačkoli Brinkman prohlásil, že bude vládu podporovat i nadále jako nezávislý, PVV odvolala svou podporu vládě 21. dubna 2012, když selhala jednání o nových úsporných opatřeních. Tím byla zahájena cesta k předčasným volbám, po nichž byla vláda nahrazena druhou vládou Marka Rutteho.\n\nVláda je tvořena dvanácti ministry a osmi státními sekretáři (tzv. náměstci ministrů neboli mladší ministři). Posty jsou rozděleny paritně, VVD i CDA obsadily po šesti ministrech a čtyřech státních sekretářích.\n\nStranický lídr VVD Mark Rutte je předsedou vlády, stranický lídr CDA Maxime Verhagen pak obsadil křeslo místopředsedy vlády a ministra.\n\n"}
{"id": "632429", "url": "https://cs.wikipedia.org/wiki?curid=632429", "title": "Vstupní draft NHL 2008", "text": "Vstupní draft NHL 2008\n\nVstupní draft NHL 2008 byl 46. vstupním draftem v historii NHL. Konal se 20. a 21. června 2008 ve Scotiabank Place v Ottawě, v Ontariu, v Kanadě (v domácí aréně Ottawy Senators).\n\nDraftová loterie 2008 se konala 7. dubna a vyhrála v ní Tampa Bay Lightning.\n\n"}
{"id": "632433", "url": "https://cs.wikipedia.org/wiki?curid=632433", "title": "Martin Plüss", "text": "Martin Plüss\n\nMartin Plüss (* 5. dubna 1977 v Bülachu) je švýcarský hokejový útočník.\n\nS profesionálním hokejem začínal v týmu Kloten Flyers, kde debutoval ve švýcarské nejvyšší lize v sezóně 1994/95 kde odehrál 19 zápasů ve kterých nasbíral dvě trestné minuty. V týmu odehrál 10 sezón ve kterých odehrál 366 zápasů a v druhé sezóně 1995/96 pomohl vybojovat titul mistra švýcarské ligy.\n\nPo sezóně 2003/04 podepsal jednoletou smlouvu s týmem Frölunda HC se kterým vybojoval titul mistra švédské ligy. V týmu byl jediný zástupce ze Švýcarska.\n\nS týmem se dohodl na prodloužení smlouvu o další jeden rok. V sezóně 2006/07 se opět probojovali do finále play off ale prohráli 2:4 na zápasy s týmem Färjestads BK.\n\nS týmem se opět dohodl na prodloužení smlouvy na tři roky ale po sezóně 2007/08 kde postoupili do play off ale skončili hned ve čtvrtfinalé kdy podlehli týmu Färjestads BK 3:4 na zápasy a v týmu se mu moc nedařilo v 50 zápasech nasbíral 25 bodů se rozhodl zrušit smlouvu se zbývajícími dvěma roky.\n\nPřed novou sezónou 2008/09 podepsal smlouvu na tři roky s týmem SC Bern. S týmem v sezóně 2009/10 získal druhý titul mistra švýcarské ligy.\n\n\n"}
{"id": "632442", "url": "https://cs.wikipedia.org/wiki?curid=632442", "title": "Suzuki Samurai", "text": "Suzuki Samurai\n\nSuzuki Samurai je malý off-road z produkce japonské automobilky Suzuki. \n\nNa šířku měří pouze 1395 mm, disponuje benzínovými motory s objemem od 0,8 do 1,3 l. Původně se vyráběl v Japonsku, později se výroba přesunula také do Španělska a do Indie. V Indii nesl vůz název Maruti Gipsy. Vozy jsou označovány jako SJ, starší modely pak LJ.\n\nVývoj vozu započal rokem 1968. První model vážil pouhých 600 Kg, byl třímístný s plátěnou střechou. Roku 1984 byl již dostupný s novým benzínovým motorem 1.3. V roce 1985 se dostal také na americký trh.\n\nU modelů po r.1990:\n\n"}
{"id": "632443", "url": "https://cs.wikipedia.org/wiki?curid=632443", "title": "Správa Pražského hradu", "text": "Správa Pražského hradu\n\nSpráva Pražského hradu je příspěvková organizace, která byla Kanceláří prezidenta republiky zřízena dne 19. dubna 1993 s účinností od 1. května 1993 na dobu neurčitou na podkladě § 3 zákona č. 114/1993 Sb., o Kanceláři prezidenta republiky a § 31, § 32 zákona č. 576/1990 Sb., o pravidlech hospodaření s rozpočtovými prostředky České republiky a obcí v České republice ve znění pozdějších předpisů.\n\nJejí hlavní činností je správa a provoz areálu Pražského hradu a zámku Lány, dále také vytváření materiálních podmínek a zajištění technického servisu pro výkon ústavních funkcí prezidenta České republiky a pro činnost Kanceláře prezidenta republiky a dalších hradních institucí, bližší podrobnosti jsou přesně definovány v její zřizovací listině.\n\nZřizovatelem Správy pražského hradu je Kancelář prezidenta republiky.\n\n"}
{"id": "632447", "url": "https://cs.wikipedia.org/wiki?curid=632447", "title": "Muzikál ze střední 3: Maturitní ročník", "text": "Muzikál ze střední 3: Maturitní ročník\n\nMuzikál ze střední 3: Maturitní ročník je hudební film z produkce Disney Channel, který byl uveden do kin v roce 2008. Jde o třetí a poslední část v \"High School Musical\" trilogii. Jeho divadelní vydání ve Spojených státech začalo 24. října 2008. Kenny Ortega se vrátil jako režisér a choreograf, stejně jako všech šest hlavních herců. Na českém Disney Channelu bude vysílán 28. září 2013. V premiéře se však objevil v českých kinech. I přes smíšené recenze tohoto filmu v prvních třech dnech od jeho uvedení vydělal 50 milionů dolarů v Severní Americe a dalších 40 milionů dolarů v zámoří. Stanovil tak nový rekord největší sledovanosti pro hudební film. Úspěch série \"Muzikál ze střední\" vedly vedení Disney Channel k tomu, aby natočil nový film z produkce Disney Channel Original Movies \"Sharpay´s Faboulus Adventure\".\n\nKapitán týmu East High Troy Bolton (Zac Efron) má před sebou poslední zápas v East High, a pak si každý půjde svou cestou. Jelikož se East High letos vedlo velmi skvěle, je toto zápas finálový. East High nezklame a vyhraje pohár a k této příležitosti se koná velká párty. Troy s Gabriellou (Vanessa Hudgens) si povídají o tom, jak se bude vyvíjet jejich vztah po maturitě, protože každý jde na jinou vysokou školu.\n\nSharpay Evansová (Ashley Tisdale) potká Tiaru Goldovou, britskou výměnou studentku, která se chce stát Sharpayinou osobní asistentkou. Sharpay se nikdy nikdo nelíbí, ale tahle dívka ji zaujme a proto ji přijme. Když učitelka dramatu, slečna Darbusová zjistí, že se přihlásilo málo studentů pro jarní muzikál, a tak Sharpay naznačuje, že by mohla být show pouze s jedním zpěvákem (samozřejmě, že tím jedním zpěvákem myslela sebe). Kelsi, která píše písně pro muzikály, okamžitě zaregistruje všechny své spolužáky. To má za následek to, že paní Darbusová oznámila, že vytvoří muzikál o jejich posledních dnech na East High, tzv. Senior Year. Navíc zjistí, že Sharpay, Ryan, Kelsi, Troy byli navrženi na stipendium na Juilliard School, ale pouze jeden z nich má být vybrán. Troy je zmaten, protože neměl v úmyslu studovat na Juilliardu. Sharpay je zoufalá, hrozně moc chce to stipendium, ale ví, že Kelsi napíše nejlepší píseň vždy Troyovi a Gabrielle, a proto jí písní o její budoucnosti donutí napsat nejlepší píseň pro ni a Ryana.\n\nDalší den se Gabriella a Troy setkají na střeše a Gabriella Troye učí, jak tancovat. Chad pak žádá Taylor, jestli by s ním nešla na ples. Ona zpočátku odmítne, ale později s tím souhlasí. Skupina nacvičuje na hudební scénu o jejich Maturitním večírku. Další den Ryan vejde do místnosti, kde Kelsi skládá a začne zpívat píseň, která má za následek to, že Ryan pozve Kelsi na ples. Zatímco Troy a Chad vzpomínají na své minulosti, Sharpay a Tiara zjistí, že Gabriela má šanci jít na Stanfordovu univerzitu. Sharpay Troye přesvědčí, že on je jen věc, která drží Gabriellu z jejího snu. Troy o tom s Gabrielou mluví a po sdílení trapné noci, zpívá Gabriella píseň a odchází na vysokou školu.\n\nTroyův otec Jack s ním mluví o jeho akademické budoucnosti, a také očekává, že bude studovat na univerzitě Albuquerque. Na tento předpoklad se Troy rozzlobí, protože je to jeho život a otec mu nemá co do něho mluvit. Po hádce uteče, vrážet kolem East High zmateně, až nakonec křičí na vrcholu své plíce v divadle. Paní Darbusová je tajně sleduje a odhaluje, že poslal na jeho žádost o Juilliard. Troy později dostane hovor od Gabrielly a ta mu říká, že ačkoli ho miluje, nevrátí se do Albuquerque. Nicméně, v den plesu, Troy navštíví Gabriellu na Stanfordově univerzitě a přesvědčí ji, aby se vrátila, políbí se a zpívají znovu píseň, kterou zpívala Gabriella, když učila Troye tančit. Troy se vrací zpátky na East High, Sharpay je zpracována za poslední muzikál na East High a Troyův kolega basketbalista Jimmie obdrží text od Troye, aby mu na pokrytí pro něj na pódiu, protože on přijde pozdě. Juilliard zástupci jsou tam a sledují vystoupení a zdá se, že vše dobře dopadne.\n\nKelsi a Ryan startují na show, následuje pár dalších čísel, Jimmie pak vystupuje s Sharpay a uvádí ji do rozpaků, i když publikum mu tleská. Troy a Gabriella se objeví v průběhu druhé poloviny přehlídky a zpívají spolu duet. Tiara pak zradí Sharpay a řekne jí, jak příští rok převezme dramatické oddělení. Sharpay se konečně dozví, jaké to je být ponížena, ale nechce jít dolů. Zatímco Tiara provádí, Sharpay se okamžitě zhroutí a její výkon jí dovede k vítězství. Na konci muzikálu, paní Darbusová ukazuje, že Kelsi a Ryan vyhráli stipendium na Juilliard a vypráví o plánech do budoucna. Na slavnostní promoci Troy dává projev třídy. Pak házejí čepice ve vzduchu.\n"}
{"id": "632452", "url": "https://cs.wikipedia.org/wiki?curid=632452", "title": "Ten kluk je postrach 2", "text": "Ten kluk je postrach 2\n\nTen kluk je postrach 2 (v anglickém originále \"Problem Child 2\") je americký komediální film z roku 1991. Režíroval jej Brian Levant a hlavní roli Prcka zahrál Michael Oliver\n\nTentokrát malý Prcek (Michael Oliver) snaží ničit svému otci rande se ženami. Nakonec jeho otec pan Healy (John Ritter) potká bohatou ženu Lawandu (Laraine Newman), která nesnáší děti a hlavně Prcka. Když se to Prcek dozví, chce zkazit vztah mezi jeho otcem a Lawandou. Hlavně Prckův dědeček, velký Ben (Jack Warden), chce, aby si jeho syn Ben Healy vzal Lawandu za ženu, protože potřebuje peníze. Prcek se setká ve škole se svým největším nepřítelem, dívkou Trixie (Ivyann Schwan), se kterou se pak spřátelí, a poté spolu vymyslí plán, jak překazit jejich svatbu. Nakonec se Prckův otec zamiluje do Trixiiny mámy Anie, kterou si pak vezme za ženu.\n"}
{"id": "632454", "url": "https://cs.wikipedia.org/wiki?curid=632454", "title": "Northrop/McDonnell Douglas YF-23", "text": "Northrop/McDonnell Douglas YF-23\n\nNorthrop/McDonnell Douglas YF-23 byl prototyp stíhacího letounu vyrobený pro Letectvo Spojených států amerických. YF-23 postoupil do finále soutěže Advanced Tactical Fighter (ATF).\n\nV říjnu roku 1986 získaly firmy Northrop a McDonell Douglas objednávku na taktický a bitevní stealth stíhací letoun YF-23. Byly vyrobeny dva prototypy YF-23. První, pojmenovaný \"Black Widow II\", s motory Pratt & Whitney YF119-PW-100, vzlétl 27. srpna roku 1990, druhý, pojmenovaný \"Gray Ghost\", s motory General Electric F120-GE-100, vzlétl 26. října téhož roku.\n\nStroje YF-23 v soutěži prohrály s prototypem Lockheed YF-22, který pak vešel do výroby jako Lockheed Martin/Boeing F-22 Raptor.\n\n\n\n\n"}
{"id": "632459", "url": "https://cs.wikipedia.org/wiki?curid=632459", "title": "Perlová příze", "text": "Perlová příze\n\nPerlová příze (angl.: \"perl yarn\", něm..: \"Perlgarn\") \nje bavlněná česaná, dvojmo skaná příze upravená k použití na vyšívání.\n\nÚprava příze spočívá ve dvojím opalování, merceraci a barvení stálými barvivy tak, aby se barevný odstín nezměnil po praní nebo vyváření.\n\nPerlový vzhled se má dosáhnout tím, že se seskávají dvě nitě s různou tloušťkou, s poměrně vysokým přádním zákrutem a s měkkým, zpravidla protisměrným zákrutem při skaní.\nPerlové hedvábí je obchodní označení pro speciálně upravené kravatové tkaniny z nezatěžovaného hedvábí z méněcenné skané gréže, hedvábí případně jako jádro obeskané zlatou nití (leonská nit).\n\n"}
{"id": "632460", "url": "https://cs.wikipedia.org/wiki?curid=632460", "title": "Kökö Temür", "text": "Kökö Temür\n\nKökö Temür (čínsky: znaky zjednodušené 扩廓帖木尔, tradiční 擴廓帖木爾; 1330–1375) vlastním jménem Wang Pao-pao (čínsky: znaky 王保保, pchin-jin Wáng Bǎobǎo) byl vojevůdce říše Jüan smíšeného čínsko-mongolského původu. Roku 1362 po smrti svého strýce Čagana Temüra zdědil jeho postavení i armádu a stal se nejsilnějším vojevůdcem v severní Číně. Ubránil se tlaku konkurenčních mongolských generálů za cenu rezignace na boj s povstáním rudých turbanů a později i rozchodu s jüanskou vládou. Ofenzíva čínské říše Ming v letech 1368–1372 přinesla vyhnání Mongolů včetně Köka z Číny a jeho smíření se s mongolským vládcem. Společně roku 1372 odrazili čínskou invazi do Mongolska, ale už o tři roky později Kökö zemřel. \n\nKökö Temür byl synem čínského otce příjmením Wang a mongolské matky, sestry Čagana Temüra, jüanského regionálního vojevůdce bojujícího proti povstání rudých turbanů i konkurujícím velitelům. Žil v provincii Che-nan, než počátkem 60. let získal od jüanského dvora jméno Kökö Temür, nosil čínské jméno Wang Pao-pao.\n\nJeho strýc Čagan Temür, ovládající valnou část Che-nanu a Šan-si, neměl dědice, proto Köka adoptoval a vychoval jako syna. Naučil ho jak čínské vzdělanosti, tak mongolskému vojenskému umění. Kökö sám byl hrdinského založení a přejal mongolský ideál stepního válečníka. Když roku 1361 doprovázel transport rýže do Ta-tu, přijal jej císař Togon Temür a udělil mu jméno Kökö Temür, čímž Kökö definitivně přijal mongolskou identitu. Vždy věrně sloužil jüanské věci, i když si tím vysloužil opovržení Číňanů. \n\nPo smrti Čagana Temüra, zavražděného v červenci 1362 při obléhání I-tu v Šan-tungu, se osiřelé vojsko podřídilo Kökövi, jüanský dvůr jeho nástupnictví uznal udělením přiměřených titulů. Kökö dočistil Šan-tung dobytím města, přičemž sťal zajaté Tchien Fenga a Wang Š'-čchenga, generály zodpovědné za vraždu Čagana. Pak byla oblast od Šan-tungu až po Šen-si na severozápadě víceméně v jeho rukou. \n\nS postavením Čagan Temüra zdědil Kökö i jeho nepřátele, především Boloda Temüra, jenž se opíral o základnu v Ta-tchungu v severním Šan-si. S vyhrocením sporu s ním se Kökö přesunul do Tchaj-jüanu. V nastalé válce o kontrolu nad Šan-si získal Kökö převahu, která roku 1364 vyústila v Bolodův ústup do Ta-tu (sídlo jüanského císaře, dnešní Peking) a převzetí kontroly nad dvorem. Korunní princ Ajuširidara, s Bolodem znepřátelený, se ve strachu ze zavraždění uchýlil pod Kökövu ochranu. Bolodova tvrdá vláda vyvolala u dvora silný odpor, který v srpnu 1365 vyústil v jeho zabití na příkaz císaře. Poté Kökö Ajuširiridaru doprovodil zpět do Ta-tu a za odměnu získal titul knížete Che-nanu. \n\nPo čase se znechucen dvorskou politikou vrátil do Che-nanu s rozkazem zlikvidovat povstání rudých turbanů na Jang-c’-ťiang. Ale někteří jüanští velitelé se severozápadu se mu protivili, mezi jinými především dřívější Čaganův spojenec Li S'-čchi a bývalí Bolodovi důstojníci ze Šen-si – Čang Liang-pi, Törebeg a Kchung Sing. Vtáhnut do bojů s nimi, nemohl se odkrýt tažením na jih proti Rudým turbanům. A tak za bezmocného přihlížení vlády jüanští generálové neválčili s rebely, ale mezi sebou. \n\nKökö byl od začátku 60. let do smrti roku 1375 nejsilnějším, nejúspěšnějším a nejloajálnějším jüanským generálem, ale většinu svých sil a energie musel věnovat boji proti konkurentům uvnitř jüanského státu. Postupně se navíc odcizil s dvorem a Ajuširidarou. Loajalistická část jeho důstojníků jej poté opustila a nakonec v únoru 1368 císař přikázal ostatním severním vůdcům zničit ho. Kökö však nepřátele porazil a udržel si dominanci na severu. Ne však na dlouho.\n\nMingská ofenzíva v létě a na podzim 1368 smetla mongolské síly v severočínské nížině, po opakovaných porážkách Kökö ztratil Che-nan i Šan-si a ustoupil na severozápad do Kan-su. Čínský postup pokračoval i roku 1369 a následující rok, když zemřel Togon Temür a Ajuširidara se stal velikým chánem Mongolů a císařem říše Jüan, Kökö Temür pod mingským tlakem uprchl z Číny do mongolské metropole Karakorumu k novému císaři a smířil se s ním. Poté mu věrně sloužil, opakované mingské nabídky na spolupráci odmítl. Vedl mongolská vojska při velké mingské porážce roku 1372. Zemřel roku 1375, o tři roky později zahynul i Ajuširidara. Jejich úmrtí výrazně oslabily Mongoly, kteří ztratili jakoukoli naději na znovudobytí Číny.\n"}
{"id": "632470", "url": "https://cs.wikipedia.org/wiki?curid=632470", "title": "Mařský vrch", "text": "Mařský vrch\n\nMařský vrch je přírodní památka na vrcholku stejnojmenného kopce (dříve nazývaného \"Liščí skála\") tvořící část Vimperské vrchoviny, která se nachází zhruba 1¼ km východně od vesnice Štítkov v okrese Prachatice. Důvodem ochrany je balvanové moře syenitového porfyru na severním svahu, které vzniklo v pleistocénu.\n\nPoblíž památky se nachází volně dostupná a přístupná deset metrů vysoká rozhledna Mařský vrch a rotunda svatého Václava z roku 1935, ke které vede Křížová cesta. Jižně od přírodní památky se nachází další přírodní památka Skalka.\n\nDůvodem ochrany je balvanové pole tvořící tzv. kamenné moře o délce přibližně 150 metrů a šířce 40 metrů, které vzniklo rozpukáním porfyrové žíly v okolní biotitické pararulové hornině. Tyto pukliny se táhnou do značné hloubky a umožňují vznik balvanů, které se v přírodní památce nacházejí chaoticky uspořádány a poskládány na sobě. Předpokládá se, že balvany vznikly jako výsledek mrazového zvětrávání, které vytvořilo převážně deskové struktury o velikosti 1 až 3 metrů. Proces postupného rozrušování skalních bloků stále pokračuje, což dokládají rovnoběžné pukliny na balvanech. Pole se uklání pod sklonem 30°.\n\nSamotný vrchol včetně chráněné památky není zalesněn a vystupují zde na povrch balvany o mocnosti až několika metrů. V balvanovém poli chybí půdní profil, který až na výjimky, není vyvinut. Jedná se o význačný vrch na severozápadním okraji přibližně 7 kilometrů dlouhého hřebenu, který je zalesněn.\n\nPřírodní památka byla vyhlášena 24. května 1989 okresním národním výborem Prachatice s účinností od 1. července 1989. Kolem památky se nachází 50metrové ochranné pásmo. Jelikož se nachází na poměrně špatně dostupném místě, nebyla v historii výrazně negativně poškozena či ohrožena. V současnosti je dopad na památku minimální a nebezpečí v podobě zániku nehrozí.\n\nVětšina oblasti památky je bez vegetace, ale v některých zastíněných místech roste chráněná plavuň vranec jedlový, jelikož se zde hromadí humus. Dále zde roste zvonek broskvolistý, jestřábník zední, brusnice borůvka, z keřů pak bez hroznatý. Z živočichů se zde vyskytuje například zástupce pavouků snovačka \"Rugathodes bellicosus\", dále zmije obecná či jezevec lesní.\n\nGeomorfologicky vrch spadá do celku Šumavské podhůří, podcelku Vimperská vrchovina, okrsku Bělečská vrchovina a podokrsku Štítkovská vrchovina.\n\n"}
{"id": "632474", "url": "https://cs.wikipedia.org/wiki?curid=632474", "title": "Ten kluk je postrach 3", "text": "Ten kluk je postrach 3\n\nTen kluk je postrach 3 (v anglickém originále \"Problem Child 3: Junior in Love\") je americký televizní komediální film z roku 1995. Režíroval jej Greg Beeman, hlavní roli Prcka zahrál Justin Chapman.\n\nOsmiletý Prcek Healy (Justin Chapman), ve svém času dost vyvádí. Proto jeho otec Ben Healy (John Ritter), vezme svého syna ke psychologům, kde padne rozhodnutí, že půjde do taneční školy, kde bude tančit s děvčaty. Prcek rychle hledá nějaký způsob, jak se tomu vyhnout. Nakonec jej otec přesvědčil, aby tam jel. Prcek se zde zamiluje do krásné holky Tiffany (Jennifer Ogletree), do níž se ale zamilovali ještě tři zlí kluci Blade (Jake Richardson), Corky (Blake Mclverewing) a Duke (Brock Pierce). Proto se Prcek přihlásí do skautingu k Baskervillským psům, aby tam připravil lumpárny pro Dukea. V taneční škole se připravuje divadelní hra Peter Pan. Úkol Petera Pana bude hrát vyčesaný Corky, princeznu bude hrát Prckova milovaná Tiffany. Prcek musí zkazit celou scénu a Corky se propadne do díry v pódiu. Pak se Prcek rozhodne že se přihlásí na hokej, aby tam zmlátil zlého Bladea. Po mnoha problémech se konečně Tiffany zamiluje do Prcka. Jenomže to Prcek netuší, že je Tiffany zlá a namyšlená holka. Nakonec se Prcek zamiluje do holky na maškarním plese.\n"}
{"id": "632491", "url": "https://cs.wikipedia.org/wiki?curid=632491", "title": "Oxid promethitý", "text": "Oxid promethitý\n\nOxid promethitý (PmO) je oxidem trojmocného promethia. Jde o nejčastější formu promethia. Je radioaktivní.\n\nOxid promethitý má tři hlavní krystalické mřížky:\n\nKrychlová mřížka, která je stabilní při nižší teplotách, přechází při zahřátí na 750–800 °C na jednoklonnou, přičemž tato transformace je vratná pouze dalším tavením oxidu. Přechodová teplota mezi jednoklonnou a šesterečnou mřížkou je pak 1740 °C.\n"}
{"id": "632494", "url": "https://cs.wikipedia.org/wiki?curid=632494", "title": "Andy Goldsworthy", "text": "Andy Goldsworthy\n\nAndy Goldsworthy, nositel Řádu britského imperia (* 26. července 1956) je britský sochař, fotograf žijící ve Skotsku, kde také vytváří většinu svých do přírody umístěných uměleckých děl. Při tvorbě používá v přírodě nalezené materiály a z nich se rodí objekty úzce spojené s místem vzniku (site-specific). Jeden z čelných představitelů land artu.\n\nAndy Goldsworthy se narodil 26. července 1956, od třinácti let pracoval na farmě, v letech 1974–1975 studoval výtvarné umění na Bradford College of Art, další vzdělání získal na Preston Polytechnic (1975–1978). Poté co odešel ze školy žil v různých částech Skotska (Yorkshire, Lancashire a Cumbria), od roku 1985 pobýval v obci Langholm, o rok později ve vesničce Penpont (region Dumfries and Galloway ve Skotsku).\n\nJeho dílu se postupně dostává uznání a s tím spojená ocenění (Scottish Arts Council Award, čestný titul udělený Bradfordskou univerzitou, Řád britského impéria), množí se pozvání do zahraničí (USA, Kanada, Francie).\n\nV roce 2001 natočil režisér Thomas Riedelsheimer dokumentární film \"Rivers and Tides\", ve kterém je zachyceno jak dílo tohoto umělce, tak i způsob vzniku proložený stručnými komentáři jejich tvůrce.\n\nMateriály, které Andy Goldsworthy používá, jsou vždy přírodní, ať už jsou to květiny, rampouchy, listy, bahno, šišky, sníh, kámen, větvičky, stébla trávy nebo trní. Podobně jako další evropští umělci, jako například David Nash nebo Mihael Singer, měl od začátku subtilnější přístup k přírodě. Se svými díly se pokoušeli krajinu akcentovat a pracovat s přírodními materiály jako jsou půda, kámen, dřevo, voda nebo led. Využívá jejich barevnosti a struktury, ovšem zasazuje je do nečekaných kompozic a souvislostí, pokaždé ovšem respektuje jejich přirozenou podstatu. V závislosti na použitém materiálu je také různá doba trvání těchto děl – od několika minut (v případě děl slepených z rampouchů) až po několik desítek let (kamenné zdi či hliněná výzdoba interiérů). Zpočátku pracoval pouze sám, ovšem později si ke své tvorbě přibíral i asistenty (ať už z důvodu rozsáhlosti či komplikovanosti). Díla vytváří nejčastěji holýma rukama, bez jakýchkoliv technických pomůcek. Goldsworthy je považován za zakladatele moderního umění vyvažování kamenů.\n\nNedílnou součástí jeho tvorby je také fotografie, kterou využívá jako způsob zachycení svých pomíjivých děl.\n\n\n\n\nČlánky:\n\nKnihy:\n\n\nGeneral:\n\nArt:\n\n"}
{"id": "632505", "url": "https://cs.wikipedia.org/wiki?curid=632505", "title": "Temporal Key Integrity Protocol", "text": "Temporal Key Integrity Protocol\n\nTKIP (, jako „tee-kip“) nebo Temporal Key Integrity Protocol je v informatice označení pro zastaralý bezpečnostní protokol v rámci zabezpečení WPA pro bezdrátové sítě Wi-Fi. TKIP je definován standardem IEEE 802.11i a jeho účelem bylo rychlé překlenutí nedostatků šifrování WEP bez nutnosti zásahů do hardware bezdrátových síťových zařízení. Protokol TKIP byl kritizován v další plné verzi standardu 802.11 a není již považován za bezpečný. Místo TKIP a WPA by mělo být používáno zabezpečení WPA2 (s protokolem CCMP a šifrou AES).\n\nNa konci 90. let 20. století nastal prudký rozvoj a nasazování bezdrátových sítí. Ze své podstaty bezdrátové sítě poskytují menší nebo žádné soukromí, protože komunikaci lze odposlouchávat kdekoliv v dosahu rádiového signálu, který proniká i skrze pevné překážky. Proto bylo jako součást původního standardu IEEE 802.11 již v roce 1997 schváleno zabezpečení WEP (\"Wired Equivalent Privacy\"), které mělo poskytnout obdobné zabezpečení, jako má drátová počítačová síť (např. kroucená dvojlinka). Kvůli neúplnosti standardu a dalším vadám v jeho implementaci byl však WEP v srpnu 2001 prolomen, takže pouhým pasivním naslouchání bezdrátového provozu bylo možné vypočítat šifrovací klíč použité šifry RC4.\n\nDne 23. července 2004 byl jako reakce na prolomení WEP přijat standard IEEE 802.11i. Wi-Fi Alliance však již 31. října 2002 adoptovala část nadcházejícího standardu pod obchodním názvem WPA (Wi-Fi Protected Access). TKIP je též součástí WPA2, ve kterém Wi-Fi Alliance akceptovala zbývající hlavní prvky IEEE 802.11i (tj. CCMP jako náhradu TKIP a šifru AES jako náhradu WEP). WPA používá stejnou šifru RC4, jako prolomený WEP, avšak protokol TKIP měl odstranit jeho slabá místa (zejména slabý inicializační vektor). Protokol TKIP umožňuje bezpečnou výměnu šifrovacích klíčů mezi komunikujícími body nejen na počátku komunikace, ale i v jejím průběhu. Hlavní výhodou TKIP je možnost zachování stávajícího hardwaru (tj. bezdrátových síťových zařízení) vyráběných po roce 1999, která interně zajišťovala šifrování WEP (tj. šifry RC4). Zlepšení zabezpečení tak bylo možné realizovat pouhou aktualizací obslužného software. Na straně klienta (počítače připojujícího se k bezdrátové síti) je nasazen tzv. suplikant (prosebník), což je univerzální démon běžící v pozadí a zajišťující autentizaci klienta a správu šifrovacích klíčů pomocí TKIP. Na přístupových bodech (AP) bezdrátové sítě bylo vylepšení zabezpečení pomocí pouhé softwarové aktualizace možné až pro zařízení vyráběná po roce 2003 z důvodu větší náročnosti na jejich výpočetní výkon nutný pro implementaci TKIP.\n\nSlabinou protokolu WEP (předchůdce protokolu TKIP) je využívání předsdíleného symetrického klíče po dobu celé komunikace všemi účastníky bezdrátové komunikace. Proto v protokolu TKIP došlo k výrazné změně, kdy je pro každý paket používán jiný klíč. Klíč je vytvořen ze základního klíče (zvaného Pairwise Transient Key), MAC adresy přijímající stanice a pořadového čísla rámce. Operace, která provádí sloučení těchto údajů, je navržena tak, aby kladla minimální výkonnostní nároky na stanici či přístupový bod.\n\nZákladní klíč je generován při každé asociaci klienta k přístupovému bodu pomocí hashovací algoritmu. Hashování je prováděno nad číslem relace a inicializačním vektorem, který se skládá z náhodných čísel v kryptografii označovaných jako nonce ( ). Inicializační vektor je vytvářen klientem a přístupovým bodem obdobně jako tomu bývá u MAC adresy. V případě použití autentizace protokolem 802.1X je číslo relace unikátní a je bezpečně přenášeno autentizačním serverem, kde je pro zabezpečení používán předsdílený klíč.\n\nKaždý přijatý rámec používá unikátní 48bitové číslo, které je inkrementováno při každém přijetí rámce a je použito jak pro inicializační vektor, tak i pro část základního klíče. Přidáním pořadového čísla ke klíči byla dosažena odlišnost šifrovacího klíče každého paketu, která přispěla k odstranění problému zvaného collision attack, se kterým se potýkal WEP. Pořadové číslo použité i v inicializačním vektoru odstranilo problém možnosti použít opakovaně stejný rámec (tzv. replay attacks), který byl v komunikaci již dříve použit, protože umožňuje rámec s nesprávným pořadovým číslem odmítnout. Integrita rámců je navíc v TKIP chráněna 64bitovým algoritmem MICHAEL.\n\nTKIP používá stejné základní bezpečnostní mechanismy jako WEP a v důsledku toho nebylo dosaženo očekávané bezpečnosti. Kombinace klíčů TKIP protokolu eliminuje WEP key recovery útoky. Nové rozšíření protokolu WPA zapříčinily i nové typy útoků, ale ne v takovém rozsahu jako tomu bylo u WEP.\n\nTKIP je zranitelný k útokům typu keystream recovery attack, pokud se povede úspěšně vykonat kód tohoto útoku, tak je dovoleno útočníkovi přenést 7-15 paketů dat. Také byla publikována možnost TKIP-specific útoku, ke kterému dne 8. listopadu 2008 programátoři Martin Beck a Erik Tews uvolnili detaily.\n\nÚtok je rozšířením WEP chop-chop attack. Protože WEP využívá kryptograficky nezabezpečený mechanismus kontrolního součtu CRC32, útočník může hádat individuální bajty paketu a přístupový bod (AP) bude podle toho zamítat nesprávné odhady. Ve výsledku útočník docílí toho, že pokud byl odhad úspěšný, tak je to schopen detekovat a následně pokračovat v odhadu zbývajících paketů. U původního chop-chop útoku útočník musel čekat po úspěšném odhadu nejméně 60 sekund před pokračováním útoku. Protože protokol TKIP pokračoval v užíváni kontrolního součtového mechanismu CRC32. Toto omezení je implementováno v rozšíření MIC kód zvaném MICHAEL. Pokud jsou přijaty dva nesprávné MICHAEL MIC kódy v intervalu 60 sekund, tak přístupový bod (AP) změní TKIP session key. Proto tedy bude nutné při útoku Beck-Tews čekat vhodně dlouhou dobu, aby se těmto opatřením předešlo. Odhadovaná doba odhalení 12 bajtů Beck-Tews útoku je okolo 12 min na běžné síti.\n\nPokud útočník má již přístup k celému šifrovanému paketu, tak pro přijímání čistého textu stejného paketu útočník musí získat přístup k keystremu daného paketu (MIC kód relace). Použitím této informace útočník může zkonstruovat nový paket a přijmout ho na dané síti. K obcházení WPA implementované replay ochrany Beck-Tews útoku využívá Quality of Service (QoS) kanál pro přijetí ARP poisoning útoku, Denial of Service a jiné podobné útoky.\n\nV říjnu roku 2009 Halvorsen udělal další pokrok, povolil útočníkovi vložit velký malicious paket (596 bajtů) během přibližně 18 minut a 25 sekund.\n\nZaloženo na Beck-Tews útoku. Japonští vědci Toshihiro Ohigashi a Masakatu Morii nahlásili jednodušší a rychlejší implementaci podobného útoku. Základem jsou podobné metody útoků, ale používá se zde man-in-the-middle útok, který nevyžaduje od přístupového bodu povolenou službu QoS.\n\nStejně jako Beck-Tews útok je útok efektivní proti TKIP a ne proti WPA využívající AES.\n\nZDNet vyhlásil 18. června 2010, že WEP & TKIP budou brzy zakázány wi-fi zařízeních sdružením Wi-Fi Alliance. Šifrování lze prolomit během hodiny.\n\n"}
{"id": "632509", "url": "https://cs.wikipedia.org/wiki?curid=632509", "title": "Lennart Nilsson", "text": "Lennart Nilsson\n\nLennart Nilsson (24. srpna 1922 Strängnäs − 28. ledna 2017) byl švédský fotograf a vědec. Věnoval se fotografiím lidského embrya a dalších lékařských objektů považovaných za nefotografovatelné, obecněji řečeno se věnoval extrémní makrofotografii. Jako dvorní fotograf portrétoval švédskou královskou rodinu od roku 1940. Byl také považován za průkopníka moderní fotožurnalistiky.\n\nLennart Nilsson se narodil 24. srpna 1922 v Strängnäs ve Švédsku. Jeho otec a strýc byli oba fotografové. Jeho otec mu dal svůj první fotoaparát ve dvanácti letech. Když mu bylo asi patnáct, viděl dokument o Louisi Pasteurovi, který v něm vzbudil zájem o mikroskopii. Během několika málo let Nilsson mikroskop získal a dělal mikrofotografie hmyzu.\n\nVe svých dvaceti letech pak začal mít příležitost portrétovat mnoho slavných Švédů. Profesionální kariéru zahájil v polovině 40. let jako fotograf na volné noze, často pracoval pro nakladatelství \"Åhlen & Åkerlund\" ze Stockholmu. Jeden z jeho prvních úkolů se týkal osvobození Norska v roce 1945 během druhé světové války. Některé z jeho raných fotoesejí, obzvláště \"Porodní asistentky v Laponsku\" (1945), \"Lov polárního medvěda na Špicberkách\" (1947) a \"Rybáři na řece Kongo\" (1948), mu přinesly mezinárodní pozornost po zveřejnění v časopisech \"Life\", \"Illustrated\", \"Picture Post\" i jinde. Výběr ze svých fotografií publikoval v roce 1955 v knize \"Reportage\". V roce 1954 ve své knize \"Profile\" publikoval sérii fotografií předních a významných osobností Švédska. V některých významných obrazových časopisech a v roce 1963 v knize \"Hallelujah\" byla publikována jeho velká fotografická esej o švédské Armádě spásy.\n\nV polovině 50. let 20. století Nilsson začal experimentovat s novými fotografickými technikami pro pořizování fotografií „z extrémní blízkosti“. Jeho překvapivé makrostudie v kombinaci s endoskopií se staly velkou senzací a byly publikovány v řadě knih a časopisech na celém světě. Počátkem 60. let 20. století začal používat speciálně upravené velmi tenké endoskopy (s průměrem jen 1 mm, s čočkami zachycujícími až obrazové pole s úhlem 170 stupňů a s velmi krátkou ohniskovou vzdáleností jen 1,5 mm), aby mohl fotografovat krevní řečiště a dutiny lidského těla.\n\nMezinárodního věhlasu dosáhl v roce 1965, když jeho fotografie z počátku lidského života se objevila na obálce časopisu Life. Publikoval také magazínech Stern, Paris Match, The Sunday Times a jinde. Fotografie z připravované knihy \"A Child Is Born\" (1965) byly převzaty do vydání časopisu Life ze dne 30. dubna 1965 a během prvních 4 dnů po zveřejnění se prodalo osm miliónů kopií. Některé z fotografií publikovaných v této knize bylo později zařazeno do obou programů Voyager. Kromě toho své fotografie publikoval v švédském fotožurnalistickém časopisu \"Se\".\n\nV roce 1969 začal používat rastrovací elektronový mikroskop, pořídil první obrázky viru HIV a v roce 2003 nafotografoval první obrázek viru SARS.\n\nKolem roku 1970 se stal členem personálu Karolinska Institutet a také tam pracoval.\n\nNilsson se také podílel na tvorbě dokumentárních filmů, včetně \"The Saga of Life\" (1982) nebo \"The Miracle of Life\" (1996).\n\nZískal řadu ocenění, cen, medailí a dalších uznání.\nZemřel 28. ledna 2017.\n\n\n\n\n\n\n"}
{"id": "632510", "url": "https://cs.wikipedia.org/wiki?curid=632510", "title": "Oxid vanadičitý", "text": "Oxid vanadičitý\n\nOxid vanadičitý (VO) je jedním z oxidů vanadu. Vanad v něm je v oxidačním stavu IV.\n"}
{"id": "632513", "url": "https://cs.wikipedia.org/wiki?curid=632513", "title": "Jindřich II. Bavorský", "text": "Jindřich II. Bavorský\n\nJindřich II. Bavorský zvaný \"Svárlivý\" či také \"Hašteřivý\" (\"něm. Heinrich der Zänker\", 951 - 28. srpna 995 klášter Gandersheim) byl bavorský a korutanský vévoda, markrabě veronský a oponent vlády otonských císařů, s nimiž byl příbuzný.\n\nJindřich byl synem bavorského vévody Jindřicha I. a Judity, dcery Arnulfa Bavorského. Po smrti svého strýce a císaře Oty I. v květnu 973 na sněmu ve Wormsu Jindřich napadl dědická práva svého bratrance Oty II. a roku 974 vyvolal po smrti švagra Burkharda ve Švábsku nepokoje, když se marně snažil prosadit vdovská práva své sestry Hadwigy. Ota však prosadil na švábský vévodský stolec dalšího bratrance Otu Švábského. Jindřich Svárlivý uzavřel spojenectví s biskupem Abrahamem z Freisingu a s polským knížetem Měškem a jeho švagrem, českým knížetem Boleslavem. Poté byl Jindřich Otou obeslán, aby se dostavil k říšskému sněmu pro podezření ze spiknutí a tam byl zajat a uvězněn v Ingelheimu.\n\nRoku 976 se Jindřichovi podařilo z vězení utéct a zorganizovat proti vládnoucímu bratranci Otovi II. skutečné povstání. Následně byl církví exkomunikován, nevydržel vojenský tlak císařských vojsk a uchýlil se do českého exilu. Přišel o svá panství.\n\nCísař byl českými sbory poražen a z Čech se stáhl. Jindřich poté hledal azyl v Pasově. Roku 978 se Otovi podařilo Jindřichovu vzpouru potlačit a o Velikonocích císař provinilce společně s Jindřichem Korutanským a Ekbertem Jednookým vsadil do vězení v Utrechtu. Zde vzbouřenci zůstali uvězněni až do Otovy nečekané smrti v Římě roku 983.\n\nJindřich Svárlivý byl propuštěn z vězení a od kolínského arcibiskupa Warina dostal z titulu bratrance zesnulého císaře na vychování tříletého následníka trůnu Otu III. Ve snaze získat osiřelý trůn využil situace a Otu unesl.\n\nO Velikonocích roku 984 se v Quedlinburgu nechal zvolit králem.\n\nZ rukou vévody Jindřicha malého Otu vysvobodila říšská knížata vedená mohučským arcibiskupem. Předání proběhlo nakonec bez boje, Jindřich věděl, že prohrál a nemá žádnou oporu a po vzájemném vyjednávání se \"v bázni Boží a pro blaho země\" vzdal, nechal si jen Bavorsko a předal chlapce do rukou jeho příznivců. Ke konečnému smíru však došlo až ve Frankfurtu.\n\nPoté si Jindřich se zbraní v ruce opět získal bavorské vévodství a zemřel roku 995 při návštěvě své sestry Gerbergy, abatyše v Gandersheimu, kde jej zastihla náhlá choroba. Před smrtí ještě stačil poslat pro syna Jindřicha a předat mu vévodství. Byl pohřben v klášterním kostele.\n\n"}
{"id": "632514", "url": "https://cs.wikipedia.org/wiki?curid=632514", "title": "Arumunština", "text": "Arumunština\n\nArumunština (arumunsky \"limba armãneascã/vlãsheascã\", , též známá v Srbsku jako \"cincarski jezik\") je románský jazyk arumunského obyvatelstva, jímž se mluví v Severní Makedonii, Albánii a Řecku. Nejbližší je rumunštině.\n\nVyvinula se z latiny pod vlivem sousedních jazyků (albánština, řečtina). Arumunština si zachovala, na rozdíl od většiny ostatních románských jazyků, zbytky původní flexe. Podobně jako makedonština má postponovaný určitý člen (\"-lu, -le, -a, -ea\") a navíc také neurčitý člen (\"unu\").\n\nSlovní zásoba obsahuje hodně slovanských výpůjček a také slova z řečtiny.\n\nExistují dvě teorie původu arumunštiny: Podle autochtonní teorie (pocházející původně z Řecka z roku 1909) jsou Arumuni potomci římských důstojníků a důstojníků působících hlavně u Via Egnatia. Je nepravděpodobné, že tato teorie je správná, protože zaprvé neexistují důkazy o větší nebo trvalé přítomnosti Římanů ve výše zmíněné oblasti, zadruhé by v této oblasti měly v té době dominovat řecké jazykové vlivy nad římskými vlivy a zatřetí pro všechna místní jména sídel platí, že jejich původní slovanská jména se později změnila na arumunská, což znamená, že Arumuni se sem přemístili v 6. století (tj. po příchodu Slovanů).\n\nPodle neautochtonní teorie přišli Arumuni do Řecka ze severu někdy mezi 6. a 10. stoletím a byli potomky starověkých Rumunů. Není jisté, odkud přesně pocházeli (což souvisí i se sporností původu Rumunů), ale pravděpodobně pocházeli z jižního Srbska (dokládají to místní historické geografické názvy) a zřejmě se přesídlili pod tlakem příchodů Slovanů a/nebo (v 10. století) pod tlakem expandujících starých Maďarů.\n\nExistuje také teorie, že jižnější část Arumunů je autochtonní (jde o místní romanizované obyvatelstvo, přestože se během stěhování národů mírně přesunulo, a to z nížin do sousedních hor), zatímco další část vznikla ústupem romanizovaného obyvatelstva během stěhování národů z území mezi Rodopami a Dunajem směrem na jih a západ.\nV Albánii Arumuny vnímají jako romanizovanou skupinu, t.j. thráckého, etnického původu jako Albánci.\n\nPodle jedné části badatelů je arumunština samostatný románský jazyk (obvykle zařazovaný v podskupině tzv. rumunských jazyků, také nazývaných také východorománské jazyky v úzším smyslu nebo dákorománské jazyky), podle další části badatelů jde o nářečí (dialekt) rumunštiny.. Ani sami Arumuni neví rozhodnout.\n\nI když rumunští vědci Arumuny pokladají jen za podskupinu Rumunů, rozdíly mezi arumunštinou a rumunštinou jsou tak velké, že Rumuni Arumunům nerozumí (pokud hovoří nářečím a ne jazykem vzdělanců, ovlivněným rumunštinou). Rozdíly mezi rumunštinou a arumunštinou jsou hlavně ve slovní zásobě. Arumunština má o mnoho méně slovanských a o mnoho více řeckých slov. V oblasti gramatiky (morfologie a syntaxe) však shody mezi rumunštinou a arumunštinou převažují nad rozdíly.\n\nZákladní slovní zásoba arumunštiny je latinská (románská), asi 30 % slovní zásoby jsou řecká slova, méně je výpujček z turečtiny (částečně zprostředkovaně přes řečtinu) a albánštiny. Část tvoří tzv. společná karpatská slovná zásoba všech jihobalkánských pastýřů.\n\nGramaticky je arumunština, kromě vlivů latiny, typický zástupce balkánskeho jazykového svazu. Proto například má postponovaný určitý člen (konkrétně: -lu , -le, -a, -ea), nemá neurčitek slovesa, nadměrně používá konjunktiv a podobně. Krom toho arumunština vykazuje mnohé gramatické prvky řečtiny, např. v koncovkách množného čísla.\n\nV Řecku je Arumunů najvíc (asi 150 000, možná ale o dost víc). Rychle se asimilují. Jazyk se nepoužívá ani ve školách ani v kostelech ani na úřadech. Jediná výjimka, pokud jde o školy, je individuální kurz na univerzitě v Soluni.\n\nV Albánii žije druhá nejpočetnější komunita Arumunů (asi 100 000 lidí, ale národní povědomí má už jen asi 10 000 z nich). Arumunština se vyučuje na prvním stupni škol, v jedné školce a existuje církev s arumunskou liturgií.\n\nV Makedonii je možné si na některých školách (ve městech jako Skopje, Bitola, Štip a Kruševo) zvolit arumunštinu jako vyučovací předmět a na soudech mohou svědkové v arumunštině vypovídat. Ve městě Kruševo je arumunština druhým oficiálním úředním jazykem po makedonštině navzdory tomu, že tu Arumunů žije asi jen 10 %.\n\nV Bulharsku se arumunština vyučuje na Rumunském gymnáziu v Sofii.\n\nV závislosti od používaného písma sa Arumuni dělí na tzv. Panhelény (t.j. řečtí Arumuni), kteří používají řecké písmo, a Superromány (t.j. všichni ostatní Arumuni), kteří používají latinku.\n\nRozeznáváme tato nářečí/dialekty:\nExistuje sousta jiných způsobů rozdělení arumunských dialektů.\n\nGramosténské nářečí (Otčenáš):\n\nFaršerocké nářečí (Otčenáš):\n\n"}
{"id": "632516", "url": "https://cs.wikipedia.org/wiki?curid=632516", "title": "Židovský hřbitov v Písku", "text": "Židovský hřbitov v Písku\n\nŽidovský hřbitov v Písku se nachází asi 700 m na severozápad od železniční zastávky Písek zastávka v polích za Pražským předměstím. V současné podobě má rozlohu 4461 m a je chráněn jako kulturní památka České republiky.\n\nHřbitov byl založen v roce 1876 a nejstarší náhrobky pocházejí z konce 19. století. Pohřbívalo se zde až do roku 1961.\n\nV letech 1968–1970 byly zbořeny zde stojící budovy, načež byla v roce 1981 odvezena i část zdejších náhrobků. K částečné obnově na zmenšeném půdorysu došlo po roce 1991. Celkem se zde dochovalo asi 60 náhrobních kamenů a řada podstavců.\n\nPísecká židovská komunita přestala existovat v roce 1940.\n\n\n"}
{"id": "632518", "url": "https://cs.wikipedia.org/wiki?curid=632518", "title": "Stefan Gębarski", "text": "Stefan Gębarski\n\nStefan Gębarski (1864, Żuraw u Piotrkowa Trybunalského – 11. května 1920, Varšava) byl polský učitel, spisovatel a redaktor.\n\nGębarski působil jako učitel a vedl literární oddělení v tehdy nejpopulárnějším dětském časopise \"Przyjaciel Dzieci\". Ve své době byl velmi čteným a oceňovaným autorem populární lidové četby a knih pro mládež, z nichž nejznámější je dobrodružný příběh \"Robinson tatrzański\" (1896, Tatranský Robinson), který se odehrává ve Vysokých Tatrách v první polovině 19. století, ale ve kterém je mnoho chyb v popisu horské přírody. Ve svých historických románech se pak snažil atraktivním a přístupným způsobem šířit znalosti o národních i světových dějinách. Koncem života však trpěl nouzí a zemřel v zapomnění.\n\n\n"}
{"id": "632520", "url": "https://cs.wikipedia.org/wiki?curid=632520", "title": "Sudetoněmecké noviny", "text": "Sudetoněmecké noviny\n\nSudetoněmecké noviny (německy \"Sudetendeutsche Zeitung\") jsou noviny, vycházející v Německu týdně od roku 1951. Jsou vydávány v Mnichově vydavatelstvím Sudetoněmeckého krajanského sdružení. Noviny informují o aktuálním politickém dění v Česku, Německu i Evropě a vnitřních sudetoněmeckých záležitostech. Náklad v roce 1960 byl odhadován na 25 000 výtisků. Šéfredaktorem novin je od roku 2003 Herbert Fischer. \n\n\n"}
{"id": "632524", "url": "https://cs.wikipedia.org/wiki?curid=632524", "title": "Miroslav Barvík", "text": "Miroslav Barvík\n\nMiroslav Barvík (14. září 1919 Lužice u Hodonína – 2. března 1998 Brno) byl český hudební skladatel a kritik.\n\nPo maturitě v roce 1937 studoval na brněnské konzervatoři skladbu a klavír. Současně na Masarykově univerzitě studoval hudební vědu. Konzervatoř absolvoval u Václava Kaprála \"Symfoniettou pro orchestr, ženský sbor, varhany, klavír a alt solo\". V letech 1942–1944 byl soukromým žákem Vítězslava Nováka a studium dokončil mistrovským kurzem Pražské konzervatoře u Jaroslava Řídkého.\n\nPracoval jako učitel hudební teorie, klavíru a dirigování na Masarykově ústavu hudby F. M. Hradila v Ostravě (1942–1945). Po osvobození se stal kulturním referentem v Brušperku, oblastním inspektorem hudebních škol, tajemníkem brněnské konzervatoře a sbormistrem dělnického pěveckého sboru při Okresním výboru Komunistické strany v Králově Poli. V roce 1949 se stal profesorem dějin hudby a teoretických předmětů na Pražské konzervatoři a externě učil opět na brněnské konzervatoři a jiných školách.\n\nByl velmi rozporuplnou osobností. Přes nepopiratelné zásluhy na poli hudební vědy (např. práce o díle Vítězslavy Kaprálové a Leoše Janáčka) a popularizace vážné hudby (mimo jiné byl tvůrcem oblíbeného rozhlasového pořadu \"„Hovory o hudbě“\") byl jednatelem Syndikátu českých skladatelů,stavovské organizace českých skladatelů vážné a populární hudby včetně muzikologů a autorů zhudebněných textů, která existovala od 20. února 1946.\n\nV roce 1966 byl jmenován uměleckým ředitelem Státní opery Brno (dnes Janáčkovo divadlo). Po roce 1968, tedy po příchodu sovětských vojsk na naše území, byl vyloučen z komunistické strany, protože se proti okupaci vysílalo veřejně z divadelního rozhlasu a byl z funkce ředitele odvolán. V roce 1979 odešel do důchodu. Zemřel 2. března 1998 v Brně.\n\nPo jeho smrti, kdy byla v nekrologu v Lidových novinách zdůrazněna jeho angažovanost pro komunistický režim , vystoupil na obranu jeho lidských vlastností Václav Žilka .\n\n\n\n\n\n\n\n"}
{"id": "632533", "url": "https://cs.wikipedia.org/wiki?curid=632533", "title": "Vícestupňové skaní", "text": "Vícestupňové skaní\n\nVícestupňové skaní (angl.: \"two step twisting\", něm.: \"Stufenzwirnverfahren\") je zakrucování a navíjení příze ve dvou nebo více oddělených pasážích skacích strojů. \n\nNejznámější postup výroby byl poprvé realizován v roce 1958 na strojích bývalé švýcarské firmy Hamel („Hamelzwirn“). Sestává z následujících částí: \n\nVýhody oproti jiným technologiím skaní:\n\nVícestupňové skaní je dražší než jiné skací technologie, proto se používá jen u některých speciálních druhů příze. Počítá se k nim např.:\n\nPerlová příze, kordonet, \"cusir\" (šicí nit skaná ze dvou hedvábných nití s vysokým zákrutem)\n\nSkané příze ovinuté kulatým nebo plochým drátem\n\nOskané elastické příze nebo elektrické dráty\n\nFóliové pásky vícestupňově skané\n\nPatří k nim např. kombinace dvoustupňového a dvouzákrutového skaní: \n\nTrojmo skaná příze křížově vinutá na válcové cívce z první pasáže se předkládá k doskávacímu stroji se speciálním dvouzákrutovým vřetenem. Technologie je vhodná zejména pro skaní přízí na pneumatikové kordy a tzv. \"hybridních přízí\" (např. 2 aramidové a jedna polyamidová nit). \n\n"}
{"id": "632536", "url": "https://cs.wikipedia.org/wiki?curid=632536", "title": "Referenční služby", "text": "Referenční služby\n\nReferenční služby (v knihovnách) (slovensky: referenčné služby, anglicky: reference services, německy: Auskunftsdienste, španělsky: servicios de referencia) mají za úkol uspokojit informační potřebu člověka (nemusí se nutně jednat o uživatele knihovny). Takzvaný referenční knihovník (reference librarian, der Auskunftsbibliothekar, bibliotecario de referencias), popřípadě jen knihovník, pokud daná knihovna nemá pro tuto funkci vyčleněn speciální personál, zodpovídá :\n\nOficiálně se referenční služby jako nová služba poprvé objevují koncem 19. století v amerických veřejných knihovnách a knihovnách amerických univerzit. Jedněmi z prvních knihovníků, kteří se detailněji zabývali referenčními službami byli Samuel Green (knihovník veřejné knihovny ve Worcesteru), William B. Child (knihovník z Columbia College Library) a William Warner Bishop (superintendant studovny Kongresové knihovny). Roku 1876 vzniká (jako pomoc čtenářům) první formálně organizované oddělení referenčních služeb a to na Kolumbijské univerzitě v New Yorku. Téhož roku se také poprvé objevuje v časopise (Library Journal) termín referenční služby. Autorem článku byl Samuel Green. V podstatě dodnes platná je jedna z prvních definic referenčních služeb, kterou uvedl v roce 1891 ve svém projevu k New York Library Club Američan William B. Child: „Referenční práce je prostě pomoc knihovníka čtenáři i při seznamování se s komplikovaným katalogem, v odpovídání otázek, v krátkosti poskytnutí všeho, co je v jeho silách, aby umožnil přístup ke zdrojům knihovny, za kterou je odpovědný.“\n\nV dnešním smyslu referenčních služeb se dříve v českém prostředí využíval termín „bibliograficko informační služba“, neboli BIS. Tradičním pojetím je pak od slova reference = odkaz ⇒ referenční služba / odkazová služba. Do začátku 90. let 20. století jako služba, která odkazuje na fondy, zdroje a služby jiných knihoven a informačních institucí. V normě ČSN ISO 5127 z roku 2003 se pak objevuje termín „informační služba“. (Informační služby = služby poskytované knihovnami, informačními institucemi nebo jinými organizacemi, jejichž účelem je zprostředkování informací ve všech formách a oborech lidské činnosti.)\n\nTakzvané virtuální referenční služby vznikly v polovině 80. let 20. století jako e-mailové referenční a informační služby. Terminologie není příliš ustálená a tak v některých případech můžeme najít pojmenování – „digitální referenční služby“ (Digital Reference Services) a dále pak termín „virtuální referenční služby“ (Virtual Reference Services). Zatímco klasické referenční služby jsou poskytovány na základě osobního rozhovoru s knihovníkem přímo v knihovně, či po telefonu, nebo prostřednictvím faxu; virtuální / digitální referenční služby jsou poskytovány s pomocí technologie World Wide Web. Podle definice IFLA se jedná o takové referenční služby, které nějakým způsobem využívají počítačové technologie. V praxi se tedy jedná o referenční službu zahájenou elektronicky (často v reálném čase) a komunikace knihovníka a tazatele probíhá prostřednictvím e-mailu, ICQ, Facebook chatu,\n(= tzv. instant messaging = okamžité zprávy), či specializovaného softwaru vyvinutého pro tento účel komunikace. Tyto softwary umožňují např. tzv. co-browsing. Knihovník i člověk pokládající dotaz spolu hovoří a knihovník navíc vidí PC obrazovku tazatele. Může mu tak lépe poradit kde a jak hledat.\n\nNa základě časového hlediska můžeme digitální / virtuální referenční služby rozdělit do 2 základních skupin.\n\n• Synchronní a\n• Asynchronní\nPři synchronní komunikaci odpovídá knihovník svému tazateli v reálném čase, online (pomocí specializovaného softwaru či instant messaging). (V Americe vznikají kolaborativní systémy a konsorcia knihoven, jejichž zaměstnanci pracují společně a střídají se v poskytování online referenčních služeb. Dokáží tak překonat časové bariéry a díky různým časovým pásmům je služba dostupná i 24 hodin denně 7 dní v týdnu.)\nAsynchronní komunikace probíhá pomocí e-mailů, či předem připravených webových formulářů na stránkách příslušných knihoven. (Toto je asi nejběžnější praxe českých knihoven.) Tazatel tak odešle dotaz a odpověď obdrží zpravidla do 48 hodin.\n\nJedním z prvních projektů virtuálních referencí byl Elektronický přístup k referenčním službám (Electronic Access to Reference Service, EARS) Knihovny zdravotnických služeb (Health Services Library) Marylandské univerzity (University of Maryland) v Baltimoru, představený roku 1984. V České republice v současnosti není příliš rozšířeno poskytování digitálních / virtuálních referenčních služeb pomocí specializovaných softwarů. Jednou z knihoven poskytujících digitální / virtuální služby v reálném čase je např. Studijní a informační centrum České zemědělské univerzity Praha, kde v rámci portálu OPOSSUM odpovídají knihovnice online pomocí ICQ.\n\n• VRD Incubator\n• 24/7 Reference\n• OCLC QuestionPoint\n• Docutek\n• LivePerson\n• Tutor.com\n• LSSI Virtual Reference Sevices\n• Vienova.com\n\nPokud máte zájem o klasickou referenční službu, není nic snadnějšího, než osobně, přes telefon či fax položit otázku příslušnému knihovníku či knihovnici ve Vaší knihovně. Velké knihovny (např. Národní knihovna ČR) mají zpravidla referenční centrum či oddělení referenčních služeb. Pokud ve Vaší knihovně takové oddělení chybí, bude Vám k dispozici knihovník či knihovnice u výpůjčního pultu. V případě, že se chystáte využít tzv. digitální / virtuální referenční službu, většina knihoven Vám nabídne speciální formulář na svých webových stránkách, nebo e-mailovou adresu určenou pro zasílání dotazů. Před vyplňováním webového formuláře si vždy přečtěte návodné informace a nejprve prohlédněte archiv dotazů či FAQ (Frequently Asked Questions = často kladené dotazy), kde se ujistíte, zda stejný dotaz jako Vy již nepoložil někdo jiný. Pokud ano, můžete najít odpověď právě tam. Po vyplnění a odeslání webového formuláře či e-mailu, obdržíte odpověď na Váš dotaz zpravidla do 48 hodin. Pokud je dotaz náročnější a knihovna na jeho zpracování potřebuje více času, budete o této skutečnosti informováni.\n\nPravděpodobně nejznámější a nejčastější digitální / virtuální službou v ČR je služba Ptejte se knihovny. Jde o konsorciální projekt českých knihoven, který vznikl roku 2003 a k 1. 1. 2011 se na něm podílí celkem 65 českých knihoven (městských, vysokoškolských, vědeckých i odborných).\n\nJde v podstatě o mezinárodní obdobu české služby Ptejte se knihovny. Question Point 24/7 je kooperativní virtuální referenční služba provozovaná OCLC (Online Computer Library Center). Tato komunita knihoven, muzeí, archivů či historických společností z celého světa poskytuje své služby v celkem 26 jazycích.\n\nIzraelská firma Ex Libris, zastoupená v ČR firmou Multidata Praha, s.r.o, zpřístupnila v roce 2009 všem knihovnám na celém světě službu bx. Ta vznikla výzkumem referenčních systémů a na jejím vzniku se podíleli Johan Bollen a Herbert Van de Sompel z Los Alamos National Laboratory. Služba bx se snaží využít potenciál síťově propojené vědecké komunity a na základě rozboru mnoha milionů odkazových transakcí nabízí uživatelům moderní referenční službu s prvky Webu 2.0, když pro uživatelem nalezený článek generuje automaticky seznam další doporučené literatury na základě využití ostatními uživateli.\n\nPodle § 4 zákona č. 257/2001 Sb. O knihovnách a podmínkách provozování veřejných knihovnických a informačních služeb (knihovní zákon), spočívají veřejné knihovnické a informační služby\n\nPodle zákona se tedy poskytování referenčních (neboli bibliograficko-informačních) služeb řadí ke službám základním, které knihovna poskytuje bezplatně. Výjimkou jsou rešeršní služby. Ty jsou účtovány dle platného ceníku dané knihovny.\n\n\n\n\n\n\n\n\n"}
{"id": "632631", "url": "https://cs.wikipedia.org/wiki?curid=632631", "title": "Studeničný", "text": "Studeničný\n\nStudeničný je hora v Jablunkovském mezihoří, která má nadmořskou výšku 717 metrů. Leží jen několik málo kilometrů od polské a slovenské hranice. Pod vrcholem stojí horská chata Studeničné, která vznikla z bývalé hájenky lesního závodu, kterou zakoupily Třinecké železárny na konci 70. let minulého století a přestavěly na turistickou chatu. Po roce 1989 budovu pronajaly a dnes jí vlastní pan Josef Wawrzacz.\n\nV chatě je možnost ubytování, v suterénu je zřízena restaurace a vinárna, v letních měsících je možnost využití sauny a bazénu. Také je zde v zimě možnost lyžování a běžkování ve Ski areálu v Mostech u Jablunkova. V minulosti na úpatí hory fungoval lyžařský vlek vzdálený cca 200 metrů od chaty.\n\nNa samotný vrchol Studeničného nevede vyznačená stezka, ale k chatě vedou dvě: zelená ze Svrčinovce (6 km) a červená z Mostů u Jablunkova (2,5 km) nebo z Gírové(2 km) a Bukovce (7,5 km).\n\nPřes Studeničné vedou dvě značené cyklostezky KČT a to z Jablunkova přes Pláňavu na Studeničné a z Mostů u Jablunkova přes Studeničné do Bukovce. Také je zde značena kombinovaná cyklotrasa Radegast CykloTrack „Trojmezí“ a vede zde i trackingová cyklostezka MTB Beskydy, Bike Land Gorolia.\n\nOkolo chaty vede upravovaná běžkařská trasa „Gírovská magistrála“ z Jablunkova přes Mosty u Jabl., Studeničné, Gírovou, Komorovský grůň do Bukoveckých Bařin.\n\n"}
{"id": "632639", "url": "https://cs.wikipedia.org/wiki?curid=632639", "title": "Demokratická únia Slovenska (1994)", "text": "Demokratická únia Slovenska (1994)\n\nDemokratická únia Slovenska (česky \"Demokratická unie Slovenska\", zkratka DEÚS), byla politická strana působící na Slovensku v letech 1994–1995. \n\nDEÚS vznikla 23. dubna 1994 sloučením Alternatívy politického realizmu a Aliancie demokratov Slovenska. Tyto strany se původně odštěpily od HZDS. Strana zanikla 25. března 1995 sloučením s Národno-demokratickou stranou, kdy tak vznikla strana s novým názvem Demokratická únia.\n\nMezi významné představitele strany patřili Vladimír Bajan, Ján Budaj, Roman Kováč, Milan Kňažko, Jozef Moravčík a Tibor Šagát.\n\n"}
{"id": "632640", "url": "https://cs.wikipedia.org/wiki?curid=632640", "title": "Rozhlas a televize Slovenska", "text": "Rozhlas a televize Slovenska\n\nRozhlas a televize Slovenska ('; RTVS, resp. původně RTS) je slovenská veřejnoprávní, národní, nezávislá, informační, kulturní a vzdělávací instituce, jež poskytuje službu veřejnost i v oblasti rozhlasového a televizního vysílání.\n\nRTVS vznikla k 1. lednu 2011 sloučením Slovenského rozhlasu a Slovenské televize. Po sloučení oba subjekty nadále používaly svou předchozí vizualizaci a loga. První ředitelkou RTVS byla předsedou Národní rady Slovenské republiky Richardem Sulíkem jmenována dosavadní ředitelka Slovenského rozhlasu Miloslava Zemková.\n\nZemková nedlouho po vzniku instituce rozhodla o tom, že subjekt nebude používat zkratku RTS, kterou prosazovalo slovenské ministerstvo kultury, ale zkratku RTVS, aby nedocházelo k záměně s názvem \"\" (Srbská rozhlasová a televizní společnost). Zkratka RTVS však již byla i před vznikem Rozhlasu a televize Slovenska používána pro subjekt Rozhlasová a televizní společnost, jež na Slovensku vybírala rozhlasové a televizní poplatky.\n\nCeloplošné\n\nInternetové\n\nRegionální stanice\n"}
{"id": "632644", "url": "https://cs.wikipedia.org/wiki?curid=632644", "title": "Gisela Burgundská", "text": "Gisela Burgundská\n\nGisela Burgundská, něm. \"Gisela von Burgund\" (950/955 - 21. července 1007 Řezno) byla bavorská a korutanská vévodkyně a matka císaře Svaté říše římské Jindřicha II. a uherské královny Gisely.\n\nGisela byla dcerou burgundského krále Konráda III. a jeho první choti Adély. Roku 972 se provdala za bavorského vévodu Jindřicha Svárlivého, bratrance císaře Oty II. Jindřich se pokoušel opakovaně uchvátit korunu, dvakrát byl uvězněn v otonském vězení a musel zpět získávat své tituly. Gisela porodila během manželství zřejmě čtyři děti a ovdověla roku 995.\n\nSvého muže přežila o dvanáct let a byla pohřbena v klášteře \"Niedermünster\" v Řezně. Dcera Gisela jí posmrtně věnovala dřevěný \"Giselin kříž\", který je dnes uložen v Mnichově.\n"}
{"id": "632647", "url": "https://cs.wikipedia.org/wiki?curid=632647", "title": "Klášter kapucínů v Zákupech", "text": "Klášter kapucínů v Zákupech\n\nKlášter kapucínů v Zákupech byl první církevní areál existující v městečku Zákupy od roku 1681. V roce 1950 byl klášter zrušen a řeholníci vyhnáni. Kostel sv. Františka, dnes nazývaný kostel svatého Františka Serafínského či kostel svatého Františka z Assisi je nyní v havarijním stavu. Vlastní kapucínský klášter je v roce 2019 v soukromých rukou a zbývají z něj již jen obvodové zdi. Areál je chráněn jako kulturní památka České republiky pod č. 14769/5-3440.\n\nMimo kapucínů byl v Zákupech od roku 1865 Dům řeholních sester s církevní školou a kostelem kongregace sester Boromejek, který bývá také nazýván klášterem. Dnes je v něm pošta.\n\nV roce 1665 získal městečko i zámek Zákupy vévoda Julius František Sasko-Lauenburský a na panství zůstal až do roku 1689. Po jeho smrti zde vládla jeho dcera, velkovévodkyně z Toskány.\nJulius František se zúčastnil jedné z bitev u Vídně proti Turkům a po téměř zázračné záchraně se rozhodl odvděčit se Bohu postavením církevní stavby na svém panství. Proto roku 1678 požádal svým dopisem kapitulu provincie o povolení v Zákupech zřídit klášter. Svolení získal příští rok a v dubnu 1681 byl položen základní kámen.\nStavělo se přes 2 roky podle projektu vypracovaném P. Brunou z Českých Budějovic, který zemřel ještě před dostavěním. K benedikci kostela, nazývaného později (a dodnes) Kostel Sv. Františka Serafínského, došlo v červenci 1683 a slavnostní vysvěcení za účasti pražského arcibiskupa se konalo 17. září 1684. Náklady na stavbu ve výši 18 815 zlatých uhradil vévoda.\n\nV roce 1950 se zdůvodněním \"...pro nepřátelské postoje jeho příslušníků proti novému řádu...\" byl klášter uzavřen. Katalog klášterní knihovny z roku 1734 je dochován ve fondu Moravské zemské knihovny v Brně pod signaturou RKP2-0715.844. Část fondu někdejší knihovny zákupského konventu je v provinční knihovně kapucínů v klášteře v Praze na Hradčanech.\n\nTři roky poté se poblíž kostela v západní části bývalé kapucínské zahrady začaly stavět první vojenské domy pro příslušníky Československé armády. Po roce 1968 byl areál v péči sovětských vojáků, roce 1990 jej koupilo hradecké družstvo Redos, pak družstvo Dvůr Zákupy a v roce 2004 jej získala Eva Havelková. Pozemky v té době byly nadále vlastnictvím státu.\n\nZhruba obdélníkový areál leží poblíž Svitávky, dříve byl celý obklopen zdí. Tvořil jej kostel a užitková zahrada. K zadní straně kostela přiléhal vlastní konvent, část spojovací chodby tvořila ambit. Boční kaple byla orientována k severu, na východní straně objektu byla kuchyně. V patře byly cely mnichů. V kryptě architektonicky nezajímavého kostela byli pohřbíváni řeholníci. U přístupové cesty vedoucí z Mírového náměstí do Kapucínské ulice je Klášterní most (též evidován jako kulturní památka) s řadou soch svatých, který vedl asi do roku 1915 přes tok řeky Svitávky, jejíž původní tok byl tehdy zasypán.\n\nNa části někdejší klášterní zahrady je zahrádkářská kolonie a dvojdomky, ke kterým byla proražena do stále existující klášterní zdi přístupová cesta z jihu (tj. dovnitř bývalé klášterní zahrady). Tato část se nachází ve východní části bývalé klášterní zahrady a je od zbývající části zahrady oddělena ploty. Domky byly vybudovány původně pro vojáky, dnes jsou v soukromém vlastnictví. Kostel je uzavřen, je v havarijním stavu, střecha je v roce 2019 z větší části funkční, jsou patrné dílčí záchranné práce, avšak celkový stav střechy je špatný. Chybí střecha dřevěné věžičky, takže do zadní části kostela zatéká. Okna kostela jsou vytlučená, vnitřní vybavení je zdemolováno nebo chybí. Sochy i svrchní těleso bývalého mostku na před kostelem na příjezdu ke klášteru, který vedl přes bývalé koryto řeky Svitávky, byly opraveny v roce 2016 díky dotaci z Ministerstva kultury.\n\nV roce 2012 svolalo vedení města schůzku s příslušnými památkovými úřady kvůli možnému řešení opravy památkově chráněného areálu. Dle záznamu v katastru nemovitostí k 31. červenci 2019 byly pozemky, na nichž klášter stojí, v majetku českého státu, spravovaným Úřadem pro zastupování státu ve věcech majetkových, zatímco budovy měly soukromého vlastníka, který na jejich opravu údajně nemá peníze. V roce 2019 byl krov kláštera zřícený a nefunkční, uvnitř nádvoří i budov rostly stromy, obvodové zdi se rozpadávaly. \n\nBudova někdejšího kláštera byla zapsána do celostátního seznamu kulturních památek pod číslem 14769/5-3440 a stejné ochraně se těší i sochy se starým mostem, registrované pod číslem 17766/5-3441.\n\n"}
{"id": "632651", "url": "https://cs.wikipedia.org/wiki?curid=632651", "title": "Demokratická únia Slovenska (2000)", "text": "Demokratická únia Slovenska (2000)\n\nDemokratická únia Slovenska (česky \"Demokratická unie Slovenska\", zkratka DÚ) je mimoparlamentní politická strana působící na Slovensku. Vznikla roku 2000, jejím předsedou je Ján Budaj.\n\nDemokratickou únii Slovenska založila skupina členů tehdejší Demokratické únie, nespokojených s jejím sloučením s SDKÚ. Tuto skupinu vedl Ján Budaj, který byl na ustanovujícím republikovém sněmu 4. listopadu zvolen za předsedu strany. Strana byla zaregistrována u ministerstva vnitra SR 7. září 2000 pod původním názvem \"Liberálnodemokratická únia\" (česky \"Liberálnědemokratická unie\", zkratka \"LDÚ\").\n\nV roce 2002 byla strana přejmenována na současný název, podobný názvu zaniklých stran Demokratická únia Slovenska a Demokratická únia. \n\n\n"}
{"id": "632653", "url": "https://cs.wikipedia.org/wiki?curid=632653", "title": "DÚ", "text": "DÚ\n\nZkratka písmen DÚ může znamenat:\n\n"}
{"id": "632654", "url": "https://cs.wikipedia.org/wiki?curid=632654", "title": "Demokratická únia Slovenska", "text": "Demokratická únia Slovenska\n\nDemokratická únia Slovenska může znamenat:\n\n\n"}
{"id": "632660", "url": "https://cs.wikipedia.org/wiki?curid=632660", "title": "Amalaswintha", "text": "Amalaswintha\n\nAmalaswintha, též \"Amalasuntha\", \"Amalasuentha\", \"Amalasuintha\", \"Amalswinthe\" nebo \"Amalasontha\" (asi 495 – 30. dubna 534/535) byla královna Ostrogótů v letech 526–534. Byla dcerou ostrogótského krále Theodoricha Velikého.\nRoku 515 se Amalaswintha provdala za Eutharicha (asi 480 - 522), ostrogótského šlechtice ze starého amalského rodu, který pocházel z vizigótské Hispánie (dnešní Španělsko) a byl synem Widericha (* asi 450), vnukem Berismunda (* asi 410) a pravnukem krále Thorismunda († po 400).\n\nEutharich zemřel pravděpodobně již několik let po svatbě a zanechal tak Amalaswinthu samotnou s dvěma dětmi – Athalarichem a Matasunthou (asi 517 – po 550). Po smrti otce, krále Theodoricha Velikého, roku 526, se jeho nástupcem stal Athalarich, ve skutečnosti však vládla právě Amalaswintha jako regentka. Hluboce obdivovala antickou římskou kulturu a svému synovi dala klasické vzdělání, což byl ve společnosti středověkých Gótů čin vskutku neobvyklý a vyvolal také silnou nevoli. Vědoma si své nepopularity, nechala Amalaswintha popravit tři urozené Góty a zároveň začala vyjednávat s Justiniánem I., s vidinou možného přesunu svého sídla i klenotů z Ravenny do Konstantinopole. Smrt jejího syna, krále Athalaricha, roku 534, celou situaci ještě zkomplikovala.\n\nAmalaswintha se nyní stala královnou, což byla pro bojechtivé a mužné Góty role mírně řečeno \"nezvyklá\", a tak, aby upevnila svou pozici, jmenovala Amalaswintha svého synovce Theodahada (také někdy: Theodad) svým spoluvládcem (nestal se však jejím manželem, jak se někdy mylně uvádí). To ale nebyla dobrá volba, protože Theodahad nechal Amalaswinthu uvěznit (přinejmenším tomu nikterak nebránil) na ostrově Martana na Bolsenském jezeře v Toskánsku. Zde také byla Amalaswintha dne 30. dubna roku 534 nebo 535 zavražděna při koupeli.\n\nInformace o Amalaswintě máme především z dopisů Cassiodora a z kronik historiků Prokopia (asi 500–565 n. l.) a Jordana.\n\nOsudem Amalaswinthy se nechal inspirovat italský dramatik Carlo Goldoni ve své prvotině – stejnojmenné tragédii uvedené roku 1733 v Miláně. Hra však prý zcela propadla a autor ji později spálil.\n\n"}
{"id": "632665", "url": "https://cs.wikipedia.org/wiki?curid=632665", "title": "Vstupní draft NHL 2007", "text": "Vstupní draft NHL 2007\n\nVstupní draft NHL 2007 byl 45. vstupním draftem v historii NHL. Konal se 22. a 23. června 2007 v Nationwide Areně v Columbusu, v Ohiu, v USA (v domácí aréně Columbusu Blue Jackets).\n\n"}
{"id": "632670", "url": "https://cs.wikipedia.org/wiki?curid=632670", "title": "Vstupní draft NHL 2006", "text": "Vstupní draft NHL 2006\n\nVstupní draft NHL 2006 byl 44. vstupním draftem v historii NHL. Konal se v General Motors Place ve Vancouveru, v Britské Kolumbii, v Kanadě 24. a 25. června 2006.\n\n"}
{"id": "632673", "url": "https://cs.wikipedia.org/wiki?curid=632673", "title": "Afinogenov", "text": "Afinogenov\n\nRuské příjmení Afinogenov () nosí více osobností: \n\n"}
{"id": "632674", "url": "https://cs.wikipedia.org/wiki?curid=632674", "title": "Vstupní draft NHL 2005", "text": "Vstupní draft NHL 2005\n\nVstupní draft NHL 2005 byl 43. vstupním draftem v historii NHL.\n"}
{"id": "632675", "url": "https://cs.wikipedia.org/wiki?curid=632675", "title": "Muzeum Sixth Floor", "text": "Muzeum Sixth Floor\n\nMuzeum Sixth Floor (anglický název: The Sixth Floor Museum at Dealey Plaza) je muzeum nacházející se na náměstí Dealey Plaza v texaském městě Dallas, konkrétně na rohu ulic Elm street a Houston street. Samotné expozice jsou situovány v šestém patře budovy někdejšího Texaského knižního velkoskladu a jejich hlavním tématem je život a tragické úmrtí 35. prezidenta Spojených států amerických Johna F. Kennedyho. Muzeum bylo otevřeno dne 20. února 1989 a jeho situování do šestého patra výše zmíněné budovy není nijak náhodné. Dle závěrů několika oficiálních vyšetřování měl odtud Lee Harvey Oswald, zde zaměstnaný jako brigádník, vypálit dne 22. listopadu 1963 tři smrtící střely na prezidenta.\n\nExpozice sestávají z fotografií, filmů, tištěných dokumentů a interaktivních obrazovek, které informují o okolnostech atentátu na Johna Kennedyho a v návaznosti s tím se zde návštěvníci mohou obeznámit s oficiálními závěry vyšetřovacích složek americké vlády, jako např. FBI, Warrenovy komise aj.\n\n"}
{"id": "632676", "url": "https://cs.wikipedia.org/wiki?curid=632676", "title": "Franck", "text": "Franck\n\nFranck může být:\n\n\n\n"}
{"id": "632678", "url": "https://cs.wikipedia.org/wiki?curid=632678", "title": "Temperace", "text": "Temperace\n\nTemperace (dlouhodobé teplotní žíhání) je tepelné zpracování bílé litiny, při kterém dochází k rozkladu cementitu v ledeburitu na ferit a temperovaný grafit. Temperovaný grafit má tvar vloček. Podle podmínek žíhání se získá temperovaná litina s černým nebo bílým lomem. Při žíhání v oduhličeném prostředí vzniká litina s bílým lomem, při žíhání v neoduhličeném prostředí získáme litinu s černým lomem.\n\nPOSPÍŠILOVÁ, Simona a PACAL, Bohumil. Základní druhy litin [online]. Dostupné z: htttp://ime.fme.vutbr.cz/images/umvi/vyuka/struktura_a_vlastnosti_materialu/prednasky/08%20-%20Zakladni%20druhy%20litin.pdf\n"}
{"id": "632680", "url": "https://cs.wikipedia.org/wiki?curid=632680", "title": "Vstupní draft NHL 2004", "text": "Vstupní draft NHL 2004\n\nVstupní draft NHL 2004 byl 43. vstupním draftem v historii NHL.\n\n"}
{"id": "632682", "url": "https://cs.wikipedia.org/wiki?curid=632682", "title": "Stifterův buk", "text": "Stifterův buk\n\nStifterův buk (původně nazývaný Machtlův buk) byl významný strom nedaleko Horní Plané v okrese Český Krumlov. Strom proslavil spisovatel Adalbert Stifter, který pod jeho korunou rád sedával. Buk zanikl roku 1994, ale dodnes se na jeho místě nachází torzo kmene a připomíná ho i informační tabule naučné stezky.\n\n\nStrom také Stifter zmiňuje ve své povídce \"Žula\".\n\nBuk měl velmi širokou (21 m) a pravidelnou korunu. Do svého zániku byl nejmohutnějším stromem v okolí Horní Plané. Kmen byl rozlomen vichřicí 8.12.1979, ale žil dál až do roku 1994. Dodnes (2019) jsou na místě pozůstatky tlejícího kmene. Toto místo je šestou zastávkou 4,6 km dlouhé naučné stezky Adalbert Stiftera.\n\n\n\n"}
{"id": "632684", "url": "https://cs.wikipedia.org/wiki?curid=632684", "title": "Vstupní draft NHL 2003", "text": "Vstupní draft NHL 2003\n\nVstupní draft NHL 2003 byl 42. vstupním draftem v historii NHL.\n\n"}
{"id": "632691", "url": "https://cs.wikipedia.org/wiki?curid=632691", "title": "Šifrování dat", "text": "Šifrování dat\n\nŠifrování dat je proces, kterým se nezabezpečená elektronická data převádí za pomoci kryptografie na data šifrovaná, čitelná pouze pro majitele dešifrovacího klíče. Šifrování dat slouží k jejich ochraně proti nežádoucímu zjištění cizí osobou a uplatňuje se při ukládání dat i při jejich přenosu včetně telekomunikace.\n\nŠifrování dat představuje způsob, jak lze zamezit neautorizovaným osobám k přístupu datům, jako jsou například osobní dokumenty, domácí fotografie, hesla a různé přihlašovací údaje a jiné citlivé soubory, nebo jím lze chránit například elektronické bankovnictví, nebo data posílaná internetem. Šifrování dat zamezí, že se ke zprávě nedostane po cestě další osoba nebo zamezí přístup do vašich dat při krádeži fyzického zařízení (například Notebooku, mobilu, USB flash disku , externích disků, DVD, aj.). Jednoduše - jedná se o proces, kdy z čitelného textu pomocí šifrovacího algoritmu a klíče vytvoříme text zašifrovaný.\n\nŠifrování souborů (\"File Encryption\") je softwarové šifrování a dešifrování jednotlivých souborů, adresářů, částí pevných disků, výměnných médií, e-mailových zpráv, nebo různá data odeslaná přes počítačové sítě. K šifrování se používají zvolené/vygenerované klíče nebo hesla k zašifrování jednotlivých souborů. K otevření takového souboru je vždy potřeba mít klíč k dispozici. Pro každodenní práci s počítačem je velmi podstatná otázka zpomalování systému. Pokud se kódují velké objemy dat, bootování i práce se soubory se znatelně zpomalí. Dobrá volba je i kombinace šifrovaní a skrytí dat. Ostatní uživatelé PC tak nemusí o Vašich datech ani vědět.\n\nPro zabezpečení souborů a složek lze použít i velmi rozšířený archivátor WinRAR. Zaheslované RAR archivy. Kromě možnosti uživatelských hesel k archivům je zde i možnost skrýt jeho obsah, takže bez hesla není možno zjistit jeho obsah. V součinnosti s možností tvorby samorozbalovacích archivů, k jejichž dekomprimaci není potřeba žádný program. Můžete tedy tyto soubory rozšifrovat a rozbalit i po delší době, kdy není stoprocentně jisté, že bude k dispozici původní šifrovací program. Nevýhodou ovšem zůstává že za pomoci dostatečného výpočetního výkonu lze zkoušením kombinací znaků prolomit heslo a dostat se tak k obsahu. Použitím dlouhých hesel s kombinacemi velkých a malých písmen, případně i speciální znaky neprolomení hesla zkomplikovat a někdy i zamezit.\n\nEmailové zprávy lze elektronicky podepisovat a šifrovat pomocí emailového certifikátu. Tyto digitální certifikáty používají technologii PKI, jež je založena na principu asymetrické kryptografie, provázané dvojice soukromého a veřejného šifrovacího klíče. Šifrování nabízí běžné plnohodnotné emailové klienty (Outlook, Apple Mail, Thunderbird) nebo např. technologie PGP.\n\nŠifrování emailů umožňuje zašifrovat zprávu pomocí veřejného klíče adresáta a zajistit, že nikdo kromě adresáta vlastnícího odpovídající soukromý klíč nebude moci email přečíst. Elektronický podpis umožňuje emailovému klientu příjemce pomocí veřejného klíče odesílatele ověřit, že přijatá zpráva je v přesně stejné podobě, v jaké byla odeslána. Zajišťuje tedy, že email skutečně odeslal majitel certifikátu a že na cestě k adresátovi případný útočník zprávu neodchytil a nepozměnil.\n\nŠifrování disku (\"Disk Encryption\") se provádí softwarem, který většinou šifruje takzvaně \"Full Disk Encryption\" (šifrování celého disku). Metoda \"Full Disk Encryption\" šifruje celý pevný disk včetně oddílu Master Boot Record (MBR), Uživatel se tedy nemusí starat o to, které soubory zabezpečí nebo jestli nezapomněl nějaký zašifrovat, protože jsou zkrátka zašifrované všechny, včetně operačního systému systémových či aplikačních registrů, hesel a certifikátů uložených v systému. Některá funkce umožňují nastavit jednotlivým uživatelům čtecí/zapisovací práva pro jednotlivá média (CD, USB flash disk, apod.), Systémy diskového šifrování šifrují průběžně a dochází tak k poklesu výkonu počítače.\n\nVelmi bezpečně lze své data šifrovat pomocí výše zmíněno TrueCrypt. Jde o open-source program (je tedy ke stažení zdarma) umožňující šifrování diskových oddílů. Je dostupná verze jak pro systémy MS Windows, tak i pro Linux - není tedy problém s použitím na obou těchto platformách, a to včetně používání dat zašifrovaných Windows verzí v Linuxu a naopak. Podporuje známé šifrovací algoritmy, jako je AES (až 256-bitový klíč), Blowfish (až 448-bitový klíč), CAST5, Serpent, Triple DES, Twofish a další. Mezi další funkce patří podpora pro FAT32 a NTFS, skryté jednotky, klávesové zkratky pro připojení a odpojení atd. Program je lokalizován do češtiny.\n\nExistují placené i neplacené programy na šifrování dat. Ovšem některé programy na šifrování dat jsou přímo součástí operačního systému, jako technologie BitLocker, která je součástí operačního systému Windows Vista a Windows 7 (k dispozici je pouze u vrcholných verzí Enterprise a Ultimate). Jiné programy jsou zdarma (freeware) a můžete je stáhnout z internetu, kde jsou volně šiřitelné jako například TrueCrypt, DiskCryptor, FileCryptor, a mnoho dalších.\n\nProtože se někteří politici domnívají, že automatické aktivování šifrování ztíží boj proti zločinu, vyslovují se ve prospěch zákazu šifrování v určitých oblastech nebo pro zřizování „zadních vrátek“. Ve Velké Británii byl v roce 2015 připravován zákon o vyšetřovacích pravomocech, podle kterého by poskytovatelé komunikačních služeb museli na žádost zpřístupnit obsah komunikace, i když by byla šifrovaná.\n\n\n"}
{"id": "632703", "url": "https://cs.wikipedia.org/wiki?curid=632703", "title": "Neohrožený Mikeš", "text": "Neohrožený Mikeš\n\nNeohrožený Mikeš je pohádka Boženy Němcové. \n\n\n"}
{"id": "632705", "url": "https://cs.wikipedia.org/wiki?curid=632705", "title": "Stavové kódy HTTP", "text": "Stavové kódy HTTP\n\nStavový kód HTTP je součást hlavičky odpovědi serveru na klientský požadavek. Stavový kód upřesňuje, jak byla odpověď\nserverem zpracována - jestli byl požadavek vyřízen kladně, záporně, nebo došlo k chybě. Dále je na klientovi, aby\nstavový kód odpovědi interpretoval a následně podnikl patřičné kroky.\n\nSoučástí hlavičky odpovědi spolu se stavovým kódem je také stavové hlášení, což je anglický slovní popis stavového kódu.\nJsou rozděleny podle charakteru odpovědi do pěti kategorií - informační, úspěch, přesměrování, chybný požadavek (chyba klienta) a chyba serveru.\n\nStavový kód je trojice dekadických čísel, kde první číslo určuje kategorii odpovědi a ostatní čísla jí blíže specifikují.\n\nOficiální seznam stavových kódů protokolu HTTP spravuje organizace Internet Assigned Numbers Authority IANA.\n\nWebový server IIS od firmy Microsoft někdy přidává k samotnému stavovému kódu ještě dodatečné číslice, aby mohl klientovi poskytnout specifičtější informaci o nastalé události.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nServer nedokázal zpracovat validní požadavek.\nStavové kódy začínající číslicí \"5\" indikují případy, kdy server zaznamenal chybu, nebo není schopen zpracovat požadavek. Při odpovědi na požadavek HEAD by server měl přiložit upřesnění chyby a zda je tento stav dočasný či trvalý. Následně by měla tato informace být zobrazena uživateli jeho prohlížečem.\n\n\n\n\n\n\n\n\n\n\n\nReference\n\nSouvisející články\n\nExterní odkazy\n"}
{"id": "632706", "url": "https://cs.wikipedia.org/wiki?curid=632706", "title": "O statečném kováři", "text": "O statečném kováři\n\nO statečném kováři je česká filmová pohádka režiséra Petra Švédy z roku 1983 natočené na motivy pohádky \"Neohrožený Mikeš\" Boženy Němcové.\n\n\nV pohádce se objevuje zřícenina hradu Sirotčí hrad, hrad Buchlov, Kuželovský větrný mlýn, skanzen ve Strážnici a klášter Rosa Coeli v Dolních Kounicích.\n\nSilný a zvědavý kovářův syn a učeň Mikeš se vydává do světa. Cestou se k němu přidávají dva siláci, jedlík a mlynářský pomocník Matěj a dřevorubec Ondra. V hospodě se dozvědí o podivném zmizení tří princezen z království a rozhodnou se po nich pátrat. Zatímco Mikšův charakter zůstává během pátrání stále pevný, jeho společníci podléhají lákavým iluzím a kouzlům, čímž odhalují, že jim jde především o vlastní prospěch. Mikeš se nedá obalamutit kouzly a podaří se mu uzmout vousy strašáka, který postupně omráčil jeho druhy při vaření oběda. Vytržením vousů se strašák změnil na babici, která se jich dožadovala nazpět. Jejich tření babici velmi trápí a ta nakonec svolí, že Mikšovi pomůže najít princezny. Ty unesl z pomsty Černý král. Mikeš vysvobodí dvě z nich a předá je kumpánům, kteří ho ale zradí a nechají ho v podzemí. Mikeš se vydává zachránit třetí princeznu, která mu připadá navýsost atraktivní. Nakonec vyjde najevo, že právě ona je zakleta do oné ohyzdné babice. Mikeš s její pomocí zruší černou magii Černého krále a zlomí jeho moc, když rozdrtí černé vejce, v němž je ukryta. \nNa hradě se zatím chystá svatba princezen s Ondrou a Matějem. Mikeš dorazí právě včas, aby zabránil jejich korunovaci. Král je radostiv, že jej Mikeš nezklamal a předá mu svou vládu. Mikeš se ožení, ale raději než kralování má práci v kovárně, kde často pobývá. Ušetřil životy Matěje i Ondry, kteří se vrátili ke svým původním pánům: Matěj trpí pod jhem mlynáře a Ondra musí kácet bory.\n\n\"Orel se křídly rozmáchl \nkováři\". - při odchodu do světa\n"}
{"id": "632707", "url": "https://cs.wikipedia.org/wiki?curid=632707", "title": "Mikeš", "text": "Mikeš\n\nMikeš může být:\n\n\n\n"}
{"id": "632708", "url": "https://cs.wikipedia.org/wiki?curid=632708", "title": "Systém rendez-vous", "text": "Systém rendez-vous\n\nVíceúrovňový setkávací systém neboli systém rendez-vous (obvykle pouze systém RV) je způsob organizace výjezdových skupin a stanovišť záchranné služby v některých evropských zemích, včetně České republiky. Poprvé byl využit v Heidelbergu v 70. letech 20. století. Zavedla jej nadace Björn-Steiger-Stiftung.\n\nSystém RV funguje na principu setkávání dvou typů výjezdových skupin u zásahů:\nSystém RV vyžaduje vysoký počet výjezdových stanovišť, na nichž slouží výjezdové skupiny RZP a na některých stanovištích skupiny RV. Zatímco skupiny RZP využívají standardní dodávková sanitní vozidla, záchranáři ve výjezdových skupinách RV jezdí v osobních nebo SUV automobilech. Při přijetí tísňové výzvy vyhodnotí operátorka na zdravotnickém operačním středisku, zda vyslat k případu pouze samostatně skupinu RZP nebo obě skupiny zároveň. V praxi to pak vypadá tak, že se obě skupiny setkají na místě zásahu a pacient je ošetřen kvalifikovaným lékařem. Do zdravotnického zařízení bývá obvykle transportován výjezdovou skupinou RZP a vozidlo s lékařem je opět volné. Při kritickém stavu pacienta může jet lékař se skupinou RZP. Pokud dorazí na místo zásahu pouze skupina RZP a stav pacienta se náhle zhorší, přivolají záchranáři na místo skupinu RV. Jelikož jsou skupiny RV umístěny jen na některých stanovištích, setkávají se často u zásahu skupiny z různých výjezdových stanovišť. Operátor nebo operátorka na zdravotnickém operačním středisku má právo posádku RV přesměrovat na jiné místo v případě, že je indikace k zásahu urgentnější. Do systému nebývají zařazovány standardní výjezdové skupiny rychlé lékařské pomoci s lékařem ve velkém sanitním vozidle.\n\nVýjezdová skupina rychlé zdravotnické pomoci pracuje ve dvoučlenném složení, a to řidič-záchranář a zdravotnický záchranář (střední zdravotnický pracovník; SZP). Součástí skupiny RZP není lékař. K zásahům využívá sanitní vozidla třídy B nebo C. Veškeré vybavení je shodné s vozidly rychlé lékařské pomoci. Skupin RZP je zpravidla v oblastech se systémem RV výrazně více než skupin RV.\n\nNěkdy bývá střední zdravotnický pracovník označován jako \"paramedik\". Takové označení není v Česku zcela přesné; SZP nemá v Česku tak rozsáhlé pravomoci v poskytování odborné přednemocniční neodkladné péče jako paramedici v Kanadě či USA. \n\nVýjezdové skupiny RV bývají obvykle umístěny ve městech a vyjíždějí v osobních automobilech. Jedná se o speciální sanitní vozidla, která mají veškeré vybavení k ošetření pacienta shodné s velkými sanitními vozidly, ale nedisponují mobilizačním vybavením. Výbava takových vozidel se řídí podle vyhlášky Ministerstva zdravotnictví České republiky 92/2012 Sb. Výhodou je především rychlost. Ve velkých městech se dostane osobní automobil k případu často rychleji než velká sanitka. Lékař se ihned po příjezdu věnuje ošetření pacienta a vyčkává na příjezd skupiny RZP. Pacient bývá pak transportován do nemocnice skupinou RZP. Pokud je nutná spolupráce lékaře i při transportu pacienta, jedou obě vozidla do nemocnice, přičemž lékař se přesune do velké sanitky. Těchto případů je však méně než 10 % z celkového počtu zásahů.\n\n\n\nCeloplošně využívá systém RV pouze Zdravotnická záchranná služba hlavního města Prahy. Ta jej také zavedla v roce 1987 jako první záchranná služba v Česku.\nZatím jediný kraj, kde doposud nebyl systém RV spuštěn, je Ústecký kraj. Zde vyjíždějí na celém území pouze skupiny rychlé zdravotnické pomoci a rychlé lékařské pomoci s lékařem ve velké sanitce. Některá větší města (Brno, Ostrava) využívají jak systém RV, tak také standardní výjezdové skupiny RLP. Tato kombinace je ve velkých městských aglomeracích výhodná. V Česku bývá systém RV s výhodou využíván právě ve velkých městech nebo naopak v řídce osídlených oblastech. Zdravotnická záchranná služba Zlínského kraje má na výjezdovém stanovišti ve Slavičíně speciálně upravené vozidlo RV, které může v případě potřeby transportovat pacienta. Primárně k tomu ale určeno není. Do budoucna lze očekávat postupné zavádění systému RV stále častěji. Téměř všechna nová stanoviště záchranné služby v Česku jsou již budována pouze pro skupiny RZP, kde dojíždí skupiny RV odjinud. Do prosince 2010 fungoval systém RV v Královéhradeckém kraji, jehož specifikem bylo, že lékař vyjížděl ve velkém sanitním vozidle. Na místě zásahu se tak mohly setkat až dvě velké sanitky najednou. Od prosince 2010 je pro RV nasazeno vozidlo Volkswagen Touareg.\n\nV systému RV vyjíždějí v České republice nejčastěji vozidla Škoda Octavia a Škoda Yeti. Volkswagen Touareg využívají Zdravotnická záchranná služba Královéhradeckého kraje, Zdravotnická záchranná služba Moravskoslezského kraje a Zdravotnická záchranná služba Olomouckého kraje. V Olomouckém kraji je pak do systému RV zařazeno vozidlo Volkswagen Tiguan. Ve Středočeském a Libereckém kraji jsou využita vozidla Subaru Forester. Opava disponuje vozidlem Nissan X-Trail, ve Slavičíně vyjíždí Nissan Pathfinder. V Libereckém kraji jezdí také dva kusy Renault Koleos s červenobílou battenburskou šachovnicí. V Praze jsou do systému zařazena vozidla Mercedes-Benz ML. Zdravotnická záchranná služba Plzeňského kraje využívá vozidla Honda CR-V. 19. ledna 2011 byla slavnostně Zdravotnické záchranné službě Středočeského kraje předána čtyři nová vozidla Škoda Yeti, která jsou zařazena do systému RV. Tento typ vozidel začala využívat jako první záchranná služba v Česku.\n\n"}
{"id": "632717", "url": "https://cs.wikipedia.org/wiki?curid=632717", "title": "Tři srdce", "text": "Tři srdce\n\nTři srdce je česká filmová pohádka režiséra Václava Křístka z roku 2007 volně inspirovaná pohádkou Boženy Němcové \"Neohrožený Mikeš\".\n\nPavel Rímský, Jan Potměšil, Karel Zima, Jan Plouhar, Norbert Lichý, Petra Tenorová, Lucie Štěpánková, Berenika Kohoutová, Tomáš Jeřábek, Aleš Petrič, Tomáš Polák, Ondřej Havel, Agáta Zimová\n\n\n"}
{"id": "632718", "url": "https://cs.wikipedia.org/wiki?curid=632718", "title": "Seinäjoki", "text": "Seinäjoki\n\nSeinäjoki [] je město na západě Finska. Je správním centrem provincie Jižní Pohjanmaa a významným železničním uzlem. Železniční trati spojují Seinäjoki s městy Tampere, Kaskinen, Vaasa, Oulu a Haapamäki.\nLetiště Seinäjoki se nachází v sousedním Ilmajoki, 11 kilometrů jižně od centra Seinäjoki.\n\nPrvní zmínky o osídlení na území dnešního města jsou doloženy z období kolem poloviny 16. století, kdy bylo pod správou sousední farnosti Ilmajoki. K rychlému rozvoji oblasti došlo v roce 1798 po založení kováren a oceláren v Östermyra. V roce 1868 se Seinäjoki stalo samostatnou obcí, jejíž další rozvoj v 80. letech 19. století byl spojen s výstavbou železničních tratí. V roce 1960 Seinäjoki stalo městem, ke kterému byly na počátku 21. století připojeny okolní obce – v roce 2005 Peräseinäjoki a část obce Ilmajoki a na počátku roku 2009 Nurmo a Ylistaro..\n\nModrá hradební zeď na stříbrném poli ohraničená ve spodní části vlnami vodní hladiny. Znak vychází z finských slov \"seinä\" s významem hradební zeď a \"joki\" řeka.\n\nV Seinäjoki se nachází několik staveb významného finského architekta Alvara Aalto. Patří k nim :\n\nKulturní nabídka v Seinäjoki je široká. V létě se konají tři z velkých akcí:\n\nZnámým rockovým klubem, ve kterém každý týden koncertují finští nebo mezinárodní umělci je Rytmikorjaamo. V Seinäjoki je také řada dalších barů a klubů nabízejících hudbu a zábavu, stejně tak i městské divadlo a hudební orchestr.\n\nV Seinäjoki je zastoupen průmysl potravinářský (Atria,Valio), dřevozpracující, strojírenský (Rautaruukki) a IT. Významnou úlohu hraje i výzkum a vývoj.\n\nVývoj počtu obyvatel \"(Stav: k 31. prosinci)\":\n\n\n"}
{"id": "632729", "url": "https://cs.wikipedia.org/wiki?curid=632729", "title": "Auripigment", "text": "Auripigment\n\nAuripigment (Agricola, 1546), chemický vzorec AsS (sulfid arzenitý), je jednoklonný minerál.\nNázev složen z latinských slov \"aurum\" – zlato a \"pigmentum\" – barvivo.\n\n\nVzácně vytváří krátce sloupcovité (max 10cm) až tabulkovité krystaly. Obvykle tence lupenité agregáty, náteky, zemité, ledvinité, práškové agregáty. Dvojčatí podle {100}.\n\n\n\n\nZdroj arsenu, barvivo, také jako drahý kámen.\n\nŘídce se vyskytující minerál.\n\n\n\n\n"}
{"id": "632730", "url": "https://cs.wikipedia.org/wiki?curid=632730", "title": "Gulfstream IV", "text": "Gulfstream IV\n\nGulfstream IV (nebo GIV) a od něho odvozené letouny patří do rodiny soukromých malých dopravních proudových letadel (business jetů) vyráběných společností Gulfstream Aerospace v Savannah, stát Georgia, Spojené státy americké, kterou vlastní koncern General Dynamics. \n\nPo dodávce posledního stroje G450 bylo vyrobeno více než 900 kusů letounů GIV/GIV-SP/G450. Poslední G450 byl dodán dne 19. ledna 2018 po 365 dodávkách po dobu 12 let, které skončily třicetiletou výrobní fází ve prospěch letounu G500.\n\nGulfstream zahájil práce na letounu GIV v roce 1983. První vyrobený GIV vykonal svůj první let 19. září 1985. Letoun získal schválení amerického leteckého úřadu (Federal Aviation Administration) v srpnu 1987. Gulfstream IV vstoupil do služby v roce 1987 pod sériovým číslem 1000 a byl vylepšen na verzi pro speciální účely GIV-SP v roce 1993. Později byl letoun přeznačen na G400.\n\nVarianta letounu s kratším doletem dostala v roce 2002 označení G300. Verze G400 má větší kabinu a delší dolet (8 060 km). V roce 2001 společnost Gulfstream začala pracovat na vylepšené verzi letounu GIV-SP, která byla původně označena \"GIV-X\". Později byl letoun přejmenován na G450. Letoun G450 má trup prodloužený o 1 stopu (0.305 m) oproti letounu G400 a přední část trupu letounu a prostornější kokpit z letounu Gulfstream G550. Výroba G450 začala v říjnu 2004 náhradou za letouny G400. Letoun G450 má lepší výkony a vylepšený kokpit se čtyřmi 14 palcovými displeji z tekutých krystalů a průhledovým displejem (HUD). Verze s kratším doletem označená G350 obdržela schválení v roce 2004.\n\nAmerický Národní úřad pro oceán a atmosféru (NOAA) používá letouny GIV-SP obsazené vědeckou posádkou pro lety ve výšce 45 000 stop kolem hurikánů. Letouny jsou upraveny pro shazování speciálních sond určených k měření rychlosti větru, atmosférického tlaku, vlhkosti vzduchu a teploty během svého pádu do oceánu. Sbíráním dat při letu dlouhém 4 000 mil kolem tropické bouře, může Národní centrum hurikánů a Divize pro výzkum hurikánů, které jsou podřízeny NOAA upřesňovat své předpovědi ohledně chování těchto bouří. Mohou také předpovědět zda se síla hurikánu bude zvyšovat či snižovat. Letoun GIV-SP je vhodný pro tyto mise, protože je rychlý, může uletět velké vzdálenosti a má dostatečně prostornou kabinu pro posádku a vědecké přístroje.\n\nV červnu 1987 letoun Gulfstream IV stanovil 22 světových rekordů ve své třídě v letu západním směrem kolem světa za 45 hodin a 25 minut. V dalším roce jiný GIV stanovil 11 světových rekordů v letu kolem světa východním směrem.\n\nVojenské varianty letounu Gulfstream IV jsou v rámci služby u Ministerstva obrany USA označovány \"C-20F/G/H/J Gulfstream IV\" C-20F je varianta letounu GIV sloužící pod U.S. Army v roli přepravního letounu pro vysoké armádní a vládní činitele. Varianta C-20G může být upravena pro dopravu nákladu, 26 cestujících nebo kombinaci obou možností. Pokud jsou vyjmuta sedadla pro cestující, mohou být v letounu umístěny tři palety s nákladem. Nebo v letounu může být umístěno osm sedadel pro cestující a dvě palety, popř. jedna paleta a 14 cestujících. Letoun má čtyřčlennou posádku. Hydraulicky ovládané nákladní dveře jsou umístěny na pravé straně letadla. Tyto letouny působí v rámci amerického námořnictva a námořní pěchoty.\n\nC-20H je varianta letounu GIV-SP působící v americkém letectvu (USAF) pro přepravu vysokých představitelů. Stejně tak varianta C-20J je variantou letounu GIV-SP působícího ve stejné roli v rámci americké armády (US Army).\n\n\"G450\" je vylepšená verze letounu GIV-SP/G400 používající některé technologie z letounu G500/G550 (což je vylepšená varianta letounu Gulfstream V).\n\"G350\" je varianta letounu G450 s kratším doletem.\n\nZdroje: \"Frawley\", \"stránky Gulfstream G450\", s\"tránky Gulfstream G350\"\nLetoun provozuje mnoho soukromých osob, firem a charterových operátorů.\n\nVybraní vládní a vojenští uživatelé:\n\n Brunej\n Egypt\n Chile\n Irsko\n Japonsko\n Malajsie\nMalajsijský sultán používá letoun GIV.\n\n Pákistán\n Saúdská Arábie\n Spojené státy americké\n\n Švédsko\n\n Uganda\n\n\n"}
{"id": "632738", "url": "https://cs.wikipedia.org/wiki?curid=632738", "title": "Zlatá rybka", "text": "Zlatá rybka\n\nZlatá rybka je pohádkové, kouzelné zvíře, které obyčejně splní tři přání tomu, kdo ji pustí na svobodu. V České republice vešla ve známost především díky pohádce Alexandra Sergejeviče Puškina, \"Pohádce o rybáři a rybce (Сказка о рыбаке и рыбке\") z roku 1833, která vychází ze staré ruské lidové slovesnosti. \n\n\"Pohádka o rybáři a rybce\" vypráví o svárlivé stařeně, kterou neuspokojí žádný z ohromných darů zlaté rybky, královny moří. Ve své touze po stále větším bohatství a moci je nakonec potrestána a stane se zas tím, čím byla: chudou ženou rybáře v rozbité hliněné chatrči.\n\nZlatá rybka se od té doby stala námětem mnoha adaptací příběhu o zlaté rybce, knižních, hudebních, televizních, filmových i divadelních. Zlatá rybka je též ústředním motivem mnoha vtipů.\n\nZa opravdovou zlatou rybku je v České republice považován karas zlatý (\"Carassius auratus\"). Oproti tomu v asijských zemích zlatá ryba sice neplní přání, ale například baramundi malajský (\"Scleropages formosus\") je považován za rybu symbolizující štěstí, zdraví, prosperitu a sílu.\n"}
{"id": "632753", "url": "https://cs.wikipedia.org/wiki?curid=632753", "title": "Filmová místa", "text": "Filmová místa\n\nFilmová místa.cz (zkracováno na \"FM\") je databáze filmových lokací a míst natáčení především v českých filmech a zahraničních filmech natáčených na území České republiky. Nejde tedy prioritně o klasickou databázi filmových děl, jakou nabízí projekty Česko-Slovenská filmová databáze nebo České filmové nebe. Filmová místa.cz si kladou za cíl odpovědět na otázku, na kterých místech se natáčely filmy a seriály.\n\nProjekt Filmová místa.cz byl spuštěn 1. května 2007., autorem je Jiří Kuruc. Podmětem ke vzniku projektu byly závěrečné scény z filmu \"Charlotte Gray\", kde se hlavní hrdinka setkává se svým ztraceným přítelem Julienem na kopci s kamenným kostelem. Místo autory natolik okouzlilo, že chtěli zjistit, kde se nachází. A zjistili, že vševědoucí Internet nedokáže odpovědět. Na podzim téhož roku přibyla funkce Interaktivní mapa. Projekt do té doby odpovídal na otázku, kde se natáčel konkrétní film. Nedokázal však návštěvníkům jednoduše odpovědět, co se natáčelo v okolí jejich bydliště anebo cíle nedělního výletu. Interaktivní mapa využívá veřejně dostupné API mapové aplikace Googlu.\n\nProjekt je od počátku stavěn jako tzv. Web 2.0 aplikace a jak autoři přiznávají, bere si inspiraci právě z Wikipedie. Pro jedince je nemožné, aby poznal všechna místa natáčení z filmu. Návštěvníci stránek z různých koutů republiky však snadno rozeznají místa ve svém blízkém okolí, které mají neustále na očích. Nové filmy a filmové záběry mohou přidávat všichni registrovaní uživatelé a všichni registrovaní uživatelé mohou přidávat k filmovým záběrům adresu a také fotografii současné podoby místa. Tyto srovnávací fotografie jsou nejzajímavější u filmů staršího data výroby. Pro účely databáze jsou bezvýznamné filmy natáčené v ateliérech.\n\nVelmi často se tedy stává, že jeden uživatel vloží záběr z filmu, o kterém by chtěl vědět, kde se natáčel. Druhý uživatel místo rozpozná a přidá adresu. Třetí uživatel pak může přidat fotografii současné podoby místa pro srovnání. \n\nV současné době je v databázi přes 2200 filmů statistiky, seriálů a sitcomů, převážně českého původu. Z celkového počtu téměř 50 000 filmových záběrů se podařilo uživatelům dohledat přes 39 000 míst (úspěšnost nalezení takřka 80 %). Každý druhý filmový záběr je tedy ostatními uživateli dohledán a vyfotografován (úspěšnost přes 50 %). Z databáze uživatelů lze vysledovat zhruba stovku skutečných fanoušků filmových míst, kteří do databáze přispívají pravidelně. V interaktivní mapě se celosvětově nachází přes 23 000 filmových lokací.\n\n\n"}
{"id": "632763", "url": "https://cs.wikipedia.org/wiki?curid=632763", "title": "Marie Anna Bavorská (1551–1608)", "text": "Marie Anna Bavorská (1551–1608)\n\nMarie Anna Bavorská (23. března 1551 v Mnichově – 29. dubna 1608 ve Štýrském Hradci) byla princezna bavorská, a vévodkyně štýrská, korutanská a kraňská, manželka arcivévody Karla II.\n\nNarodila se jako nejstarší dcera bavorského vévody Albrechta V. a Anny Habsburské, dcery císaře Ferdinanda I. Matka ji vychovávala velmi přísně a často tělesně trestala. Výchova byla nábožensky založena a vedena v přísně katolickém duchu. Kromě základního vzdělání byla vyučována latině a hudbě. Hrála na varhany a měla ráda duchovní hudbu.\n\nMěla se provdat za sedmihradského vévodu Jana Zikmunda Zápolského, z tohoto sňatkového projektu však sešlo. Nakonec se v roce 1571 jako dvacetiletá provdala za svého jednatřicetiletého strýce Karla II. Štýrského, který vládl v tzv. Vnitřních Rakousích. Karel byl mladší bratr Mariiny matky Anny. Velkolepé a mimořádné svatební slavnosti připomínalo ještě v roce 1854 jezdecké defilé české šlechty, uspořádané v Praze při příležitosti sňatku císaře Františka Josefa I. s Alžbětou Bavorskou.\n\nZ manželství, které trvalo do Karlovy smrti v roce 1590, vzešlo 15 dětí.\n\nJako přesvědčená katolička podněcovala svého muže ke krokům proti protestanské šlechtě ve Štýrsku. Pečlivě dbala na výchovu svých dětí, při níž uplatňovala obdobné metody jako její matka. Dohlížela na to, aby byly děti vedeny ke katolictví a jejich vzdělání svěřovala jezuitům. Její syn, pozdější císař Ferdinand II. zůstal pod jejím vlivem i v dospělosti. Dochovala se jejich korespondence, kde se syn jako štýrský vévoda se svojí matkou radil o všech svých politických krocích, zejména při uplatňování rekatolizace ve Štýrsku.\n\nMěla zálibu v okázalé nádheře a ráda se zúčastňovala náboženských procesí a poutí. Věnovala se charitativní činnosti. Do služeb katolické víry stavěla i výtvarné umění a hudbu.\n\nZemřela ve Štýrském Hradci v roce 1608. Pohřbena byla nejprve v klášteře klarisek a později v mauzoleu ve Štýrském Hradci, které nechal vystavět její syn Ferdinand II.\n\nV manželství s Karlem II., trvajícím 19 let, porodila 15 dětí. Poslední z potomků se narodil jako pohrobek, tedy až po Karlově smrti.\n\n\n"}
{"id": "632766", "url": "https://cs.wikipedia.org/wiki?curid=632766", "title": "Dynaktin", "text": "Dynaktin\n\nDynaktin je proteinový komplex složený u lidí z 24 bílkovinných podjednotek, který umožňuje vazbu různých struktur v eukaryotické buňce na mikrotubuly, resp. na příslušné molekulární motory. Jednou z jeho hlavních proteinových složek je Arp protein Arp1 (přítomný v osmi kopiích v každém komplexu), k dalším podjednotkám patří p62, Arp11, p27, p25, CapZ a dokonce jeden monomer běžného aktinu, v oblasti raménka to jsou proteiny p150, dynamitin (p50) a p24. V úzkém slova smyslu má dynaktin asi 117-160 kDa (v závislosti na izoformě), ale je součástí ještě desetkrát většího tzv. dynaktinového komplexu, který obsahuje všechny výše zmíněné podjednotky.\n\nNázev „dynaktin“ je odvozen z fráze \"dynein-activating protein\". Dynein je molekulární motor schopný přenášet buněčný náklad z místa na místo podél mikrotubulů, přičemž pochoduje po vlákně směrem k jeho mínus (-) konci. Dynaktin je adaptorový protein, který se jedním koncem váže na dynein a druhým na nějakou buněčnou strukturu, kterou je třeba přepravit směrem do středu buňky (kde jsou - konce mikrotubulů nejčastěji). Může to být cokoliv, od Golgiho aparátu přes mitochondrie a tukové kapénky, až po centrozomy a mitotická vřeténka nebo jádro. V mnohých případech se dynaktin váže na spektrinový plášť na membráně svého nákladu. Navíc se dynaktin slabě váže i na mikrotubulus a zvyšuje tak efektivitu a procesivitu dyneinů (tzn. dynein lépe drží na vlákně). Mimo to interaguje s mikrotubuly i v nepřítomnosti dyneinu a zřejmě tedy má i další funkce.\n"}
{"id": "632770", "url": "https://cs.wikipedia.org/wiki?curid=632770", "title": "Homer a Apu", "text": "Homer a Apu\n\nHomer a Apu ( ) je 12. díl páté řady amerického animovaného seriálu \"Simpsonovi\".\n\nPotom, co si Homer v Kwik-E-Martu koupí zlevněnou šunku, je odvezen do nemocnice. Obviní Apua, který mu problém vynahradí deseti kily mražených krevet. Homerova jízda sanitkou se opakuje. Homer dá na radu Lízy a o svém případu vyrozumí Kenta Brockmana v jeho pořadu \"Braňte se\". Apu dostane výpověď a na jeho místo je přijat James Woods, který se tím chce připravit na roli prodavače v příštím filmu. Apu se rozhodne Homerovi omluvit. Snaží se sám sebe napravit a začne Homerovi sloužit. Zvýší kvalitu života Simpsonových, ale sám strádá a teskní po své práci prodavače. Spolu s Homerem se vydají do Indie, kde sídlí ústředí obchodního řetězce. Po strastiplné cestě až k prvnímu obchodnímu domu Homer vyčerpá všechny otázky, které můžou položit a musí místo opustit. Vrátí se do Springfieldu a Apu se rozhodne vše vyřešit přímo ve svém starém obchodě. Tam právě probíhá přepadení při kterém Apu zachrání Jamesi život. Který mu díky tomu zařídí návrat do Kwik-E-Martu.\n"}
{"id": "632774", "url": "https://cs.wikipedia.org/wiki?curid=632774", "title": "Arrondissement Clermont-Ferrand", "text": "Arrondissement Clermont-Ferrand\n\nArrondissement Clermont-Ferrand je francouzský arrondissement ležící v departementu Puy-de-Dôme v regionu Auvergne. Člení se dále na 25 kantonů a 119 obcí.\n\n"}
{"id": "632777", "url": "https://cs.wikipedia.org/wiki?curid=632777", "title": "Svatobor (Šumavské podhůří)", "text": "Svatobor (Šumavské podhůří)\n\nSvatobor (německy \"Heiliger Hain\") patří mezi nejvyšší vrcholy Svatoborské vrchoviny, která je geomorfologickým podcelkem Šumavského podhůří. Nejvyšší bod se nachází v nadmořské výšce 845 m n. m. asi 2 km západně od Sušice. Vrch nápadně převyšuje své okolí, je přirozenou dominantou Sušice.\n\nNa úpatí Svatoboru byly nalezeny pozůstatky osídlení ze střední doby kamenné a zbytky pohřebiště slovanské osady existující před založením města Sušice. Také se zde nachází bývalé lázně Odolenka.\n\nNa vrcholu Svatoboru byla roku 1935 postavena 31 m vysoká kamenná rozhledna, o rok později turistická chata Klubu českých turistů, přičemž byla zbořena původní chata a rozhledna z roku 1890.\nPoblíž rozhledny se nachází 75 m vysoká retranslační televizní věž.\n\nV roce 1868 byl ze Svatoboru vybrán jeden ze základních kamenů Národního divadla.\n\n"}
{"id": "632779", "url": "https://cs.wikipedia.org/wiki?curid=632779", "title": "Vilém II. Oranžský", "text": "Vilém II. Oranžský\n\nVilém II. Oranžský (27. května 1626, den Haag – 6. listopadu 1650 tamtéž) byl oranžsko-nasavský kníže, místodržitel Spojených provincií nizozemských od 14. března 1647 do své smrti.\n\nVilém byl nejstarším synem místodržitele Frederika Hendrika Oranžského a jeho manželky Amálie zu Solms-Braunfels, dvorní dámy Alžběty Stuartovny (dcery anglického a skotského krále Jakuba I. a manželky \"zimního krále\" Fridricha Falckého). Prvním místodržitelem byl Vilém I. Oranžský, jehož nástupcem se stal jeho starší syn Mořic Oranžský; poté, co zemřel bez dědice, připadl titul jeho mladšímu polorodému bratrovi Frederiku Hendrikovi. Kromě bratra, který zemřel měsíc po narození, měl Vilém II. Oranžský sedm mladších sester.\n\nV roce 1648 Vilém odmítl podepsání holandsko-španělského ujednání v Münsteru, které vybojoval jeho otec Frederik Hendrik (kromě jiného ujednání potvrzovalo nezávislost Nizozemí). V tajnosti začal vyjednávat s dosavadním nepřítelem – Francií a posléze spolu s Francií usiloval o dosazení svého švagra Karla II. na anglický trůn.\n\nV roce 1650 se Vilém dostal do sporu mezi nizozemskými provinciemi a členy mocných patricijských kupeckých rodů z Amsterodamu. Příčinou konfliktu byla redukce počtu vojsk, ke které mělo dojít na základě ustanovení ujednání z Münsteru. Vilém byl nepřítelem ujednání a o to více redukce, neboť zmenšení armády by zmenšilo i jeho vojenskou moc. Spor se skončil tím, že většina členů generálních stavů se ocitla ve vězení v zámku Loevestein. Navíc Vilém vyslal ještě svého bratrance Viléma Frederika Nasavsko-Dietzského s armádou čítající 10.000 mužů proti Amsterodamu, tažení se však nezdařilo kvůli nepřízni počasí.\n\n2. května roku 1641 se Vilém oženil s anglickou princeznou Marií Henriettou Stuartovnou, \"Princess Royal\", nejstarší dcerou krále Karla I. Stuarta a jeho manželky královny Henrietty Marie. Ceremonie se konala v královské kapli ve Whitehallu v Londýně.\n\nVilém II. vládl pouze tři roky, 6. listopadu 1650 zemřel na neštovice. Jeho syn Vilém III. se narodil jako pohrobek, týden po jeho smrti. Vilém III. se v roce 1672 stal nizozemským místodržícím a v roce 1689 králem Anglie.\n\n"}
{"id": "632780", "url": "https://cs.wikipedia.org/wiki?curid=632780", "title": "Svatobor", "text": "Svatobor\n\nSlovo Svatobor má více významů:\n"}
{"id": "632781", "url": "https://cs.wikipedia.org/wiki?curid=632781", "title": "Arrondissement Issoire", "text": "Arrondissement Issoire\n\nArrondissement Issoire je francouzský arrondissement ležící v departementu Puy-de-Dôme v regionu Auvergne. Člení se dále na 9 kantonů a 116 obcí.\n\n"}
{"id": "632782", "url": "https://cs.wikipedia.org/wiki?curid=632782", "title": "Zlatá rybka (rozcestník)", "text": "Zlatá rybka (rozcestník)\n\nZlatá rybka může být:\n\n"}
{"id": "632792", "url": "https://cs.wikipedia.org/wiki?curid=632792", "title": "Směr jih", "text": "Směr jih\n\nSměr jih (v anglickém originále Due South) je kanadský komediální a akční seriál, který byl navržen Paulem Haggisem pro společnost Alliance Communications. Hlavní role v seriálu ztvárnili Paul Gross, David Marciano a v později odvysílaných epizodách i Callum Keith Rennie. Seriál byl původně odvysílán mezi lety 1994 a 1999 a měl celkem 67 epizod.\n\nSeriál se odehrává v Chicagu a sleduje osudy konstábla Bentona Frasera (Paul Gross), jež slouží u kanadské jízdní policie (Royal Canadian Mounted Police, RCMP) a jeho kolegy z Chicagského policejního oddělení Raymonda Vecchia (David Marciano). Benton Fraser byl k tomuto oddělení přiřazen kanadským konzulátem pro řešení případů s mezinárodním i městským důsledkem. Další roli v seriálu má Fraserův pes Diefenbaker. Od třetí série Fraser pracuje s detektivem Stanley Kowalskim, jež nahradil Vecchia, který odešel k tajným policejním jednotkám.\n\nKomediální prvky seriálu jsou zaměřeny na stereotypní rozdíly mezi kanadskou a americkou kulturou a také na extrémní slušnost a zvláštní schopnosti Frasera v porovnání s robustními a nevybíravými metodami detektiva Vecchia. Český dabing zajistili herci Petr Svoboda a Jiří Kvasnička.\n\n"}
{"id": "632804", "url": "https://cs.wikipedia.org/wiki?curid=632804", "title": "Chris Hedges", "text": "Chris Hedges\n\nChristopher Lynn Hedges (* 18. září 1956 St. Johnsbury, Vermont) je americký novinář, spisovatel a válečný korespondent, specializující se na blízkovýchodní společnost a politiku a její vztah k té americké.\n\nHedge je znám jako nejprodávanější autor práce z roku 2002 s titulem \"War is a Force That Gives Us Meaning\" (\"Válka je síla, jež nám dává smysl\"), která se dostala do finále \"National Book Critics Circle Award for Nonfiction\" (česky přibližně: \"Cena národní obce knižních kritiků; kategorie literatury faktu\"). V knize použil úvodní úryvek z kritiky uznávaného filmu \"The Hurt Locker\", která říká: „Hrnutí se do bitvy je často schopná a smrtonosná závislost, neboť válka je droga.“\n\nPatří mezi výrazné ale v tamějších amerických médiích málo slyšené hlasy ostře vystupující proti postupu Izraele v izraelsko-palestinském konfliktu. Spojeným státům vyčítá postoj, který k němu zaujímají, stejně jako nadměrnou produkci zbraní a hájení jejich ekonomických a geopolitických zájmů, včetně aktuálních válečných kampaní v Iráku a Afghánistánu.\n\nChris Hedges je v současnosti starším členem Národního institutu v New York City. Strávil téměř dvě desetiletí jako zahraniční zpravodaj ve Střední Americe, Blízkém Východu, Africe a na Balkánu. Podával zprávy z více než 50 zemí a pracoval pro instituce a média jako \"The Christian Science Monitor\", \"National Public Radio\", \"The Dallas Morning News\" a \"The New York Times\", kde byl zahraničním korespondentem v letech 1990–2005 a v roce 2002 byl Hedges součástí týmu zpravodajců, kteří za tento list obdrželi Pulitzerovu cenu (za téma globální terorismus). Ve stejném roce obdržel světovou cenu Amnesty International za zpravodajství o lidských právech.\n\nVzdělání získal na Columbia University, New York University a univerzitě v Princetownu a v současnosti hostuje ve středisku studií Spojených států na torontské univerzitě. Píše týdenní pondělní sloupek pro \"Truthdig\". Vzal si kanadskou herečku Eunice Wongovou, se kterou mají syna; Hedges má další dvě děti z předchozího manželství. V roce 2010 vydal knihu \"Death of the Liberal Class\" (\"Smrt liberální třídy\").\n\n\n"}
{"id": "632818", "url": "https://cs.wikipedia.org/wiki?curid=632818", "title": "Paul Jean Flandrin", "text": "Paul Jean Flandrin\n\nPaul Jean Flandrin (28. května 1811, Lyon - 8. března 1902, Paříž) byl francouzský malíř, bratr Hyppolita Flandrina. Jeho dílo tvoří především portréty, náboženské a historizující žánry a italizující krajiny ve stylu Clauda Lorraina.Byl členem francouzského Institutu.\n"}
{"id": "632835", "url": "https://cs.wikipedia.org/wiki?curid=632835", "title": "Ta-čching", "text": "Ta-čching\n\nTa-čching () je město v Čínské lidové republice. Leží na severovýchodě země v provincii Chej-lung-ťiang. Bylo založeno v roce 1959 pro pracovníky těžící a zpracovávající plyn a ropu z nedalekého ložiska. Bylo vydáváno za příklad moderního průmyslového města co se týče péče o pracovníky, Mao Ce-tung jej prohlásil za příklad pro ostatní a o historii města byl začátkem sedmdesátých let natočen film.\n\nDnes zde žije přes půldruhého milionu obyvatel.\n\nV lednu 2011 byla uvedena do provozu jižní větev ropovodu Východní Sibiř – Tichý oceán, která vede ze Skovorodina, končí v Ta-čchingu a zásobuje Čínskou lidovou republiku ruskou ropou.\n\n"}
{"id": "632841", "url": "https://cs.wikipedia.org/wiki?curid=632841", "title": "Proudová šifra", "text": "Proudová šifra\n\nProudová šifra je v kryptografii typ symetrické šifry, kde vstupní datový tok je kombinován (typicky pomocí funkce XOR) s pseudonáhodným proudem bitů ( ) vytvořeným z šifrovacího klíče a šifrovacího algoritmu. Výsledkem je zašifrovaný datový tok (\"proud\"), který je šifrován neustále se měnící transformací (na rozdíl od blokové šifry, kde je transformace konstantní). Proudové šifry jsou typicky rychlejší než blokové šifry a pro implementaci potřebují jednodušší hardware. Naopak jsou na rozdíl od blokových šifer náchylnější ke kryptoanalytickým útokům, pokud jsou nevhodně implementovány (počáteční stav nesmí být použit dvakrát).\n\nNa proudovou šifru může být nahlíženo jako na implementaci neprolomitelné Vernamovy šifry. Tato jednorázová tabulková šifra používá šifrovací klíč zcela náhodných čísel. Šifrovací klíč je kombinován pomocí jednoduché funkce se vstupním textem a tak je vytvořen šifrovaný tvar. Principiální nerozluštitelnost Vernamova konceptu dokázal Claude E. Shannon v roce 1949. Avšak šifrovací klíč musel být (alespoň) o stejné délce jako šifrovaný text a musel být generován úplně náhodně. Systém tak byl velmi těžkopádný, než aby byl zaveden do běžné praxe. Byl používán jen na kritické aplikace.\n\nProudová šifra využívá mnohem menší klíč, se kterým se lépe pracuje (např. 128bitový). Principem využití tohoto klíče je generování pseudonáhodného proudu bitů ( ), který nahrazuje původní jednorázový klíč, který musel být dlouhý jako šifrovaný text. Odstranil se tak problém nutnosti existence dlouhého jednorázového klíče, avšak vznikl jiný problém, protože šifrovací klíč je nyní pseudonáhodný, není opravdu náhodný. Tyto systémy na rozdíl od původního Vernamova lze v principu \"rozlomit\". \n\nProudová šifra generuje pseudonáhodný proud bitů ( ), který je vytvořen z šifrovacího klíče a šifrovacího algoritmu, takže výstup je závislý na změnách vnitřního stavu šifry. Aby pokaždé nebyla generována stejná posloupnost, což by snižovalo kvalitu šifry, je vnitřní stav navíc modifikován dalším zdrojem, což se může dít dvěma způsoby. Pokud se tak děje nezávisle na vstupním textu nebo zašifrované zprávě, je šifra hodnocena jako \"synchronní\" proudová šifra. Naproti tomu \"samosynchronní\" proudová šifra svůj stav mění na základě dat z předešlé části zašifrované zprávy.\n\nV synchronní proudové šifře je proud pseudonáhodných čísel generován nezávisle na vstupním textu nebo zašifrované zprávě. Potom dojde ke kombinaci vygenerovaných čísel se vstupujícím textem (k zakódování) nebo se šifrovaným textem (k dekódování). Nejběžnější formou kombinace keystreamu a vstupního textu je použití logické funkce XOR, což je označováno jako \"binární doplňková proudová šifra\".\n\nV synchronní proudové šifře odesilatel a příjemce musí být přesný v krocích rozkódování, aby to bylo úspěšné. Pokud jsou čísla přidána nebo odebrána ze zprávy v průběhu přenosu, synchronizování je ztraceno. K obnově synchronizace různých offsetů se můžeme pokusit systematicky získat správné dešifrování. Další možností je označit si šifrovaný text značkami v pravidelných intervalech při výstupu.\n\nPokud je číslo porušeno přenosem (přidáním nebo ztrátou) pouze u jedné z číslic v holém textu, je ovlivněno, ale chyba se nešíří do dalších částí zprávy. Tato vlastnost je užitečná. Když je vysoká míra přenosových chyb, způsobuje to menší pravděpodobnost, že by byla chyba zjištěna bez dalších mechanismů. Navíc kvůli této vlastnosti jsou synchronní proudové šifry velmi náchylné k útokům — pokud útočník může vyměnit jedno číslo v šifrovaném textu, mohl by být schopen provést předvídatelné změny na odpovídajícím bitu prostého textu; např. přehodit bit v šifrovaném textu způsobující překlápění v prostém textu.\n\nJiný přístup používá několik předchozích \"N\" čísel šifrovaného textu k vypočítání šifrovacího klíče. Podobná schémata jsou známá jako \"samosynchronní proudové šifry\", \"asynchronní proudové šifry\" nebo \"šifrovaný text automatickým klíčem (CTAK)\". Tato myšlenka samosynchronních šifer byla patentována v roce 1946, a má tu výhodu, že příjemce bude automaticky synchronizován s generátorem šifrovacích klíčů po obdržení \"N\" čísel zašifrovaného textu. Ovlivňuje to jednodušší obnovu, pokud jsou čísla ztracena nebo přidána do zprávy proudu. U jednočíselných chyb je jejich vliv omezen pouze do výše \"N\" čísel prostého textu. \n\nPříkladem sebesynchronní proudové šifry je bloková šifra v režimu šifrovací zpětné vazby ( ).\n\nZ hlediska požadovaného výsledku, tj. pseudonáhodné posloupnosti bitů nebo bloků, lze v širokém smyslu lze za proudovou šifru považovat blokové šifrování nějaké posloupnosti. V nejjednodušším případě to může být posloupnost za sebou jdoucích čísel (s periodou danou velikostí bloku), kde klíč je první člen posloupnosti. Vhodnější je vygenerovaná posloupnost pseudopseudonáhodných čísel, která má velkou periodu.\n\nLineární zpětná vazba posuvných registrů ( ). Binární proudové šifry jsou často stavěny pomocí lineární zpětné vazby posuvných registrů (LFSR), protože mohou být jednoduše implementovány do hardwaru a lze je snadno matematicky analyzovat. Použití LFSR samo o sobě je však nepostačují k zajištění dobrého zabezpečení. Různé systémy byly navrženy pro zvýšení bezpečnosti LFSR.\n\nProtože LFSR jsou ze své podstaty lineární, jedna technika pro odstranění linearity je naplnit výstupy několika paralelními LFSR → do nelineární logické funkce \"formou kombinačního generátoru\". Různé vlastnosti takové \"kombinační funkce\" jsou rozhodující k zajištění bezpečnosti výsledného systému, například aby se zabránilo srovnávacím útokům.\n\nNormálně LFSRy fungují pravidelně. První přístup zavádí nelinearitu LFSR, tj. nepravidelnost taktování → kontrolující druhý výstup LFSR. Mezi takové generátory patří stop-and-go generátor, střídavý krokový generátor a komprimační generátor.\nStřídavý krokový generátor se skládá ze tří lineárních posuvných registrů se zpětnou vazbou, které budeme pro přehlednost nazývat LFSR0, LFSR1 a LFSR2. Výstup jednoho z registrů rozhoduje o tom, který ze zbylých dvou bude používán; například pokud LFSR2 výstup je 0, LFSR0 je synchronní, a pokud výstup je 1, LFSR1 pracuje místo něho (LFSR2). Výstupem exkluzivního ORu jsou poslední bity tvořené LFSR0 a LFSR1. Počáteční stav tří LFSR je klíčem.\n\nStop-and-go generátor (Beth a Piper, 1984) tvoří dva LFSR. Jeden LFSR je synchronní, pokud výstup druhého je „1“, jinak opakuje svůj předchozí výstup. Tento výstup je pak (v některých verzích) v kombinaci s výstupem třetího LFSR dosahujícího pravidelné úrovně.\n\nDvě LFSR používají synchronizaci. Pokud je výstup prvního „1“, výstup druhého LFSR se stává výstupem generátoru. Pokud je výstup prvního LFSR „0“, avšak výstup druhého je vyřazen, tak výstupem generátoru není žádný bit. Tento mechanizmus trpí načasováním od druhého generátoru, jelikož rychlost výstupu je variabilní a to způsobem, který závisí na stavu druhého generátoru. Toto může být zmírněno tím, že ukládáme do vyrovnávací paměti na výstupu.\n\nPro bezpečnost proudové šifry je důležité, aby šifrovací klíč měl velikost periody a musí být nemožné jeho obnovení nebo zjištění vnitřního stavu šifrovacího klíče. Kryptografici také požadují, aby šifrovací klíč byl nepředpojatý a rozdílný tak, aby útočníci rozlišili proud od náhodného šumu. Také aby byl snadno zjistitelný vztah mezi šifrovacími klíči, které odpovídají \"souvisejícím klíčům\" nebo souvisí s kryptografickými příležitostmi. To by mohlo platit pro všechny klíče, které nejsou slabými klíči, a platí v případě, jestliže útočník může znát nebo vybrat nějaký \"jednoduchý text\" či \"šifrovaný text\".\n\nStejně jako u ostatních útoků v kryptografii, může být proudová šifra napadena \"osvědčeně\", což znamená, že nejsou nutné běžné způsoby, jak rozluštit šifru, ale naznačují, že šifry mohou mít jiné nedostatky.\n\nBezpečné použití zabezpečené synchronní proudové šifry vyžaduje, aby člověk nikdy používal stejné šifrovací klíče dvakrát. Aplikační návrháři si musí také uvědomit, že většina proudových šifer neposkytuje \"věrohodnost\". Soukromé zašifrované zprávy mohou být změněny v průběhu přenosu.\n\nKrátké období proudových šifer bylo praktickým zklamáním. Například 64bit blokové šifry, jako je DES, lze použít ke generování šifrovacího klíče v OFB režimu. Nicméně, když nepoužíváte plnou zpětnou vazbu, výsledný proud má podobu asi 2 bloků v průměru. Pro mnoho aplikací je toto období příliš krátké. Například pokud je šifrování vykonáváno ve výši 8 MB za sekundu, tak při proudovém období 2 se budou bloky opakovat asi po dobu půl hodiny.\n\nNěkteré aplikace využívající proudovou šifru RC4 jsou napadnutelné kvůli nedostatkům v klíčových nastaveních. RC4 je rutinní, nové aplikace by měly být schopné buď se vyhnout RC4 nebo se ujistěte, že všechny klíče jsou jedinečné a ideálně nesouvisející (např. generované kryptografické hashovací funkce) a že první bajty šifrovacího klíče jsou zahozeny.\n\nProudové šifry lze použít jako část řešení v nějakém složitějším protokolu, který zmenšuje nebo odstraňuje jejich nevýhody. Například se proudová šifra používá na krátké úseky, které mají samostatný klíč šifrovaný bezpečnější hierarchicky nadřazenou šifrou. Toto řešení může mít velkou celkovou délku periody a při rozlomení klíče proudové šifry je dešifrován pouze jeden úsek a není přímo narušena bezpečnost sousedních úseků šifry.\n\n"}
{"id": "632842", "url": "https://cs.wikipedia.org/wiki?curid=632842", "title": "PetroChina", "text": "PetroChina\n\nPetroChina ( ) je čínská ropná společnost vlastněná státem. Je to veřejná akciová společnost, jejíž akcie jsou obchodovatelné na světových burzách, nicméně její působení není globální ale omezení jen na Čínu. Hlavní sídlo má v Pekingu. Jedná se o největšího čínského dodavatele ropy a o jednu z celosvětově nejhodnotnějších firem z hlediska tržní kapitalizace (v září 2010 byla firmou vůbec nejhodnotnější). \n\nSpolečnost bývá spojována s nelegálními obchody s ropou v Severní Koreji, kdy například čínskou a světovou veřejnost v roce 2012 pobouřil snímek ze satelitu u hranic se Severní Koreu, na kterém byly vidět kolony cisteren.\n\n"}
{"id": "632844", "url": "https://cs.wikipedia.org/wiki?curid=632844", "title": "Rámec (počítačová síť)", "text": "Rámec (počítačová síť)\n\nRámec ( ) je v počítačových sítích označení pro jednotku přenosu na linkové vrstvě referenčního modelu OSI. Rámec je uvozen synchronizační sekvencí, za níž následuje hlavička, která obsahuje služební údaje nutné pro přenos rámce, pak tělo, které obsahuje zapouzdřená přenášená data, a na konci bývá rámec zakončen trailerem (patičkou). Příjemce je pomocí synchronizační sekvence schopen rozpoznat začátek rámce, a dokud ji nezachytí, přijímaná data ignoruje (například pokud začne přijímat až uprostřed přenášeného rámce). Součástí traileru bývá též kontrolní součet, který umožňuje rozpoznat poškozený rámec a zahodit jej (dále nezpracovávat). Příklady jsou Ethernetový rámec (s maximální délkou 1500 bytů plus overhead), rámec protokolu HDLC a od něj odvozené rámce protokolu PPP a rámce používané modemy standardu V.42. HDLC je příkladem protokolu, který do rámce vkládá výplňkové bity (stuffing bits), aby se zajistila unikátnost křídlových značek (flags), které zahajují a ukončují každý rámec.\n\nRámec v telekomunikacích, v systémech s časovým multiplexem (TDM) a time division multiple access (TDMA) je cyklicky se opakující blok dat, který sestává z pevného počtu časových slotů, jeden pro každý logický TDM kanál nebo stanici v TDMA. V tomto kontextu je rámec obvykle entita na fyzické úrovni, obvykle v sítích s přepojováním okruhů. Příklady TDM aplikací jsou SONET/SDH a B-kanál v ISDN. Příklady TDMA jsou mobilní sítě druhé a třetí generace. Rámec je také entitou při časovém duplexu, kde mobilní stanice může vysílat během určitých časových slotů a přijímat během jiných.\n\n"}
{"id": "632846", "url": "https://cs.wikipedia.org/wiki?curid=632846", "title": "Antoni Józef Gliński", "text": "Antoni Józef Gliński\n\nAntoni Józef Gliński (1817, Szczorsy nad Niemnem – 30. června 1866, Vilnius) byl polský spisovatel, novinář, folklorista a pohádkář.\n\nGliński se narodil jako syn poddaného na území území dnešního Běloruska ve vsi Szczorsy nad Niemnem dvacet pět kilometrů východně od města Novogrodek. Díky vlastnímu úsilí dosáhl ale vzdělání a již od roku 1844 působil ve Vilniusu jako úředník a redaktor \"Kuriera Wileńskiego\". Sbíral a psal pohádky, některé z nich přeložil z děl ruských klasiků a vydával je za lidové (např. pohádky od Puškina nebo Žukovského). Jeho hlavním dílem je čtyřdílný \"Bajarz polski, zbiór baśni, powieści i gawęd ludowych\" (1853), do polštiny přeložil v letech 1860 až 1863 Krylovovy bajky.\n"}
{"id": "632850", "url": "https://cs.wikipedia.org/wiki?curid=632850", "title": "Bagel", "text": "Bagel\n\nBagel (z něměckého ein \"Bagel\", také psáno \"Beigel\" [], podle židovského \"bejgl\" či \"bajgl\") je rohlíkový produkt z pšeničného těsta. Vyvinula ho židovská komunita v Krakově v Polsku v roce 1610. Bývá tradičně ručně tvarován do podoby hladkého prstence, který se vejde do dlaně. Existují i bagely celozrnné či z žitné mouky. \n\nJde vlastně o židovskou variantu obvařanku, ještě tradičnějšího polského pečiva, které pochází rovněž z Krakova. Ještě bližší je Bagelu kijevský, resp. ukrajinský bublik.\n\nTěsto se nejdříve na krátkou dobu vloží do vroucí vody a teprve poté se peče. Výsledkem je bagel s hutnou, dobře žvýkatelnou střídou a s hnědavou a často křupavou kůrkou.\n\nBagely bývají často ozdobeny semínky zapečenými do kůrky. Tradičně to bývají maková či sezamová semínka. Někdy tuto úlohu přebírají zrnka soli.\nBagely se staly oblíbeným chlebovým produktem ve Spojených státech, v Kanadě a ve Velké Británii, zejména v městech, kde je značný počet židovského obyvatelstva. Tak jako jiné pekařské výrobky lze v těchto zemích bagely zakoupit v řadě velkých supermarketů čerstvé či zmražené a na výběr často bývá celý sortiment chutí.\n\nZákladní prstencovitý tvar bagelu (tvar torusu) je stovky let starý. Umožňuje rovnoměrné propečení těsta a měl i další praktické výhody: otvorem uprostřed bagelu se dal protáhnout provázek, což usnadňovalo jejich přepravu ve větším množství a vystavování ve výkladních skříních prodejců.\n\nPrvní zmínky o bagelu pocházejí z roku 1620 od židovské komunity v polském Krakově. \n\nV roce 1910 vznikl v New Yorku spolek \"Bagel Bakers Local 338\", jehož členové byli proslavení svým tradičním bagelem. K nám doputoval až v 90. letech 20. století, ale nikdy se nedočkal takové popularity, jako v USA, Kanadě nebo ve Velké Británii.\nV současnosti jsou proslulé výrobou bajglů: Nový York a Montreal; v New Yorku jsou bagely tak populární, že nehody při jejich krájení jsou hlavní příčina návštěv na zdravotnické pohotovosti v neděli ráno..\n\n\"Doplněno také z polské verze.\"\n\n"}
{"id": "632855", "url": "https://cs.wikipedia.org/wiki?curid=632855", "title": "CEITEC", "text": "CEITEC\n\nCEITEC (akronym z \"Central European Institute of Technology\", česky \"Středoevropský technologický institut\") je evropské výzkumné vědecké centrum zaměřené na oblast živých věd, pokročilých materiálů a nanotechnologií. CEITEC byl založen skupinou brněnských univerzit (Masarykova univerzita, Vysoké učení technické v Brně, Mendelova univerzita v Brně a Veterinární a farmaceutická univerzita Brno) a výzkumných institucí (Ústav fyziky materiálů Akademie věd České republiky a Výzkumný ústav veterinárního lékařství) a podporují ho Jihomoravský kraj a město Brno. V rámci CEITECu došlo k výstavbě řady laboratoří s přístrojovým vybavením a zázemím. \n\nMezi hlavní priority CEITECu patří udržení motivujícího a dynamického mezinárodního vědeckého prostředí, zajištění moderní a nejvyšším standardům odpovídající výzkumné infrastruktury, i politika otevřené komunikace a rovných příležitostí nejen teď, ale i do budoucna.\n\nCEITEC jako vůbec první vědecké centrum v ČR integruje výzkum a vývoj v oblasti věd o živé přírodě, pokročilých materiálů a technologií v takovém rozsahu. Je postaven na vzájemné synergii 7 výzkumných oblastí a díky špičkovým technologiím umožňuje studovat objekty živé i neživé přírody na všech dostupných úrovních složitosti.\n\nZnalosti a zkušenosti vědeckých pracovníků ze šesti zapojených výzkumných institucí jsou dle odborného zaměření rozděleny do 59 výzkumných skupin.  Z celkového počtu patří 36 z nich pod Masarykovu univerzitu, 14 pod Vysoké učení technické v Brně, 4 pod Veterinární a farmaceutickou univerzitu, 2 pod Institut fyziky materiálů AVČR, 2 pod Ústav veterinárního lékařství a 1 pod Mendelovu univerzitu.\n\nCEITEC Masarykova univerzita je samostatným vysokoškolským ústavem, který vznikl na Masarykově univerzitě jako součást vědeckého centra excelence CEITEC – Středoevropského technologického institutu. CEITEC MU tvoří klíčovou část špičkové výzkumné infrastruktury, která byla vybudována v roce 2014 v areálu Univerzitního kampusu v Brně-Bohunicích a poskytuje špičkové vybavení a optimální podmínky pro základní, ale i aplikovaný výzkum zejména v oblasti věd o živé přírodě. Propojujícím prvkem mezi vědními obory jsou především sdílené laboratoře, které vytváří optimální podmínky pro řešení multidisciplinárních otázek v oblastech strukturní biologie, genomiky a proteomiky, molekulární medicíny, neurověd, nanotechnologií a mikrotechnologií.\n\nCEITEC Vysoké učení technické v Brně je součástí centra vědecké excelence CEITEC. Od roku 2016 tvoří klíčovou součást špičkové výzkumné infrastruktury s unikátním vybavením a podmínkami pro základní i aplikovaný výzkum v oblasti pokročilých nanotechnologií a mikrotechnologií a pokročilých materiálů. Na CEITEC VUT jsou celkem dvě výzkumné oblasti, a to Pokročilé nanotechnologie a mikrotechnologie, a Pokročilé materiály, kde je aktuálně zapojených celkem 12 výzkumných skupin zabývajících se keramickými materiály, kybernetikou pro materiálové vědy, pokročilými polymerními materiály či chytrými nanonástroji, experimentální biofotonikou, přípravou a charakterizací nanostruktur, vývojem metod analýzy a měření, a také charakterizací materiálů a pokročilými povlaky. Oba výzkumné programy nabízejí možnost doktorského studia.\n\nV roce 2018 na CEITEC VUT odstartovaly 2 ERC granty, z nichž se jeden zaměřuje na zefektivnění léčby nádorových onemocnění a druhý se zabývá vývojem nových technologií spektroskopie a mikroskopie. Významným úspěchem je také získání projektů FET Open a řešení dvou Teamingů v první fázi.\n\nŘeditelem CEITEC VUT je prof. Ing. Radimír Vrba, CSc.\n\nCEITEC nabízí přístup k 12 sdíleným laboratořím, které jsou vybaveny pokročilou instrumentací v oblasti věd o živé přírodě, nanotechnologií a pokročilých materiálů. Pokročilá instrumentace, financovaná z národních a evropských projektů je dostupná interním i externím uživatelům z akademické i firemní sféry jak z ČR, tak i zahraničí. Většina ze sdílených laboratoří CEITEC je součástí Cestovní mapy ČR velkých infrastruktur pro výzkum, experimentální vývoj a inovace pro léta 2016 až 2022. Různé možnosti otevřeného přístupu a jeho financování, služeb a expertízy. \n\nVýzkumná infrastruktura CEITEC Nano v kampusu CEITEC VUT Pod Palackého vrchem poskytuje komplexní soubor zařízení, expertní zázemí a metody pro výzkum a vývoj nanotechnologií a pokročilých materiálů. Výzkumná infrastruktura je soustředěna do sdílených laboratoří - Laboratoře přípravy nanostruktur (třída čistoty 100, plocha 356 m2), laboratoře charakterizace nanostruktur (třída čistoty 100 000, plocha 1 335 m2) a laboratoře strukturní analýzy (třída čistoty 100 000, plocha 300 m2). Tyto laboratoře v bezprašném prostředí s vysokou provozní čistotou nabízí kompletní procesy pro přípravu a charakterizaci nanoobjektů, a to až do subnanometrové úrovně. Výzkumná infrastruktura je v provozu od roku 2016 a patří mezi největší čisté laboratorní prostory v České republice. \n\nCEITEC podporuje své vědce v získávání kompetitivních mezinárodních projektů, které zvýší prestiž institutu a vědců samotných. Aktuálně je v CEITECu pět držitelů prestižního ERC grantu. Zaměřuje také na získávání mezinárodních institucionálních projektů (zejména H2020), které napomáhají zvyšovat konkurenceschopnost vědců i institutu samotného.\nZdrojem financování centra excelence CEITEC je Evropský fond pro regionální rozvoj, z něhož se čerpá prostřednictvím Operačního programu Výzkum a vývoj pro inovace, prioritní osa 1 – Evropská centra excelence. Celkový rozpočet projektu CEITEC dosahuje částky 5,24 mld. Kč.\n\n"}
{"id": "632858", "url": "https://cs.wikipedia.org/wiki?curid=632858", "title": "Medal of Honor: Vanguard", "text": "Medal of Honor: Vanguard\n\nMedal of Honor: Vanguard (v překladu \"Medaile cti: Předvoj\") je desátý díl série Medal of Honor. Žánrově se jedná o FPS z druhé světové války. Hra byla vyvinula Electronic Arts a vydána 26. března 2007 pro Playstation 2 a Wii.\n\nVanguard je předposlední díl série, jenž se odehrává za druhé světové války, a poslední, který ještě je určen pro Playstation 2; další už jsou pro Playstation 3.\n\nHrajete za seržanta Franka Keegana, člena 82. výsadkové divize, který se účastní operací Husky, Neptun a Market Garden. Poté se přesune do 17. výsadkové divize a je nasazen při operaci Varsity.\n"}
{"id": "632864", "url": "https://cs.wikipedia.org/wiki?curid=632864", "title": "Nový rybník (přírodní rezervace, okres Pelhřimov)", "text": "Nový rybník (přírodní rezervace, okres Pelhřimov)\n\nNový rybník je přírodní rezervace, vyhlášená v roce 1997 a leží u obce Horní Ves. Předmětem ochrany jsou mokřadní a luční ekosystémy a vyskytující se chráněné druhy.\n\n"}
{"id": "632866", "url": "https://cs.wikipedia.org/wiki?curid=632866", "title": "Vilém IV. Oranžský", "text": "Vilém IV. Oranžský\n\nVilém IV. Oranžský (nizozemsky \"Willem Karel Hendrik Friso\"), 1. září 1711, Leeuwarden – 22. října 1751, den Haag) byl prvním dědičným místodržícím Republiky Spojených provincií nizozemských.\n\nNarodil se v Leeuwarden v Nizozemí jako syn Jana Viléma Frisa, prince Oranje-Nassau (hlavy fríské linie dynastie Oranje-Nassau) a jeho manželky Marie Luisy Hessensko-Kasselské. Narodil se jako pohrobek šest týdnů po smrti svého otce, po němž zdědil úřad místodržitele Fríska a místodržitele Groningen (oba pod regentstvím své matky do roku 1731) a roce 1722 byl zvolen rovněž místodržitelem provincie Geldern.\n\nV roce 1733 se Vilém stal rytířem Podvazkového řádu. V roce 1739 zdědil území náležející formálně linii Nassau-Dillenburg, v roce 1743 zdědil i území linie Nassau-Siegen.\n\nV dubnu roku 1747 vpadla do Flander francouzská armáda. S cílem potlačit vnitřní konflikty mezi různými frakcemi byl Vilém jmenován dědičným generálním místodržitelem všech sedmi Sjednocených provincií (jak v mužské, tak v ženské linii). Vilém spolu s rodinou přesídlil z Leeuwarden do Haagu. Přestože měl do té doby jen málo zkušeností se záležitostmi správy a vlády, získal záhy u Holanďanů značnou popularitu. Zrušil dodatkové daně, které dávaly příležitost k nelegálnímu obohacování. Stal se generálním ředitelem Vereenigde Oostindische Compagnie (\"Nizozemská Východoindická společnost\") a podporoval nejbohatší vrstvu, což ještě více prohloubilo rozdíly mezi bohatými a chudými.\n\nVilém zastával úřad generálního místodržícího celého Nizozemí až do své smrti v roce 1751 v Haagu.\n25. března roku 1734 se oženil s Annou Hannoverskou, \"Princess Royal\", nejstarší dcerou Jiřího II., krále Anglie a jeho manželky Karoliny z Ansbachu. Z manželství vzešlo pět potomků, čtyři děvčata a nejmladší chlapec, z nich pouze třetí dcera a syn se dožili dospělosti:\n\n"}
{"id": "632871", "url": "https://cs.wikipedia.org/wiki?curid=632871", "title": "Skovorodino", "text": "Skovorodino\n\nSkovorodino ( ) je město v Amurské oblasti Ruské federace. Město leží na 7 306. kilometru Transsibiřské magistrály, zhruba 669 kilometrů severozápadně od Blagověščenska. Má přibližně deset tisíc obyvatel. Jemu nejbližší významnější město je Tynda ležící 140 kilometrů na sever na Bajkalsko-amurské magistrále.\n\nPřes Skovorodino prochází ropovod Východní Sibiř – Tichý oceán, který vede z Tajšetu a v Skovorodinu se dělí na jižní větev vedoucí do Ta-čchingu v Čínské lidové republice a severní větev vedoucí do přístavu tichomořského Kozmino u Nachodky. Dříve byla ze Skovorodina do Nachodky ropa dopravována po železnici.\n\n33 km od města poblíž stanice Bamovskaja začíná na km 7 273 Amursko-jakutská magistrála.\n\n"}
{"id": "632874", "url": "https://cs.wikipedia.org/wiki?curid=632874", "title": "Floris I. Holandský", "text": "Floris I. Holandský\n\nFloris I. Holandský (asi 1020/1030 – 28. června 1061) byl holandský hrabě v letech 1049–1061.\n\nByl synem Dětřicha III. Holandského a Othelindy. Kolem roku 1050 se oženil s Gertrudou, dcerou saského vévody Bernarda II. a Eiliky ze Schweinfurtu. Floris zahynul roku 1061 v konfliktu s Ekbertem Míšeňským a ovdovělá Gertruda se stala regentkou nezletilého syna Dětřicha. Po dvou letech vdovství, kdy musela odolávat snaze utrechtského biskupa o získání západního Fríska, se v roce 1063 znovu provdala za Roberta, mladšího syna flanderského hraběte Balduina V.\n\n\n"}
{"id": "632876", "url": "https://cs.wikipedia.org/wiki?curid=632876", "title": "Tung-čcheng", "text": "Tung-čcheng\n\nObvod Tung-čcheng (, doslova \"východní část města\") je jeden z městských obvodů v Pekingu, hlavním městě Čínské lidové republiky. Zahrnuje východní polovinu historického centra města, zatímco západní polovinu tvoří obvod Si-čcheng. Na ploše 24,7 čtverečních kilometrů zde žije přes půl miliónu obyvatel a nachází se zde řada významných lokalit. Jeho součástí je například Zakázané město oddělené bránou Nebeského klidu od náměstí Nebeského klidu nebo Chrám nebes. Od 1. července 2010 je součástí Tung-čchengu území bývalého městského obvodu Čchung-wen.\n\nJsou zde také sídla některých významných firem, například PetroChiny.\n\nPřes Tung-čcheng vede několik linek pekingského metra. Po severním okraji, severní části východního okraje a pak zpět prostředkem na západ vede okružní linka 2, která má v Tung-čchengu a na jeho hranicích celkem 10 stanic. Jednou z nich je i významné Pekingské nádraží, odkud jezdí vnitrostátní i mezinárodní vlaky.\n\nZe severu k jihu jede přes Tung-čcheng linka 5, která do něj vede z Čchang-pchingu a Čchao-jangu, má v něm sedm stanic a pak dále pokračuje na jih do Feng-tchaje.\n\nZ východu na západ vedou přes Tung-čcheng linka 6 (z Chaj-tienu a Si-čchengu a pak dále do Čchao-jangu) a o něco jižněji linka 1 (z Š'-ťing-šanu, Chaj-tienu a Si-čchengu a pak dále do Čchao-jangu).\n\n"}
{"id": "632905", "url": "https://cs.wikipedia.org/wiki?curid=632905", "title": "Oxid antimoničný", "text": "Oxid antimoničný\n\nOxid antimoničný (SbO) je společně s oxidem antimonitým jedním ze dvou oxidů antimonu. Antimon je v něm přítomen v oxidačním stavu V. Je to anhydrid kyseliny antimoničné.\n"}
{"id": "632910", "url": "https://cs.wikipedia.org/wiki?curid=632910", "title": "Hanna Segalová", "text": "Hanna Segalová\n\nHanna Segalová (20. srpna 1918 – 5. července 2011) byla britská psychoanalytička polského původu, představitelka tzv. kleinánského směru uvnitř psychoanalýzy.\n\nNarodila se v polské Lodži. Roku 1939 emigrovala do Velké Británie. Zde absolvovala psychoanalytický výcvik u Melanie Kleinové a stala se jednou z hlavních stoupenkyň jejího pojetí psychoanalýzy.\n\nNejvíce proslula svými analýzami umění a symboliky. Hledala vztah uměleckého symbolu a fantazijních obrazů z nejranějšího dětství (potažmo psychotických fantazijních obrazů). Umění chápala jako kompromisní útvar mezi psychotickou touhou stvořit vlastní svět a nutností sdílet svět s ostatními. Dospělost je vystavěna na zničení vnitřního fantazijního světa kojence u prsu, který nelze sdílet s ostatními, umění je dle Segalové sněním o jeho obnově.\n\nSegalová rovněž analyzovala vztah války a nevědomí. Podle ní se ve válce realizují některé kojenecké fantazie o zničení zlých objektů. Podobně přistoupila i k útokům z 11. září 2001.\n\n\n"}
{"id": "632928", "url": "https://cs.wikipedia.org/wiki?curid=632928", "title": "NSFNET", "text": "NSFNET\n\nNSFNET ( ) bylo v informatice jméno počítačové sítě, která v letech 1986–1995 plnila úlohu páteře Internetu tím, že spojovala vysokorychlostními spoji důležité síťové uzly na území USA.\n\nNSFNET byl vytvořen institucí NSF (Organizace na podporu vědy a výzkumu v USA), aby bylo možné propojit několik superpočítačů na akademiích, které NSF financovala. Hlavním zakladatelem byl Dennis Jennings, který přišel v roce 1985 s návrhem na NSFNET. Jennings rozhodl že se NSFNET bude používat hlavně pro výzkumné účely. Chtěl propojit několik regionálních sítí a vytvořit tak superpočítačovou síť, ve které by se pro komunikaci použil protokol TCP/IP, který byl již s úspěchem použit v síti ARPANET. V roce 1985 začala NSF financovat vytvoření pěti nových superpočítačových center: John von Neumannovo Centrum na Princetonské Universitě, San Diego superpočítačové Centrum v areálu University v California, San Diego, the National Center for Supercomputing Applications at the University of Illinois v Urbana-Champaign, Cornell Theory Center na Cornell University v Pittsburku. Národní centrum pro superpočítačové aplikace na University of Illinois, Urbana-Champaign. NSFNET spojil těchto pět center s Národním centrem pro výzkum atmosféry (také financováno NSF), které tak mělo přístup ke všem pěti superpočítačům zadarmo.\n\nNSFNET byl spuštěn v roce 1986 a byl kompatibilní s ARPANETem, neboť používal také protokol TCP/IP, a sloužil jako páteřní spoj, na který se mohly napojit university. Tato šestice sítí byla propojena linkou o rychlosti 56 kbit/s, která byla zbudována Universitou v Illinois Národním centrem pro superpočítačové aplikace (NCSA), teoretickým centrem na Cornell University, Universita z Delaware, a Merit Network. Jakou routery byli použity minipočítače PDP-11, protože již měli implementován protokol TCP/IP. Jakmile se regionální sítě začaly rozvíjet, začal povoz sítě NSFNET narůstat exponenciálně. V důsledku toho v listopadu 1987 Merit Network dostalo ocenění od NSF. Původně 56 kbit/s linka byla v červenci roku 1988 vylepšena na 1,5 Mbit/s, poté další zvětšení bylo až v roce 1991 na 45 Mbit/s.\n\nSprávce sítě pro NCSA při vývoji NSFNETu byl Ed Krol, který také napsal Stopařova průvodce po Internetu na pomoc uživatelům NSFNETu, aby lépe porozuměli jeho schopnostem, a ukázalo se, že jedna z prvních opravdu užitečných příruček pro Internet.\n\nNSF zahájila spolupráci s Merit Networks a také s jejich partnery IBM, MCI a státem Michigan na zlepšení sítě v roce 1987, přenos na síti se zdvojnásobil každých sedm měsíců. NSFNET se stal hlavní páteří internetu přibližně v roce 1988 když poskytoval propojení sítí BARRNet, Merit/MichNet, MIDnet, NCAR, NorthWestNet, SESQUINET, SURAnet, a Westnet, se kterými se připojilo 170 menších sítí k NSFNETu. V polovině roku 1990 se NSFNET stal převodem mezi ARPANETem, který sloužil pro ministerstvo obrany hlavně pro výzkumné účely a komerčním Internetem. \n\nV raných devadesátých letech musely všechny organizace připojující se na Internet podepsat dohodu o používání přímo s NFSNETem bez ohledu na to, kdo byl jejich poskytovatelem. Původní páteř 56 kb/s byla pod dohledem Superpočítačových center pod vedením Eda Krola z University v Illinois. PDP-11/73 Fuzzball routery byly konfigurovány Hansem-Wernerem Braunem z Merit Networks, který také dohlížel na jejich chod a statistiky byly shromažďovány na Cornell University.\n\nV letech 1987 až 1995 byl NSFNET navrhován a řízen NSF a Merit Network. Eric M. Aupperle byl ředitelem společnosti Merit byl i ředitelem projektu NSFNET, a Hans-Werner Braun byl hlavní výzkumník. IBM, MCI a státu Michigan byli dalšími partnery projektu.\n\nDne 30. dubna 1995 přešel servis páteře NSFNETu na novou architekturu, u které je provoz zajišťován propojovacími body nazývané síťové přístupové body.\n\n"}
{"id": "632933", "url": "https://cs.wikipedia.org/wiki?curid=632933", "title": "Larry McDonald", "text": "Larry McDonald\n\nLawrence Patton McDonald, M.D. (1. dubna 1935 – 1. září 1983) byl americký politik. McDonald byl členem někdejšího konzervativního jižanského křídla Demokratické strany a ve Sněmovně reprezentantů v letech 1975 až 1983 působil za stát Georgia. Jako cestující letu Korean Air 007 spolu s ostatními pasažéry a posádkou zahynul při sestřelu Boeingu 747 jihokorejských aerolinek sovětským stíhacím letounem Suchoj Su-15 poblíž ostrova Sachalin. Stal se tak jediným členem amerického Kongresu, kterého během studené války zabil nepřítel. V době před svou smrti zvažoval prezidentskou kandidaturu. Byl bratrancem generála Pattona.\n\nByl zastáncem konzervativních hodnot, vystupoval ostře proti komunismu, sociálnímu státu a nucenému dozvážení dětí autobusy do vzdálených škol v rámci nucené rasové desegregace. Byl druhým předsedou John Birch Society a členem World Anti-Communist League. Jako jeden z mála posledních konzervativních jižanských demokratů odmítal zavedení dne Martina Luthera Kinga jako amerického svátku.\n\n"}
{"id": "632938", "url": "https://cs.wikipedia.org/wiki?curid=632938", "title": "Vstupní draft NHL 2002", "text": "Vstupní draft NHL 2002\n\nVstupní draft NHL 2002 byl 41. vstupním draftem v historii NHL.\n"}
{"id": "632939", "url": "https://cs.wikipedia.org/wiki?curid=632939", "title": "Mexická kuchyně", "text": "Mexická kuchyně\n\nMexická kuchyně je známa různorodými chutěmi, barevností jídel a množstvím koření a přísad, z nichž mnohé jsou domácího původu. V Mexiku se vyvíjela spojením tisíciletých domorodých kulinářských tradic a evropských prvků od 16. století. Typickými surovinami mexické kuchyně jsou fazole, kukuřice a chilli papričky. V listopadu 2010 byla tradiční mexická kuchyně zařazena na seznam nehmotných památek lidstva UNESCO.\n\nMexická kuchyně má dlouhou tradici, která sahá daleko před dobu objevení Ameriky Evropany. Asi před 10 000 lety byla podle odhadů domestikována kukuřice, jež se stala základní potravinou mezoamerických kultur. V době předhispánské byla strava místních domorodých obyvatel postavena především na zelenině. Kukuřice a chilli se staly základními ingrediencemi jídelníčku mezoamerických kultur. K dalším významným potravinám brzy patřily také jedlé rajče, kakao, avokádo, tykve, opuncie či vanilka, ingredience často spojované také s náboženským kultem boha Chicomecóatla. Mexičtí obyvatelé předkolumbovského období také konzumovali celou řadu masa z například krůty nebo psů xoloitzcuintle, ale také larvy, ještěrky nebo různé druhy ptáků a ryb.\n\nSoučasná mexická kuchyně se zformovala pod vlivem evropské kolonizace počínaje 16. stoletím. V případě kuchyně se jednalo o míšení vlivů, které znamenalo nejenom uvedení nových gastronomických postupů, ale především nových surovin v souvislostí s takzvanou kolumbovskou výměnou. Mezi významné změny patřilo například uvedení vepřového masa, které má dnes obecně široké využití v mexické kuchyni. S kolonizací bylo do Mexika dále uvedeno také hovězí nebo skopové maso či další druhy obilnin jako například rýže a pšenice, které doplnily místní kukuřici.\n\nKukuřice je významná surovina pro mexickou kuchyni. Jedná se o tradiční obilninu amerického kontinentu. Ve většině regionů dnešního Mexika se kukuřice hojně využívá, výjimku tvoří severní oblasti Mexika, kde ji zastiňuje pšenice. Základní způsob využití kukuřice v Mexiku je příprava tortill. Nicméně kukuřice je stejně důležitá také pro přípravu tamoles, atoles (druh horkého nápoje) nebo \"antojitos\" (druh snacku).\nVedle kukuřice mají svůj význam i další obilniny. K nim patří především pšenice, užívaná také k přípravě tortill. Kromě toho se pšenice hodně užívá k přípravě různých druhů chleba (pan) a sladkého pečiva.\nTaké rýže se hodně používá jako základní ingredience mexické kuchyně. Rýže je často připravována na různý způsob jako je na červeno (se zelenými rajčaty a cibulí), na zeleno s chilli papričkami (chile poblano), na žluto se šafránem nebo ne černo s černými fazolemi atp.\nZe zeleniny se často připravují rajče jedlé, různé druhy fazolí, paprik a chilli papriček, avokádo, tykve atp.\nK základním kořením patří například mleté chilli papričky, oregano, koriandr (včetně natě), merlík, skořice, kakao ale také římský kmín, česnek a cibule.\n\nMexická kuchyně je charakteristická regionální růzností. V podstatě každý region Mexika má svá typická jídla. Například region Oaxaca je typický přípravou omáček \"mole\". Polévka \"pozole\" charakterizuje oblasti Jalisca nebo Sinaloi. \"Carnitas\", druh dušeného nebo pečeného vepřového masa, jsou typické pro střední Mexiko. V oblasti Coahuila je populární připravovat různá jídla z kozího masa (cabritas) a \"nachos\". V Sonoře a Chihuahua jde o typickou polévku zvanou \"menudo\". Mimo tradiční regionální různosti se v Mexiku vaří také tzv. nová mexická kuchyně, která kombinuje prvky tradiční mexické kuchyně s moderní gastronomii.\n\n\n\"Tacos\" je jídlo které se skládá z různě připravených tortillových placek naplněných různými druhy připraveného (pečeného, dušeného) masa a s různými druhy mexických omáček jako je například salsa verde (\"zelená omáčka\") nebo salsa roja (\"červená omáčka\"). V Dolní Kalifornii jsou populární tacos s rybou nebo pečeným masem.\n\"Nachos\" jsou trojúhelníčky z kukuřičné tortilly pokryté například sýrem čedar, fazolemi, kečupem, masem, majonézou nebo pečeným masem atp. Region Coahuila je také známý přípravou různých druhů grilovaného masa (například kozího).\n\"Burritos\" jsou tortillové placky z pšeničné mouky, které se plní například fazolemi a sýrem ale i masem, zeleninou atd. Chihuahua je proslulá místním sýrem (queso Chihuahua) vyrobeným z kravského mléka a oblíbený s \"chilli con carne\", nebo s quesadillas.\n\"Quesadilla\" je tortillová placka vyrobená z pšeničné mouky, která je naplněná gratinovaným sýrem a dalšími ingrediencemi. V hlavním městě se jedná například o salám chorizo, chile jalapeňpos, picadillo (směs mletého masa a koření) nebo brambory.\nMichoacán de Ocampo:\n\"Carnitas\" je druh grilovaného masa - v Michoacánu většinou vepřového podávaného s cibulí, koriandrem, guacamole a s tortillovými plackami.\n\"Tamales\" jsou považovány za jedno z jídel předkolumbovského původu. Jedná se o jídlo připravované mimo Mexika také ve Střední Americe nebo Jižní Americe. Jeho základem je kukuřičné těsto (\"masa de maís\") s vepřovým či kuřecím masem vše zabalené do kukuřičné slupky, upravené v páře tamalery a podávané s červenou nebo zelenou omáčkou či mole.\nMole je omáčka z různých koření a ingrediencí jako jsou například rajčata, česnek, kmín, anýz, sezamová sazímka, chili a čokoláda. Nejznámější mexické mole je mole poblano.\n\"Chimichanga\" je druh burrita připravený z tortillové placky z pšeničné mouky s různými druhy ingrediencí jako jsou například fazole, rýže, sýr, kuřecí maso nebo různě marinovaná masa. Tortilla se sroluje do taštičky a ofrituje se. Hotová chimichanga se podává například s guacamole, zakysamou smetanou nebo se sýrem.\nMenudo je tradiční polévka z hovězích drštěk a dále s chile, limetkou, koriandrovou natí a oregánem. Podává se obvykle s tortilloviu plackou.\n\"Burro percherón\" je další tradiční jídlo jehož základem je tortillová placka ke které se podávají například fazole, grilované maso, zelenina (např. rajčata) a sýr manchego.\n\n"}
{"id": "632940", "url": "https://cs.wikipedia.org/wiki?curid=632940", "title": "Černá věž (Pražský hrad)", "text": "Černá věž (Pražský hrad)\n\nČerná věž (též nazývána \"Zlatá\") je výrazná čtyřboká kamenná věž na východním konci Pražského hradu, k níž vedou Staré zámecké schody. Ačkoli prošla různými úpravami, zachovala si charakter středověké hradní věže ze 12. století. Je jedinou zcela dochovanou věží z původního románského opevnění.\n\nVěž vznikla jako brána patrně současně s celým románským opevněním, krátce po roce 1135. Ve 13. století byla brána zazděna a věž dostala jehlancovou střechu. Za Karla IV. byla tato střecha pokryta pozlaceným olověným plechem a věži se říkalo také \"Zlatá\". V 15. století byla věž mírně zvýšena a zrušeno cimbuří na jejím ochozu. Na počátku sloužila věž obraně. V nejvyšším patře bylo obydlí hlásného, který v okolí sledoval blížící se nepřátele nebo případné požáry. 10. dubna 1538 věž po zásahu bleskem vyhořela a místnost v prvním patře byla patrně upravena na vězení. Během velkého požáru hradu, Malé Strany a Hradčan 2. června 1541 byla věž uchráněna, ovšem její zdivo bylo od kouře natolik zčernalé, že se jí začalo říkat Černá věž. Dnes je veřejnosti nepřístupná a nachází se zde depozitář archeologických nálezů z Pražského hradu. \nV době odboje nekatolických českých stavů proti králi Ferdinandovi I. Habsburskému roce 1547 bylo zatčeno přes 600 osob. Mezi nejpřednější vězně z Černé věže patřil staroměstský kancléř Sixt z Ottersdorfu. Ten byl dne 22. července \"vržen do smradlavého sklepa v Černé věži\", kde kvůli velkému zápachu mu šlo o zdraví i život, byl na žádost mocných přímluvců přemístěn do vězení s volnějším režimem.\n\nMezi politické vězně patřil i doktor Šimo Firmas. Byl obviněn, že v odboji skládal satirické písničky a básničky proti králi a katolické církvi. V Černé věži strávil dva týdny, odkud byl pak převezen do vězení na hradě Křivoklát. Byl mučen, ale vydržel, vina mu nebyla prokázána a když se mu zahojily rány po mučení na skřipci, byl propuštěn.\n\nRománská čtyřboká věž s bránou, s půdorysem 11 x 11 m a tloušťkou zdí asi 2,4 m, severní zeď má tloušťku 3 m. Současná výška z vnější (východní) strany po gotickou římsu činí 26 m, původně byla věž asi o 2 m nižší. Vnější plášť věže tvoří původní kvádříkové zdivo z opuky, nároží v dolní části tvoří velké pískovcové kvádry.\n\n"}
{"id": "632947", "url": "https://cs.wikipedia.org/wiki?curid=632947", "title": "Kostel svaté Zdislavy", "text": "Kostel svaté Zdislavy\n\nKostelů zasvěcených sv. Zdislavě je více:\n\n\n"}
{"id": "632948", "url": "https://cs.wikipedia.org/wiki?curid=632948", "title": "Přepojování zpráv", "text": "Přepojování zpráv\n\nPřepojování zpráv ( – doslova „ulož a pošli dál“) je v telekomunikacích a počítačových sítích označení jednoho ze způsobů, jak jsou zprávy dopravovány sítí v případě, kdy odesilatel nemůže přímo komunikovat s příjemcem. Zpráva (data, informace) je po cestě od odesilatele k příjemci uložena v kompletní formě na mezistanici a teprve až později je odeslána k příjemci, či k další mezistanici na trase. Alternativy k přepojování zpráv jsou\n\nVýhodou přepojování zpráv je fakt, že mezistanice nebo uzel (mluvíme-li o počítačových sítích) ověřuje integritu dat před tím, než je odešle dál. To samozřejmě snižuje zatížení sítě, protože chybná data nejsou zbytečně odeslána, nýbrž jsou zahozena. Tento způsob předávání informace se užívá v sítích s přerušovaným propojením, například v nepřístupném prostředí nebo v prostředí vyžadujícím vysokou mobilitu. Je také užívána v momentě, kdy dochází na přenosové trase k velkému výskytu chyb, velkému zpoždění v komunikaci nebo pokud není přímá komunikace mezi koncovými body možná.\n\nNevýhodou je, že v sítích store-and-forward nejsou dostupné žádné služby v reálném čase.\n\nTermínem store and forward je také označován nejjednodušší způsob fungování síťových přepínačů v sítích s přepojováním paketů, při kterém se paket nebo rámec začne vysílat do ostatních síťových segmentů, až když jej přepínač kompletně přijme z jednoho segmentu. Tím sice dojde ke zpoždění, ale díky poměrně malé délce rámců není toto zpoždění tak velké, aby znemožňovalo interaktivní služby jako WWW; pro služby v reálném čase to však může být omezující. Protikladem store-and-forward je v tomto případě cut-through switching.\n\nSítě tohoto typu s manuálně řízeným přenosem sloužily k přenosu zpráv pomocí zařízení zvaného dálnopis. Tímto zařízením bylo možné odesílat zprávy mezi dvěma propojenými body v síti. Zprávy byly v mezistanicích přenosu uchovávány na papírové děrné pásce. Operátor v centru vyzvedl z přijímacího zařízení pásku se zprávou, přečetl si informace o adresátovi a odeslal zprávu vhodnou linkou směrem k adresátovi. Byla-li linka momentálně nedostupná (obsazená nebo nefunkční), operátor umístil zprávu na pásce do fronty k dalším zprávám čekajícím na odeslání. Hlavní přenosové centrum obsahovalo desítky přijímacích a vysílacích zařízení, mnoho operátorů, kteří je obsluhovali a tisíce zpráv ve frontách. Armáda Spojených států amerických tato centra nazývala \"Non-Automated Relay Center\" (\"Neautomatické předávací centrum\").\n\nV pozdější době byla vyvinuta zařízení schopná autonomně přijímat a odesílat zprávy po síti. Jedním z nich byl i Plan 55-A, automatické elektromechanické zařízení pro ukládání a přeposílání zpráv na dlouhé vzdálenosti. Zprávy byly v jednotlivých stanicích přenosu uchovávány na děrných páskách.\n\nPřed rozvojem internetu byly počítače propojeny pomocí nejrůznějších druhů jednoduchých připojení mezi dvěma body s využitím mnoha menších počítačů, jenž používaly vytáčená připojení. Tím pádem protokoly typu store-and-forward umožňovaly nejrůznějším zprávám (obvykle tedy e-maily) přecházet postupně mezi jednotlivými počítači z určité množiny a následně tak dosáhnout svého cíle. Později ve 20. století se princip store-and-forward vyvinul v přepojování paketů, které ho ve většině případů nahradilo.\n\nKrátké textové zprávy (SMS) se v mobilních sítích dopravují metodou store-and-forward. Zpráva odeslaná z mobilu je doručena do SMS centra v domovské síti odesilatele, kde je uložena, a odkud je odesláno potvrzení o jejím převzetí („zpráva byla odeslána“). Následně je zpráva poslána buď přímo (standardní postup v GSM) nebo přes SMS centrum příjemce (časté v severoamerických sítích, nebo pokud příjemce má zapnuto archivování zpráv či jinou podobnou službu) na mobilní telefon příjemce. Pokud je mobilní telefon příjemce nedostupný, bude zpráva určitou dobu uchována v SMS centru a bude doručena okamžitě po přihlášení příjemce do sítě. Příliš staré zprávy se ovšem mažou. Pokud má mobilní telefon příjemce plnou paměť, může mu SMS centrum odeslat zprávu, která se pouze zobrazí na displeji, že je potřeba uvolnit paměť smazáním nějaké zprávy. Díky použití metody store-and-forward nemá odesilatel kontrolu, že zpráva byla příjemci doručena. Odesilatel si proto může vyžádat doručenku, která jej bude informovat, že původní zpráva byla doručena příjemci, nebo že byla smazána. Tato doručenka je ve většině sítí bezplatná.\n\nPozapomenutá služba Network News pro vytváření diskusních skupin používá pro dopravu zpráv mezi servery metodu store-and-forward. Každý server si vyměňuje zprávy s několika okolními servery, které předávají zprávy dál, takže zprávy během několika hodin oběhnou celý svět. Zprávy se na serverech udržují omezenou dobu (obvykle několik málo dní) a pak se mažou.\n\n\n"}
{"id": "632949", "url": "https://cs.wikipedia.org/wiki?curid=632949", "title": "Švihadlo (hudební skupina)", "text": "Švihadlo (hudební skupina)\n\nŠvihadlo je česká hudební skupina, která hraje reggae a dub.\n\nKapela vznikla v roce 1983 v Mladé Boleslavi, ale ještě pod názvem „Nouzový východ“. Prvotní sestava byla Petr Šturma (kytara a zpěv), Jan Dusil (basová kytara a zpěv) a František Pánek (bicí a zpěv). První koncert měla kapela až v roce 1984 na kulturní akci v KD Mladá Boleslav. V tomto roce měla kapela také koncert v Praze na akci Hanspaulské hudební léto, kde sklidila velký úspěch a také byla pozvána na festival v Ostrově nad Ohří. Někdy touto dobou se také měnil název kapely z původního „Nouzový východ“ na „Švihadlo“, ale jak sami členové kapely tvrdí – „Nikdo už dnes ale neví přesně kdy, ani proč“.\n\n\n\n"}
{"id": "632953", "url": "https://cs.wikipedia.org/wiki?curid=632953", "title": "Vstupní draft NHL 2001", "text": "Vstupní draft NHL 2001\n\nVstupní draft NHL 2001 byl 40. vstupním draftem v historii NHL.\n"}
{"id": "632958", "url": "https://cs.wikipedia.org/wiki?curid=632958", "title": "V studni", "text": "V studni\n\nV studni je komická opera českého skladatele Viléma Blodka na libreto Karla Sabiny. Tato jednoaktovka je jedinou Blodkovou dokončenou operou. Premiéru měla 17. listopadu 1867 v pražském Prozatímním divadle. Mezi českými operami má opera \"V studni\" dvě prvenství: je první operní jednoaktovkou a první prokomponovanou komickou operou. Získala brzy značnou popularitu a je vedle děl klasiků Bedřicha Smetany a Antonína Dvořáka nejčastěji hranou českou operou 19. století. Od konce 70. let 19. století pronikala i do ciziny, zejména do slovanských zemí, ale byla uvedena i ve Vídni, Berlíně, New Yorku a dalších západních městech. S klesající oblibou aktovek po druhé světové válce se přestala častěji objevovat na jevištích velkých profesionálních divadel, pro svou inscenační nenáročnost však i nadále bývá uváděna menšími a amatérskými soubory.\n\nSabinovo libreto vychází z příběhu o čarovné studni, zaznamenaného v 17. století slovinským spisovatelem Janezem Vajkardem Valvasorem. Původně tragické vyústění děje však mění v komické a vrcholí šťastným koncem. Děj je založen na pověře o studni, ve které má zamilovaná Lidunka na radu vědmy Veruny o svatojánské noci spatřit podobu svého budoucího ženicha. Oba Lidunčini nápadníci, vdovec Janek a mladý Vojtěch, proto vylezou na strom nad studnou, aby dívka ve vodě spatřila jejich tvář. Janek však do vody spadne a štěstí Lidunky s Vojtěchem již nestojí nic v cestě.\n\nBlodkova hudba, ovlivněná německým romantismem a navazující na smetanovskou tradici, je výrazově svěží a podmanivá. Charakterizuje ji zpěvná melodika lidového charakteru, výstižná charakteristika osob, zejména Janka a Veruny, a znamenitá instrumentace. Oblíbené jsou sbory či ženský dvojzpěv \"Mladá láska, to je ráj\", často se uvádějí i dvě výrazná instrumentální čísla, předehra a intermezzo vykreslující východ měsíce. Existují čtyři úplné české nahrávky celé opery a dále četné záznamy jednotlivých hudebních čísel.\n\nVilém Blodek se o operu pokusil poprvé kolem roku 1861. Je známo, že měla název \"Clarissa\", byla psána na německé libreto a nikdy nebyla dokončena, protože se však zachovala pouze některá instrumentální čísla, není přesně znám ani její námět. Blodek však psal scénickou hudbu k řadě pražských inscenací. Zejména příznivé přijetí jeho hudby k živým obrazům v rámci shakespearovských slavností Prozatímního divadla roku 1864 a úspěch Smetanovy \"Prodané nevěsty\" jej podnítily k novému pokusu o operu, tentokrát na české libreto. To si Blodek vyžádal od Karla Sabiny, v polovině 60. letech 19. století prakticky výhradního libretisty českých oper (vedle \"Prodané nevěsty\" též \"Braniboři v Čechách\" a Šeborovi \"Templáři na Moravě\").\n\nSabina skladateli poskytnul prostou, ale dobře strukturovanou a divadelně účinnou zápletku. Inspirací mu byla historka zaznamenaná slovinským spisovatelem Janezem Vajkardem Valvasorem (1641–1693) o čarovné studni, ve které se měla děvčatům zjevovat tvář budoucího ženicha. Jeden muž chtěl ošálit čarovnou moc studny a vylézt na strom, aby se na hladině zrcadlil jeho obraz, spadl ale do studny a zabil se. Sabina ovšem nepřevzal tragický konec, naopak z pádu do studny učinil komický prvek. Jinak text opery pojednává o tom, jak se mladý pár s pomocí chytrého pomocníka, v tomto případě „vědmy“ Veruny, zbaví starého nápadníka; toto schéma využila řada pozdějších českých komických oper, včetně Sabiny samotného v libretech k Blodkově \"Zítkovi\", Rozkošného \"Mikuláši\" nebo Bendlově \"Starému ženichu\".\n\nBlodek libreto zhudebnil v letech 1866/67 a 17. listopadu 1867 se konala premiéra v Prozatímním divadle; nedirigoval hlavní kapelník Bedřich Smetana, ale druhý kapelník Adolf Čech. Přes nevelkou návštěvu při premiéře měla aktovka úspěch, autor byl několikrát vyvoláván a obliba díla postupně ještě vzrůstala; v období Prozatímního divadla (1862–83) byla po \"Prodané nevěstě\" nejhranější českou operou. Typické je, že \"V studni\" byla označována jako „operetka“, čímž se podle tehdejší terminologie rozuměla krátká opera.\n\nMezi českými operami má \"V studni\" několik prvenství: je první operní aktovkou, zároveň také ale první prokomponovanou komickou operou (mluvené slovo v \"Prodané nevěstě\" bylo recitativy nahrazeno až později). Hudba je, slovy muzikologa Jana Trojana, „výrazově neobyčejně svěží a podmanivá“. Různí autoři se rozcházejí při hledání hudebních vlivů, a to od Mozarta přes Rossiniho až po Richarda Wagnera. Trojan hovoří obecně o vlivu německé romantické hudby, Hostomská z ní cituje především Mendelssohna, naopak Váňa vliv Mendelssohna popírá a vyzdvihuje Webra a Schumanna. Zatímco Pospíšil považuje \"V studni\" za zcela nezávislou na \"Prodané nevěstě\" a vůbec za „nepopíratelně osobitou“, Hostomská má za to, že „nápěvně se mnohdy přímo přimyká ke Smetanovu vzoru“. V každém případě operu charakterizuje zpěvná melodika lidového charakteru, výstižná charakteristika osob, zejména Janka a Veruny, a znamenitá instrumentace. Na námět téměř příliš mohutné sbory z opery si brzy oblíbila pěvecká sdružení, z árií zlidověl ženský dvojzpěv \"Mladá láska, to je ráj\", svěží předehra se stala oblíbeným koncertním číslem stejně jako specifikum opery, intermezzo vykreslující východ měsíce. Tento originální prvek vychází z Blodkových bohatých zkušeností jako skladatele meziaktní hudby pro činohru a současně o 23 let předchází slavnému intermezzu ze \"Sedláka kavalíra\".\n\nJelikož se jedná o aktovku, je v profesionálních divadlech zpravidla nutné ji kombinovat s jiným krátkým dílem. Protože \"V studni\" byla první a na dlouho jediná úspěšná česká operní aktovka, byla zprvu hrána s krátkými činohrami, při premiéře jí například předcházela jednoaktová komedie Gustava Pflegera Moravského \"Telegram\". Později byla dávána např. s Dvořákovými \"Tvrdými palicemi\", Zichovým \"Malířským nápadem\", Martinů \"Veselohrou na mostě\" aj.\n\nOpera \"V studni\" se pro svou produkční nenáročnost (jen jedno dějství a pouhé čtyři role) stala brzy oblíbeným kusem menších divadel i amatérských divadel. Rozsáhlé a atraktivní sbory ji učinily atraktivní i pro nejrůznější městské či venkovské pěvecké spolky, často s přizvanými sólisty z profesionálních divadel. Zejména proto se stala jednou z nejznámějších a nejhranějších českých oper. Již roku 1870 byla provedena v městském divadle v Plzni, roku 1885 poprvé v Brně. Roku 1943 byla provedena i v Terezínském ghettu. Od konce 70. let 19. století pronikla navíc do ciziny, zejména do slovanských zemí (Petrohrad 1879, Sofie 1881, Záhřeb 1885, Lublaň 1889, Lipsko 1893 v překladu Friedricha Bindera, Vídeň – Divadlo na Vídeňce 1894, Berlín – Theater des Westens 1902, New York 1920) a před koncem století byla spolu s \"Prodanou nevěstou\" nejhranější českou operou v cizině. \"V studni\" byla vůbec první opera provedená v Bělehradě, a to roku 1894.\n\nAčkoliv se jednalo vždy o jednu z nejpopulárnějších oper, v poválečné době mizela pro svou komornost a nenáročnost i pro obecnou nepopularitu jednoaktovek z velkých scén. Například v pražském Národním divadle byla hrána naposledy roku 1965, poslední inscenace brněnského Národního divadla je datována rokem 1946. Poslední premiéra ve velkém „kamenném“ divadle byla 22. března 1986 ve Státním divadle Ostrava (ve spojení s Ceremugovým \"Jurajem Čupem\" a Pauerovou \"Červenou Karkulkou\"). Pokles počtu a úrovně amatérských sborů a divadel v poválečném období operu \"V studni\" připravil o další tradiční půdu. Přesto nezůstala u menších souborů zapomenuta; představení této opery například v roce 2000 slavnostně zahájilo provoz v rekonstruované budově Městského divadla ve Znojmě. Hudební kvalita, zábavnost a nenáročnost ji předurčují pro představení hudebních škol; v 21. století ji nastudovaly například konzervatoře v Pardubicích, Brně a Bratislavě i obě české akademie múzických umění; roku 2011 s ní na několika místech v Praze a Liberci vystupuje studio Ton HAMU. Mimo české země a Slovensko z repertoáru prakticky vymizela. Na jaře roku 1996 operu provedlo v Bayreuthu \"deutsch-französisches forum junger kunst\", ačkoli označení německá premiéra je mylné.\n\nChalupnice Veruna si stěžuje na dnešní svět a zvláště dnešní mládež. Zamlada byla vyhlášená jako krasavice, nyní o ní lidé říkají, že je vědma, a chodí si k ní pro rady a kouzla: „Nuž budu jim, když žádají, budu jim čarovati“ (árie \"Aj, zlý to čas, nynější čas\"). A skutečně, vzápětí přichází Lidunka a prosí Verunu, aby jí za výslužku „přičarovala milého“. Veruna se na oko rozhorluje, že ji považuje za někoho ve spolku s ďáblem, a vyděšené děvče vysvětluje své přání: Je zamilována do mládence Vojtěcha, s podporou matky se o ni však uchází i vdovec Janek (duet \"Aj, co sem vede Lidunku… Mladá láska, to je ráj\"). Veruna radí: „Snadná pomoc! Vem si mladého, zažeň starého!“. Ale Lidunka se dožaduje magické pomoci, a proto jí Veruna poradí, jak zjistit, koho jí osud předurčil: ať tedy jde k lesní studánce, zavolá „Můj miláčku, kde jsi?“ a podívá se do studny. Na hladině se jí pak zjeví obraz jejího ženicha. Tuto radu vyslechnou z obou stran Veruniny chalupy oba zmínění nápadníci (kvartet \"Dnes svatojanský večer je… Již na hory vystoupí večerní zář\"). Vojtěch z vyslechnutého rozhovoru není moudrý a jde si po Lidunčině odchodu sám k Veruně pro radu (árie \"Chce vidět v studni tvář\"). Janek se ale dovtípil ihned, co musí udělat: vyleze na strom nad studánkou a Lidunka v ní nutně uvidí jeho obličej (árie \"Aj, to bude švanda\").\n\nVesnická mládež se připravuje na „čarodějnice“, rozžíhání svatojanských ohňů, „jak druhdy staří Čechové činili“ (sbor \"Svatojanské ohně rozžeme po horách…. Zapálíme si po horách hranice velikánské\"). Ke studni přichází Janek uskutečnit svůj plán a leze na strom (árie \"Aj jděte jen, jděte jen, jděte jen\"). Totéž ale poradila Veruna Vojtěchovi, který začíná šplhat na týž strom (árie a duet \"Ty zlatá, zlatá Veruno\"). Aby se Janek neprozradil, je nucen ustupovat čím dál výše do koruny, až se pod ním zlomí větev a on spadne střemhlav přímo do studny.\n\nZatímco je zpovzdálí slyšet zpěv mládeže, Lidunka přichází a jen postupně se odhodlává pohlédnout do studny (árie \"Dlouho jsem již čekala na tuto hodinu\"). Jaké ale zděšení, když v ní uvidí Jankovu tvář (\"Ha, jaký to hrozný zjev\")! Vojtěch, domnívaje se, že Lidunka viděla jeho odraz, je její reakcí zmaten. Další vesnická děvčata přicházejí vyzkoušet zázračnou moc studánky (sbor \"Svatojanské ohně září, osvětlí nám vodičku\"). Lidunka je od toho zrazuje, protože ona sama tam zahlédl starého vdovce. Děvčata se jí smějí a běží se sama přesvědčit; a skutečně i ony uzří Janka, a nejen tvář, ale celou jeho zablácenou postavu, jak se souká ze studny. Děvčata se mu vysmívají a Lidunka mírně odmítá jeho vyznání a prosí jej, aby o ni neusiloval. Janek tedy rezignuje (ansámbl \"Ale Janku, Janku, Janku, kdepak jste se v studni vzal?\"). Štěstí Lidunky a Vojtěcha tedy nestojí nic v cestě (duet \"My spolu si rozumíme\") a svatojanské slavnosti mohou pokračovat.\n\n\nExistuje řada nahrávek jednotlivých árií a scén, vedle toho byla vícekrát nahrána předehra a intermezzo. Jmenovat lze nahrávku předehry, kterou roku 1940 pořídil Václav Talich s Českou filharmonií pro Supraphon a která byla naposledy vydána roku 2007 Supraphonem na CD Talich Special Edition 17 (SU 38372), nebo nahrávku intermezza pořízenou Václavem Neumannem a Českou filharmonií, naposledy vydanou nakladatelstvím Orfeo na CD Prague Gala Concert (C180891A).\n\n\n"}
{"id": "632961", "url": "https://cs.wikipedia.org/wiki?curid=632961", "title": "Vstupní draft NHL 2000", "text": "Vstupní draft NHL 2000\n\nVstupní draft NHL 2000 byl 39. vstupním draftem v historii NHL.\n"}
{"id": "632962", "url": "https://cs.wikipedia.org/wiki?curid=632962", "title": "Nakladatelství Olympia", "text": "Nakladatelství Olympia\n\nNakladatelství Olympia, a.s., je české nakladatelství, které se tradičně věnuje především literatuře související se sportem a volným časem, i když jeho záběr se od 60. let 20. století postupně rozšířil. Bylo založeno roku 1954 jako podnik Československého svazu tělesné výchovy, který vydával jak knihy, tak i sportovně zaměřená periodika. V roce 1991 bylo nakladatelství transformováno na akciovou společnost. V důsledku rozpadu Československa v roce 1993 pak přešlo do majetku Českého svazu tělesné výchovy.\n\nV roce 2000 nakladatelství sídlilo v Praze 1, Klimenstské ulici 1 a téhož roku vydalo více než 3000 publikací. Řada z nich byla řazena do edic (např. edice Atletika, ze starších A-Z na cesty).\n\n"}
{"id": "632971", "url": "https://cs.wikipedia.org/wiki?curid=632971", "title": "Martin Abena", "text": "Martin Abena\n\nMartin Achille Abena Biholong (* 14. června 1986) je kamerunský fotbalista, defenzivní záložník momentálně hrající za klub FK Loko Vltavín. Technicky vyspělý hráč, jeho kariéru však brzdí laxní přístup.\n\nSe Spartou si zahrál i v Evropské lize proti Liverpoolu. V únoru 2014 se vrátil z Malajsie do ČR, kde přijal nabídku trenéra třetiligové Čáslavi Jana Kmocha, se kterým se znal z působení ve Spartě Praha.\n\n"}
{"id": "632974", "url": "https://cs.wikipedia.org/wiki?curid=632974", "title": "Anna Hannoverská", "text": "Anna Hannoverská\n\nAnna Hannoverská (2. listopadu 1709, Herrenhausen u Hannoveru − 12. ledna 1759, Haag) byla rodem britská princezna, Princess Royal, a sňatkem princezna Oranžsko-Nassavská.\n\nAnna se narodila jako druhé dítě a nejstarší dcera pozdějšího krále Velké Británie Jiřího II. a jeho manželky Karoliny z Ansbachu. Narodila se v kurfiřtském paláci Herrenhausen u Hannoveru; pět let poté, v roce 1714, se její děd (Jiří Ludvík, hannoverský kurfiřt) stal králem Anglie jako \"Jiří I.\" Anna se stala princeznou \"brunšvicko-lüneburskou\". V roce 1727 britský trůn zdědil její otec jako \"Jiří II.\"\n\n30. srpna roku 1727 Jiří II. udělil Anně jako své nejstarší dceři titul \"Princess Royal\". V roce 1642 tehdejší král Karel I. Stuart udělil tento titul své nejstarší dceři Marii (pozdější princezna oranžská, matka Viléma III. Oranžského). Poté se titul přestal užívat až do panování Jiřího II.\n\n25. března roku 1734 se Anna provdala za Viléma IV. Oranžského, oranžského prince, prvního dědičného místodržícího Republiky Spojených provincií nizozemských. Anna se zřekla všech anglických titulů a začala užívat tituly svého manžela. Z manželství vzešlo pět potomků, čtyři děvčata a nejmladší chlapec, z nich pouze třetí dcera a syn se dožili dospělosti:\n\nAnnin manžel zemřel v roce 1751 a Anna se stala regentkou ve jménu jejich tříletého syna Viléma V. Zpočátku byla dobrou správkyní jeho dědictví, dokázala činit rychlá a dobrá rozhodnutí, posléze se však stala despotickou a nepředvídatelnou. Regentkou zůstala až do své smrti v roce 1759. Po ní se regentkou stala její tchyně Marie Luisa Hesensko-Kasselská a když v roce 1765 zemřela i ona, nahradila ji Vilémova starší sestra Karolina. V roce 1766 dosáhl Vilém věku 18 let a funkce regenta zanikla jako nepotřebná.\n\n"}
{"id": "632976", "url": "https://cs.wikipedia.org/wiki?curid=632976", "title": "Vstupní draft NHL 1999", "text": "Vstupní draft NHL 1999\n\nVstupní draft NHL 1999 byl 38. vstupním draftem v historii NHL.\n\nRočník 1999 přinesl jeden z nejzajímavějších draftů v historii. Způsobil ji především generální manažér týmu Vancouver Canucks Brian Burke. Ten se jako jediný rozhodl splnit přání bratrů Hendrika a Daniela Sedinových hrát v jednom týmu NHL.\n\nSkauti ten rok na post první volby favorizovali čtyři mladé hokejisty - bratry Sedinovy a dva Čechy Patrika Štefana, Pavla Brendla. O talentu švédských dvojčat se vědělo, jenže bylo zde riziko, že by nováčovskou smlouvu nepodepsali. Oba bratři se totiž nechali slyšet, že pokud si je vyberou dva různé týmy tak zůstanou hrát ve Švédsku a do NHL se podívají až v době kdy budou mít status volného hráče. Ten rok bylo pořadí volby v draftu následující:\nBurke potřeboval získat dvě volby v první čtveřici. První dohodu učinil s generálním manažerem Chicago Black Hawks Bobem Murray. Výměnou za čtvrtou volbu draftu poslal do Chicaga Bryana McCaba a první volbu v draftu v roce 2000. Následovala složitá diplomatická vyjednávání s generálním manažer Tamby Bay Lighting Rickem Dudley o výměnu jejich první volby za čtvrtou, ke které přihodil další dvě volby ve třetím kole. Poslední dohodu učinil s generálním manažérem Atlanta Thrashers Donen Waddelem. Wadelovi navrhl výměnu získané první volby za jejich druhou v případě, že nezvolí Sedina. Atlanta volila jako první a vyvolala jména Čecha Patrika Štefana.\n"}
{"id": "632977", "url": "https://cs.wikipedia.org/wiki?curid=632977", "title": "Třída Akizuki (2010)", "text": "Třída Akizuki (2010)\n\nTřída Akizuki (jinak též 19DD) je třída víceúčelových raketových torpédoborců Japonských námořních sil sebeobrany. Ve službě nahrazují torpédoborce třídy \"Hacujuki\", které byly dokončeny v průběhu 80. let. Jejich hlavním úkolem je doprovod vrtulníkových nosičů třídy \"Hjúga\" a velkých torpédoborců se systémem Aegis tříd \"Kongó\" a \"Atago\". V letech 2012–2014 byly do služby zařazeny čtyři jednotky této třídy.\n\nJaponská loděnice Mitsubishi Heavy Industries postavila celkem čtyři jednotky této třídy. Kýl prvního z nich, \"Akizuki\", byl založen v červenci 2009 v Nagasaki, přičemž v 13. října 2010 byl trup lodi spuštěn na vodu. Do aktivní služby vstoupil v roce 2012. Všechny čtyři jednotky byly dokončeny v letech 2012–2014.\n\nJednotky třídy \"Akizuki\":\n\nKonstrukce lodí vychází z vylepšeného projektu torpédoborců třídy \"Takanami\". Využívá přitom řadu prvků technologií stealth.\n\nV dělové věži na přídi je umístěn jeden 127mm kanón. Torpédoborce rovněž nesou osm protilodních střel typu 90 s dosahem až 200 km. Další řízené střely jsou umístěny v příďovém 32násobném vertikálnímu odpalovacímu zařízení Mk 41. Do něj je možné umístit různé protiletadlové řízené střely RIM-162 ESSM a raketová protiponorková torpéda RUM-139 VL-ASROC. Bodovou obranu zajišťují dva systémy Phalanx Block1B, každý s jedním 20mm rotačním kanónem. Protiponorkovou výzbroj doplňují dva trojité 324mm torpédomety HOS-303 pro lehká protiponorková torpéda. Na zádi je letová paluba a hangár pro uskladnění dvou protiponorkových vrtulníků SH-60K.\n\nPohonný systém je koncepce COGAG. Čtyři plynové turbíny Rolls Royce Spey SM1C roztáčí dva lodní šrouby. Nejvyšší rychlost činí 30 uzlů.\n\n"}
{"id": "632983", "url": "https://cs.wikipedia.org/wiki?curid=632983", "title": "Bitva u Craonne", "text": "Bitva u Craonne\n\nBitva u Craonne (severní Francie) se odehrála 7. března 1814. Napoleon Bonaparte zvítězil proti Rusům a Prusům pod vedením generála Gebharda von Blüchera Leberechta.\n\nMaršál Blücher zotavil se z jeho předchozích nezdarů rychleji, než Napoleon Bonaparte doufal, a tak francouzský císař byl nucený změnit jeho útoky z rakouského polního maršála Schwarzenberga zpět k pruskému veliteli. Blücherovo vojsko čítalo 85 000 mužů. Udeřilo 37 000 mužů Napoleonova vojska. Francouzský maršál Emmanuel de Grouchy přispěl k vítězství. \n\nBitva u Craonne si vyžádala 5000 obětí z Blücherova a 5400 z Napoleonova vojska.\n"}
{"id": "632985", "url": "https://cs.wikipedia.org/wiki?curid=632985", "title": "Vstupní draft NHL 1998", "text": "Vstupní draft NHL 1998\n\nVstupní draft NHL 1998 byl 37. vstupním draftem v historii NHL.\n"}
{"id": "632991", "url": "https://cs.wikipedia.org/wiki?curid=632991", "title": "Tučňák bělopásý", "text": "Tučňák bělopásý\n\nTučňák bělopásý, přesněji tučňák nejmenší bělopásý (\"Eudyptula minor albosignata\"), je považován za poddruh tučňáka nejmenšího. Patří do rodu „nočních“ tučňáků, kteří přes den jsou buď na moři nebo v podzemních hnízdech, ze kterých vycházejí nebo se do nich vracejí až za soumraku.\n\nŽije ve větších skupinách pouze na dvou místech: na ostrově Motuna u východního pobřeží Severního ostrova a na Banksově poloostrově na východním pobřeží Jižního ostrova Nového Zélandu. Nejčastěji hnízdí na písčitých nebo skalnatých plážích, kde je snadný přístup do moře.\n\nTento pták měří asi 40 cm a váží 1,5 až 2 kg. Od tučňáka nejmenšího se kromě mírně větší velikosti dále odlišuje ještě bílým olemováním okrajů ploutvovitých křídel. Svůj další vzhled, chování i způsob rozmnožování má s tučňákem nejmenším (\"Eudyptula minor\") úplně shodný.\n\nMá tmavý \"šat\" na hlavě, zádech a křídlech s modravý nádechem, obličej a krk světle šedé, spodní část těla i ploutvovitých křídel bílé. Oči má stříbřitě šedé. Živí se převážně rybami (velkými 10 až 35 mm), malými hlavonožci a občas korýši. Potápí se průměrně do hloubky 30 m, pod vodou zůstává asi 25 sekund, plave rychlostí až 6 km/hod, potravu polyká pod vodou. Neloví ve skupinách, zdržuje se od pobřeží ve vzdálenosti do 25 km. Jeho průměrná délka života je 6,5 roků. V porovnání s ostatními druhy má pomalý metabolismus.\n\nJsou zvláštní svým rodinným životem v podzemní, v norách. Mimo období hloubení nor jsou ke spatření pouze v noci, kdy se vracejí nebo odcházejí do moře nebo se páří. V průběhu dne jsou na lovu nebo spí v noře. Ochraňují takto svá vejce, mláďata i sami sebe před většinou predátorů a nejsou při hnízdění vystaveni zvýšeným teplotám s nástupem léta na jižní polokouli.\n\nDoba hnízdění je v kolonii dlouhá, začíná v červenci až srpnu a trvá až do února příštího roku. Při nočním návratu do hnízdiště se původní partneři většinou poznávají a vytvoří opět pár. Staré páry obvykle zabírají místa, kde hnízdily již v předešlých létech. Dochází také k soubojům o místo, ptáci na sebe syčí, hrozí si zobákem i klovají se. Opravují nebo vyhrabávají nové nory v písku, pod hustou vegetací, někdy používají nory po buřňácích úzkozobých (\"Puffinus tenuirostris\"). Mnohdy si založí hnízdo i jen ve skalní rozsedlině, přestože je obtížný přístup přes skaliska.\n\nUvnitř nory, kde probíhá veškerý rodinný život, vybudují prostrannou komůrku s hnízdem vystlaným trávou a větvičkami, které nanosí oba partneři. Všechny páry nezačínají hnízdit ve stejnou dobu, různě dlouho jim trvá oprava nebo vystavění nového hnízda. Mnohdy jsou hned z počátku některá hnízda zničena nebo vyplaven za bouře a proto jsou ptáci za jedno hnízdní období nuceni i ke třem snůškám vajec.\n\nPo dohotovení hnízda dochází v  nočních hodinách k toku, který probíhá mimo hnízdo. Pár si vzájemně čistí peří, oštipují si jemně konce zobáků, samec troubí s hlavou vztyčenou vzhůru, přičemž mává křídly a samice se postupně připojí. Další námluvy pokračují v  noře, kde samec vydávaje tikavé zvuky přitlačuje samici ke stěně nory. Až mu samice začne odpovídat, uchopí ji zobákem za peří v týle, samice se položí a následuje vlastní páření, které se několikrát opakuje. Po spáření si navzájem upraví peří a společně v noře opět troubí. Někdy se spolu v nočních hodinách páří i na povrchu. Samice snese průměrně 2 vejce, při sezení se oba střídají, ke střídaní dochází v noci. Inkubační doba trvá 33 až 37 dnů, rozptyl je způsoben tím, že nezasedají na vejce ihned po snesení.\n\nMládě se z vejce líhne dlouho, 24 i více hodin. Vylíhlá mláďata jsou slepá a jsou pokryta hustým šedým prachovým peřím. Po týdnu se toto peří vymění za tmavší a po 4 týdnech začíná narůstat definitivní, které zcela doroste až v 8 až 10 týdnech. Mláďata začínají vidět asi za týden, po dvou týdnech se plazí po břiše a za 4 týdny dovedou chodit v předklonu. Vzpřímené chůze jsou schopna až jim narostou ocasní péra, asi po 8 týdnech.\n\nPrvé tři týdny je rodiče zahřívají a stráží, střídají se v ochraně i v přinášení potravy, vždy v noci. Po této době čekají mláďata osamocena v noře na večerní příchod obou rodičů s potravou. Postupně sami opouštějí noru na dva až tři dny a teprve po 50 až 60 dnech odplouvají trvale. V této době již dosahují 90 % konečné hmotnosti. Sexuální zralosti dosahují po třech létech.\n\nRodiče se po měsíční vykrmovací kúře v moři opět vracejí do svých nor, kde se ve skrytu přepeřují. Za 14 až 18 dnů jim naroste nové peří a odcházejí z hnízdišť na moře, aby se opět cca za půl roku vrátili. Mladí si pro své prvé zahnízdění z poloviny vybírají jiná místa.\n"}
{"id": "633000", "url": "https://cs.wikipedia.org/wiki?curid=633000", "title": "Nositelé dubového listu", "text": "Nositelé dubového listu\n\nNositelé dubového listu (v anglickém originále \"Oakleaf Bearers\") je čtvrté pokračování románového seriálu \"Hraničářův učeň\" australského spisovatele Johna Flanagana.\n\nČtvrtý díl úspěšné série začíná ráno v chatě, kdy Willa probouzí neznámé ťukání. Zjišťuje, že se jedná o kapající vodu z tajícího sněhu na střeše staré chatrče. Přichází obleva. Evanlyn šla zkontrolovat předem nastražené pasti. V jedné se zachytlo zvíře, měla radost. Z ničeho nic ji ale neznámá osoba zakryla tvář a ona upadla do bezvědomí. Probouzí se až v neznámém táboře přivázaná ke stromu. Will se mezitím vydal Evanlyn hledat.\n\nHalt s Horácem, který měl brnění poraženého Deparnieuxa (galická zbroj), jeli do Skandie s falešným poselstvím. To bylo záminkou, jak se dostat do Skandie, protože obsahovalo nepravou smlouvu o najmutí vlčích lodí králi Jindřichovi (galický král). Když dorazili k hraničnímu postu, nalezli jen samé mrtvé. Neznámí nepřátelé hlídku na stanovišti postříleli a zmizeli. Navzdory tomu se Halt s Horácem rozhodli pokračovat dále do nitra Skandie. Narazili však na tábor Temudžajů, kteří objevili Willa, který právě uskutečňoval záchranu Evanlyn a sám se přitom ocitl ve smrtelném ohrožení.\n\nHalt se domnívá, že oddíl na který narazili je jen průzkumný, a že národ z východních stepí chce zaútočit na Skandii. Cestou domů je jejich skupinka přepadena Skandijci a je jejich jediným štěstím, že jejich velitelem je jarl Erak. Po vzájemné dohodě se Erak s Haltem vydávají na průzkum, při kterém objeví obří Temudžajské vojsko. Společně se pak Araluenci se Skandijci vydávají za hlavním oberjarlem, aby ho varovali před ničivým nájezdem kočovníků. Skandijci a Araluenci se nemají moc v lásce, avšak svoje špatné vztahy překonají a společně bojují proti nájezdníkům. Před válkou však oberjarl Ragnak zjistil, že Evanlyn je princezna Kasandra a on přísahal, že zabije všechny členy Duncanovy rodiny.\n\nErak ho přemluvil, aby počkal po bitvě. To se vyplatilo, protože Evanlyn zachránila Erakovi život. Naopak Ragnak v bitvě padl a na jeho místo nastupuje Erak, který jim dává loď, aby mohli odjet domů do Auraluenu, kde jsou následně odměněni za své činy a Halt je znovu přijat do hraničářského sboru, což je pro něj spolu se zachráněním svých přátel tou největší odměnou.\n"}
{"id": "633002", "url": "https://cs.wikipedia.org/wiki?curid=633002", "title": "Ebstorf", "text": "Ebstorf\n\nEbstorf je obec v okrese Uelzen v Dolním Sasku v Německu. Nachází se přibližně 12 kilometrů severozápadně od Uelzenu a 25 kilometrů jižně od Lüneburgu. Obec se nachází v nadmořské výšce 70 m n. m. a k roku 2009 zde žilo 5327 obyvatel. Je též sídelním městem společné obce (: \"samtgemeinde\") Altes Amt Ebstorf.\n\nV letech 1223 až 1234 působil v místním klášteře jako probošt Gervasius z Tilbury, který je pravděpodobným autorem tzv. Ebstorfské mapy, která je jednou ze dvou nejznámějších ukázek kruhových map vrcholného středověku.\n\n"}
{"id": "633008", "url": "https://cs.wikipedia.org/wiki?curid=633008", "title": "Švédský pohár 1984", "text": "Švédský pohár 1984\n\nŠvédský pohár se konal od 9. do 11. 4. 1984 v Göteborgu. a Karlstadu. Zúčastnili se čtyři reprezentační mužstva, která se utkala jednokolovým systémem každý s každým.\n\n Švédsko - Československo 2:3 (1:2, 0:1, 1:0) \n\n9. dubna 1984 - Karlstad\nBranky : 7. P. Gradin, 41. Åhlen \nBranky : 14. Petr Rosol, 15. Vladimír Růžička, 32. Jiří Lála.\nRozhodčí: Morozov (URS) – Ekhagen, Lindström (SWE)\nVyloučení: 3:4\nVyužití: 0:0\nDiváci: 5 000\n\nČSSR: Hašek – Svoboda, Uvíra, Kadlec, Hořava, Slanina, F. Musil, Suchánek, Benák - V. Lukáč, Rusnák, Liba – Lála, Růžička, Caldr – Dudáček, Pašek, Dolana – Rosol, Kameš, Klíma.\n\nŠvédsko: Sundberg – Eldebrink, U. Samuelsson, T. Samuelsson, Åhlen, Lindblom, Nordin - P. Gradin, P. E. Eklund, Isaksson – T. Eklund, Rundqvist, Granstedt – Norberg, K. Johansson, Niemi.\n\n9. dubna 1984 - Göteborg\nBranky : Lehto, Vehmanen \nBranky : 2x Larionov, 2x Drozděckij, Pervuchin, Světlov, Chomutov, Krutov.\nRozhodčí: Eriksson – Leinonberg, Björkland (SWE)\nVyloučení: 5:5\nVyužití: 0:2\nDiváci: 3 000\n\n10. dubna 1984 - Karlstad\nBranky : 2x Dárius Rusnák, Vladimír Růžička, Jiří Lála, Vladimír Caldr, Radoslav Svoboda, Dušan Pašek, Vincent Lukáč, Jiří Hrdina \nBranky : Rautakallio, Jalo, Melametsä\nRozhodčí: Eriksson – Ekhagen, Lindström (SWE)\nVyloučení: 8:7\nVyužití: 1:2\nDiváci: 1 500\n\nČSSR: Šindel – Svoboda, Uvíra, Kadlec, Hořava, Slanina, F. Musil, Suchánek, Benák - V. Lukáč, Rusnák, Liba – Lála, Růžička, Caldr – Dudáček, Pašek, Hrdina – Rosol, Kameš, Klíma.\n\nFinsko: Sohlman – Rautakallio, J. Tuohimaa, Lehto, Lepistö, Helander, Nyman, Kuisma, Saarinen - Arima, Mäkitalo, Melametsä – Petäjäaho, H. Tuohimaa, Sirviö – Paunio, Oksanen, Tikkanen – Viitala, Jalo, Helminen.\n\n10. dubna 1984 - Göteborg\nBranky : 17. Waltin \nBranky : 12. a 58. Koževnikov, 15. a 48. Světlov, 5. Fetisov, 27. Biljaletdinov, 33. Kovin, 51. Pervuchin, 55. Larionov, 58. Ťjumeněv.\nRozhodčí: Okoličány (TCH) - ???\nVyloučení: 9:7, navíc Claesson (SWE) a Kasatonov (URS) na 5 minut.\nVyužití: 1:0\n\n11. dubna 1984 - Karlstad\nBranky : 14. a 50. Koževnikov \nBranky : 2. Vladimír Růžička, 18. Eduard Uvíra, 21. Vincent Lukáč, 35. Igor Liba, 43. Dušan Pašek, 52. Jiří Lála, 53. Rudolf Suchánek.\nRozhodčí: Eriksson – Ekhagen, Lindström (SWE)\nVyloučení: 5:4\nVyužití: 0:2\nDiváci: 3 000\n\nČSSR: Hašek – Svoboda, Uvíra, Kadlec, Hořava, Slanina, F. Musil, Suchánek, Benák - V. Lukáč, Rusnák, Liba – Lála, Růžička, Caldr – Dudáček, Pašek, Hrdina – Rosol, Kameš, Klíma.\n\nSSSR: Treťjak – Kasatonov, Fetisov, Pervuchin, Biljaletdinov, Starikov, Stělnov, Gusarov, Ťjurikov – Makarov, Larionov, Krutov – Světlov, Semjonov, Vasiljev – Drozděckij, Němčinov, Chomutov – Boldin, Ťjumeněv, Koževnikov.\n\n11. dubna 1984 - Göteborg\nBranky : 7. a 52. Johansson, 14. Lindholm, 14. Claesson, 29. Samuelsson \nBranky : 17. Arima, 26. Helminen, 29. H. Tuohimaa, 30. Tikkanen, 38. J. Tuohimaa. \nRozhodčí: Morozov (URS) - ???\nVyloučení: 3:7\nVyužití: 1:0\nDiváci: 4 000\n\n\n"}
{"id": "633010", "url": "https://cs.wikipedia.org/wiki?curid=633010", "title": "Karel Josef Barvitius", "text": "Karel Josef Barvitius\n\nKarel Josef Barvitius, křtěný Karel Josef \"(původním jménem \"Karel Brodský\")\", (9. prosince 1864 Německý Brod – 23. března 1937 Praha) byl český hudební skladatel a nakladatel.\n\nKarel Josef Barvitius se narodil v Německém (dnes) Havlíčkově Brodě do rodiny městského písaře Františka Barviciuse a následně absolvoval tamější gymnázium. V Praze pak studoval práva. Hudební vzdělání získal soukromě. Pod pseudonymem Karel Brodský komponoval a později vydával své klavírní úpravy písní, národních písní a oper.\n\nV roce 1897 otevřel v Praze obchod s hudebními nástroji, který v roce 1914 rozšířil na hudební vydavatelství: \"„Hudební nakladatelství, hudební závod, knihkupectví, prodej pian, pianin, phonol, harmonií, varhan, obchod hudebninami, zastoupení zahraničních nástrojových firem i hudebních edic.“\" Jeho podnik se stal v Čechách jedním z nejvýznamnějších hudebních nakladatelství. Zasloužil se o všeobecné hudební vzdělání zejména tím, že v edicích Gloria a Barvitiova edice vydával hodnotná a relativně levná díla českých i světových mistrů ( zvláště pak dílo Bedřicha Smetany). \n\nStal se významnou osobností pražského hudebního života. V roce 1919 byl u zrodu Ochranného svazu autorského. Stal se jeho prvním předsedou, pak místopředsedou a až do své smrti zastával funkci pokladníka.\n\nV jeho díle pokračoval syn Karel Barvitius (1893–1949), který již za jeho života podnik řídil. Firma byla zlikvidována komunisty v roce 1949 a prodejny obsazeny Supraphonem. \n\nJeho vlastní skladby se nedochovaly. V katalogu jeho nakladatelství však nalezneme (ať už pod jménem svým nebo pseudonymem Karel Brodský) řadu hudebních úprav. Mimo jiné připravil české vydání Albertovy Školy hry na mandolínu a kytaru a české vydání klavírního výtahu opery Pettra Iljiče Čajkovského \"Evžen Oněgin\".\n\n\n"}
{"id": "633012", "url": "https://cs.wikipedia.org/wiki?curid=633012", "title": "SpamAssassin", "text": "SpamAssassin\n\nSpamAssassin je počítačový program vydaný pod licencí Apache License 2.0, který je určen k filtrování spamu na základě analýzy obsahu. Nyní je částí Apache Foundation.\n\nObsahuje různé techniky detekce spamu včetně filtrování na základě DNS, kontrolních součtů emailu, Bayesovského filtru, externích programů, blacklistů a online databází.\n\nSpamAssassin může být integrován v poštovním serveru a automaticky filtrovat všechnu poštu. Též může být spuštěn individuálně uživateli na jejich vlastní schránku z poštovního klienta. Výhodou je vysoká míra konfigurovatelností. Může být nakonfigurován na použití globálních pravidel a uživatelských preferencí zároveň.\n\nZískal cenu Linux New Media Award 2006 za \"Nejlepší antispamové řešení založené na Linuxu\".\n\nSpamAssassin byl vytvořen Justinem Masonem, který udržoval množství patchů předchůdci programu filter.plx vytvořeného Markem Jeftovicem v srpnu 1997. Mason přepsal veškerý Jeftoničův kód a výsledek uploadoval na SourceForge.net 20. dubna 2001. Projekt zahrnoval algoritmy vyvinuté Gary Robinsonem a dalšími.\n\nSpamAssassin je aplikace napsaná v Perlu, která je obvykle použita k filtrování veškerých příchozích dopisů pro jednoho či více uživatelů. Může být použita jako samostatná aplikace nebo jako podprogram jiné aplikace (jako je např. MailScanner) nebo jako klient (spamc) komunikující s daemonem (spamd). Druhý způsob má výkonnostní výhody, ale za určitých okolností může představovat další bezpečnostní hrozbu.\n\nV obou případech je nastaven obecný program pro filtrování pošty, nebo je volán přímo emailovým klientem, pokud tuto možnost podporuje, při každém nově příchozím dopisu. Program pro filtrování pošty, jako je například procmail, může být nastaven tak, aby skrze SpamAssassin procházela veškerá pošta a byla aplikována jednotlivá uživatelská nastavení v souborech .procmailrc.\n\nSpamAssassin implicitně obsahuje soubor pravidel pomocí kterých určuje zda je daná zpráva spam nebo není. Většina jich je založena na regulárních výrazech, které porovnávají obsah (tělo) nebo pole hlavičky emailu. Kromě toho obsahuje SpamAssassin také ostatní techniky detekce spamu. Tyto techniky jsou v dokumentaci nazývány testy (tests).\n\nKaždý test má skóre, která je přiřazena zprávě pokud testem projde. Skóre může být pozitivní nebo negativní, pozitivní hodnoty indikují spam a negativní indikují ham. Zpráva je postupně porovnávána proti všem testům a SpamAssassin zkombinuje jednotlivé výsledky do globálního skóre zprávy. Když je skóre vyšší, je vyšší také pravděpodobnost, že zpráva je spam. \n\nSpamAssassin má konfigurovatelný interní práh k označení jako spam. Obvykle je email považován za spam pouze pokud splňuje více kritérií; shoda s jediným testem obvykle není dostatečná, aby byl práh dosažen. Tímto je snížena možnost false positive například pokud je v obsahu dopisu slovo často se vyskytující ve spamu.\n\nPokud je dopis SpamAssassinem označen za spam, tak je stále možné tento stav změnit. V implicitní konfiguraci je obsah emailu připojen jako MIME příloha s krátkou poznámkou v těle zprávy a popisem testů, které vedly k označení za spam. Pokud je skóre nižší než dle nastaveného prahu, tak je implicitně do hlavičky přidána informace, že email prošel spam testy a jakého dosáhl skóre. Tyto informace můžou být dále zpracovány, například pro označení zprávy jako podezřelé. \n\nSpamAssassin umožňuje individuální nastavení pro jednotlivé uživatele. Konfigurace mohou být uloženy v souboru nebo databázi. Uživatelé mohou ve svých konfiguracích specifikovat adresy, ze kterých emaily nebudou nikdy považovány za spam, nebo změnit skóre pro určitá pravidla. Uživatel může také definovat seznam jazyků, ve kterých chce dostávat emaily a SpamAssassin pak nastaví vyšší počáteční skóre všem emailům, které budou napsané v jiném jazyku.\n\nSpamAssassin se standardně snaží zpřesnit svá vlastní pravidla prostřednictvím bayesovského filtrování které se samo učí, avšak je vždy efektivnější při zadání vstupů uživatelem. \n\nObvykle se očekává, že uživatel určí typ nevyžádaných (spam) emailů a příklad užitečných (ham) emailů a tím se filtr může naučit rozdíl mezi nimi. Pro tento účel, SpamAssasin poskytuje nástroje pro příkazový řádek, pomocí kterých můžeme označit konkrétní e-mail (případně i celé poštovní schránky) buď jako spam, nebo jako ham.\nTypicky uživatelé přesunují maily které jsou typu spam do specifické složky v mailové schránce, přičemž celá tato složka je označena typem spam. \nPřípadně, pokud to emailový klient umožňuje, je možné označit také jednotlivé emaily jako spamy.\n\nBez ohledu na použitou metodu učení, bude bayesovský filtr SpamAssasinu přiřazovat vyšší skóre e-mailům, které jsou podobné již dříve přijatým spam e-mailům.\n\nVětšina implementací SpamAssassina spustí na GTUBE. GTUBE je 68bytový řetězec podobný souboru Eicar pro antiviry. Pokud je tento řetězec vložen ve zprávě formátované dle specifikace RFC 2822, tak je této zprávě přiděleno skóre 1000, a je tedy označena jako spam.\n\nSpamAssassin je open source software licencovaný pod Apache License 2.0. Verze starší 3.0 jsou licensovány pod Artistic License a GNU General Public License.\n\n\n\n"}
{"id": "633014", "url": "https://cs.wikipedia.org/wiki?curid=633014", "title": "Karel Barvitius", "text": "Karel Barvitius\n\nKarel Barvitius (14. ledna 1893 Praha – 6. února 1949 tamtéž) byl český skladatel a hudební nakladatel.\n\nKarel Barvitius byl synem známého pražského nakladatele Karla Josefa Barvitia. Na Pražské konzervatoři vystudoval hru na varhany. V letech 1913–1914 byl ředitelem kůru v pražské čtvrti Podolí.\n\nPoté převzal řízení rodinného podniku: \"Barvitiova hudebního nakladatelství\". Firma byla zlikvidována komunisty v roce 1949 a prodejny převzaty Supraphonem. Karel Barvitius ztrátu rodinného majetku nepřežil a ještě v roce 1949 zemřel.\n\nZa svého života vydal mimo jiné melodram \"Legenda\" na slova Jaroslava Vrchlického a píseň \"Zastaveníčko\" na text Karla Hynka Máchy. Kromě toho připravil četné úpravy písní, směsi z oper (zvláště z oper Bedřicha Smetany. Upravil rovněž klavírní výtah \"Prodané nevěsty\".\n\n\n"}
{"id": "633016", "url": "https://cs.wikipedia.org/wiki?curid=633016", "title": "Wallach", "text": "Wallach\n\nWallach: má více významů:\n\n\n"}
{"id": "633017", "url": "https://cs.wikipedia.org/wiki?curid=633017", "title": "Čagan Temür", "text": "Čagan Temür\n\nČagan Temür († 6. července 1362) byl mongolský vojevůdce říše Jüan. V 50. letech 14. století se vypracoval z řadového příslušníka lokální elity na velitele nejsilnější armády severní Číny. Jeho moc, fakticky nezávislá na jüanské vládě, sahala od Šan-tungu přes Che-nan a Šan-si až do Šen-si. Roku 1362 byl zavražděn podřízenými generály. \n\nČagan Temür pocházel z Che-nanu z mongolské rodiny usazené zde při dobývání země za vlády chána Ögedeje. Obdržel klasické konfuciánské vzdělání, ale více se věnoval lovu a pěstování vojenských ctností společně s místními pány a stal se vůdcem skupiny podobných bohatýrů, jeden z nich – syn malého úředníka Li S'-čchi – se také stal významným vojevůdcem. \n\nDo roku 1355 byl bezvýznamný, poté s vzestupem bojů v souvislosti s povstáním rudých turbanů stoupal i jeho věhlas. Do poloviny roku 1357 Čagan Temür a Li S’-čchi spolupracovali s Daš Badulugem, který se stal poloautonomním pánem Che-nanu. Rozsáhlé útoky povstalecké říše Sung z roku 1357 vyústily následující léto v dobytí Kchaj-fengu a pád Daš Baduluga. Když povstalci následně zaútočili na údolí řeky Wej v jižní části Šen-si, místní jüanské úřady uvítaly Čagana a Liho s jejich vojsky. Dvůr jim udělil tituly a přikázal vypudit rebely z údolí řeky Wej. Oba si s bojem proti rebelům současně podřizovali místní úřady a domobranu. Do konce roku 1358 tak Čagan ovládl i údolí řeky Fen v Šan-si. Dvůr (ve snaze zachovat si zdání kontroly nad situací) uznal jeho panství nad Che-nanem a Šan-si a udělil mu přiměřené hodnosti. \nČagan měl řadu nepřátel, proto pro něj mělo vybudování spolehlivých pozic v regionech prvořadou důležitost. Z tohoto důvodu při budování oddané vojenské i civilní správy v Severočínské nížině sledoval své zájmy i za cenu nerespektování příkazů dvora, Roku 1359 dokonce v Che-nanu vypsal i vlastní úřednické zkoušky. \n\nV září 1359 vyhnal sungské rebely z Kchaj-fengu. Jüanská vláda na jeho vzestup reagovala podporou Boloda Temüra, syna a dědice Daš Baduluga, který měl vlastní mocenskou základnu v Che-peji a severním Šan-si. Přikázala Čaganovi odevzdat Bolodovi centrální Šan-si, důležitou pro zásobování vojsk. Čagan se úspěšně vzepřel (na rozdíl od Togty roku 1355) a dvůr i Bolod ustoupili. \n\nNato Čagan zaměřil svou pozornost na Šan-tung. Tchien Feng a Wang Š’-čcheng, jüanští generálové dislokovaní v Ťi-ningu v jihozápadním Šan-tungu na kterých závisela obrana provincie, se začátkem roku 1361 vzdali Sungům. Později téhož roku přijali nabídku amnestie od Čagana a podrobili se jeho velení. V létě 1362 se však opět spojili s rebely, které tou dobou Čagan obléhal v I-tu, prefekturním městě východně od provinční metropole Ťi-nan. Poté co Čagan dobyl Ťi-nan, zavraždili ho s odůvodněním, že nehájí zájmy dynastie Jüan, načež se přidali k rebelům. Čaganovu smrt přijal dvůr s uspokojením, třebaže veřejně jeho ztráty želel.\n\nJeho civilní i vojenské posty převzal synovec Kökö Temür. Nicméně vražda přinesla zmatek do severní Číny a vrhla zpět její politické sjednocování. Jednotný sever pod Čaganem by mohl zabránit Ču Jüan-čangovi plně využít porážky říše Chan a tedy snad i zabránit sjednocení Číny pod Čuem a zachovat ji rozdrobenou s regionálními vládci formálně uznávajícími svrchovanost jüanského císaře.\n"}
{"id": "633024", "url": "https://cs.wikipedia.org/wiki?curid=633024", "title": "Barvitius", "text": "Barvitius\n\nPříjmení Barvitius nese více osob:\n\n"}
{"id": "633030", "url": "https://cs.wikipedia.org/wiki?curid=633030", "title": "Bartošovický luh", "text": "Bartošovický luh\n\nBartošovický luh je přírodní rezervace ev. č. 2237 poblíž obce Bartošovice v okrese Nový Jičín. Oblast spravuje AOPK ČR Správa CHKO Poodří. Důvodem ochrany je území soustředěných přírodních hodnot se zastoupením ekosystémů typických a významných pro Pooderský bioregion.\n\nSoučástí rezervace je přirozeně meandrující tok řeky Odry, vodní plocha Horního Bartošovického rybníka s přilehlými rákosinami, lesní porosty (podmáčené - lužní i mezofilní), aluviální louky se skupinkami rozptýlené zeleně a extenzivně obhospodařovaný sad. Tyto rozmanité ekosystémy tvoří funkčně propojený celek, který je ovlivňován přirozeným záplavovým režimem řeky Odry a tvoří životní prostředí pro mnoho druhů zvláště chráněných rostlin a živočichů.\n\nZ dřevin jsou hojně zastoupeny habr obecný, dub letní, lípa srdčitá, líska obecná a také ovocné stromy (v sadu i volně stojící). Velké plochy jsou porostlé rákosem. Nejcennější rostlinné druhy v rezervaci se řadí mezi vodní a vlhkomilné rostliny. Horní Bartošovický rybník a přilehlé bažinaté porosty hostí žebratku bahenní, šípatku střelolistou, kosatec žlutý, vodní kapradinku nepukalku plovoucí nebo masožravou rostlinu bublinatku obecnou.\n\nV Bartošovickém luhu panují dobré podmínky pro život a rozmnožování obojživelníků. Nachází se zde všechny tři druhy tzv. hnědých skokanů (skokan hnědý, skokan štíhlý a skokan ostronosý) a také početné populace skokana zeleného a skokana skřehotavého. Dále je možno jmenovat ropuchu obecnou, ropuchu zelenou, rosničku zelenou a čolka obecného. Z plazů je zde hojná užovka obojková.\n\nNa území rezervace hnízdí množství ptáků. K poznání jejich druhového a početnostního zastoupení velkou měrou přispívá ornitologická akce Acrocephalus, která probíhá každoročně v letních měsících přímo na území rezervace. K typickým druhům patří rákosník velký, rákosník zpěvný, moudivláček lužní či strnad rákosní. Na rybníku je možno pozorovat několik druhů vrubozobých ptáků - labuť velká, husa velká, čírka modrá, kopřivka obecná, zrzohlávka rudozobá, lžičák pestrý, polák velký a polák chocholačka. V rákosinách se pohybuje slípka zelenonohá, chřástal vodní, chřástal kropenatý, bukač velký, bukáček malý či volavka popelavá. Z ostatních vodních ptáků je pravidelně k vidění lyska černá, potápka roháč, potápka malá nebo kormorán velký. Rozlehlé rákosiny v rezervaci jsou hnízdištěm motáka pochopa, z dalších dravců se objevuje například včelojed lesní či orel křiklavý.\n\n"}
{"id": "633031", "url": "https://cs.wikipedia.org/wiki?curid=633031", "title": "Bařiny", "text": "Bařiny\n\nBařiny je přírodní rezervace ev. č. 2243 severně od obce Bernartice nad Odrou v okrese Nový Jičín. Oblast spravuje AOPK ČR Správa CHKO Poodří.\n\nDůvodem ochrany jsou soustředěné přírodní hodnoty se zastoupením ekosystémů typických a významných pro Oderský bioregion.\n\n"}
{"id": "633032", "url": "https://cs.wikipedia.org/wiki?curid=633032", "title": "Bažantula", "text": "Bažantula\n\nBažantula je přírodní rezervace ev. č. 13077 poblíž obce Studénka v okrese Nový Jičín. Oblast spravuje AOPK ČR Správa CHKO Poodří.\n\nDůvodem ochrany je přírodě blízký, druhově bohatý rybniční ekosystém se vzácnými rostlinnými společenstvy a soustředěným výskytem a rozmnožováním zvláště chráněných druhů rostlin a živočichů.\n\n"}
{"id": "633033", "url": "https://cs.wikipedia.org/wiki?curid=633033", "title": "Bučací potok (přírodní rezervace)", "text": "Bučací potok (přírodní rezervace)\n\nBučací potok je přírodní rezervace ev. č. 2269 poblíž obce Ostravice v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je geomorfologická lokalita a komplex starých bukových porostů s javorem klenem, vzácně i s jedlí a jilmem\n\n"}
{"id": "633034", "url": "https://cs.wikipedia.org/wiki?curid=633034", "title": "Bukovec (přírodní rezervace, okres Frýdek-Místek)", "text": "Bukovec (přírodní rezervace, okres Frýdek-Místek)\n\nBukovec je přírodní rezervace ev. č. 1068 východně od obce Bukovec v okrese Frýdek-Místek. Chráněné území zaujímá mírný k ssv. ukloněný svah po levé straně hraničního potoka Oleška; zhruba 100 metrů od okraje rezervace se nalézá nejvýchodnější bod ČR. Oblast spravuje Agentura ochrany přírody a krajiny ČR.\n\nDůvodem ochrany je významná lokalita rašeliništní květeny, vázané na podhorskou a horskou oblast Beskyd.\n\nO tom, že tato lokalita je cennou rašelinnou loukou, věděl pravděpodobně již ostravský botanik Zdeněk Kilián, když ve své kartotéce z rozmezí let 1958 až 1962 uvedl lokalitu „Bukovec u Jablunkova“. Pro ochranu přírody byla tato lokalita znovuobjevena v 70. letech 20. století, čímž byla zachráněna před odvodněním a melioracemi, které se prováděly v období zemědělské velkovýroby.\n\nJde o degradující (tj. zarůstající) rašeliniště, místy se zbytky vlhkomilných lučních společenstev svazu Calthenion, do kterých pronikají druhy sušších ovsíkových luk svazu Arrhenatherion. Společenstva pastvin svazu Cynosurion se na lokalitě projevují přítomností třeslice prostřední (\"Briza media\"), lnu počistivého (\"Linum catharctium\"), vítodu obecného (\"Polygala vulgaris\"), kokrhelu menšího (\"Rhinanthus minor\"), violky psí (\"Viola canina\"). V nejvíce zamokřených částech lokality se vyskytují společenstva rašelinných luk svazu Caricion fuscae s řadou ohrožených a chráněných druhů rostlin – zejm. vstavač májový (\"Dactylorhiza majalis\") z čeledi orchidejí. Pro zachování jejich výskytu je nutno louky pravidelně kosit.\n\nV jižní části PR se nachází rozvolněný, věkově různý polokulturní smrkový les. V podrostu se pak vyskytuje žebrovice různolistá (\"Blechum spicant\") a hořec tolitovitý (\"Gentiana asclepiadea\").\n\nInformační tabule pak udává, že při orientačních entomologických sběrech byly zjištěny dva zajímavé druhy dvoukřídlého hmyzu: mrvatka \"Ischiolepta crenata\" (čeleď Sphaeroceridae) – vzácný druh vázaný na zachovalé slatinné a rašelinné louky a překvapivě i teplomilná zelenuška \"Polyodaspis ruficornis\" (čeleď Chloropidae) – první nález na severní Moravě a Slezsku.\n\n"}
{"id": "633035", "url": "https://cs.wikipedia.org/wiki?curid=633035", "title": "Čantoria", "text": "Čantoria\n\nČantoria je národní přírodní rezervace ev. č. 1067 poblíž obce Nýdek v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je původní lesní geobiocenóza pralesovitého charakteru v oblasti Slezských Beskyd, v níž jsou zastoupena téměř všechna vývojová stadia s jednotlivými starými exempláři smrku, buku a jedle na kamenitých sutích s nevyvinutou půdou.\n\n"}
{"id": "633036", "url": "https://cs.wikipedia.org/wiki?curid=633036", "title": "Čerňavina", "text": "Čerňavina\n\nČerňavina je přírodní rezervace ev. č. 2063 poblíž obce Košařiska v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou přirozené bukové porosty karpatského typu s příměsí smrku, javoru klenu a vtroušené jedle.\n\n"}
{"id": "633037", "url": "https://cs.wikipedia.org/wiki?curid=633037", "title": "Černý les u Šilheřovic I.", "text": "Černý les u Šilheřovic I.\n\nČerný les u Šilheřovic I. je přírodní rezervace ev. č. 2457 poblíž obce Šilheřovice v okrese Opava. Oblast spravuje Krajský úřad Moravskoslezského kraje.\n\nDůvodem ochrany je bukový prales typický pro Oderskou nížinu. V blízkosti rezervace se nachází Černý les u Šilheřovic II.\n\n"}
{"id": "633038", "url": "https://cs.wikipedia.org/wiki?curid=633038", "title": "Černý les u Šilheřovic II.", "text": "Černý les u Šilheřovic II.\n\nČerný les u Šilheřovic II. je přírodní rezervace ev. č. 2458 poblíž obce Šilheřovice v okrese Opava. Oblast spravuje Krajský úřad Moravskoslezského kraje.\n\nDůvodem ochrany je přestárlý bukový prales. V blízkosti rezervace se nachází Černý les u Šilheřovic I.\n\n"}
{"id": "633039", "url": "https://cs.wikipedia.org/wiki?curid=633039", "title": "Dařenec", "text": "Dařenec\n\nDařenec je přírodní rezervace ev. č. 2472 poblíž obce Vřesina v okrese Opava, po pravé straně státní silnice z Vřesiny do Píště. Vyhlášena byla roku 1969. Oblast spravuje Agentura ochrany přírody a krajiny ČR.\n\nDůvodem ochrany je přírodní smíšený listnatý porost dubu, habru a lípy (habrodubového lesa a buků) s bohatou květenou.\n\nZ vodopisného hlediska náleží celé území do povodí nižšího řádu řeky Odry. Oblast bezprostředně přiléhá k oderské nivě.\n\nPolesí v minulosti náleželo panstvím Lichnovských a Rotschildů, které zde měly své územní hranice. Před nimi bylo majetkem Eichendorfů ze Šilheřovic. Majitelé panství si zde nechávali vysazovat tzv. hraniční duby, z nichž některé přetrvaly dodnes. Mezi ně patří i Mechtildin dub čili \"Mechtildeneiche\", v jehož blízkosti je bludný kámen ze skandinávské ruly, který byl dovlečen ledovcem. K němu se váže pověst o kněžně Mechtildě Lichnovské na Chuchelné a z Voštic. V současné době zbylo z dubu jen torzo. K jeho poškození přispěli lesní dělníci z Ukrajiny, kteří si v jeho dutině za nepříznivého počasí rozdělali oheň. V polesí měli revír 4 hajní. Janošova a Latkova hájenka už zanikly, Hubertova srubová se nachází na cyklotrase. Jediná trvale obydlená hájenka se nachází na úvodu do polesí.\n\n"}
{"id": "633040", "url": "https://cs.wikipedia.org/wiki?curid=633040", "title": "Džungle (přírodní rezervace)", "text": "Džungle (přírodní rezervace)\n\nDžungle je přírodní rezervace ev. č. 2206 zhruba 1¾ km východo-jihovýchodně od obce Slezské Pavlovice v okrese Bruntál při česko-polské státní hranici. Oblast spravuje Agentura ochrany přírody a krajiny ČR.\n\nDůvodem ochrany je zachování zbytků porostů tvrdého luhu-dubového lužního lesa se starými duby, měkkého vrbo-olšového luhu, rozsáhlých ostřicových mokřadů jako stálého biotopu chráněných obojživelníků, druhově pestré ornitofauny a dále bohaté populace sněženky podsněžníku (\"Galanthus nivalis\"). Právě díky výskytu chráněné sněženky byla tato lokalita v 70. letech 20. století uchráněna před odvodněním a meliorací.\n\nÚzemí rezervace tvoří jednak tzv. měkký luh s porosty vrbové olšiny, jednak zbytky tvrdého luhu se starými duby. Půdy v rezervaci mají vysoko položenou hladinu spodní vody. Zdejší mokřady jsou pravděpodobně pozůstatkem někdejšího rybníka.\n\nV rezervaci žije několik ráněných a ohrožených druhů obojživelníků a plazů, jako je čolek obecný (\"Triturus vulgaris\"), rosnička zelená (\"Hyla arborea\"), skokan zelený (\"Rana esculenta\"), skokan ostronosý (\"Rana arvalis\") a skokan krátkonohý (\"Rana lessonae\"), dále kuňka žlutobřichá (\"Bombina variegata\"), ropucha obecná (\"Bufo bufo\"), ropucha zelená (\"Bufo viridis\"), ještěrka obecná (\"Lacerta agilis\"), slepýš křehký (\"Anguis fragilis\") a užovka obojková (\"Natrix natrix\").\n\nZ chráněné ornitofauny v rezervaci hnízdí například např. žluva hajní (\"Oriolus oriolus\"), strakapoud prostřední (\"Dendrocopos medius\"), žluna šedá (\"Picus canus\") a datel černý (\"Dryocopus martius\"). Rovněž zde byl zaznamenán výskyt chráněné a v České republice velmi vzácného jeřábu popelavého (\"Grus grus\").\n\n\n"}
{"id": "633041", "url": "https://cs.wikipedia.org/wiki?curid=633041", "title": "Franz-Franz", "text": "Franz-Franz\n\nFranz-Franz je přírodní rezervace ev. č. 2086 poblíž obce Dolní Moravice v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany je pozůstatek porostu pralesovitého typu se zvláště chráněnými druhy fauny. Nachází se zde například zimoviště vrápence malého.\n\n"}
{"id": "633042", "url": "https://cs.wikipedia.org/wiki?curid=633042", "title": "Gutské peklo", "text": "Gutské peklo\n\nGutské peklo je přírodní rezervace ev. č. 13078 poblíž obce Třinec v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je komplex přírodě blízkých bukových lesů s javorem a smrkem s významnými geomorfologickými fenomény jako jsou stupňovité vodopády a především blokovobahenní proudy (mury) s vyvinutými odlučnými oblastmi.\n\n"}
{"id": "633043", "url": "https://cs.wikipedia.org/wiki?curid=633043", "title": "Hněvošický háj", "text": "Hněvošický háj\n\nHněvošický háj je přírodní rezervace ev. č. 109 poblíž obce Hněvošice v okrese Opava. Oblast spravuje Agentura ochrany přírody a krajiny ČR. Nově vyhlášeno Nařízením Moravskoslezského kraje č. 2/2018 ze dne 26. června 2018.\n\nDůvodem ochrany je mozaika lesních porostů dubohabřin se zastoupením vegetace polonských dubohabřin, karpatských dubohabřin a acidofilních doubrav s výskytem významných druhů rostlin a živočichů karpatské oblasti s výrazným zastoupením břízy pýřité a ostřice hubené. \n\n"}
{"id": "633044", "url": "https://cs.wikipedia.org/wiki?curid=633044", "title": "Hořina (přírodní rezervace)", "text": "Hořina (přírodní rezervace)\n\nHořina je přírodní rezervace ev. č. 115 severně od obce Velké Heraltice v okrese Opava. Oblast spravuje Agentura ochrany přírody a krajiny ČR.\n\nDůvodem ochrany je bohatá lokalita šafránu Heuffelova rostoucího v údolí stejnojmenného potoka.\n\nKlíčovým druhem lokality je kriticky ohrožený šafrán Heuffelův, který zde vykvétá v průběhu března. Nejvíce rostlin roste na loučce na jihojihozápadním okraji rezervace, roztroušeně se pak ale druh vyskytuje napříč celou lokalitou (součástí je i lesík a úsek potoku Hořina). Na jaře na lokalitě vzácně vykvétá sněženka podsněžník, častěji pak prvosenka vyšší. Z lokality je uváděn i prstnatec májový, ostřice odchylná nebo olešník kmínolistý.\n\nLokalita je regionálně významná nejen z hlediska botanického, ale i zoologického. Nejvzácnějším druhem vyskytujícím se v rezervaci je mihule potoční. Ze vzácnějších ptáků se zde vyskytuje cvrčilka říční nebo strakapoud malý. Z méně častých hlodavců se zde lze setkat s myšicí temnopásou, rejscem černým, hrabošem mokřadním a hrabošíkem podzemním. Vyskytuje se zde i plch lesní.\n\n\n"}
{"id": "633045", "url": "https://cs.wikipedia.org/wiki?curid=633045", "title": "Hranečník", "text": "Hranečník\n\nHranečník je přírodní památka ev. č. 1518 severozápadně od obce Píšť v okrese Opava. Oblast spravuje Agentura ochrany přírody a krajiny ČR.\n\nDůvodem ochrany je kolonie volavky popelavé (\"Ardea cinerea\"), která je na severní Moravě vzácná a ve výběru charakteru hnízdní lokality ojedinělá.\n\n"}
{"id": "633046", "url": "https://cs.wikipedia.org/wiki?curid=633046", "title": "Hůrky (přírodní památka)", "text": "Hůrky (přírodní památka)\n\nHůrky je přírodní památka ev. č. 1774 poblíž obce Velké Heraltice v okrese Opava. Chráněné území zaujímá část severních svahů ve stejnojmenném lese, asi 2,5 km severozápadně od Velkých Heraltic. Oblast spravuje Agentura ochrany přírody a krajiny ČR.\n\nDůvodem ochrany je lesní porost přirozeného charakteru s vysokým zastoupením jesenického modřínu a borovice lesní.\n\n"}
{"id": "633047", "url": "https://cs.wikipedia.org/wiki?curid=633047", "title": "Huštýn", "text": "Huštýn\n\nHuštýn je přírodní rezervace ev. č. 2059 jižně od obce Mořkov v okrese Nový Jičín. Oblast spravuje AOPK ČR Správa CHKO Beskydy.\n\nDůvodem ochrany je cenný geomorfologický útvar a na něj navazující přirozený lesní porost s výskytem vzácných druhů. Prostor rezervace zahrnuje vrchol a část severního svahu stejnojmenné hory v Moravskoslezských Beskydech.\n\n"}
{"id": "633048", "url": "https://cs.wikipedia.org/wiki?curid=633048", "title": "Hvozdnice (přírodní rezervace)", "text": "Hvozdnice (přírodní rezervace)\n\nHvozdnice je přírodní rezervace ev. č. 1141 jižně od obce Slavkov v okrese Opava. Chráněné území se rozkládá na severovýchodním okraji vrchoviny Nízkého Jeseníku v nivě potoka Hvozdnice, kde zahrnuje soustavu tří rybníků (\"Slavkovský\", \"Vrbovec\" a \"Jankův\") s okolím. Oblast spravuje Agentura ochrany přírody a krajiny ČR.\n\nDůvodem ochrany je jedno z posledních bažinných území v nížinných oblastech Moravskoslezského kraje s bohatým výskytem rostlinstva a živočišstva včetně geologických výtvorů.\n\nFlóru tvoří především byliny typické pro lužní lesy - v jarním aspektu je to sasanka hajní, sasanka pryskyřníkovitá, plicník lékařský, zapalice žluťuchovitá, dymnivka dutá, mokrýš střídavolistý, prvosenka vyšší, podbílek šupinatý, kopytník evropský a křivatec žlutý. Méně často můžeme také narazit na lilii zlatohlavou. V průběhu května na lokalitě vykvétají konvalinky vonné, pstročky dvoulisté, kokoříky vonné, v okolí rybníků pak také kosatce žluté. Rybníky jsou rovněž příhodné pro později vykvétající dvouzubce nebo žabníky jitrocelové. Na sušších stráňkách v přilehlých částech rezervace naopak vykvétají hvozdíky kropenaté. Na lokalitě se bohužel v posledních letech šíří invazní křídlatka, kterou bude třeba v následujících letech pravidelně likvidovat, aby nedošlo k zarůstání cenných mikrolokalit a celé oblasti.\n\nV minulosti byla z rezervace uváděna řada významných druhů - například sasanka lesní, vstavač mužský znamenaný nebo některé druhy bublinatek. V důsledku intenzifikace zemědělství, zcelování polí, úbytku přirozeného prostředí pro možný růst rostlin, neopodstatněného trhání chráněných rostlin do herbářů a pro prodejní a dekorační účely, se tyto druhy v lokalitě v současnosti bohužel nevyskytují. To ovšem neznamená, že by lokalita nebyla stále regionálně významná, a proto je nutné ji chránit a zachovat. Zdejší jarní aspekt bylin je totiž typický pro lužní lesy, kterých je na Opavsku velmi málo, a tudíž se jedná o velmi cennou oblast zbytků původních tvrdolistých lužních lesů. Zároveň se jedná o významnou rybničnatou oblast v okrese, která je vhodná pro vlhkomilné a vodní druhy rostlin.\n\n\n"}
{"id": "633049", "url": "https://cs.wikipedia.org/wiki?curid=633049", "title": "Javorový vrch (národní přírodní památka)", "text": "Javorový vrch (národní přírodní památka)\n\nJavorový vrch je národní přírodní památka ev. č. 13182, která se nachází na východním svahu hory Temná v Hrubém Jeseníku, asi 4 km severně obce Malá Morávka v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany je komplex bývalého středověkého podpovrchového rudného dolu, včetně všech jeho podzemních i povrchových částí tvořících významný geologický profil v komplexu hornin vrbenské série a též biotop společenstva letounů (Chiroptera), včetně jejich populací, a fragment květnaté bučiny na povrchu ve východní části masivu Hrubého Jeseníku a typy přírodních stanovišť a druhy, pro které byla jiným právním předpisem vyhlášena EVL Javorový vrch a které se nacházejí na území národní přírodní památky.\n\nV roce 2011 byla do NPP Javorový vrch začleněna přírodní památka Štola pod Jelení cestou.\n\n"}
{"id": "633050", "url": "https://cs.wikipedia.org/wiki?curid=633050", "title": "Jelení bučina", "text": "Jelení bučina\n\nJelení bučina je přírodní rezervace ev. č. 1306 poblíž obce Ludvíkov v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany je různověký smíšený lesní porost (klenosmrková bučina Bažantová) v nadmořské výšce 800–930 m. Některé stromy zde dosahují pozoruhodných rozměrů.\n\n"}
{"id": "633051", "url": "https://cs.wikipedia.org/wiki?curid=633051", "title": "Kaluža", "text": "Kaluža\n\nKaluža je národní přírodní rezervace ev. č. 153 asi 3 km severně od vesnice Lesní Albrechtice, místní části obce Březová v okrese Opava. Chráněné území zaujímá stráň a návrší po pravé straně údolí řeky Moravice. Oblast spravuje AOPK ČR Správa CHKO Poodří.\n\nDůvodem ochrany je zachování ojedinělého přirozeného smíšeného porostu.\nMezi typické rostliny vyskytující se na lokalitě nebo v okolí patří zapalice žluťuchovitá, devětsil bílý, mokrýš střídavolistý, podběl lékařský, devětsil lékařský nebo sasanka hajní. Vzácněji zde můžete na skalkách také narazit na lilii zlatohlavou. Z dalších významnějších taxonů zde ještě roste roztroušeně kyčelnice devítilistá.\n\nNa živých i mrtvých bukových kmenech se objevuje vzácný korálovec ježatý (\"Hericium erinaceus\"), který se řadí mezi zranitelné druhy.\n\nV rezervaci se z významných živočichů vyskytuje mlok skvrnitý. Na zdejších prameništích se ve smíšeném lese s převahou buku úspěšně reprodukuje. Lokalita je rovněž poměrně významná z hlediska entomologického - vyskytuje se zde řada brouků - roháček kozlík, roháček kovový, roháček bukový, zlatohlávek zlatý, zlatohlávek hladký, zdobenec zelenavý, pestrokrovečník a červenáčci. Z motýlů se zde daří například modráskům očkovaným nebo ohniváčkům modrolesklým.\n\n\n"}
{"id": "633052", "url": "https://cs.wikipedia.org/wiki?curid=633052", "title": "Kamenec (přírodní památka, okres Frýdek-Místek)", "text": "Kamenec (přírodní památka, okres Frýdek-Místek)\n\nKamenec je přírodní památka ev. č. 1569 poblíž obce Dobrá v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je mokřadní biotop rašelinného charakteru v bývalém aluviu řeky Morávky s výskytem chráněných druhů rostlin a živočichů.\n\nPřírodní památku Kamenec tvoří mokřad napájený bezejmenným přítokem Černého potoka v nivě řeky Morávky. Lokalitu tvoří i síť tůněk se slatinným jezírkem, na které na severovýchodě navazuje rašeliniště.\n\nZápadní hranici území tvoří místní cesta, jižní hranici tvoří silnice mezi obcí Dobrou a Frýdkem-Místkem. Na východě přechází do podmáčených luk a polí, na severu tvoří hranici železniční trať mezi Frýdkem-Místkem a Českým Těšínem.\n\nCentrální část přírodní památky tvoří podmáčený lesní porost s olší lepkavou (\"Alnus glutinosa\"), olší šedou (\"Alnus incana\") a jasanem ztepilým (\"Fraxinus excelsior\").\n\nVe vodních plochách roste například šípatka střelolistá (\"Sagittaria sagittifolia\"), zevar vzpřímený (\"Sparganium erectum\"), zevar jednoduchý (\"Sparganium emersum\"), rdest vzplývavý (\"Potamogeton natans\") a masožravá bublinatka jižní (\"Utricularia australis\").\n\nV mělčinách můžeme najít ostřice (\"Carex\"), bahničku mokřadní (\"Eleocharis palustris\") nebo přesličku poříční (\"Equisetum fluviatile\").\n\nNa bažinatých místech se vyskytuje blatouch bahenní (\"Caltha palustris\"), ohrožený kozlík celolistý (\"Valeriana simplicifolia\"), řeřišnice hořká (\"Cardamine amara\") či pcháč bahenní (\"Cirsium palustre\").\n\nV tůních Kamence žije čolek obecný (\"Triturus vulgaris\") a kriticky ohrožený čolek velký (\"Triturus cristatus\"). Dále zde můžeme spatřit rosničku zelenou (\"Hyla arborea)\"), skokana zeleného (\"Pelophylax esculentus\"), ještěrku obecnou (\"Lacerta agilis\") a užovku obojkovou (\"Natrix natrix\").\n\nPřírodní památka je unikátní svým výskytem vodních druhů hmyzu. Mezi vzácné patří šídlo luční (\"Brachytron pratense\"), lesklice skvrnitá (\"Somatochlora flavomaculata\"), vážka tmavoskvrnná (\"Leucorrhinia rubicunda\") a vážka jasnoskvrnná (\"Leucorrhinia pectoralis\").\n\nZ ptáků zde můžeme zahlédnout lejska šedého (\"Muscicapa striata\"), ledňáčka říčního (\"Alcedo atthis\"), žluvu hajní (\"Oriolus oriolus\"), krahujce obecného (\"Accipiter nisus\") a čápa černého (\"Ciconia nigra\").\n\nVyskytuje se zde veverka obecná (\"Sciurus vulgaris\"), za potravou se zde vydává i silně ohrožená vydra říční (\"Lutra lutra\").\n\nDo okrajových oblastí území jsou často umisťovány černé skládky zahradního a domácího komunálního odpadu. V jižní části přírodní památky prochází plynovod se soustavou ventilů. V budoucnu má při samé severozápadní hranici přírodní památky procházet obchvat Frýdku-Místku D48. \n\n\n"}
{"id": "633053", "url": "https://cs.wikipedia.org/wiki?curid=633053", "title": "Kamenná (přírodní památka)", "text": "Kamenná (přírodní památka)\n\nKamenná je přírodní památka ev. č. 1337 poblíž obce Staříč v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je jediná lokalita teplomilných rostlin a živočichů společenstev na vápencových půdách v okrese Frýdek- Místek.\n\n"}
{"id": "633054", "url": "https://cs.wikipedia.org/wiki?curid=633054", "title": "Karlovice - sever", "text": "Karlovice - sever\n\nKarlovice - sever je přírodní rezervace ev. č. 163 v katastru obce Karlovice v okrese Bruntál. Chráněné území, vzdálené asi 2 km severovýchodně od Vrbna pod Pradědem a 3,5 km na severozápad od Karlovic, zaujímá jižní až jihovbýchodní svahy vrchu \"Huk\" (787 m) ve Zlatohorské vrchovině, po levé straně údolí řeky Opavy. Oblast spravuje Agentura ochrany přírody a krajiny ČR.\n\nDůvodem ochrany je unikátní zachovalý porost s autochtonním jesenickým modřínem.\n\n"}
{"id": "633055", "url": "https://cs.wikipedia.org/wiki?curid=633055", "title": "Klíny (přírodní rezervace)", "text": "Klíny (přírodní rezervace)\n\nKlíny je přírodní rezervace ev. č. 172 poblíž obce Čeladná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou přirozené lesní porosty pralesového charakteru v jedlobukovém stupni karpatské oblasti.\n\n"}
{"id": "633056", "url": "https://cs.wikipedia.org/wiki?curid=633056", "title": "Kněhyňská jeskyně", "text": "Kněhyňská jeskyně\n\nKněhyňská jeskyně je přírodní památka ev. č. 1346 poblíž obce Čeladná v okrese Frýdek-Místek. Chráněné území je v péči AOPK ČR - Správy Chráněné krajinné oblasti Beskydy.\n\nPředmětem ochrany je podzemní systém pseudokrasových jeskyní a jejich ekologických funkcí. Objekt je významným geomorfologickým útvarem, dokládajícím vývoj pískovcových flyšových formací a dále ojedinělou zoologickou lokalitou s koloniemi ohrožených druhů netopýrů.\n\nV jeskyni pravidelně zimuje početná kolonie netopýra velkého (\"Myotis myotis\"). Z dalších zástupců netopýrů obývající Česko se zde nepravidelně vyskytuje netopýr brvitý (\"Myotis emarginatus\"), netopýr severní (\"Eptesicus nilssoni\"), netopýr vodní (\"Myotis doubentoni\"), netopýr vousatý (\"Myotis mystacinus\"), netopýr řasnatý (\"Myotis nattereri\"), netopýr ušatý (\"Plecotus auritus\") a vrápenec malý (\"Rhinolophus hipposideros\").\n\n"}
{"id": "633057", "url": "https://cs.wikipedia.org/wiki?curid=633057", "title": "Koryta (přírodní rezervace)", "text": "Koryta (přírodní rezervace)\n\nKoryta je přírodní rezervace ev. č. 1963 poblíž obce Bartošovice v okrese Nový Jičín. Oblast spravuje AOPK ČR Správa CHKO Poodří.\n\nDůvodem ochrany je lužní les v říční terase Odry, významné olšiny.\n\n"}
{"id": "633058", "url": "https://cs.wikipedia.org/wiki?curid=633058", "title": "Koryto řeky Ostravice", "text": "Koryto řeky Ostravice\n\nKoryto řeky Ostravice je přírodní památka ev. č. 185 poblíž obce Ostravice v okrese Frýdek-Místek. Chráněné území spravuje Krajský úřad Moravskoslezského kraje.\n\nDůvodem ochrany je jediné místo, kde je ve větším rozsahu trvale odkryt tektonický styk těšínsko-hradišťského souvrství a frýdeckých vrstev. Lokalita je názorným příkladem tektonického styku souvrství. Je ojedinělá jak rozsahem, tak přístupností.\n\n"}
{"id": "633059", "url": "https://cs.wikipedia.org/wiki?curid=633059", "title": "Kotvice (přírodní rezervace)", "text": "Kotvice (přírodní rezervace)\n\nKotvice je přírodní rezervace ev. č. 190 poblíž obce Studénka v okrese Nový Jičín. Oblast spravuje AOPK ČR Správa CHKO Poodří.\n\nDůvodem ochrany je zachovalá biocenóza stejnojmenného rybníka, typická pro celou jihozápadní část jistebnické rybniční soustavy.\n\n"}
{"id": "633060", "url": "https://cs.wikipedia.org/wiki?curid=633060", "title": "Koutské a Zábřežské louky", "text": "Koutské a Zábřežské louky\n\nKoutské a Zábřežské louky je přírodní rezervace ev. č. 586 v západním sousedství Zábřehu, místní části města Dolní Benešov v okrese Opava. Oblast spravuje Agentura ochrany přírody a krajiny ČR.\n\nDůvodem ochrany je komplex mokřadních luk, rozptýlené zeleně a luhů se zbytky mrtvých ramen a periodicky zaplavovaných tůní v nivě řeky Opavy, mokřadní ekosystémy s výskytem zvláště chráněných druhů živočichů a rostlin, hnízdiště ptačích druhů.\n\nZ významných rostlin se v rezervaci vyskytuje stulík žlutý, který vytváří porosty na slepých ramenech řeky Opavy. Některé exempláře tvoří i terestrická stádia. Další významnou rostlinou rezervace je šmel okoličnatý, který vykvétá na březích řeky Opavy, zvláště pak v oblasti slepých ramen řeky Opavy nedaleko začátku rezervace (nedaleko Kravař).\n\nV dnešní době je z lokality ještě uváděn prstnatec májový, kruštík polabský, vrbina kytkokvětá, starček poříční, vachta trojlistá, hadilka obecná, žebratka bahenní a vrba rozmarýnolistá. Tyto druhy ovšem mizí a při inventarizačním průzkumu lokality z roku 2011 nebyly některé z nich prokázány – konkrétně se nepodařilo nalézt prstnatec májový, kruštík polabský, vachtu trojlistou a hadilku obecnou. Ostatní druhy (vrbina kytkokvětá, starček poříční, žebratka bahenní) pak byly v rezervaci prokázány, a to alespoň v minimálním množství.\n\nhttp://mspp.kr-moravskoslezsky.cz/cz/flora/botanicky-inventarizacni-pruzkum-v-pr-koutske-a-zabrezske-louky-2621/\n\n"}
{"id": "633061", "url": "https://cs.wikipedia.org/wiki?curid=633061", "title": "Královec (přírodní rezervace)", "text": "Královec (přírodní rezervace)\n\nKrálovec je přírodní rezervace ev. č. 2094 poblíž obce Spálov v okrese Nový Jičín. Oblast spravuje Agentura ochrany přírody a krajiny ČR.\n\nDůvodem ochrany je ekosystém mokřadních společenstev lučních porostů s remízy prameništních olšin na podmáčeném podkladě kulmských hornin s výskytem zvláště chráněných druhů rostlin a živočichů.\n\n"}
{"id": "633062", "url": "https://cs.wikipedia.org/wiki?curid=633062", "title": "Krasovský kotel", "text": "Krasovský kotel\n\nKrasovský kotel je přírodní rezervace ev. č. 1192 poblíž obce Krasov v okrese Bruntál. Oblast spravuje Agentura ochrany přírody a krajiny ČR.\n\nDůvodem ochrany je zachování podmínek pro vývoj druhově bohatého lučního ekosystému s výskytem ohrožených a mizejících druhů rostlin (zejména mečíku obecného).\n\n"}
{"id": "633063", "url": "https://cs.wikipedia.org/wiki?curid=633063", "title": "Kunov (přírodní rezervace)", "text": "Kunov (přírodní rezervace)\n\nKunov je přírodní rezervace ev. č. 1193 poblíž vesnice Kunov v okrese Bruntál. Chráněné území se rozkládá v nivě řeky Opavy  v severozápadním sousedství Kunova, přibližně na půli cesty mezi obcemi Nové Heřminovy a Široká Niva. Z jedné strany je vymezuje silnice II/451, z druhé pak železniční trať Milotice nad Opavou - Vrbno pod Pradědem. Oblast spravuje AOPK ČR Správa CHKO Jeseníky.\n\nDůvodem ochrany je téměř přirozený lužní porost s hojným výskytem ohroženého druhu pérovníku pštrosího (\"Matteuccia struthiopteris\").\n\n"}
{"id": "633064", "url": "https://cs.wikipedia.org/wiki?curid=633064", "title": "Kyčmol", "text": "Kyčmol\n\nKyčmol je přírodní památka ev. č. 1345 poblíž obce Horní Lomná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je rašelinná louka s typickými prvky vegetace jako ojedinělá a vzácná v povodí Lomné.\n\n"}
{"id": "633066", "url": "https://cs.wikipedia.org/wiki?curid=633066", "title": "Les Na Rozdílné", "text": "Les Na Rozdílné\n\nLes Na Rozdílné je přírodní rezervace ev. č. 2108 poblíž obce Kunčice pod Ondřejníkem v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je významný ekosystém přírodě blízkých smíšených lesních porostů s genofondem autochtonních dřevin a biotopem ohrožených druhů živočichů.\n\n"}
{"id": "633067", "url": "https://cs.wikipedia.org/wiki?curid=633067", "title": "Liptáňský bludný balvan", "text": "Liptáňský bludný balvan\n\nLiptaňský bludný balvan je přírodní památka ev. č. 215 poblíž obce Liptaň v okrese Bruntál. Oblast spravuje Agentura ochrany přírody a krajiny ČR.\n\nDůvodem ochrany je zachování bludného balvanu jako významného dokladu kontinentálního zalednění severní Moravy.\n\n"}
{"id": "633068", "url": "https://cs.wikipedia.org/wiki?curid=633068", "title": "Lišková", "text": "Lišková\n\nLišková je přírodní památka ev. č. 217 poblíž obce Bílá v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je výskyt ohrožené řeřišnice trojlisté (\"Cardamine triforia\") v typickém beskydském lesním společenstvu.\n\n"}
{"id": "633069", "url": "https://cs.wikipedia.org/wiki?curid=633069", "title": "Malenovický kotel", "text": "Malenovický kotel\n\nMalenovický kotel je přírodní rezervace ev. č. 2271 poblíž obce Krásná v okrese Frýdek-Místek. Oblast spravuje AOPK ČR - regionální pracoviště Správa CHKO Beskydy.\n\nPřírodní rezervace o rozloze téměř 146 ha se nachází v Beskydech na severozápadních strmých svazích Lysé hory (1323 m n. m.) a Malchoru (1219 m n. m.).. Území má značné převýšení - od údolí potoka Satina v nadmořské výšce 570 metrů dosahuje prakticky až na vrchol Lysé hory do výšky 1320 m n. m. Přírodní rezervace leží na katastrálních územích Malenovice a Krásná pod Lysou Horou. V dolní části na oblast přírodní rezervace Malenovický kotel navazuje další chráněné území - přírodní památka Vodopády Satiny.\n\nDůvodem ochrany je geomorfologický fenomén údolí potoka Satina a přilehlých západních a severních svahů Lysé hory a Malchoru v Moravskoslezských Beskydech, zahrnující pestrou mozaiku zachovaných různorodých ekosystémů s bohatou druhovou diverzitou rostlinných a živočišných druhů. Malenovický kotel je zároveň součástí evropsky významné lokality Beskydy a Ptačí oblasti Beskydy. \n\n"}
{"id": "633070", "url": "https://cs.wikipedia.org/wiki?curid=633070", "title": "Malý Smrk (přírodní rezervace)", "text": "Malý Smrk (přírodní rezervace)\n\nMalý Smrk je přírodní rezervace ev. č. 2272 poblíž obce Ostravice v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou dochované fragmenty přirozených lesů, jedlobučin a smrkových bučin s původním ekotypem beskydského smrku a s bohatou diverzitou rostlinných a živočišných druhů.\n\n"}
{"id": "633071", "url": "https://cs.wikipedia.org/wiki?curid=633071", "title": "Mazácký Grúnik", "text": "Mazácký Grúnik\n\nMazácký Grúnik je přírodní rezervace ev. č. 237 poblíž obce Ostravice v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou fragmenty ekosystému přirozeného karpatského lesa jedlobukového a smrkobukového lesního vegetačního stupně s bohatou diverzitou rostlinných i živočišných druhů na geomorfologicky členitém úbočí Lysé hory a Čupelu v Moravskoslezských Beskydech. Posláním rezervace je rovněž umožnit přirozené procesy v lesním prostředí.\n\n"}
{"id": "633072", "url": "https://cs.wikipedia.org/wiki?curid=633072", "title": "Meandry Staré Odry", "text": "Meandry Staré Odry\n\nMeandry Staré Odry je přírodní památka ev. č. 2083 poblíž obce Jeseník nad Odrou v okrese Nový Jičín. Oblast spravuje AOPK ČR Správa CHKO Poodří.\n\nDůvodem ochrany je zbytek původního meandrujícího koryta Odry s množstvím tůní a břehovitými porosty s pestrou skladbou.\n\nCenné jsou hlavně břehové porosty podél meandrujícího toku. Rostou zde převážně dřeviny jako jasan ztepilý, jilm vaz, dub letní, střemcha obecná, olše lepkavá, olše šedá, vrba křehká, vrba bílá a lípa srdčitá.\n\nNa periodicky zaplavované louce, která je také součástí přírodní památky, roste mino jiné krvavec toten.\n\nTůně poskytují útočiště mnoha druhům živočichů a slouží k rozmnožování obojživelníkům. Na louce se vyskytuje mimo jiné chráněný modrásek bahenní.\n\n"}
{"id": "633073", "url": "https://cs.wikipedia.org/wiki?curid=633073", "title": "Mokřiny u Krahulčí", "text": "Mokřiny u Krahulčí\n\nMokřiny u Krahulčí je přírodní rezervace ev. č. 2105 v katastru obce Dětřichov nad Bystřicí v okrese Bruntál, necelý kilometr severozápadně od vsi Krahulčí. Oblast spravuje Agentura ochrany přírody a krajiny ČR.\n\nDůvodem ochrany jsou mokřadní ekosystémy v nivě Trusovického potoka s výskytem chráněných mokřadních druhů rostlin v početných populacích. Bohatá populace kriticky ohroženého druhu starčeku bahenního (\"Senecio paludosus\").\n\n"}
{"id": "633074", "url": "https://cs.wikipedia.org/wiki?curid=633074", "title": "Morgenland", "text": "Morgenland\n\nMorgenland je přírodní památka ev. č. 2244 poblíž obce Malá Morávka v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany jsou luční společenstva (mokřadní a mezofilní), na části území smíšený lesní porost.\n\n"}
{"id": "633075", "url": "https://cs.wikipedia.org/wiki?curid=633075", "title": "Motyčanka", "text": "Motyčanka\n\nMotyčanka je přírodní památka ev. č. 1347 poblíž obce Mosty u Jablunkova v okrese Frýdek-Místek. Chráněné území spravuje AOPK ČR - Správa CHKO Beskydy.\n\nDůvodem ochrany je mokřadní louka s typickými prvky vegetace jako ojedinělá a vzácná v této oblasti.\n\n"}
{"id": "633076", "url": "https://cs.wikipedia.org/wiki?curid=633076", "title": "Na Čermence", "text": "Na Čermence\n\nNa Čermence je přírodní památka ev. č. 1339 asi 2 km západně od vesnice Kamenka, jedné z místních částí města Odry v okrese Nový Jičín. Oblast spravuje Agentura ochrany přírody a krajiny ČR.\n\nDůvodem ochrany je významné přirozené hnízdiště mnoha druhů ptactva ve staré bukové kmenovině s příměsí lípy, jedle, klenu a smrku na úbočních svazích dvou levostranných přítoků říčky Čermné.\n\n"}
{"id": "633077", "url": "https://cs.wikipedia.org/wiki?curid=633077", "title": "Niva Moravice", "text": "Niva Moravice\n\nNiva Moravice je přírodní rezervace ev. č. 2009 poblíž obce Dolní Moravice v okrese Bruntál. Chráněné území zaujímá údolní nivu na pravém břehu řeky Moravice v přibližně 2,4 km dlouhém úseku, počínajícím asi 500 metrů pod koncem obce Dolní Moravice a končícím u mostu silnice I/11 v Malé Štáhli. Podélně rezervaci na východní straně vymezuje tok Moravice, hranici na straně západní straně pak představuje místní silnice, spojující uvedené obce. Oblast spravuje Agentura ochrany přírody a krajiny ČR.\n\nDůvodem ochrany je zachování přirozeného charakteru území a biotopu pro život chráněných a ohrožených druhů rostlin a živočichů, zejména pro hnízdící a migrující ptactvo, a dále vytvoření podmínek pro jejich další existenci a rozšiřování.\n\n"}
{"id": "633078", "url": "https://cs.wikipedia.org/wiki?curid=633078", "title": "Noříčí (přírodní rezervace)", "text": "Noříčí (přírodní rezervace)\n\nNoříčí je přírodní rezervace ev. č. 275 rozkládající se ve vrcholové části Nořičí hory, jihovýchodně od obce Trojanovice v okrese Nový Jičín. Oblast spravuje AOPK ČR Správa CHKO Beskydy.\n\nDůvodem ochrany je uchování lesního porostu s přirozenou dřevinnou skladbou typickou pro západokarpatskou oblast s bohatým zastoupením lesních typů a zajištění lesního společenstva s ohroženými rostlinnými a živočišnými druhy před činnostmi, jež mají negativní dopad na přírodní procesy.\n\n"}
{"id": "633079", "url": "https://cs.wikipedia.org/wiki?curid=633079", "title": "Nové Těchanovice (přírodní rezervace)", "text": "Nové Těchanovice (přírodní rezervace)\n\nNové Těchanovice je přírodní rezervace ev. č. 277 v oblasti Nízkého Jeseníku, severozápadně od města Vítkov v okrese Opava. Chráněné území o rozloze 5,76 ha spravuje Krajský úřad Moravskoslezského kraje.\n\nDůvodem ochrany je ojedinělá směs teplomilných a horských prvků na svahu na levém břehu řeky Moravice. Na prudkém jižním svahu v údolí Moravice se zachoval porost smíšených suťových lesů, který si v těžko přístupných partiích zachoval přirozený, místy až pralesovitý charakter.\n\nStromové patro je velmi pestré. Roste zde habr obecný, dub letní, jedle bělokorá, lípa malolistá, buk lesní, javor klen a javor mléč, z křovin zde nalezneme zimolez obecný, vzácně i lýkovec jedovatý a brslen evropský. V rezervaci se dále mimo jiné vyskytuje například lilie zlatohlavá, prvosenka vyšší, hlístník hnízdák, jaterník podléška, kapradina laločnatá, udatna lesní, růže převislá a jmelí bílé jedlové.\n\nZ hlediska místní fauny je lokalita pozoruhodná zejména z entomologického hlediska, neboť se zde vyskytuje řada vzácných druhů, jako například tesaříci a nosatci.\n\n"}
{"id": "633080", "url": "https://cs.wikipedia.org/wiki?curid=633080", "title": "Novodvorský močál", "text": "Novodvorský močál\n\nNovodvorský močál je přírodní rezervace ev. č. 2146 na katastrálním území města Frýdek-Místek, Panských Nových Dvorech a katastrálním území obce Dobrá v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je významný komplex lesních a nelesních mokřadů s výskytem ohrožených druhů rostlin a živočichů.\n\nNovodvorský močál se rozkládá v jihovýchodní části Panských Nových Dvorů. Vznikl samovolným vývojem na místě dřívějšího rybníka, jehož pozůstatky včetně provalené hráze lze na místě ještě pozorovat. Močál je napájen potokem Vlček pramenícím poblíž ve Frýdeckém lese. Na několika místech potoka jsou znatelné vířící prameny.\n\nMočál se skládá ze dvou částí, lesní a volné. Lesní část je tvořena jasanem ztepilým (\"Fraxinus excelsior\") a olší lepkavou (\"Alnus glutinosa\"), které doprovází dub letní (\"Quercus robur\") a bříza bělokorá (\"Betula pendula\"), vzácně i jilm horský (\"Ulmus glabra).\" Keřové patro tvoří zejména krušina olšová (\"Frangula alnus\"). Volná část bez lesního porostu je tvořena přesličkou lesní (\"Equisetum sylvaticum\"), ostřicí třeslicovitou (\"Carex brizoides\"), papratkou samičí (\"Athyrium filix-femina\"), kyčelnicí žláznatou (\"Dentaria glandulosa\"), řeřišnicí hořkou (\"Cardamine amara\"), třtinou šedavou (\"Calamagrostis canescens\") a ostružiníkem (\"Rubus\").\n\nV přírodní rezervaci roste ohrožený ďáblík bahenní (\"Calla palustris\"), prstnatec májový (\"Dactylorhiza majalis\") a vachta trojlistá (\"Menyanthes trifoliata\"). \n\nV období s dostatkem vody se zde vyskytuje střevle potoční (\"Phoxinus phoxinus\") a poblíž tůní můžeme spatřit skokana hnědého (\"Rana temporaria\"). Žije zde čolek horský (\"Triturus alpestris\") a několikrát tu byla pozorována i téměř ohrožená vydra říční (\"Lutra lutra\"). \n\n\n"}
{"id": "633081", "url": "https://cs.wikipedia.org/wiki?curid=633081", "title": "Obidová (přírodní památka)", "text": "Obidová (přírodní památka)\n\nObidová je přírodní památka ev. č. 1343 poblíž obce Krásná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je mokřadní společenstvo s výskytem chráněných a ohrožených druhů rostlin a živočichů.\n\n"}
{"id": "633083", "url": "https://cs.wikipedia.org/wiki?curid=633083", "title": "Odkryv v Kravařích", "text": "Odkryv v Kravařích\n\nOdkryv v Kravařích je národní přírodní památka ev. č. 287 severozápadně od města Kravaře v okrese Opava. Oblast spravuje AOPK ČR Správa CHKO Poodří.\n\nDůvodem ochrany je jedinečný profil sálského zalednění, které zde zanechalo souvkové hlíny a štěrkopísky.\n\n\n"}
{"id": "633084", "url": "https://cs.wikipedia.org/wiki?curid=633084", "title": "Ondrášovy díry", "text": "Ondrášovy díry\n\nOndrášovy díry je přírodní památka ev. č. 1344 poblíž obce Malenovice v okrese Frýdek-Místek v Moravskoslezském kraji. Chráněné území je v péči AOPK ČR - regionálního pracoviště Správa Chráněné krajinné oblasti Beskydy. Přírodní památka Ondrášovy díry je zároveň součástí evropsky významné lokality Beskydy a Ptačí oblasti Beskydy.\n\nJedinečný pseudokrasový jeskynní systém se nachází v Beskydech na hřebeni Lukšince v nadmořské výšce 840 až 940 metrů na území, ležícím 1,5 až 2 km vzdušnou čarou směrem na severozápad od vrcholu Lysé hory. Z hlediska administrativní příslušnosti se jedná o katastrální území Malenovice a Staré Hamry II.\n\nDůvodem ochrany je podzemní systém pseudokrasových puklinových a rozsedlinových jeskyní a jejich ekologických funkcí. Objekt je významným geomorfologickým útvarem, dokládajícím vývoj pískovcových flyšových formací a dále ojedinělou zoologickou lokalitou s koloniemi ohrožených druhů netopýrů.\n\nOndrášovy díry patří mezi nejrozsáhlejší puklinové jeskyně v ve flyšovém pásmu Karpat. Systém puklinových chodeb a dómů, dosahujících hloubky více než třiceti metrů, je dlouhý celkem zhruba 250 metrů. Součástí zmíněného systému je několik desítek metrů dlouhá ledová jeskyně, ve které se i během letních měsíců udržuje led a sníh.\n\nJeskyně na Lukšinci byly odedávna spojovány s pověstmi o zbojníkovi Ondrášovi. Vyprávělo se například, že ve zdejší síti podzemních děr schovával Ondráš naloupené poklady.\n\n"}
{"id": "633085", "url": "https://cs.wikipedia.org/wiki?curid=633085", "title": "Otická sopka", "text": "Otická sopka\n\nOtická sopka je přírodní památka ev. č. 1517 na západním okraji obce Otice v okrese Opava na okraji Nízkého Jeseníku. Oblast spravuje Agentura ochrany přírody a krajiny ČR.\n\nDůvodem ochrany jsou třetihorní čedičové vyvřeliny a ledovcové uloženiny.\n\n\n"}
{"id": "633086", "url": "https://cs.wikipedia.org/wiki?curid=633086", "title": "Plenisko", "text": "Plenisko\n\nPlenisko je přírodní rezervace ev. č. 317 poblíž obce Písek v okrese Frýdek-Místek. Oblast spravuje Agentura ochrany přírody a krajiny ČR. Rozkládá se na jižních a jihovýchodních svazích hory Kyčera (989 m) a sahá až k jejímu vrcholu a hřebeni, které tvoří, podobně jako dvě strany pomyslného obdélníka území rezervace, zároveň hranici s Polskou republikou.\n\nDůvodem ochrany je zachování přirozených lesních porostů pralesovitého vzhledu s genofondem autochtonních dřevin – jedle, buku, smrku, klenu.\n\n"}
{"id": "633089", "url": "https://cs.wikipedia.org/wiki?curid=633089", "title": "Pod Lukšincem", "text": "Pod Lukšincem\n\nPod Lukšincem je přírodní památka ev. č. 607 poblíž obce Malenovice v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je lokalita hořce Kochova.\n\n"}
{"id": "633090", "url": "https://cs.wikipedia.org/wiki?curid=633090", "title": "Podgruň", "text": "Podgruň\n\nPodgruň je přírodní památka ev. č. 1342 poblíž obce Staré Hamry v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou vrchovištní louky s výskytem chráněných druhů rostlin.\n\n"}
{"id": "633091", "url": "https://cs.wikipedia.org/wiki?curid=633091", "title": "Polanská niva", "text": "Polanská niva\n\nPolanská niva je národní přírodní rezervace ev. č. 925 poblíž městského obvodu Polanka nad Odrou v okrese Ostrava-město. Oblast spravuje AOPK ČR Správa CHKO Poodří.\n\nDůvodem ochrany je jedinečná ukázka lužního lesa v nivě řeky Odry s četnými mrtvými rameny a meandrujícím tokem řeky.\n\n"}
{"id": "633092", "url": "https://cs.wikipedia.org/wiki?curid=633092", "title": "Polanský les", "text": "Polanský les\n\nPolanský les je přírodní rezervace ev. č. 330 poblíž městského obvodu Polanka nad Odrou v okrese Ostrava-město. Oblast spravuje AOPK ČR Správa CHKO Poodří.\n\nDůvodem ochrany je ochrana lužního lesa, jako jedinečného reliktu v Poodří.\n\n"}
{"id": "633093", "url": "https://cs.wikipedia.org/wiki?curid=633093", "title": "Poledňana (přírodní rezervace)", "text": "Poledňana (přírodní rezervace)\n\nPoledňana je přírodní rezervace ev. č. 331 poblíž obce Staré Hamry v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je smíšený převážně bukový porost na skalnatých svazích.\n\n"}
{"id": "633094", "url": "https://cs.wikipedia.org/wiki?curid=633094", "title": "Polštářové lávy ve Straníku", "text": "Polštářové lávy ve Straníku\n\nPolštářové lávy ve Straníku je název přírodní památky, která je pod č. 1894 evidována Krajským úřadem Moravskoslezského kraje. Nachází se na severním okraji Straníku, který je administrativní součástí okresního města Nový Jičín. Lokalitu spravuje Agentura ochrany přírody a krajiny ČR. Důvodem ochrany je velký odkryv s polštářovými lávami těšínitové vulkanické asociace.\n\n"}
{"id": "633096", "url": "https://cs.wikipedia.org/wiki?curid=633096", "title": "Prameny Zrzávky", "text": "Prameny Zrzávky\n\nPrameny Zrzávky je přírodní památka ev. č. 1665 jihovýchodně od obce Hostašovice v okrese Nový Jičín. Chráněné území spravuje Ministerstvo životního prostředí ČR.\n\nDůvodem ochrany jsou Kyselka a Smradlavka: dva samostatné vývěry vody se silným obsahem síranu železitého a sirovodíku (celkově ochraňuje přírodní památka pramenů pět, ale jen tyto dva jsou dostatečně vydatné). Prameny jsou pokládány za léčivé. Kyselka obsahuje v 1 l vody 96 mg Ca a 19,5 mg Mg, což jsou údaje plně srovnatelné se známou Mattonkou (Ca 84,5, Mg 25). Hlavní zajímavostí této památky je však výrazný rozdíl ve složení Kyselky a Smradlavky – ačkoli jsou pouhých 5 metrů od sebe, vyvěrají z různých podloží a zejména v obsahu iontů sirných solí jsou velmi rozdílné, což lze snadno poznat čichem a odráží se to i v jejich názvech. Takovýto rozdíl mezi blízkými prameny je unikátní.\n\nSoučástí přírodní památky jsou i přilehlé mokřadní louky na protější straně silnice, jejichž vodní režim i vegetace jsou přímo ovlivňovány volným rozlevem dalšího sirnatého pramene v samém okraji silnice.\n\nV mokřadním společenstvu se vyskytuje několik zvlášť chráněných druhů rostlin, např. prstnatec májový.\n\n\n"}
{"id": "633097", "url": "https://cs.wikipedia.org/wiki?curid=633097", "title": "Profil Morávky", "text": "Profil Morávky\n\nProfil Morávky je přírodní památka ev. č. 1334 poblíž obce Dobrá v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je kaňonovitý profil přirozeného štěrkonosného toku Morávky se skalními prahy a peřejemi a zachování přilehlých lužních porostů a štěrkových teras s výskytem chráněných a ohrožených druhů rostlin a živočichů.\n\nNepravidelný profil neupraveného štěrkonosného toku Morávky, která místy meandruje a vytváří štěrková pole. V korytě je odkryto předkvartérní podloží a vytvořily se skalní prahy a peřeje\n\nKoryto řeky i její opuštěná ramena jsou zahloubena až na výchozy skalního podloží do fluviálních štěrkových akumulací náplavového kužele se třemi dílčími stupni. Akumulace je v celé své mocnosti tvořena hrubými štěrky s nízkým podílem písčitého a hlinitého materiálu, s valouny v průměru do 20 cm a s hojnými většími bloky. Vznik náplavového kužele spadá do období posledního viselského glaciálu. Jeho původní sedimentační povrch (v úrovni cca 8 metrů nad hladinou řeky) je nazýván terasou staroměstskou. Vnější zóny terasy jsou pokryty návějemi spraší, místy se na povrchu zachovaly zbytky jílovitých a slatinných zemin.\n\nV území nejsou lužní lesy v pravém slova smyslu, neboť vodní tok je zahlouben 3–7 metrů oproti říční terase. Zachovaly se zbytky věkově a druhově diferencovaných, přírodně blízkých porostů. Většinou však byly lesy přeměřeny hospodářskými zásahy na stejnověké listnaté porosty, ve kterých převládá lípa malolistá (Tilia cordata), jasan ztepilý (Fraxinus excelsior), v příměsi vrba bílá (Salix alba), vrba křehká (Salix fragilis), vrba jíva (Salix caprea), dub letní (Quercus robur), javor klen (Acer pseudoplatanus), javor mléč (Acer platanoides). Zajímavá je populace olše šedé (Alnus incana), která sestupuje podél toku z vyšších vegetačních stupňů, a dnes již mizejícího jilmu vazu (Ulmus laevis). Ještě v 80. letech 20. století se na štěrkových lavicích nacházela početná populace kriticky ohroženého židoviníku německého (Myricaria germanica), po vodohospodářských úpravách a velkých povodní v 90. letech 20. století však zbylo několik keřů a aktivní koryto. Rychle se rozrůstá agresivní křídlatka japonská (Reynourita japonica).\n\nNa nezarostlých štěrkových náplavech Morávky můžeme najít vzácné druhy bezobratlých – pavouka Arctosa cinerea, marši Tetrix tuerki a saranče Sphingonotus coerulans.V samotném toku žije kromě běžných ryb pstruhového pásma také ohrožená střevle potoční (Phoxinus phoxinus). Podél řeky hnízdí v hojném počtu pisík obecný (Actitis hypoleucos).\n\nHospodářsky využívané lesy nemají většinou přirozenou věkovou ani prostorovou skladbu. Chybí některé věkové třídy, jinde rostou pouze stejnověké dřeviny, případně s vytvářejícím se podružným prostorem. Věkové struktuře odpovídá prostorová skladba, většinou etážovitá, bez vertikálního zápoje. Nyní jsou lesní prostory ponechány přirozenému vývoji, místy s probírkami.\n\nÚzemí v blízkosti města je pod značným návštěvnickým tlakem, zejména v létě se negativně projevuje celodenní neřízená rekreace a táboření.\n\n"}
{"id": "633098", "url": "https://cs.wikipedia.org/wiki?curid=633098", "title": "Pstruží potok", "text": "Pstruží potok\n\nPstruží potok je přírodní rezervace ev. č. 1358 poblíž obce Stará Ves v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany je prameniště a mokřady s typickou vegetací, tokaniště tetřívka obecného.\n\n"}
{"id": "633099", "url": "https://cs.wikipedia.org/wiki?curid=633099", "title": "Ptačí hora", "text": "Ptačí hora\n\nPtačí hora je národní přírodní památka ev. č. 345 severně od obce Nové Heřminovy v okrese Bruntál. Chráněné území v  pohoří Nízký Jeseník zaujímá velkou část východních svahů \"Ptačího vrchu\" (574 m) po levé straně údolí řeky Opavy. Oblast spravuje AOPK ČR Správa CHKO Jeseníky.\n\nDůvodem ochrany je zachování porostu s původním autochtonním jesenickým modřínem v bohaté bučině.\n\n"}
{"id": "633100", "url": "https://cs.wikipedia.org/wiki?curid=633100", "title": "Pustá Rudná (přírodní rezervace)", "text": "Pustá Rudná (přírodní rezervace)\n\nPustá Rudná je přírodní rezervace ev. č. 1191 v katastru obce Andělská Hora v okrese Bruntál, zhruba ½ km vsv. od vesnice Pustá Rudná. Chráněné území zaujímá malou část severozápadních svahů vrchu \"Kamenná hůrka\" (779 m) v pohoří Nízký Jeseník. Oblast spravuje Agentura ochrany přírody a krajiny ČR.\n\nDůvodem ochrany jsou ohrožené a mizející druhy rostlin (zejména lilie cibulkonosná).\n\n"}
{"id": "633102", "url": "https://cs.wikipedia.org/wiki?curid=633102", "title": "Pusté nivy", "text": "Pusté nivy\n\nPusté nivy byla přírodní památka ev. č. 1962 poblíž obce Kunín v okrese Nový Jičín. Oblast spravovala AOPK ČR Správa CHKO Poodří.\n\nDůvodem ochrany byl zbytek lužního lesa s mohutnými trsy lípy srdčité, zaplavované tůně. Ochrana území byla zrušena ke dni 22. září 2014 rozhodnutím Správy chráněné krajinné oblasti Poodří.\n\n"}
{"id": "633103", "url": "https://cs.wikipedia.org/wiki?curid=633103", "title": "Radhošť (národní přírodní rezervace)", "text": "Radhošť (národní přírodní rezervace)\n\nRadhošť je národní přírodní rezervace ev. č. 354 poblíž obce Trojanovice v okrese Nový Jičín. Oblast spravuje AOPK ČR Správa CHKO Beskydy.\n\nDůvodem ochrany je zachování vrcholových porostů na severních svazích Radhoště a významných rostlinných druhů.\n\n"}
{"id": "633104", "url": "https://cs.wikipedia.org/wiki?curid=633104", "title": "Radim (přírodní rezervace)", "text": "Radim (přírodní rezervace)\n\nRadim je přírodní rezervace ev. č. 355 poblíž obce Krasov v okrese Bruntál. Oblast spravuje Agentura ochrany přírody a krajiny ČR.\n\nDůvodem ochrany je uchování zbytku jedlobučiny s autochtonním jesenickým modřínem na suti.\n\n"}
{"id": "633105", "url": "https://cs.wikipedia.org/wiki?curid=633105", "title": "Rákosina", "text": "Rákosina\n\nRákosina je přírodní rezervace ev. č. 2198 poblíž obce Jistebník v okrese Nový Jičín. Oblast spravuje AOPK ČR Správa CHKO Poodří.\n\nDůvodem ochrany je území, které tvoří terestrická rákosina, na niž navazují mokřady, louky a lesní porost. Mělké tůně zarůstající plovoucími vodními rostlinami obklopují společenstva vysokých bažinatých bylin. Zoologicky významná lokalita bezobratlých, obojživelníků apod.\n\n"}
{"id": "633106", "url": "https://cs.wikipedia.org/wiki?curid=633106", "title": "Rešovské vodopády (národní přírodní rezervace)", "text": "Rešovské vodopády (národní přírodní rezervace)\n\nRešovské vodopády je národní přírodní rezervace ev. č. 368 na k.ú. Rešov a Ruda u Rýmařova v okrese Bruntál. Změna v režimu ochrany provedena vyhláškou č. 199/2013 Sb. ze dne 4. července 2013. Oblast spravuje AOPK ČR Správa CHKO Jeseníky.\n\nDůvodem ochrany je zachování geomorfologického fenoménu skalního kaňonu s přirozeným tokem říčky Huntavy s Rešovskými vodopády spolu s ochranou význačných starých přirozených porostů na okolních skalách a sutích, populace vzácného a ohroženého druhu rostliny šikoušek zelený (\"Buxbaumia viridis\") a vzácných a ohrožených druhů netopýra černého (\"Barbastella barbastellus\"), netopýra velkého (\"Myotis myotis\") a vrápence malého (\"Rhinolophus hipposideros\") včetně jejich biotopů.\n\n"}
{"id": "633107", "url": "https://cs.wikipedia.org/wiki?curid=633107", "title": "Rohovec (přírodní památka)", "text": "Rohovec (přírodní památka)\n\nRohovec je přírodní památka ev. č. 1365 poblíž obce Návsí v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je biotop lesních mravenců.\n\n"}
{"id": "633108", "url": "https://cs.wikipedia.org/wiki?curid=633108", "title": "Růžová (přírodní rezervace)", "text": "Růžová (přírodní rezervace)\n\nRůžová je přírodní rezervace ev. č. 2245 poblíž města Rýmařov v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany jsou mokřadní ekosystémy podél pramenného úseku Růžového potoka, v nichž se vyskytují zvláště chráněné druhy živočichů a rostlin.\n\n"}
{"id": "633109", "url": "https://cs.wikipedia.org/wiki?curid=633109", "title": "Rybníky (přírodní rezervace)", "text": "Rybníky (přírodní rezervace)\n\nRybníky je přírodní rezervace ev. č. 1336 poblíž obce Kozlovice v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany jsou přirozené lesní porosty, prameniště a rašelinné louky s četnými chráněnými a mizejícími druhy rostlin.\n\n"}
{"id": "633110", "url": "https://cs.wikipedia.org/wiki?curid=633110", "title": "Rybníky v Trnávce", "text": "Rybníky v Trnávce\n\nRybníky v Trnávce je přírodní rezervace ev. č. 2172 na jižním okraji obce Trnávka v okrese Nový Jičín. Oblast spravuje Agentura ochrany přírody a krajiny ČR.\n\nDůvodem ochrany je vodní a mokřadní ekosystém rybníků, významná lokalita výskytu zvláště chráněných druhů živočichů a rostlin.\n\n"}
{"id": "633111", "url": "https://cs.wikipedia.org/wiki?curid=633111", "title": "Salajka (národní přírodní rezervace)", "text": "Salajka (národní přírodní rezervace)\n\nSalajka je národní přírodní rezervace ev. č. 382 poblíž obce Bílá v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je jedlobukový prales poblíž Bumbálky.\n\n"}
{"id": "633112", "url": "https://cs.wikipedia.org/wiki?curid=633112", "title": "Sedlnické sněženky", "text": "Sedlnické sněženky\n\nSedlnické sněženky je přírodní památka ev. č. 1139 v obci Sedlnice v okrese Nový Jičín. Oblast spravuje Agentura ochrany přírody a krajiny ČR.\n\nDůvodem ochrany je nejbohatší naleziště sněženky podsněžníku (\"Galanthus nivalis\") v povodí řeky Odry. Fragmenty dubohabřin, jasanovo-olšových lužních lesů a střídavě vlhkých bezkolencových luk navazujících na vodní tok Sedlnice, s výskytem zvláště chráněných druhů rostlin a živočichů.\n\n"}
{"id": "633113", "url": "https://cs.wikipedia.org/wiki?curid=633113", "title": "Skalická Morávka", "text": "Skalická Morávka\n\nSkalická Morávka je národní přírodní památka v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je zachování úseku přirozeného divočícího toku řeky Morávky ve štěrkových náplavech s charakteristickými společenstvy a doprovodnými přirozenými lesními porosty, na které jsou vázány populace vzácných či ohrožených druhů rostlin a živočichů.\n\nNárodní přírodní památka Skalická Morávka se nachází v Podbeskydí. Vine se podél toku řeky Morávky mezi Nošovicemi a Raškovicemi.\n\nNadmořská výška památky se pohybuje mezi 336–380 m n. m.\n\nVe štěrkových náplavech Skalické Morávky se vyskytují rozmanití zástupci fauny i flóry.\n\nZe vzácných představitelů fauny lze zmínit např. saranče \"Chorthippus pullus\" či marši Türkovu. Marše Türkova se přitom v České republice vyskytuje pouze v této oblasti. Z větších živočichů se zde vyskytuje např. ohrožená mihule potoční, rak říční, vranka pruhoploutvá nebo vydra říční.\n\nK nejvýznamnějším zástupcům rostlinným druhům patří kriticky ohrožený židoviník německý (\"Myricaria germanica\") a přeslička cídivka peřestá (\"Hippochaete variegata\"). Mezi dalšími, vzácně se vyskytujícími druhy, lze jmenovat cídivku zimní (\"Hippochaete hyemalis\"), třtinu pobřežní, cídivku větevnatou, vrbu šedou či vrbu lýkovcovou.\n\n"}
{"id": "633114", "url": "https://cs.wikipedia.org/wiki?curid=633114", "title": "Skalní potok (přírodní rezervace)", "text": "Skalní potok (přírodní rezervace)\n\nSkalní potok je přírodní rezervace ev. č. 2136 poblíž obce Vrbno pod Pradědem v okrese Bruntál. Přírodní rezervací protéká stejnojmenný potok, který je levostranným přítokem Střední Opavy. Oblast spravuje AOPK ČR Správa CHKO Jeseníky.\n\nDůvodem ochrany je zvláštní ochrana lesních porostů v 5. a 6. lesním vegetačním stupni, z nichž některé se přibližují přirozené struktuře lesa, nebo mají až pralesovitý charakter. Výskyt vzácných ptačích druhů. Raritou je jediný zachovalý exemplář tisu červeného v CHKO Jeseníky.\n\n"}
{"id": "633115", "url": "https://cs.wikipedia.org/wiki?curid=633115", "title": "Skalské rašeliniště", "text": "Skalské rašeliniště\n\nSkalské rašeliniště je přírodní rezervace ev. č. 393 zhruba 1 km severně od obce Horní Město v okrese Bruntál. Oblast spravuje Agentura ochrany přírody a krajiny ČR.\n\nDůvodem ochrany je rašeliniště přechodného typu s prvky vrchovištními, horskými a slatinnými.\n\n"}
{"id": "633116", "url": "https://cs.wikipedia.org/wiki?curid=633116", "title": "Skučák", "text": "Skučák\n\nSkučák (Slezsky Škuťok) je rybník a přírodní rezervace ev. č. 395 poblíž města Rychvald v okrese Karviná. Oblast spravuje Agentura ochrany přírody a krajiny ČR.\n\nDůvodem ochrany je zachování rostlinných společenstev s plavínem štítnatým a vodního ptactva.\n\n"}
{"id": "633117", "url": "https://cs.wikipedia.org/wiki?curid=633117", "title": "Stará řeka (přírodní památka)", "text": "Stará řeka (přírodní památka)\n\nStará řeka je přírodní památka ev. č. 2222 poblíž obce Horní Bludovice v okrese Karviná. Oblast spravuje Agentura ochrany přírody a krajiny ČR.\n\nDůvodem ochrany je zachování mrtvého ramene řeky Lučiny s výskytem ohrožených druhů živočichů, zejména obojživelníků a plazů.\n\n"}
{"id": "633118", "url": "https://cs.wikipedia.org/wiki?curid=633118", "title": "Staré hliniště", "text": "Staré hliniště\n\nStaré hliniště je přírodní památka ev. č. 1190 zhruba 2,5 km severně od města Krnov v okrese Bruntál. Oblast spravuje Agentura ochrany přírody a krajiny ČR.\n\nDůvodem ochrany je zachování ohrožených druhů rostlin a živočichů.\n\n"}
{"id": "633119", "url": "https://cs.wikipedia.org/wiki?curid=633119", "title": "Stříbrné jezírko", "text": "Stříbrné jezírko\n\nStříbrné jezírko je přírodní památka ev. č. 1340 poblíž vsi Jestřabí, jedné z místních částí města Fulnek v okrese Nový Jičín. Jezírko, obklopené lesem, se nachází v lokalitě zvané Pohořské vrchy, zhruba 1¼ km jihozápadně od Jestřabí. Oblast spravuje Agentura ochrany přírody a krajiny ČR.\n\nDůvodem ochrany je zaplavený galenitový důl, významný biotop vodních živočichů a obojživelníků.\n\n"}
{"id": "633120", "url": "https://cs.wikipedia.org/wiki?curid=633120", "title": "Studenčany", "text": "Studenčany\n\nStudenčany je přírodní rezervace ev. č. 2273 poblíž obce Čeladná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou porostní skupiny se zachovalými zbytky lesů charakteristickými pro jedlobukový a smrkobukový vegetační stupeň karpatské oblasti.\n\n"}
{"id": "633121", "url": "https://cs.wikipedia.org/wiki?curid=633121", "title": "Suchá Dora", "text": "Suchá Dora\n\nSuchá Dora je přírodní rezervace ev. č. 426 poblíž obce Jakubčovice nad Odrou v okrese Nový Jičín. Oblast spravuje Agentura ochrany přírody a krajiny ČR.\n\nDůvodem ochrany je zbývající přirozený porost typický pro Oderské vrchy se skalními výchozy a výskytem zvláště chráněných druhů živočichů.\n\nV oblasti byl v letech 2009–2010 proveden mykologický průzkum. Z druhů Červeného seznamu hub (makromycetů) České republiky se v rezervaci vyskytují hlíva hnízdovitá (\"Phyllotopsis nidulans\"), korálovec ježatý (\"Hericium erinaceus\"), lošákovec ďubkatý (\"Hydnellum scrobiculatum\") a pórnovitka sněhobílá (\"Trechispora mollusca\"). Z dalších zajímavých nebo indikačně významných druhů například houžovec kalichovitý (\"Lentinellus flabelliformis\"), hřib modračka (\"Cyanoboletus pulverulentus\"), choroš smolonohý (\"Polyporus badius\"), korálovec bukový (\"Hericium coralloides\"), slizečka porcelánová (\"Oudemansiella mucida\"), stroček trubkovitý (\"Craterellus cornucopioides\"), šiškovec černý (\"Strobilomyces strobilaceus\"), šťavnatka rezavožlutá (\"Hygrophorus melizeus\") a vějířovec obrovský (\"Meripilus giganteus\").\n\n"}
{"id": "633122", "url": "https://cs.wikipedia.org/wiki?curid=633122", "title": "Suchý vrch (Hrubý Jeseník)", "text": "Suchý vrch (Hrubý Jeseník)\n\nSuchý vrch je hora v pohoří Hrubý Jeseník a také stejnojmenná přírodní rezervace ev. č. 1305 zhruba 4,5 km ssz. od města Vrbno pod Pradědem v okrese Bruntál. Oblast spravuje AOPK ČR Správa CHKO Jeseníky.\n\nDůvodem ochrany je uchování morfologicky výrazných křemencových skal s kamennými moři, přirozených lesních ekosystémů, které se vyvinuly v těchto extrémních podmínkách, a význačného paleontologického naleziště. Prostor rezervace zahrnuje vrchol a významnou část svahů stejnojmenného vrchu o nadmořské výšce 943 metrů.\n\n"}
{"id": "633123", "url": "https://cs.wikipedia.org/wiki?curid=633123", "title": "Šipka (národní přírodní památka)", "text": "Šipka (národní přírodní památka)\n\nŠipka je krasová jeskyně, která je národní přírodní památkou poblíž Štramberka v okrese Nový Jičín. Oblast spravuje Agentura ochrany přírody a krajiny ČR – Správa CHKO Poodří. Leží v nadmořské výšce 440 metrů. \n\nRoku 1880 se proslavila nálezem čelisti neandrtálského dítěte, jež zemřelo ve věku 8 až 10 let. Čelist objevil tehdejší profesor novojičínského gymnázia Karel Jaroslav Maška, který zde prováděl archeologický průzkum. Nález se začal označovat jako Šipecká čelist. Následně se našla i mousteriénská a magdaleniénská kamenná industrie. Kromě toho zde bylo nalezeno množství kostí zvířat, například medvěda jeskynního, lva jeskynního, hyeny, mamuta, nosorožce a dalších zvířat. Objeven byl také depot z doby bronzové. Karel Jaroslav Maška svým výzkumem dokázal, že v pravěku jeskyni obývali střídavě lovci a dravá zvěř.\n\nNárodní přírodní památkou bylo území vyhlášeno v roce 1960. Důvodem ochrany je nejstarší dosud objevené sídlo člověka na území Česka a zároveň naleziště vzácné reliktní květeny. \n\n\n"}
{"id": "633124", "url": "https://cs.wikipedia.org/wiki?curid=633124", "title": "Štola pod Jelení cestou", "text": "Štola pod Jelení cestou\n\nŠtola pod Jelení cestou byla přírodní památka poblíž obce Malá Morávka v okrese Bruntál. Přírodní památka, která chránila nejmasovější zimoviště netopýrů na severní Moravě, byla 15. února 2011 začleněna do národní přírodní památky Javorový vrch.\n\nJavorový vrch (národní přírodní památka)\n\n"}
{"id": "633125", "url": "https://cs.wikipedia.org/wiki?curid=633125", "title": "Travertinová kaskáda", "text": "Travertinová kaskáda\n\nTravertinová kaskáda je přírodní památka ev. č. 1092 na západním okraji obce Tichá v okrese Nový Jičín. Oblast spravuje Agentura ochrany přírody a krajiny ČR.\n\nDůvodem ochrany je významný geologický útvar – travertinový val – a lesní a luční biotop s výskytem zvláště chráněných druhů rostlin na svahu Tichavské hůrky.\n\nTento význačný chráněný přírodní výtvor se nachází na katastrálním území obce Tichá. Tvoří jej vydatný sladkovodní pramen, který je pravým přítokem říčky Tichavky. Vyvěrá na jihozápadním úbočí Tichavy (Tichavské hůrky) ve výšce asi 370 m n. m., jejíž jižní část tvoří vápenec. Podle vyprávění starých občanů prý jsou v podzemí trhliny, snad i jeskyně, kde se drží hladina vody, která právě zde vyvěrá a vápenec se usazuje na trávě, mechu a okolo toku a tím se stále koryto potůčku zvyšuje.\n\nDélka takto vzniklého potůčku je cca 120 m, po celé délce nepřibírá žádný přítok. Potůček vytváří recentní travertinovou kaskádu výrazně vyvýšenou nad okolní terén. Podloží potůčku je tvořeno travertinovým valem o výšce 10 - 70 cm. Ve vrcholové části valu je vyerodováno mělké koryto, hluboké 5 - 10 cm a o stejné šířce. Ve své horní části protéká potůček lesem. Přes velkou rychlost tekoucí vody jsou právě v těchto místech nanášeny travertinové kaskády největší mocnosti. V druhé polovině toku se vinul potůček po okraji louky, po povodních v roce 1997 však došlo k sesuvu okolních břehů a byla porušena i dolní část potůčku.\n\nVzhledem k tomu, že výše popsaný útvar je jediným svého druhu v okrese Nový Jičín, je chráněn zákonem č. 40/1956 Sb. o státní ochraně přírody a byl vyhlášen dnem 1. 7. 1988 chráněným přírodním výtvorem “TRAVERTINOVÁ KASKÁDA”.\n\n"}
{"id": "633126", "url": "https://cs.wikipedia.org/wiki?curid=633126", "title": "Travný potok (přírodní rezervace)", "text": "Travný potok (přírodní rezervace)\n\nTravný potok je přírodní rezervace ev. č. 448 poblíž obce Morávka v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je smíšený lesní porost s přirozenou dřevinnou skladbou a strukturou na prudkém svahu v závěru Travného potoka a zajištění nerušených přírodních procesů pro lesní společenstva s ohroženými rostlinnými a živočišnými druhy.\n\n"}
{"id": "633127", "url": "https://cs.wikipedia.org/wiki?curid=633127", "title": "Trojačka", "text": "Trojačka\n\nTrojačka je přírodní rezervace ev. č. 449 jižně od obce Hodslavice v okrese Nový Jičín. Oblast spravuje AOPK ČR Správa CHKO Beskydy.\n\nDůvodem ochrany je zachování komplexu listnatých smíšených porostů s fragmenty přírodních suťových lesů ve věku okolo 170 let na severních svazích Veřovických vrchů s výskytem vzácných a ohrožených druhů rostlin a živočichů, zejména kriticky ohrožené kapradiny jazyku jeleního (\"Phyllitis scolopendrion\"). Nedílnou součástí poslání rezervace je rovněž ochrana přirozených procesů v lesním prostředí.\n\n"}
{"id": "633128", "url": "https://cs.wikipedia.org/wiki?curid=633128", "title": "U Leskoveckého chodníka", "text": "U Leskoveckého chodníka\n\nU Leskoveckého chodníka je přírodní rezervace ev. č. 466 východně od obce Skřipov v okrese Opava. Oblast spravuje Agentura ochrany přírody a krajiny ČR.\n\nDůvodem ochrany je přirozený autochtonní porost smrku, modřínu a jedle.\n\n"}
{"id": "633129", "url": "https://cs.wikipedia.org/wiki?curid=633129", "title": "Uplaz (přírodní rezervace)", "text": "Uplaz (přírodní rezervace)\n\nUplaz je přírodní rezervace ev. č. 13079 poblíž obce Dolní Lomná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou přírodě blízké bučiny s javorem klenem, smrkem ztepilým a jedlí bělokorou jako území tvořící ekologicky významný funkční celek s navazující NPR Mionší a ochrana přirozených procesů v lesních ekosystémech.\n\nZ běžnějších lesních druhů zde roste netýkavka nedůtklivá, pstroček dvoulistý a rostliny typické pro karpatskou oblast - šalvěj lepkavá a kyčelnice žláznatá. Dále se zde vyskytuje kamzičník rakouský, mléčivec horský, oměj pestrý, kýchavice bílá a hořec tolitovitý.\n\nPřírodní rezervace je významnou mykologickou lokalitou. Bylo zde nalezeno šest ohrožených druhů hub, uvedených v tzv. Červeném seznamu České republiky. Na tlejících kmenech padlých stromů roste ohňovec ohraničený (\"Phellinus nigrolimitatus\"), žilnatka bledá (\"Phlebia centrifuga\") a štítovka žlutozelenavá (\"Pluteus hrysophaeus\"). Dále se zde vyskytuje helmovka širokolupenná (\"Xeromphalina picta\"), liška Friesova (\"Cantharellus friesii\") a ryzec řídkolupenný (\"Lactarius ruginosus\").\n\nPři entomologickém průzkumu bylo na území rezervace zaznamenáno 123 druhů brouků, náležejících do 29 čelení. Byly zde nalezeny i evropsky významné a silně ohrožené druhy, jako je střevlík hrbolatý a horský ekotyp lesáka rumělkového. Vyskytl se zde též kriticky ohrožený roháček jedlový.\n\nJen v údolí Menšího potoka bylo nalezeno 47 druhů měkkýšů, mezi nimiž byla i kriticky ohrožená vřetenatka hrubá a jehlovka malinká, jež patří k typickým karpatským druhům. V přírodní rezervaci žije též kriticky ohrožená řasnatka žebernatá.\n\nPokud jde o ptáky, v jižní části přírodní rezervace je domovem tetřev hlušec. Hnízdí zde též jeřábek lesní, lejsek malý, strakapoud bělohřbetý, datel černý a datlík tříprstý. V lesním komplexu, tvořeném rezervacemi Uplaz, Velký Polom a prales Mionší, se lze setkat i s velkými šelmami, jako je rys ostrovid, vlk obecný a medvěd hnědý.\n\n"}
{"id": "633130", "url": "https://cs.wikipedia.org/wiki?curid=633130", "title": "Úvalenské louky", "text": "Úvalenské louky\n\nÚvalenské louky je přírodní památka ev. č. 476 severně od obce Brumovice v okrese Opava. Oblast spravuje Agentura ochrany přírody a krajiny ČR.\n\nDůvodem ochrany jsou přirozené vlhké louky s řadou ostřic.\n\nÚvalenské louky se nazývají dle obce Úvalno v okrese Bruntál, se kterou sousedí.\n\n"}
{"id": "633131", "url": "https://cs.wikipedia.org/wiki?curid=633131", "title": "V Podolánkách", "text": "V Podolánkách\n\nV Podolánkách je přírodní rezervace ev. č. 485 poblíž obce Čeladná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je smrkový porost na rašeliništi s výskytem vrby slezské.\n\n"}
{"id": "633132", "url": "https://cs.wikipedia.org/wiki?curid=633132", "title": "Valach (přírodní rezervace)", "text": "Valach (přírodní rezervace)\n\nValach je přírodní rezervace ev. č. 487 zhruba 4 km severozápadně od obce Březová v okrese Opava, poblíž vsi Jelenice, jedné z místních částí města Vítkov. Chráněné území zaujímá svah po pravé straně údolí řeky Moravice. Oblast spravuje Agentura ochrany přírody a krajiny ČR.\n\nDůvodem ochrany je porost charakteristický pro úvaly potoků a řek na humosnějších a hlubších profilech.\n\nhttp://www.turistika.cz/fotogalerie/18653/prirodni-rezervace-valach\n\n"}
{"id": "633133", "url": "https://cs.wikipedia.org/wiki?curid=633133", "title": "Váňův kámen", "text": "Váňův kámen\n\nVáňův kámen je přírodní památka ev. č. 1664 poblíž obce Kopřivnice v okrese Nový Jičín. Chráněné území spravuje Krajský úřad Moravskoslezského kraje.\n\nDůvodem ochrany je zachování významného skalního útvaru – dominantního výchozu jurského vápence s výraznou brekciovou texturou. Přírodní památka se nachází v malém zalesněném remízku na jihovýchodním svahu Bílé hory. Širší území přírodní památky je téměř z poloviny porostlá mladou dubohabřinou.\n\nZ hlediska geomorfologického členění náleží území do celku Podbeskydská pahorkatina v subprovincii Vnější Západní Karpaty. Výrazný skalní vápencový výchoz je co do morfologie velmi významným útvarem. Skála o rozměrech 50 krát 30 metrů má u paty přibližně trojúhelníkový půdorys a vystupuje jako kolmý jehlan do výše asi 20 m nad okolní terén. Stěny skály byly utvářeny lomovou těžbou vápence, která zde probíhala koncem 19. století.\n\nSkála je tvořena krou světle šedého štramberského vápence s výraznou brekciovitou stavbou. Tyto vápence jsou významné i z paleontologického hlediska, neboť obsahují hojné ukázky fauny někdejšího jurského korálového rifu.\n\nVáňův kámen a jeho nejbližší okolí je také významnou archeologickou a historickou památkou. Profesor Karel Jaroslav Maška nalezl v  roce 1879 na této lokalitě bronzové jehlice a pazourkové nožíky. Při archeologickém průzkumu zde byly zjištěny též důkazy existence tzv. kultury púchovského lidu.\n\nZ historické doby je známo několik dramatických událostí, jako byla selská povstání, která se zde odehrála v 17. století. Těchto povstání se účastnilo až 1500 mužů z 30 obcí tehdejšího biskupského hukvaldského panství. Na jihovýchodní stěně Váňova kamene byla na památku těchto povstání v roce 1995 odhalena bronzová pamětní deska.\n\nKe Váňovu kameni dojdete po modré turistické značce a zároveň po Lašské naučné stezce z náměstí v Kopřivnici. která dále pokračuje k rozcestníku Štramberk – pod Bílou Horou. Pokud opustíte modrou turistickou značku, můžete po druhé trase Lašské naučné stezky dojít až na vrchol Bílé hory s rozhlednou.\n\nVáňův kámen je často využíván horolezci jako cvičná lezecká stěna, přičemž k výstupům je vyžívána především jižní a jihovýchodní strana skály. Na Váňově kameni je vyznačeno celkem 22 lezeckých cest nižší až střední obtížnosti, přičemž zdejší nejobtížnější cesty dosahují stupně 7+ a 8-.\n\n"}
{"id": "633134", "url": "https://cs.wikipedia.org/wiki?curid=633134", "title": "Velké doly", "text": "Velké doly\n\nVelké doly je přírodní rezervace ev. č. 1338 poblíž obce Český Těšín v okrese Frýdek-Místek a Karviná. Oblast spravuje Agentura ochrany přírody a krajiny ČR.\n\nDůvodem ochrany jsou přirozené lipové dubohabřiny s výskytem chráněných druhů rostlin.\n\n\n"}
{"id": "633135", "url": "https://cs.wikipedia.org/wiki?curid=633135", "title": "Velký kámen (přírodní památka, okres Nový Jičín)", "text": "Velký kámen (přírodní památka, okres Nový Jičín)\n\nVelký kámen je přírodní památka ev. č. 2061 na katastrálním území obce Veřovice v okrese Nový Jičín v Moravskoslezském kraji. Oblast spravuje AOPK ČR - regionální pracoviště Správa CHKO Beskydy.\n\nPředmětem ochrany je velký skalní výchoz, tvořený godulskými pískovci. Jedná se o skalní sesuv, který zde vytváří významný geomorfologický tvar jako ukázku odlučné oblasti hluboké svahové deformace. Součástí chráněného území je rovněž fragment lesního porostu přirozeného charakteru s vysokou biodiverzitou. Podstatnou část přírodní památky tvoří několik desítek metrů dlouhá skalní stěna. Svahy pod touto skalní stěnou jsou pokryté balvanitou sutí.\n\nVelký kámen se nachází ve Veřovických vrších v západní části Radhošťské hornatiny, na severozápadním úbočí Velkého Javorníka (917,7 m n. m.), který je nejvyšším vrcholem Veřovických vrchů. Lokalita leží zhruba 200 výškových metrů pod vrcholem Velkého Javorníka a 1,5 km jihovýchodně od železniční stanice Veřovice.\n\n"}
{"id": "633136", "url": "https://cs.wikipedia.org/wiki?curid=633136", "title": "Velký Pavlovický rybník", "text": "Velký Pavlovický rybník\n\nVelký Pavlovický rybník je přírodní rezervace ev. č. 2078 severovýchodně od obce Hlinka v okrese Bruntál. Oblast spravuje Agentura ochrany přírody a krajiny ČR. Nařízením Moravskoslezského kraje č. 14/2013 ze dne 4. června 2013 došlo k jejímu novému zřízení.\n\nDůvodem ochrany je zachování vodních a mokřadních ekosystémů jako významných biotopů pro hnízdící a migrující ptactvo, obojživelníky a další významné druhy mokřadních společenstev a dále kuňka ohnivá (\"Bombina bombina\").\n\n\n"}
{"id": "633137", "url": "https://cs.wikipedia.org/wiki?curid=633137", "title": "Velký Polom (přírodní rezervace)", "text": "Velký Polom (přírodní rezervace)\n\nVelký Polom je přírodní rezervace ev. č. 2060 poblíž obce Dolní Lomná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany jsou přirozené smrkobukové porosty s příměsí jedle bělokoré a javoru klenu.\n\n"}
{"id": "633139", "url": "https://cs.wikipedia.org/wiki?curid=633139", "title": "Věřňovice (přírodní památka)", "text": "Věřňovice (přírodní památka)\n\nVěřňovice je přírodní památka ev. č. 1227 necelý kilometr severo-severozápadně od vesnice Věřňovice, místní části obce Dolní Lutyně v okrese Karviná. Oblast spravuje Agentura ochrany přírody a krajiny ČR.\n\nDůvodem ochrany je výrazná říční terasa řeky Olše s téměř přirozeným lesním porostem a výskytem chráněných druhů rostlin a živočichů.\n\nVětšinu přírodní památky pokrývá lužní les - ve vlhčích partiích má charakter jilmového luhu, v sušších partiích dubohabrového háje. Přirozená skladba lesa je místy narušena výsadbami nepůvodních druhů - např. dubu červeného a buku lesního. Zajímavá je hojná pupulace sněženky podsněžníku. Louky v jižní části jsou pravidelně koseny.\n\nNa území přírodní památky bylo zaznamenáno 18 druhů savců (např. jezevec lesní a psík mývalovitý) a 40 druhů ptáků.\n\n"}
{"id": "633140", "url": "https://cs.wikipedia.org/wiki?curid=633140", "title": "Vodopády Satiny", "text": "Vodopády Satiny\n\nVodopády Satiny je přírodní památka ev. č. 12561, která se nachází na katastrálním území obce Malenovice v okrese Frýdek-Místek v Moravskoslezském kraji. Oblast spravuje AOPK ČR - regionální pracoviště Správa Chráněné krajinné oblasti Beskydy.\n\nPředmětem ochrany je koryto potoka Satiny, které je unikátní geologickou a geomorfologickou lokalitou v rámci flyšových Karpat a navazujících lesních porostů. Toto jedno z nejdelších skalních koryt na české straně Karpat. Hlavní vodopád na toku Satiny je 1,7 metru vysoký a nachází se v nadmořské výšce 570 metrů. Jeho sklon je 80° a průměrný průtok je 90 litrů vody za sekundu. Geologický podklad zde tvoří křídový pískovec.\n\n"}
{"id": "633141", "url": "https://cs.wikipedia.org/wiki?curid=633141", "title": "Vřesová stráň", "text": "Vřesová stráň\n\nVřesová stráň je přírodní rezervace ev. č. 1335 poblíž obce Mosty u Jablunkova v okrese Frýdek-Místek. Oblast spravuje Agentura ochrany přírody a krajiny ČR.\n\nDůvodem ochrany je lokalita chráněných a mizejících druhů rostlin, je též biotopem ohrožené fauny a má nemalý význam estetický a krajinotvorný.\n\n"}
{"id": "633142", "url": "https://cs.wikipedia.org/wiki?curid=633142", "title": "Zimný potok", "text": "Zimný potok\n\nZimný potok je přírodní rezervace ev. č. 2274 poblíž obce Krásná v okrese Frýdek-Místek. Oblast spravuje AOPK ČR Správa CHKO Beskydy.\n\nDůvodem ochrany je geomorfologická lokalita s dochovaným ekosystémem přirozeného karpatského lesa jedlobukového a smrkobukového lesního vegetačního stupně s bohatou diverzitou rostlinných i živočišných druhů.\n\n"}
{"id": "633143", "url": "https://cs.wikipedia.org/wiki?curid=633143", "title": "Demandasaurus", "text": "Demandasaurus\n\nDemandasaurus (\"ještěr z oblasti Demanda\") byl rodem sauropodního dinosaura z čeledi Rebbachisauridae, který žil v období spodní křídy na území dnešního Španělska (souvrství Castrillo la Reina, provincie Burgos). \"Demandasaurus\" byl menším druhem sauropoda, dosahujícím délky kolem 9 až 15 metrů a hmotnosti zhruba 2000 kilogramů.\n\nFosilie tohoto dinosaura představují pouze neúplnou a fragmentární kostru. Dinosaura popsali na počátku roku 2011 paleontologové Fidel Torcida Fernández-Baldor, José Ignacio Canudo, Pedro Huerta, Diego Montero, Xabier Pereda Suberbiola a Leonardo Salgado. Typovým a jediným popsaným druhem je \"D. darwini\".\n\n\n"}
{"id": "633151", "url": "https://cs.wikipedia.org/wiki?curid=633151", "title": "Dynamin", "text": "Dynamin\n\nDynamin je GTPáza, která se v buňce váže na oblast, kde vzniká váček, a umožňuje jeho odškrcení. Octomilky s vyřazeným genem pro dynamin nejsou schopné vytvářet klathrinové váčky se synaptickými neurotransmitery a dochází u nich k paralýze. Hydrolýzou GTP získávají dynaminy energii k svému stažení a k mechanické práci, která odškrcuje váček z membrány. Účast dynaminu je nutná pro klathrinové váčky, zatímco COPI a COPII váčky se bez něj z neznámých důvodů obejdou. Mimo to však dynamin umožňuje i fúze a dělení mitochondrií či peroxizomů a dále také endocytózu pomocí kaveol.\n\nDynamin vyhledává oblasti bohaté na fosfatidylinositol-4,5-bisfosfát (PI-4,5), což jsou místa, kde právě dochází k invaginaci váčku. Následně vytváří kolem „krčku“ váčku polymer ve tvaru límce či spirály. Dynamin poté (spolu s dalšími asociovanými proteiny) mění lipidové složení v oblasti krčku a/nebo přímo způsobuje rozrušení lipidové dvojvrstvy v daném místě. Za spotřeby GTP tím navodí odstřihnutí (odškcení) váčku. Po určité době se vlivem synaptojaninu defosforyluje PI-4,5 a dynamin se oddělí od váčku.\n"}
{"id": "633164", "url": "https://cs.wikipedia.org/wiki?curid=633164", "title": "Nesterův palác", "text": "Nesterův palác\n\nNesterův palác je palác v Bratislavě v části Staré Město na Hviezdoslavově náměstí. Nechal jej postavit Josef von Nester v roce 1856 architektem Ignácem Feiglerem.\n\nPalác se nachází u bývalé promenády. Jeho fasáda je zpestřená tympanonem, balkon je podepřen sochami faunů, které jsou údajně dílem bratislavského sochaře A. Brandla. Brandlovi jsou připisovány též kamenné reliéfy pod okny prvního poschodí na severní a východní fasádě, které jsou pravděpodobně až druhotné.\n\nPo první světové válce byl původně obytný palác používán jako administrativní budova, získala jej Slovenská akademie věd. V 80. letech 20. století byl palác výrazně přestavěn, přičemž byla kvalitně obnovena fasáda, jinak se ovčem nezachovalo nic původního. Dnes v Nesterově palácí sídlí velvyslanectví Spolkové republiky Německo.\n\n"}
{"id": "633165", "url": "https://cs.wikipedia.org/wiki?curid=633165", "title": "Rallye Dakar 2011", "text": "Rallye Dakar 2011\n\nRallye Dakar 2011 byla 33. (32. konaný) ročník slavné dálkové rallye. Už po třetí se jelo v Argentině a Chile. Odstartovala 1. a skončila 16. ledna. Pořadatel, Amaury Sport Organisation, se s vládou Argentiny a vládou Chile dohodl na pořádání rallye na jejich území 23. března 2010.\n\nOdstartováno bylo 1. ledna 2011 z Buenos Aires. a cíl rallye byl 16. ledna tamtéž. V kategorii motocyklů vyhrál Marc Coma na KTM, ve čtyřkolkách zvítězil Alejandro Patronelli s Yamahou, v kategorii automobilů získali vítězství Nasser Al-Attiyah s navigátorem Timo Gottschalkem ve voze Volkswagen a v kamionech zvítězil Vladimir Čagin s navigátorem Sergejem Savostinem a mechanikem Ildarem Šajsultanovem na Kamazu.\n\n"}
{"id": "633171", "url": "https://cs.wikipedia.org/wiki?curid=633171", "title": "Titanoceratops", "text": "Titanoceratops\n\nTitanoceratops (\"titánská rohatá tvář\") byl rod velkého rohatého dinosaura (ceratopsida), žijícího v období pozdní svrchní křídy na území dnešního státu Nové Mexiko v USA. Fosílie tohoto býložravého dinosaura byly objeveny v sedimentech souvrství Fruitland nebo možná Kirtland (stáří 74,8 až 72,8 milionu let). Typový a dosud jediný známý druh \"T. ouranous\" byl formálně popsán v roce 2011.\n\nPůvodně byl typový exemplář špatně rekonstruován a uváděn jako jedinec druhu \"Pentaceratops sternbergii\". Nová fylogenetická analýza jej řadí do příbuzenstva později žijícího a většího triceratopse. Byl tedy zástupcem tribu Triceratopsini, zřejmě vývojově nejvyspělejších ceratopsidů.\n\nTitanoceratops dosahoval velkých rozměrů, délky kolem 6,8 metru (ovšem s relativně krátkým ocasem) a hmotnosti kolem 6,5 tuny. Gregory S. Paul odhadl v roce 2016 velikost tohoto dinosaura na 6,5 metru délky a 4500 kg hmotnosti. Podle paleontologa Thomase R. Holtze, Jr. mohl být tento ceratopsid dlouhý dokonce až 9 metrů. \"Titanoceratops\" měl 1,2 m dlouhou lebku, v kompletním stavu i s krčním límcem však dosahovala délky 265 cm.\n\n"}
{"id": "633180", "url": "https://cs.wikipedia.org/wiki?curid=633180", "title": "Ánand", "text": "Ánand\n\nÁnand může být\n"}
{"id": "633197", "url": "https://cs.wikipedia.org/wiki?curid=633197", "title": "Franciszek Jop", "text": "Franciszek Jop\n\nFranciszek Jop (8. října 1897 Stara Słupia, Ruské impérium – 24. září 1976, Opolí, Polsko) byl polský římskokatolický církevní představitel, v letech 1946–1951 pomocný biskup sandoměřský, v letech 1952–1956 kapitulní vikář arcidiecéze krakovské a v letech 1956–1972 administrátor a 1972–1976 diecézní biskup opolský.\n\nFranciszek Jop se narodil roku 1897 ve Staré Słupi. Po základní škole v Nové Słupi studoval na ruském gymnáziu ve Varšavě a v letech 1914–1919 na duchovním semináři v Sandoměři. V letech 1919–1922 absolvoval doktorské studium práva na Papežské univerzitě Gregoriana v Římě, v jehož průběhu přijal dne 27. srpna 1920 kněžské svěcení z rukou biskupa Mariana Ryxe. Po návratu do sandoměřské diecéze vyučoval na tamějším semináři církevní právo a současně působil v diecézní správě jako kancléř biskupské kurie. Od 14. dubna 1933 byl honorárním kanovníkem sandoměřské katedrální kapituly a vedl též diecézní kroniku.\n\nZa II. světové války se podílel na řízení diecéze v nepřítomnosti biskupa Jana Kantyho Lorka, uvězněného okupanty. Po válce byl Franciszek Jop dne 24. října 1946 jmenován pomocným biskupem sandoměřským a titulárním biskupem z Daulie (\"Dauliensis\"). Biskupské svěcení mu udělil Jan Kanty Lorek až 19. května 1946. Dne 2. dubna jej papež Pius XII. pověřil duchovní správou Opolského Slezska, pro odpor státních orgánů se však úřadu nemohl ujmout a zůstal v Sandoměři. Poté, co byl krakovský arcibiskup Eugeniusz Baziak internován v Tarnówě, byl Franciszek Jop zvolen kapitulním vikářem krakovské arcidiecéze. Při správě obvodu se snažil čelit vlivu prorežimních \"vlasteneckých\" kněží. Do doby jeho správy arcidiecéze spadá organizace oslav 700. výročí kanonizace svatého Stanislava.\n\nPo politickém uvolnění v říjnu 1956 byl biskup Jop 1. prosince 1956 jmenován zvláštním zástupcem primase polské církve pro Opolské Slezsko; funkce se slavnostně ujal 16. prosince. Jeho prvním počinem bylo povolání zpět kněží odstraněných stalinistickým režimem. Obnovil vydávání úředního věstníku biskupské kurie a reaktivoval Nakladatelství sv. Kříže v Opolí. Obnovil a podporoval tradiční poutě na Horu svaté Anny. Činně se účastnil i mezinárodního církevního života, včetně všech čtyř zasedání II. vatikánského koncilu, a koordinoval pokoncilovou liturgickou reformu v Polsku. Později byl nucen se vypořádávat s odchodem značné části kněží do Spolkové republiky Německo.\n\nFranciszek Jop se roku 1958 stal spolusvětitelem biskupa Karla Wojtyły, pozdějšího papeže Jana Pavla II.\n\nS postupným urovnáním polsko-německých a polsko-vatikánských vztahů bylo možné rovněž nově vyřešit církevní správu polských \"nových území\" včetně Opolského Slezska. Biskup Jop se stal 25. května 1967 apoštolským administrátorem \"ad nutum sanctae Sedis\" Opolského Slezska; tím byla papežským stolcem definitivně uznána administratura zřízená kardinálem Augustem Hlondem roku 1945. 28. června 1972 byla zřízena samostatná diecéze opolská a jejím prvním sídelním biskupem se stal Franciszek Jop. Zemřel po těžké chorobě 24. září 1976.\n\n"}
{"id": "633199", "url": "https://cs.wikipedia.org/wiki?curid=633199", "title": "Zinkit", "text": "Zinkit\n\nZinkit (Haidinger, 1845), chemický vzorec (Zn,Mn)O (oxid zinečnatý s obsahem cca 6 % Mn), je šesterečný minerál.\nNazván podle chemického složení.\n\n\nVzácně se vyskytující hemimorfní krystaly mají tvar pyramidy. Obvykle lístkovité, zrnité nebo celistvé agregáty. Dvojčatí podle {0001}.\n\n\n\n\nZinkit se dnes k průmyslovým účelům netěží.\n\nVzácné krystaly trvale vzbuzují pozornost sběratelů. Krystaly mohou být vytvořeny také uměle jako vedlejší produkt tavení zinku. Syntetické krystaly mohou být bezbarvé nebo v odstínech tmavě červené, oranžové, žluté až světle zelené.\n\nVzácně se vyskytující minerál.\n\n\n\n\n\n"}
{"id": "633201", "url": "https://cs.wikipedia.org/wiki?curid=633201", "title": "Andor Lilienthal", "text": "Andor Lilienthal\n\nAndor (André, Andre, Andrej) Arnoldovič Lilienthal (5. květen 1911 Moskva – 8. květen 2010 Budapešť) byl maďarský šachový velmistr. V roce 1913 se přestěhoval do Budapešti, v roce 1935 do SSSR a v roce 1976 zpět do Budapešti. V roce 2005 byl stále aktivní, těšil se dobrému zdraví, řídil automobil a psal články pro šachové časopisy.\n\nVe své dlouhé šachové kariéře hrál proti deseti mistrům a mistryním světa, porazil Emanuela Laskera, Josého Raúla Capablancu, Alexandra Aljechina, Maxe Euweho, Michaila Botvinnika, Vasilije Smyslova a Věru Menčíkovou. Byl posledním žijícím velmistem, jemuž byl udělen titul ve chvíli, kdy jej FIDE založila v roce 1950.\nTřikrát reprezentoval Maďarsko na šachových olympiádách. Výsledky zachycuje tabulka:\n\n\n"}
{"id": "633216", "url": "https://cs.wikipedia.org/wiki?curid=633216", "title": "Pierre Louis Pierson", "text": "Pierre Louis Pierson\n\nPierre Louis Pierson (13. prosince 1822 Hinckange − 22. března 1913 Paříž) byl francouzský fotograf známý především svými portrétními a módními fotografiemi. Byl dvorním fotografem a nositelem titulu \"Fotograf jeho veličenstva císaře Napoleona III.\"\n\nV roce 1844 založil studio v Paříži, koloroval daguerrotypie. V roce 1855 začal spolupracovat s Léopoldem Ernestem Mayerem a Louisem Frédéricem Mayerem. Pierson a Mayer distribuovali své snímky pod společným názvem \"Mayer et Pierson\". Sklízeli velký úspěch a brzy otevřeli další studia v belgickém Bruselu.\n\n"}
{"id": "633223", "url": "https://cs.wikipedia.org/wiki?curid=633223", "title": "Zákon a pořádek", "text": "Zákon a pořádek\n\nZákon a pořádek nebo též Právo a pořádek (v anglickém originále Law & Order) je americký právnický a kriminální televizní seriál. Jeho tvůrcem je Dick Wolf. Je součástí stejnojmenné série seriálů a dalších multimédií. Byl vysílán původně na NBC a partnerských kabelových sítích, v Česku na TV Prima. Seriál měl premiéru 13. září 1990 a poslední díl 20. série byl odvysílán 24. května 2010.\n\nSeriál se odehrával i natáčel v New Yorku a děj probíhal ve dvou rovinách: V první půlhodině každého dílu probíhalo vyšetřování zločinu a získávání důkazů newyorskou policií a posléze následovala žaloba obviněného, kterou přednesl úřad státního žalobce okrsku Manhattan. Scénáře byly často založeny na skutečných případech, které se staly v nedávné době.\n\nMezi nejdéle hrající herce a nejvýznamnější postavy seriálu patří (někteří herci se nejprve objevili v epizodních rolích a později jim byly přiděleny jiné, významnější role):\n\n14. května 2010 společnost NBC oznámila, že seriál Zákon a pořádek je zrušen a poslední epizoda bude odvysílána 24. května 2010.\nIhned po oznámení ukončení vysílání seriálu oznámil Dick Wolf, že hledá novou společnost, jež by vysílala pokračování seriálu Zákon a pořádek. Také oznámil, že přinejmenším bude odvysílán dvouhodinový televizní film, který ukončí a završí celý seriál.\nV červenci 2010 bylo oznámeno, že i přes slibné vyjednávání s několika společnostmi se seriál „přesune do historických knih“.\n\nV době ukončení byl nejdéle vysílaným kriminálním seriálem v hlavním čase v USA a také byl celkově nejdéle vysílaným hraným seriálem v USA (společně se seriálem Gunsmoke). Oba tyto seriály jsou druhým nejdelším klasickým seriálem vůbec; prvním je kreslený seriál Simpsonovi.\n\nÚspěch seriálu vedl k vytvoření dalších odvozených televizních seriálů se stejným námětem, k natočení televizního filmu, k vytvoření několika počítačových her a k mezinárodním verzím seriálu. Tento seriál byl také oceněn několika cenami a na další byl nominován.\n\n\n"}
{"id": "633224", "url": "https://cs.wikipedia.org/wiki?curid=633224", "title": "Samorostlík klasnatý", "text": "Samorostlík klasnatý\n\nSamorostlík klasnatý (\"Actaea spicata\") je druh planě rostoucí byliny z čeledě pryskyřníkovitých. Je jediným druhem rodu samorostlík rostoucí v České republice.\n\nRostlina je rozšířena téměř po celé Evropě, v teplejších oblastech roste pouze ve vyšších polohách. V České republice se vyskytuje roztroušeně, obvykle ho lze nalézt v  květnatých bučinách svazu \"Fagion\" v mezofytiku a oreofytiku. Roste nejčastěji v bučinách, na kamenitých stráních, lesních pasekách i podél lesních cest. Nevadí mu zastínění, vyžaduje vlhko. Nejlépe mu vyhovují hluboké půdy s vápencovým nebo opukovým podložím.\n\nMimo Evropu se vyskytuje ještě i na Kavkaze, v západní Asii, v severní části indického subkontinentu a v Severní Americe.\n\nJe to vytrvalá, 30 až 70 cm vysoká bylina s přímou, nevětvenou lodyhou vyrůstající z dlouhého, červenohnědého oddenku. Střídavě vyrůstající, sytě zelené řapíkaté listy s čepelí trojúhelníkového tvaru, jsou trojčetné a 2 až 3krát zpeřené. Jejich lístky jsou podlouhle vejčité, zašpičatělé, nepravidelně pilovité, koncový lístek bývá 3klanný.\n\nKvěty široké cca 1 cm jsou uspořádány v jednom, jen výjimečně ve 2 hustých, stopkatých hroznech. Mají kalich se 4 malými, 4 až 5 mm dlouhými, brzy opadávajícími zelenavými až žlutavými vejčitými plátky, na vrcholu někdy nafialovělými. Koruna je vytvořena obvykle 4 krémovými až nažloutlými široce rozestoupenými plátky s dlouhým nehtem. Z květu vystupuje 12 až 15 tyčinek s prašníky otevírajícími se na vnitřní straně. Gyneceum je složeno s jednoho plodolistu, blizna je přisedlá. Pro zamezení samoopylení dozrává blizna dříve, než se otevřou prašníky. Květ neprodukuje nektar, opylující hmyz si odnáší pyl. Kvete od května do července.\n\nPlodem je mnohosemenná vejcovitá bobule v průměru 12 až 15 mm, která zraním změní barvu ze zelené na leskle černou. Tato bobule je pozoruhodná tím, že je jednou z mála bobulí vzniklých z apokarpního gynecea a dále je vůbec jediná v čeledi pryskyřníkovitých.\n\nRostlina je celá mírně jedovatá, její bobule obzvláště. V lékařství se dříve užívalo kořene (\"Radix christoforianae\" neboli \"Radix aconiti racemosi\") anebo natě (\"Herba christoforianae\"), a to jako laxativa a narkotika, v malých dávkách také jako analgetika a sedativa. Na konci středověku se kořen používal též při ženských chorobách, astmatu a bolestech hlavy. Větší dávky se podávaly i jako protijed při otravách.\n\nV lidovém lékařství se kořene používá k vyvolání zvracení, proti epilepsii a zevně při bolestech zubů. V současnosti se léčivých látek z kořenů používá v homeopatických lécích proti revmatismu. Celá rostlina samorostlíku klasnatého obsahuje alkaloid protoanemonin, který při nevědomém požití může způsobit těžkou gastroenteritidu. Protože rostlina včetně plodů je nechutně hořká, nejsou ale případy těchto otrav zaznamenány.\n\nSamorostlík bývá někdy pěstován v parcích a zahradách jako okrasná rostlina.\n\nV dávných dobách byl samorostlík považován za čarodějnou bylinu. Byl spojován s osobou svatého Kryštofa, jak o tom svědčí staré latinské jméno rostliny (\"Christophoriana\"), její název německý (\"Christophskraut\") i jeden z českých lidových názvů (\"Kryštofova tráva\"). Svatý Kryštof platil mezi pověrčivým lidem za patrona hledačů pokladů a při tomto hledání měla napomáhat i jeho bylina. Samorostlík má prý moc dovést šťastlivce za pomoci určitých čárů k nalezení vytouženého pokladu.\n\n\n \n"}
{"id": "633226", "url": "https://cs.wikipedia.org/wiki?curid=633226", "title": "Česká rada pro šetrné budovy", "text": "Česká rada pro šetrné budovy\n\nČeská rada pro šetrné budovy, z.s. (CZGBC) je nezisková organizace založená 15. září 2009 v Praze.\n\nRada integruje společnosti a organizace z různých sektorů ekonomiky s vazbou na trh s nemovitostmi a stavební průmysl a podněcuje trh k přeměně způsobů, jakými jsou budovy a urbanistické celky navrhovány, vystavěny, renovovány a provozovány, aby takto vytvořila zdravé, prosperující, environmentálně i společensky ohleduplně vystavěné prostředí, které zvyšuje kvalitu života.\n\nČeská rada pro šetrné budovy je členem Světové rady pro šetrné budovy, která sdružuje více než 90 zemí. Je členem evropské sítě Rad pro šetrné budovy, která má přes 20 členů.\n\n\n"}
{"id": "633227", "url": "https://cs.wikipedia.org/wiki?curid=633227", "title": "Iva Prandževová", "text": "Iva Prandževová\n\nIva Prandževová ( ; * 15. února 1972, Plovdiv) je bývalá bulharská atletka, jejíž specializací byl trojskok a skok daleký.\n\nV roce 1990 se stala v rodném městě juniorskou mistryní světa ve skoku dalekém. O rok později ve stejné disciplíně vybojovala na ME juniorů v Soluni bronzovou medaili. Na MS v atletice 1993 ve Stuttgartu vybojovala bronzovou medaili v trojskoku, který byl tehdy na programu světového šampionátu vůbec poprvé. V roce 1994 na halovém ME v Paříži skončila pátá v trojskoku a na evropském šampionátu v Helsinkách obsadila osmé místo v dálce. Na MS v atletice 1995 v Göteborgu si ve finále vytvořila výkonem 15,18 metru osobní rekord, i přesto se mistryní světa nestala. Dál totiž skočila Inessa Kravecová z Ukrajiny, která výkonem 15,50 m vytvořila dosud platný světový rekord v trojskoku.\n\nV roce 1996 se stala ve Stockholmu halovou mistryní Evropy v trojskoku a obsadila 4. místo v dálkařské soutěži. Na letních olympijských hrách v Atlantě v témže roce se probojovala do finále dálky, kde obsadila výkonem 682 cm 7. místo, i do finále trojskoku. V poslední, šesté sérii skočila do vzdálenosti 14,92 m a obsadila celkové 4. místo. Bronz vybojovala Šárka Kašpárková, která skočila o 6 centimetrů dál. Olympijskou medaili by však byla nucena odevzdat, protože během her měla pozitivní dopingový nález na metadienon, její výsledky byly anulovány a dostala dvouletý zákaz startu.\n\n"}
{"id": "633228", "url": "https://cs.wikipedia.org/wiki?curid=633228", "title": "Wolffův revír", "text": "Wolffův revír\n\nWolffův revír (v německém originále Wolffs Revier)je německý kriminální seriál s policisty okolo Andrease Wolffa, jehož tvůrcem a scenáristou byl Karl-Heinz Willschrei. Seriál byl navržen v roce 1990 a od roku 1992 do roku 2006 byl produkován společností Nostro Film a vysílán na německé televizi Sat. 1.\n\nHlavní roli Andrease Wolffa ztvárnil Jürgen Heinrich, jeho dceru Verenu Wolffovou ztvárnila Nadine Seiffertová, v prvních 99 epizodách se objevila i postavy dalších policistů a kolegů Andrease Wolffa, byly jimi Günther Sawatzki (ztvárněn Klausem Pönitzem a Dr. Peter Fried (ztvárněn Gerdem Wamelingem. Od 100. epizody seriálu byl novým spolupracovníkem Andrease Wolffa Thomas Borkman (ztvárněn Stevenem Mertingem).\n\nSeriál byl ukončen 24. května 2006 celovečerním filmem s názvem \"Strach\".\n\n"}
{"id": "633229", "url": "https://cs.wikipedia.org/wiki?curid=633229", "title": "Josef Žižka", "text": "Josef Žižka\n\nJosef Žižka (10. říjen 1913, Vejprnice – 18. leden 1945, Praha) byl československý voják a příslušník výsadku Barium.\n\nNarodil se 10. října 1913 ve Vejprnicích v okrese Plzeň. Otec Václav pracoval ve Škodových závodech, matka Josefa, rozená Rohrhoferová pracovala jako posluhovačka a poté jako dělnice. Měl tři sestry a bratra. Otec Václav padl v roce 1915 na frontě v I. sv. válce. Matka se v roce 1919 znovu vdala za Františka Scheiköniga. Obecnou školu Josef absolvoval ve Vejprnicích. V Kaceřově, kam se rodina přestěhovala absolvoval dva ročníky české menšinové školy. Na reálném gymnáziu v Karlových Varech začal studovat v roce 1925, od kvinty poté jako vynikající žák pokračoval na francouzském Lycée Carnot v Dijonu. V roce 1933 tam také složil maturitní zkoušku a nastoupil na právnickou fakultu Univerzity Karlovy.\n\nStudia přerušil v roce 1935 a nastoupil základní vojenskou službu u 38. pěšího pluku v Berouně. Studium na záložní důstojnické škole musel ze zdravotních důvodů ukončit (oční onemocnění) a následně byl čtyři měsíce hospitalizován. Po návratu z nemocnice nastoupil jako písař na velitelství v Berouně. 1. října 1937 odešel v hodnosti vojína do zálohy.\n\nPo návratu z vojny se znovu nechal zapsat na právnickou fakultu UK. Studium definitivně ukončil z finančních důvodů a také pro pokračující problémy se zrakem. Od 1. března 1938 pracoval jako korespondent u Mezinárodní společnosti spacích vozů v Praze. Po absolvování mobilizace v roce 1938 nastoupil znovu ke společnosti, kterou byl v červnu 1939 vyslán do Bratislavy.\n\n20. března 1940 se přes Maďarsko a Balkán dostal do Francie. V Agde byl 16. dubna 1940 zařazen ke spojovací rotě 1. pěšího pluku, se kterým se zúčastnil bojů na frontě. Po pádu Francie byl evakuován do Anglie, kam se dostal 13. července 1940. Zde byl znovu zařazen ke spojovací četě 1. pěšího praporu. V roce 1941 byl postupně povýšen na desátníka, v roce 1942 absolvoval důstojnickou školu a následně byl povýšen na četaře aspiranta.\n\nPoté, co byl vybrán pro výcvik plnění úkolů zvláštního určení absolvoval od 30. října do 4. prosince 1942 základní sabotážní kurz a parakurz. Od 19. února do 1. října 1943 absolvoval radiotelegrafický výcvik, tělovýchovný kurz, opakovací parakurz a již jako radiotelegrafista desantu Barium prodělal další školení u SIS a dvě konspirační cvičení. 26. října 1943 odletěl s ostatními příslušníky desantu do Itálie, odkud měli být vysláni do akce.\n\n4. dubna 1944 byl s ostatními příslušníky desantu Barium vysazen u Vysoké nad Labem nedaleko Hradce Králové. Jako telegrafista skupiny navázal spojení s Londýnem a prostřednictvím vysílačky předával zpravodajské informace o činnosti německé armády a životě v protektorátu. Po rozsáhlém zatýkání v říjnu 1944 se společně s velitelem skupiny Šanderou přesunuli do osady Polsko u Žamberka. 16. ledna 1945 byl díky působení zrádce Lepaříka zatčen a umístěn do cely na Pankráci v Praze. Zde se podle údajů gestapa 18. ledna 1945 oběsil.\n\n1. prosince 1945 byl povýšen do hodnosti nadporučíka pěchoty v záloze a následně do hodnosti kapitána pěchoty v záloze in memoriam. 18. července 1948 byl povýšen do hodnosti štábního kapitána pěchoty v záloze in memoriam. V rodných Vejprnicích je po něm pojmenována ulice, jeho jméno je rovněž umístěno na pamětní desce na kapli ve Vysoké n./L.\n\n\n"}
{"id": "633230", "url": "https://cs.wikipedia.org/wiki?curid=633230", "title": "Adolf Horák", "text": "Adolf Horák\n\nAdolf Horák (16. května 1908, Lenky (Polsko) – 1. března 1945, Terezín) byl československý voják a velitel výsadku Sulphur.\n\nNarodil se 16. května 1908 v obci Lenky v Polsku. Otec Jan byl zemědělským odborníkem a rybníkářem, matka Marie, rozená Eliášková byla v domácnosti. Měl tři sestry a dva bratry. Kvůli otcovu zaměstnání se s rodinou často stěhoval po východní Evropě. Základní vzdělání získal v Polsku a v Plzni. V roce 1927 odmaturoval na vyšší hospodářské škole.\n\nK základní vojenskou službu nastoupil 1. října 1928 v Klatovech u dragounů. Na svobodníka byl povýšen po absolvování poddůstojnické školy. 30. září 1929 byl odeslán do záložní důstojnické školy. Po jejím absolvování se v hodnosti četaře vrátil zpět do Klatov. 1. dubna 1930 byl přeložen do Dobřan, 7. dubna odešel do zálohy. \n\nDo roku 1933 pracoval v Rybničním hospodářství města Plzně a podnikal v oboru regulace vodních toků. Poté nastoupil na vojenské cvičení a po roce si podal žádost k vykonání další dobrovolné činné služby. Od 15. ledna 1935 nastoupil u dragounského pluku v Hodoníně. 23. února 1936 požádal o uvolnění a 1. ledna 1937 nastoupil k Zemskému policejnímu prezidiu v Praze jako instruktor. Po složení zkoušek pro policejní důstojníky byl 2. července 1939 přeložen do Hradce Králové. Propuštěn byl 17. listopadu 1939 pro nesrovnalosti ve službě (důvodem bylo vystavení falešné směnky, vina ale nikdy nebyla prokázána). Po odchodu od policie žil v Praze a byl zapojen do činnosti Obrany národa.\n\nProtektorát opustil 7. března 1940 a přes Maďarsko a Sýrii se dostal do Francie. V Agde byl 17. dubna 1940 prezentován do československé zahraniční armády. Bojů o Francii se nezúčastnil. 7. července 1940 byl evakuován do Anglie. 29. září 1940 utrpěl zlomeninu lýtkové kosti. 28. října byl povýšen do hodnosti nadporučíka jezdectva. Od července 1942 sloužil u polního četnictva, v té době byl také vybrán pro plnění zvláštních úkolů.\n\nV období od 26. září 1942 do 23. září 1943 prodělal základní sabotážní kurz, parakurz, šifrovací a zvláštní přípravu, konspirační výcvik s následným konspiračním cvičením, dále potom kurzy spojovací a střelecký, dále potom spojovací a šifrovací kurz. Od 23. září do 27. září 1943 prodělal spojovací cvičení. 15. října 1943 odlétl na Maltu. 25. prosince 1943 se po dvou nezdařených pokusech o výsadek přesunul do Itálie.\n\nSpolečně s Oldřichem Jankem seskočili 9. dubna 1944 u Všetat. Na kontaktních adresách se jim nepodařilo se uchytit a 20. dubna byl zatčen četníky. Na gestapu vypověděl vše, co věděl o organizaci výcviku a úkolech dalších skupin a prozradil šifrovací klíč. Zároveň přislíbil spolupráci. Podílel se na likvidaci výsadku Chalk a dopadení npor. Lepaříka z výsadku Glucinium. Z moci gestapa a ze svého konfidentského závazku se pokusil uniknout společně s Jankem útěkem na Slovensko. Jejich plán byl ale odhalen. Byl uvězněn na Pankráci v říjnu 1944, poté převezen do Terezína, kde byl 1. března 1945 zastřelen.\n\n"}
{"id": "633231", "url": "https://cs.wikipedia.org/wiki?curid=633231", "title": "Zadní Rennerovky", "text": "Zadní Rennerovky\n\nZadní Rennerovky (\"Hinter Rennerbauden\") jsou osada a luční enkláva v Krkonoších, součást obce Strážné, od které jsou vzdáleny přibližně 7 km severovýchodně. Založeny byly v roce 1695.\n\nNacházejí se na východním úbočí Světlého vrchu, v současné době též na území II. zóny Krkonošského národního parku. V okolí se nachází množství turistických cest s tyčovým značením a běžkařské trasy (Krkonošská magistrála). Zadní Rennerovky tvoří chata Spořitelna, Kuprovka, Grohmannova bouda a Dvorská bouda.\n\nLuční enkláva (louka zcela obklopená lesem) Zadní Rennerovky je jedna z nejhodnotnějších luk v KRNAP. Od 16. století se louka pravidelně spásala, což umožnilo výskyt vzácných druhů rostlin a živočichů, např. zvonek český, zdrojovka prameništní, kropenáč vytrvalý nebo vrbovka nící. Po roce 1945 bylo převážně německé obyvatelstvo vystěhováno a hospodářská údržba luk skončila. Ty začaly zarůstat plevely, které vzácné druhy vytlačily. Po roce 1990 se do hor pozvolna vrací přirozený způsob hospodaření a čím dál častěji u horských bud uvidíte (a uslyšíte) ovce a kozy. Vzácné druhy se znovu objevují. Opět se zde začíná dařit chřástalu polnímu, který je taktéž závislý na kosení a spásání louky.\n"}
{"id": "633232", "url": "https://cs.wikipedia.org/wiki?curid=633232", "title": "Oldřich Janko", "text": "Oldřich Janko\n\nOldřich Janko (26. listopadu 1910, Josefov – 1. března 1945, Terezín) byl československý voják a příslušník výsadku Sulphur.\n\nNarodil se 26. listopadu 1910 v Josefově (část Jaroměře), otec byl oficiál C. k. státních drah a později přednosta stanice v Jaroměři, matka Josefa, rozená Vodičková byla v domácnosti. Měl tři bratry a sestru. V Josefově absolvoval obecnou školu, v Jaroměři měšťanskou. V roce 1919 mu zemřela matka, otec se znovu oženil. Od roku 1924 dva roky studoval státní obchodní školu ve Dvoře Králové n.L. a poté se v Praze vyučil číšníkem. Základní vojenskou službu nevykonal.\n\nJako číšník pracoval až do roku 1937 v pražském hotelu Union jako číšník. Poté odjel do Francie, kde pracoval jako číšník. Po návratu do vlasti pracoval až do června 1938 v restauraci Nebozízek v Praze. Poté se vrátil do Francie, kde pracoval v hotelu v Haute Laovi.\n\nPo vypuknutí války byl v Agde prezentován u československého zahraničního vojska u 3. pěšího pluku. Účastnil se bojů o Francii. 15. prosince 1939 byl povýšen na svobodníka a absolvoval poddůstojnickou školu. 7. července 1940 byl evakuován do Anglie. V Anglii byl zařazen k 1. pěšímu pluku a krátce nato přeložen k velitelské rotě 1. pěšího praporu.\n\n28. října 1941 byl povýšen na desátníka a byl zařazen do výcviku pro plnění zvláštních úkolů. Od 25. října do 19. listopadu 1941 prodělal základní sabotážní kurz a parakurz. Další výcvik prováděl od 26. července 1942. Do konce roku prodělal spojovací kurz, střelecký kurz a kurzy dokončovací, spojovací a šifrovací. 10. října se oženil s Denise Davisovou, ze vztahu se 20. března 1944 narodila dcera Wenda Denise, kterou nikdy nespatřil. Začátkem února 1943 byl, již v hodnosti rotného, zařazen do výsadku Sulphur. Od 1. května do 27. září prodělal přípravu v konspiračním zaměstnání, konspirační cvičení, výcvik spojovací a střelecký, dále spojovací a šifrovací kurz s následným spojovacím cvičením. 8. října 1943 odletěl přes Afriku na Maltu, odkud byl po dvou neúspěšných pokusech o výsadek nad protektorátem přesunut do Itálie.\n\nSpolečně se svým velitelem A. Horákem byli vysazeni 9. dubna 1944 u obce Všetaty na Rakovnicku. Pokoušeli se sice plnit svěřené úkoly, ale neúspěšně. Těžce nemocného ho zatkli 20. dubna četníci a předali gestapu. Při transportu, oslaben vysokými horečkami společně se svým velitelem přislíbil spolupráci. Z důvodu příslibu účasti na radiové hře Wallenstein nebyl sledován. V průběhu kontrolovaného vysílání do Anglie se mu podařilo skrytě varovat operátora Vojenské radiové ústředny. V srpnu 1944 se společně s Horákem rozhodli uniknout gestapu útěkem na Slovensko. Jejich plán byl ale prozrazen a 20. září byl zatčen. Radiová protihra byla krátce na to ukončena a v říjnu byl přepraven do Terezína. Zde byl 1. března 1945 zastřelen.\n\nPřestože stejně jako jeho velitel přislíbil spolupráci, nikdy se aktivně neúčastnil vyhledávání a likvidace dalších desantů a využil všechny možnosti k varování ústředny v Anglii. Proto není jeho jednání posuzováno jako zrada. \n\n\n"}
{"id": "633234", "url": "https://cs.wikipedia.org/wiki?curid=633234", "title": "Bohumil Bednařík", "text": "Bohumil Bednařík\n\nBohumil Bednařík (20. srpna 1911, Velký Újezd – 28. února 1973, Olomouc) byl československý voják a velitel výsadku Chalk.\n\nNarodil se 20. srpna 1911 ve Velkém Újezdu v okrese Olomouc. Otec Josef byl lesním dělníkem, kolářem a malorolníkem, matka Antonie, rozená Kovaříková byla v domácnosti. Zároveň měl dvě sestry a bratra. Ve velkém Újezdu vychodil obecnou školu a v roce 1931 maturoval na gymnáziu v Lipníku nad Bečvou. Do nástupu na základní vojenskou službu 1. října 1932 se živil jako pomocný dělník. \n\nZákladní vojenskou službu nastoupil u 9. hraničního praporu v Tisovci u Rimavské Soboty. V období od srpna 1933 do února 1934 absolvoval školu pro důstojníky v záloze. V červnu 1934 si po důstojnických zkouškách podal žádost o setrvání v další činné službě. 1. července 1934 byl povýšen na četaře aspiranta, 1. ledna 1935 na podporučíka pěchoty v záloze, 8. října na poručíka pěchoty v záloze. Do zálohy byl odeslán 15. prosince 1938.\n\nPo odchodu z činné služby se živil jako dělník.\n\n7. ledna 1940 se s Jaroslavem Švarcem a Aloisem Frölichem vydali přes Slovensko a Maďarsko do Jugoslávie. Odtud přes Bejrút do Francie. Zde se rozešli. V Agde byl v československém zahraničním vojsku zařazen k 2. pěšímu pluku, v řadách tohoto pluku se zúčastnil bojů o Francii. Po pádu Francie 7. července 1940 příplul do Anglie. \n\nV Anglii byl zařazen k 2. pěšímu praporu. 28. října 1941 byl povýšen na nadporučíka a 6. února byl přidělen k polnímu četnictvu. Poté, co souhlasil se svým zařazením do výcviku pro plnění zvláštních úkolů absolvoval od 20. května do 8. srpna 1942 základní sabotážní kurz, parakurz, kurz průmyslové sabotáže a dokončovací kurz. Od 27. dubna do 6. července 1943 absolvoval konspirační výcvik v zaměstnání a konspirační cvičení. \n\n8. října 1943 byl s ostatními příslušníky výsadku Chalk přesunut do Itálie.\n\nSpolečně s ostatními byl vysazen 9. dubna 1944 několik minut po půlnoci u Větrova u Kamýku nad Vltavou. Navázali sice spojení s Londýnem, ale radista Nedělka byl zatčen a 13. května byl zatčen i on sám. Gestapo se ho pokoušelo využívat při navádění spojeneckých letadel. Od července 1944 byl vězněn v Praze, v zámku Jenerálka. V únoru 1945 se jeho prostřednictvím pokoušeli bezvýsledně přimět ke spolupráci dalšího z výsadkářů Šanderu. 4. května 1945 obdržel od gestapa falešné německé doklady, neboť se s ním počítalo pro případné akce proti Rudé armádě.\n\n12. května, poté, co se přihlásil na MNO zpracoval podrobné hlášení o své činnosti. 15. května byl zatčen NKVD a vyslýchán. Poté byl převezen do Moravské Ostravy. Po převezení zpět do Prahy byl vyslýchán orgány Obranného zpravodajství a poté vzat do vazby. Obžaloba zněla na spáchání zločinu vojenské zrady. 12. února 1946 byl propuštěn a trestní stíhání bylo zastaveno. Po propuštění se oženil, manželství bylo ale brzy rozvedeno. \n\n1. června 1946 byl bez udání důvodu propuštěn ze služeb MNO. Žádost zovupřijetí byla zamítnuta. 24. května 1947 byl povýšen na kapitána pěchoty v záloze a zároveň do hodnosti štábního kapitána pěchoty v záloze se zpětnou účinností. V letech 1948 až 1965 pracoval jako dělník; nejdříve v podniku Moravia Přerov, později v Přerovských strojírnách. V roce 1970 se podruhé oženil. Zemřel 28. února 1973 v Olomouci na embolii.\n\nV roce 2000 mu vláda Ruské federace in memoriam vyslovila omluvu za nezákonné věznění v roce 1945.\n\n\n \n"}
{"id": "633238", "url": "https://cs.wikipedia.org/wiki?curid=633238", "title": "Perninský vrch", "text": "Perninský vrch\n\nPerninský vrch, , vysoký rovných 1000 m n. m., je rozlehlý plochý vrchol v západní části Krušných hor, nejvyšší v hřbetu odbočujícího jižním směrem z hlavního krušnohorského hřebene v oblasti Zaječí hory (1008 m n. m., nejzápadnější tisícimetrový vrchol). Nadmořská výška je nejčastěji udávána jen 997 m, ale to je výška geodetického bodu a ne nejvyššího bodu.\n\nVrchol (lépe vrcholová planina) je porostlý lesem s malým rašeliništěm - kalištěm severně od žluté turistické cesty. Nejbližšími vrcholy v hřbetu jsou severně, za nepříliš výrazným sedlem, Liščí hora (994 m n. m. se skalkou) a jižně Dračí skála (953 m n. m., jde o seskupení soubor několika skal, v sedle je nejvyšší bod železnice) a směrem k Dračí skále je ještě spočinek Bílá skála (960 m n. m. s mohutným skalním blokem asi 100 metrů západně od hřbetnice). Směrem na západ leží samostatně Tisovský vrch (977 m n. m. s rozhlednou), sedlo odděluje Hamerskou dolinu potoka Limnice od Bukové doliny s relativně samostatným vrcholem Borového vrchu (926 m n. m.). Východně leží údolí Bílé Bystřice s obcí Pernink.\n\nPřes vrchol vede cesta po žluté turistické značce z Perninku do Nových Hamrů (souběžně s cestou skupinový vodovod s vodárnou), která se západně od vrcholu spojuje se zeleně značenou cestou z Nejdku do Horní Blatné. Od mohutného viaduktu u perninského nádraží vede lyžařský vlek z Perninku, u jeho horní stanice lze nalézt nevýraznou cestu vedoucí jižně k Bílé skále. Přibližně v půlce trasy vleku, nad budovou lyžařských tratí Západočeské univerzity, cesta po žluté značce protíná širokou Šupenberskou cestu, vedoucí (pod Liščí horou) severně k silnici Horní Blatná - Nové Hamry a rovněž protínající zelenou značku do Horní Blatné.\n\nZajímavostí je, že pod názvem Bärringenberg (Bärringen je německý název pro Pernink) je v předválečných mapách uváděn vrchol nad obcí Pstruží, ležící na soutoku Červené a Bíle Bystřice. Podle polohy se jedná o vrchol, jehož současný název je Jelení hřbet s výškou 976 či 977 m n. m.\n\n"}
{"id": "633241", "url": "https://cs.wikipedia.org/wiki?curid=633241", "title": "Agrofert", "text": "Agrofert\n\nAGROFERT, a.s., je český holdingový konglomerát operující především v odvětvích zemědělství, potravinářství, chemického průmyslu a médií, pod který patří více než 250 dceřiných společností. Většina z nich je v přímém vlastnictví centrály AGROFERT, a.s., menší část portfolia tvoří společnosti, v nichž má mateřská společnost podstatný vliv. Společnosti koncernu AGROFERT působí zejména v regionu střední Evropy: v Česku, na Slovensku, v Německu a v Maďarsku. Dále společnost působí v dalších 18 zemích světa na 4 kontinentech. Konsolidované tržby společností dosáhly v roce 2012 téměř 132,5 miliard Kč. Koncern AGROFERT patří mezi největší firmy v České republice. Zemědělské společnosti koncernu se v České republice starají o více než 100 tisíc hektarů zemědělské půdy (naprostá většina půdy je v nájmu; jde o 1,26 % území České republiky nebo 2,84 % zemědělské půdy v ČR). Společnost do ledna 2014 řídil a do roku 2017 vlastnil Andrej Babiš, který ji kvůli novele zákona o střetu zájmů převedl na dva svěřenské fondy AB private trust I a AB private trust II. K roku 2017 koncern zaměstnával 33 tisíc zaměstnanců, z nich 22 tisíc v ČR.\nSoučástí koncernu AGROFERT jsou společnosti sídlící v České republice, na Slovensku, v Německu, v Číně, Polsku, Maďarsku a v Nizozemí. Společnosti soustředěné v koncernu využívají synergických efektů v rámci celého koncernu, což v praxi znamená řetězec \"z pole až na vidličku\". Jde o využití synergií od produkce hnojiv a osiva, distribuce zemědělských strojů, přes zpracování produktů zemědělské rostlinné a živočišné výroby v mlýnech, pekárnách, v masokombinátech či mlékárenských závodech, kde jsou vyráběny potraviny pro široký okruh spotřebitelů. Část zemědělské produkce je využita také k výrobě biopaliv. Ta mimo jiné slouží k vlastní spotřebě zemědělských společností koncernu AGROFERT.\n\nSoučástí koncernu je řada chemických firem, mezi něž patří také největší český výrobce dusíkatých hnojiv Lovochemie. Do portfolia společností patří ale i další chemické podniky, mnohdy s velmi dlouhou historií. Obor chemie tvoří 40 % tržeb koncernu. Mezi nejvýznamnější chemické společnosti patří DEZA, Duslo, Lovochemie, Precheza, Synthesia a Fatra. V Německu vlastní AGROFERT chemický podnik SKW Piesteritz.\n\nNa výrobu biopaliv se zaměřují akciové společnosti Preol a Ethanol Energy.\n\nSkupina Agrofert vlastní také řadu zemědělských podniků vzniklých sloučením bývalých zemědělských družstev a část bývalých podniků ZZN. Koncern je také vlastníkem slovenské i české Osevy, významných producentů osiva.\n\nChov hospodářských zvířat je soustředěn do podniků prvovýrob. Na chov drůbeže se zaměřují Vodňanské kuře, navázané na další podniky skupiny jako Vodňanská drůbež nebo slovenská Hyza. Červené maso je zpracováváno ve firmách Kostelecké uzeniny, Krahulík - Masozávod Krahulčí nebo Kmotr – Masna Kroměříž.\n\nMléko ze zemědělské výroby míří především do podniků Olma a Mlékárna Hlinsko, pod kterou spadá značka Tatra.\n\nSoučástí Agrofertu jsou i mlýny a pekárny soustředěné ve společnosti Penam. Do koncernu také patří druhý největší výrobce zamraženého pečiva v Česku Profrost. Od února 2013 jsou součástí holdingu také německé pekárny Lieken. V Maďarsku patří do skupiny významný výrobce a distributor pečiva Ceres Sütő. \n\nNa těžbu dřeva a školkařskou činnost se v rámci koncernu zaměřují také firmy Uniles a Wotan Forest. Součástí divize je i společnost Jilos výrobce palet. Správa firem podnikajících v lesním hospodářství je řízena dceřinou firmou Agrofertu AGF Wood, a.s.\n\nSoučástí holdingu jsou také firmy zaměřené na prodej pozemní techniky, zejména zemědělských strojů (Agrotec, Agrotechnic Moravia, BMC, Kvarto a Navos Farm Technic). Provoz stanic technické kontroly zajišťuje firma Intertec.\n\nDceřiná společnost holdingu AGF Media, a.s. začala v březnu 2012 vydávat regionální tištěný týdeník \"5plus2\". Náklad je okolo 1,1 milionu výtisků. Roční výdaje se pohybují kolem 200 milionů korun.\n\nV roce 2012 holding projevil zájem o koupi prodělečné společnosti Centrum Holdings s.r.o., která mj. provozovala informační portály Centrum.cz a Aktuálně.cz, společnost však získalo v dubnu 2013 vydavatelství Economia. V dubnu 2013 holding Agrofert koupil slovenské vydavatelství Ecopress, které vydává mj. tamější Hospodárske noviny.\n\nDo června 2013 se také spekulovalo, že holding koupí vydavatelství Ringier Axel Springer CZ. Místo toho však Agrofert koupil významné vydavatelství MAFRA, ve kterém vycházejí celostátní deníky \"Lidové noviny\" a \"Mladá fronta DNES\". To v roce 2014 převzalo i vydávání týdeníku \"5plus2\", jehož původní vydavatel AGF Media po fúzi se společností MAFRA zanikl.\n\nKoncernu Agrofert také patří první česká hudební televize Óčko.\n\nV listopadu 2013 koupil Agrofert společnost Londa, která vlastní Rádio Impuls, rádio Rock Zone 105,9 a Český Impuls.\nSpekulace z ledna 2014 hovořily také o tom, že holding zvažuje koupi televize Prima nebo Nova.\n\nPraktiky Agrofertu mnohdy bývají považovány minimálně za kontroverzní. Konkurenční podniky jsou přebírány násilím, spory jsou řešeny extrémním způsobem. Agro Jevišovice, které pod Agrofert spadá, v květnu 2015 zničilo úrodu (115 ha pšenice a 172 ha kukuřice) svému konkurentovi Bohumírovi Radovi totálním herbicidem Roundup - šlo o pozemkové spory, kdy Rada měl půdu od Jevišovic pronajatou, ale smlouva o pronájmu již podle Jevišovic skončila. Samotné Agro Jevišovice do roku 2011 patřilo Radovi; tvrdí, že prodat Jevišovice Agrofertu ho donutily okolnosti, kdy dodával kuřata Kosteleckým uzeninám (které již v té době také patřily Agrofertu). Kostelec stále, smlouvě navzdory, snižoval výkupní ceny a Radův podnik se dostal do potíží - byl tedy v podstatě systematicky zlikvidován. Kontroverze panují i kolem převzetí Kosteleckých uzenin. Existuje také podezření, že v době, kdy byl Andrej Babiš ministrem financí, Agrofert zneužíval k potlačování konkurence nástroje finanční správy.\n\nSpolečnost Agrotec a.s., která je součástí holdingu Agrofertu, byla v červnu roku 2016 spolu s Pavlem Richterem, ředitelem divize Nákladních automobilů Agrotecu obžalována v souvislosti s kauzou zmanipulovaných zakázek na státní České poště a to z přečinu zjednání výhody při zadání veřejné zakázky dle §256 odstavec 1 trestního zákoníku. Soud započal v srpnu téhož roku a byl odročen na konec října 2017.\n"}
{"id": "633243", "url": "https://cs.wikipedia.org/wiki?curid=633243", "title": "Manóza-6-fosfát", "text": "Manóza-6-fosfát\n\nManóza-6-fosfát (M6P) je ester šestiuhlíkatého cukru manózy se zbytkem kyseliny fosforečné (fosfátem) na 6' pozici. V těle může vznikat pomocí hexokinázy z manózy. Následně je schopná se pomocí fosfomanózaizomerázy přeměňovat na fruktóza-6-fosfát.\n\nV buňce se mnohdy manóza-6-fosfát přidává jako posttranslační modifikace na celou řadu proteinů. Pracuje podobně jako různé signální sekvence a směřuje takto označený protein do určitého kompartmentu buňky, konkrétně do lysozomu. K přidávání M6P na cílové proteiny dochází v cis-Golgi a již v trans-Golgi se takto označené proteiny vážou na M6P receptory a ty je směřují pomocí váčků do pozdního endozomu, který se následně mění na lysozom.\n"}
{"id": "633245", "url": "https://cs.wikipedia.org/wiki?curid=633245", "title": "Sabrina Mockenhauptová", "text": "Sabrina Mockenhauptová\n\nSabrina Mockenhauptová (* 6. prosince 1980, Siegen, Severní Porýní-Vestfálsko) je německá atletka, běžkyně, která se věnuje středním a dlouhým tratím.\n\nV roce 2001 na ME do 23 let v Amsterdamu získala bronzovou medaili v běhu na 10 000 metrů. V roce 2005 na halovém ME v Madridu doběhla původně ve finále běhu na 3000 metrů v čase 8:47,76 na 4. místě. Později však byla kvůli pozitivnímu dopingovému nálezu diskvalifikována z druhého místa turecká běžkyně Tezeta Dengersaová a Mockenhauptová dostala dodatečně bronzovou medaili. O rok dříve skončila na halovém MS v Budapešti na 7. místě (9:13,70). Na následujícím halovém ME 2007 v Birminghamu doběhla na stejné vzdálenosti jako čtvrtá.\n\nV roce 2009 na světovém šampionátu v Berlíně se zúčastnila maratonského běhu, který dokončila v čase 2.30:07 na 17. místě. Na Mistrovství Evropy v atletice 2010 v Barceloně skončila na desetikilometrové trati na 6. místě (32:06,02). V listopadu roku 2012 však kvůli dopingu o stříbrnou medaili přišla Ruska Inga Abitovová a již dříve byla diskvalifikována rovněž původně pátá Meryem Erdoganová reprezentující Turecko. Německá vytrvalkyně se tak v celkovém pořadí posunula na 4. místo. Na evropském šampionátu v Helsinkách v roce 2012 obsadila časem 32:16,55 5. místo.\n\nTřikrát reprezentovala na Letních olympijských hrách. Nejlepšího výsledku dosáhla v roce 2008 na olympiádě v Pekingu, kde doběhla v závodě na 10 000 metrů na 13. místě. Výkonem 31:14,21 si vytvořila nový osobní rekord. Na olympijskou vítězku Tiruneš Dibabaovou z Etiopie v cíli ztratila 1 minutu a 20 sekund. Od bronzové medaile, kterou získala Američanka Shalane Flanaganová ji dělilo 52 sekund. O čtyři roky později na LOH v Londýně doběhla na stejné trati na 17. místě (31:50,35). Na Letních olympijských hrách 2004 v Athénách skončila v běhu na 10 000 metrů na 15. místě (32:00,85).\n\n\n"}
{"id": "633248", "url": "https://cs.wikipedia.org/wiki?curid=633248", "title": "Pierre Chambon", "text": "Pierre Chambon\n\nPierre Chambon (* 7. února 1931, Mylhúzy, Francie) je francouzský genetik. \n\nZnámým se stal díky výzkumu jaderných receptorů. Je profesorem na College de France a ředitelem Institutu genetiky a molekulární buněčné biologie (Institut de Genetique et de Biologie Moleculaire et Cellulaire, IGBMC).\n\n"}
{"id": "633250", "url": "https://cs.wikipedia.org/wiki?curid=633250", "title": "Páni z Újezda", "text": "Páni z Újezda\n\nPáni z Újezda (později z Maškovce) byl vladycký rod pocházející z jižních Čech, který se psal po tvrzi v Kamenném Újezdě a hradu Maškovci nedaleko Českých Budějovic. \n\nRod vznikl v první polovině 13. století, kdy některý z Bavorů ze Strakonic daroval svému družiníkovi pozemkový majetek s vesnicemi mezi Vltavou a Malší a v počátcích je snad možné předpokládat i příbuzenské vztahy pánů z Újezda s Bavory ze Strakonic. Velikost panství byla stanovena jízdou na koni po hranicích, a proto dostalo jméno Újezd. Páni z Újezda si nejprve zbudovali tvrz u kamenného kostela ve vsi. Prvními písemně zmíněnými členy rodu byli v roce 1263 Vernéř z Kamenného kostela (\"Wernherus de Steynchirchen\") na zakládací listině kláštera Zlatá Koruna a v témže roce Michal z Újezda (\"Michael de Wgezt\"), který svědčil při prodeji vesnice Záboří klášteru ve Vyšším Brodě. Roku 1351 vzrostl význam Cáhlovské stezky, neboť Karel IV. privilegiem zakázal kupcům jedoucím do Čech míjet královské Budějovice, a příslušníci rodu si zbudovali západně od Újezda na skále nad Vltavou hrad Maškovec, ze kterého kontrolovali provoz na blízké cestě a kupce s povozy nutili násilím k cestě do vesnice, aby tak zvýšili prodej zboží a daňový výnos svých poddaných. Nové sídlo je doloženo písemně roku 1380, kdy zde až do roku 1387 žil Buzek z Újezda. Jeho potomci, kteří již užívali přídomek \"z Maškovce\", obývali hrad do poloviny 20. let 15. století, kdy se rod v neklidné době husitských válek ocitá ve finanční a existenční tísni a mizí, újezdské panství načas připadlo ke Křemži a posléze jej získali Rožmberkové. Mocný rod Rožmberků již během 14. století vlastnil některé usedlosti a části vesnic na újezdském panství, roku 1435 získal Oldřich II. z Rožmberka díl Újezda a roku 1455 koupil i zbylou část s hradem Maškovcem. Roku 1427 se na opuštěném Maškovci usadil kvůli bezpečí před husity újezdský farář Jan Pryndl, který tu dokončil opis Zlaté legendy Jacopa de Voragine.\n\nErbovním znamením pánů z Újezda byla střela se zlatým hrotem a stříbrným opeřením, přesná podoba erbu sice není známa, ale na zachovaných pečetích ze 14. století se objevuje motiv střely (šípu) v kombinaci s helmou brnění. V současnosti je střela v modrém poli součástí znaku obce Kamenný Újezd.\n"}
{"id": "633254", "url": "https://cs.wikipedia.org/wiki?curid=633254", "title": "Rámec", "text": "Rámec\n\nRámec může označovat:\n"}
{"id": "633255", "url": "https://cs.wikipedia.org/wiki?curid=633255", "title": "Seznam států světa podle narovnaného indexu lidského rozvoje", "text": "Seznam států světa podle narovnaného indexu lidského rozvoje\n\nToto je seznam zemí podle Indexu lidského rozvoje upravený podle nerovnosti (IHDI) zveřejněný rozvojovým programem OSN (UNDP) v roce 2019. Index lidského rozvoje upravený podle nerovnosti (IHDI) je rozšířený „upravený“ index lidského rozvoje (HDI), který zohledňuje nerovnosti v jednotlivých zemích. IHDI je ukazatelem lidského rozvoje, který zahrnuje nerovnost ve vzdělávání, zdraví a příjmu. Čím větší je nerovnoměrné rozdělení, tím nižší je IHDI ve srovnání s HDI. Oba indexy jsou zveřejňovány ve výročních zprávách Rozvojového programu OSN (UNDP).\n\nHDI, ze které vychází IHDI, je složenou statistikou průměrné délky života, vzdělání a ukazatelů příjmu na obyvatele, které se používají k zařazení zemí do čtyř úrovní lidského rozvoje. HDI byl vyvinut pákistánským ekonomem Mahbubem ul Haqem a je zakotven v práci indického nositele Nobelovy ceny Amartya Sen o lidských schopnostech. Ačkoli by to bylo rozumné, index nepočítá s několika faktory, jako je čisté bohatství na obyvatele, relativní kvalita zboží, emise CO2, míra kriminality, nebo riziko platební neschopnosti v zemi. Tato situace má sklon snižovat pořadí u některých nejvyspělejších zemí, jako jsou členové skupiny G7 a další.\n\nIndex IHDI zachycuje HDI průměrného člověka ve společnosti, který je nižší než souhrnný HDI, pokud existuje nerovnost v rozdělení zdraví, vzdělání a příjmu. Při dokonalé rovnosti jsou HDI a IHDI stejné; čím větší je rozdíl mezi těmito dvěma, tím větší je nerovnost. IHDI se odhaduje přibližně u 150 zemí a zachycuje ztráty v lidském rozvoji v důsledku nerovnosti v oblasti zdraví, vzdělávání a příjmu. Rozdíly ve všech třech dimenzích se pohybují od několika procent (v případě Japonska, Česka nebo Slovinska) do více než 40 % (v případě Komorů a Středoafrické republiky).\n\n\n"}
{"id": "633256", "url": "https://cs.wikipedia.org/wiki?curid=633256", "title": "Alexandre-Jacques Chantron", "text": "Alexandre-Jacques Chantron\n\nAlexandre Jacques Chantron (28. ledna 1842 Nantes – 3. ledna 1918 Nantes) byl francouzský umělec, malíř a fotograf známý především svými studiemi a fotografiemi aktů.\n\nByl členem Společnosti francouzských umělců (Société des artistes français). Účastnil se pravidelných výstav výtvarného umění Salon des artistes français.\n\nVýznamně jej ovlivnila tvorba autorů jako byli Tony Robert-Fleury, William-Adolphe Bouguereau nebo François-Édouard Picot.\n"}
{"id": "633259", "url": "https://cs.wikipedia.org/wiki?curid=633259", "title": "Ioan Mihai Cochinescu", "text": "Ioan Mihai Cochinescu\n\nIoan Mihai Cochinescu (* 16. dubna 1951 Temešvár) je rumunský spisovatel a esejista. Je také filmovým scenáristou, režisérem, uměleckým fotografem, pedagogem, muzikologem a hudebním skladatelem.\n\nNarodil se a vyrostl v rumunském Temešváru.\n\nV období mezi lety 1970 a 1974 studoval hudbu (housle, klavír a skladbu) na Národní univerzitě múzických umění v Bukurešti. Jeho profesoři byli například George Balan, Dan Constantinescu, Myriam Marbe, Victor Giuleanu, Emilia Comisel, D. D. Botez, Marin Constantin, Grigore Constantinescu, Dan Buciu, Alexandru Leahu. Získal doktorát z hudby (estetika) na této univerzitě v roce 2005. Jeho práce byla na téma benátské barokní hudby (Antonio Vivaldi).\n\nJe učitelem estetiky na fakultě výtvarných umění a hudby Vysoká školy Ploješť v Rumunsku.\n\nBěhem 80. let se podílel na literárním životě v Bukurešti, on i mnoho jeho kolegů bojovali proti komunistické cenzuře.\n\nJako umělecký fotograf se zúčastnil během let 1982-1986 řady mezinárodních soutěží v Rumunsku,Francii, Brazílii a Polsku, kde vyhrál několik cen. Jeho eseje, články a překlady byly publikovány v časopise \"Fotografia\". Je tvůrcem prostorového fotografického média \"Forma-fotospatiala\" (angl. \"Photoplan - and Photospacial Forms\"), které bylo představeno v galeriích umění fotografie AAF (1983 Bukurešť), Sala Dalles (1983 Bukurešť) a roku 1986 v Polsku. Sám uspořádal \"První národní salon pro fotografické eseje\" ESEF v Ploješti v roce 1986.\n\nJe členem Unie spisovatelů Rumunska (1993), Asociace výtvarných fotografů v Rumunsku - AAF (1982), zakladatel a předseda Literární společnost Ploješť - SPLP (1990), původní člen (1994) a člen výkonného výboru (1996) z Asociace profesionálních rumunských spisovatelů - ASPRO.\n\n\nNásledující knihy byly/jsou připravované:\n\n\n\n\nCeny za román \"The Ambassador\" (1991):\n\n\nGabriela Adameșteanu, Magdalena Bedrosian, Nicolae Breban, Zoe Dumitrescu-Bușulenga, Călin Căliman, Mircea Cărtărescu, Ov.S.Crohmălniceanu, Constantin Hârlav, Florin Iaru, Ion Bogdan Lefter, Alexandru Leahu, Monica Lovinescu, Fl.Manolescu, Dan C.Mihăilescu, Simona Popescu, Tania Radu, Iosif Sava, Eugen Simion, Octavian Soviany, Elena Ștefoi, Alex.Mihai Stoenescu, Ion Stratan, Cristian Teodorescu, Laurentiu Ulici, Ioan Vieru atd.\n\n\n"}
{"id": "633260", "url": "https://cs.wikipedia.org/wiki?curid=633260", "title": "Nightrain", "text": "Nightrain\n\n\"Nightrain\" je rocková píseň od skupiny Guns N' Roses. Je třetí skladbou na jejich debutovém albu Appetite for Destruction z roku 1987.\n\nPíseň odkazuje na proslulou levnou značku vína Night Train Expres. Tento nápoj byl díky své nízké ceně a vysokému obsahu alkoholu mezi členy kapely zejména v jejích začátcích velmi populární. Když Duff McKagan popisoval začátky kariéry Guns N' Roses prohlásil:\n\nPíseň získala osmé místo v žebříčku „nejlepších deseti pijáckých písní všech dob“ časopisu Guitar World.\n\nHlavní riff napsali Slash a Izzy Stradlin, když ve volných chvílích seděli ve zkušebně na podlaze a zkoušeli na své kytary přehrávat různé melodie. Další den byl Slash nemocný a tak Izzy hudební podklad dokončil s Duffem McKaganem. Neměl k němu žádný text a tak píseň zůstala rozpracovaná. Když poté jednou kapela vyrazila na noční tah po Palm Avenue s krabicí Nightrain, Slash znenadání vykřikl ,I’m on a Nightrain!“. Zbytek kapely se k němu postupně přidal a Axl Rose postupně improvizovaně vkládal mezi jednotlivá zvolání jako ,Bottoms Up!“ nebo ,Fill my cup“. Den poté text dotvořil a nová píseň byla na světě.\n\n\"Nightrain\" je často hrána skupinou při živých koncertech. Dříve se objevovala spíše ze začátku, v první polovině vystoupení, mimo jiné protože bývalý první kytarista Guns N' Roses Slash si jí velmi oblíbil a velmi rád jí na živo hrál. Na poslední turné k desce Chinese Democracy je hrána vždy ve druhé polovině, často jako přídavek. Když se v roce 2006 ke skupině připojil na pár vystoupení i její bývalý kytarista a spoluautor písně Izzy Stradlin, zahrál si mezi jinými skladbami také právě Nightrain.\n"}
{"id": "633272", "url": "https://cs.wikipedia.org/wiki?curid=633272", "title": "Stanisław Grochowiak", "text": "Stanisław Grochowiak\n\nStanisław Grochowiak (24. ledna 1934, Lešno – 2. září 1976, Varšava) byl polský básník, prozaik, dramatik a publicista.\n\nGrochowiak studoval polonistiku na Univerzitě Adama Mickiewcize v Poznani. Od roku 1953 žil ve Vratislavi, kde pracoval v \"Tygodniku Katolickim\" a roku 1955 se přestěhoval do Varšavy. Zde pracoval v katolickém nakladatelství PAX a byl členem redakcí několika literárních časopisů (např. \"Współczesność\", \"Nowa Kultura\", \"Poezja\", \"Miesięcznik Literacki\" a další). Od roku 1951 publikoval verše časopisecky, první básnickou sbírku \"Ballada Rycerska\" (Rytířská balada) vydal roku 1956.\n\nGrochowiak patří k čelným představitelům tzv. \"„pokolení Současnosti“\" (např. ještě Miron Białoszewski, Jerzy Harasymowicz, Halina Poświatowska a další), které po Stalinově smrti odráželo naděje ve společnosti na demokratizaci života a svobodnou uměleckou tvorbu. Jeho poezii charakterizuje programové odmítání estetismu (tzv. turpismus, z latinského \"turpis\" = \"ošklivý\"), zájem o biologično, ošklivost i brutálnost a také vyostřená expresivita a drsný senzualismus posílený prožitky z války. To vše je ale spojeno s tendencí k formální rýmované poezii, dosahující až barokní obraznosti. Ve svých raných dramatických dílech v zájmu zvýšení scénické účinnosti mísil styly, využíval grotesku, satiru, ironii a fantastiku. V pozdějších dílech se přiklonil k veselohernímu žánru a napsal řadu humoresek a satirických her z venkovského prostředí se současnou tematikou. V románu \"Trismus\" (1963) se snažil najít kořeny nacismu a nacistických zločinů. Kromě toho je autorem několika televizních a rozhlasových her a filmových scénářů.\n\nJe pochován na hřbitově 'Cmentarz Wojskowy na Powązkach' ve Varšavě.\n\n\n\n\n\n"}
{"id": "633280", "url": "https://cs.wikipedia.org/wiki?curid=633280", "title": "Vážený geometrický průměr", "text": "Vážený geometrický průměr\n\nVe statistice máme soubor dat, \n\na jim dané váhy,\n\nvážený geometrický průměr se spočítá takto\n\nJestliže jsou všechny váhy shodné, jedná se o geometrický průměr.\n"}
{"id": "633291", "url": "https://cs.wikipedia.org/wiki?curid=633291", "title": "Tulipán (rozcestník)", "text": "Tulipán (rozcestník)\n\nTulipán může být: \n\n\n\n"}
{"id": "633310", "url": "https://cs.wikipedia.org/wiki?curid=633310", "title": "Paul Federn", "text": "Paul Federn\n\nPaul Federn (13. října 1871 − 4. května 1950) byl rakousko-americký psycholog a psychoanalytik, jeden z prvních žáků Sigmunda Freuda. Později se stal představitelem egopsychologického směru psychoanalýzy.\n\nRoku 1895 vystudoval medicínu na Vídeňské univerzitě a následně se stal asistentem Hermanna Nothnagela. Ten byl v úzkém kontaktu se Sigmundem Freudem, doporučil k Freudovi některé významné pacienty, ač sám nebyl příznivcem jeho učení. Federnovi Nothnagel doporučil studium prvních Freudových prací. Ten byl uchvácen zejména \"Výkladem snů\", který vyšel na konci roku 1899 (datován 1900). Krátce po vydání Výkladu se u Freuda doma začala každou středu scházet neformální společnost prvních žáků. Prvními čtyřmi byly Max Kahane, Rudolf Reitler, Wilhelm Stekel a Alfred Adler - Federn začal na středeční setkání docházet krátce po nich. Poté, co Freud získal první zahraniční příznivce (Jung v Curychu, Abraham v Berlíně, Ferenczi v Budapešti), proměnila se neformální skupina přátel v oficiální Vídeňskou psychoanalytickou společnost - Federn se stal jejím místopředsedou roku 1924. Na konci 20. let představil svou koncepci ega, kterou se pokusil skloubit s Freudovým konceptem narcismu. Výrazně se přitom odchýlil od Freudovy strukturální teorie z roku 1923 (z práce \"Ego a Id\"), ale za Freudova života se snažil rozdíly marginalizovat. Po Freudově smrti se však přirozeně zařadil do směru tzv. egopsychologie (Freudová, Mahlerová, Hartmann, Jacobsonová), která se odchýlila od některých Freudových východisek (zejména pudové teorie). Roku 1938 Federn emigroval do Spojených států a stal se významným představitelem newyorské psychoanalýzy. Věnoval se především studiu psychóz. Napsal též práci o roli revoluce v moderní společnosti, dle něj je revoluční mentalita úzce spjata se vznikem \"společnosti bez otců\", která vznikla po první světové válce.\n\nLester, David (2005). Paul Federn, in\" Suicide and the Holocaust\", Nova Publishers. ISBN 9781594544279. \n"}
{"id": "633316", "url": "https://cs.wikipedia.org/wiki?curid=633316", "title": "Hsp70", "text": "Hsp70\n\nHsp70 (\"heat shock protein 70\") je jeden z nejběžnějších proteinů teplotního šoku pracující jako chaperon. Vyskytuje se v určité podobě nejen u eukaryot včetně člověka, ale také u bakterií a archebakterií, ačkoliv se u nich obvykle označují DnaK. V eukaryotických genomech sídlí celá rodina Hsp70 genů, i kvasinky mají 14 genů pro Hsp70.\n\nHsp70 se po vazbě ATP dostává do otevřené konformace, v níž je schopen vázat hydrofobní části špatně složených proteinů. Následně dochází k hydrolýze ATP a uzavření chaperonového komplexu, čímž protein dostane možnost sbalit se do správného prostorového uspořádání. V následující fázi dojde k výměně ADP za ATP a cyklus je možné opakovat. Pro správné složení jednoho proteinu je obvykle potřeba několikrát celý cyklus opakovat. Hsp70 takto ovlivňuje konformaci širokého spektra polypeptidů a v buňce se objevuje ve zvýšeném množství tehdy, je-li buňka vystavená určitým formám stresu (např. teplotnímu šoku). Služeb Hsp70 proteinů se ale využívá i při transportu bílkovin do plastidů a mitochondrií, kde je zase nutné, aby přepravovaný protein měl spíše lineární tvar a neskládal se do své nativní konformace.\n"}
{"id": "633328", "url": "https://cs.wikipedia.org/wiki?curid=633328", "title": "Hippolyte Flandrin", "text": "Hippolyte Flandrin\n\nJean Hippolyte Flandrin (23. března 1809, Lyon – 21. března 1864, Řím) byl francouzský malíř, bratr malíře Paula Jeana Flandrina.\n\nHippolyte Flandrin se narodil r.1809 v Lyonu. Od dětství měl zálibu v umění a chtěl se stát malířem, nicméně jeho rodiče si přáli, aby se jejich syn stal obchodníkem. Navíc mladý Hippolyte nemá příliš velké umělecké znalosti, a proto maluje za peníze miniatury. Jeho tři bratři mají také umělecké sklony a jeho bratr Jean-Paul se též stal později proslulým umělcem, malujícím kostelní dekorativní fresky.\n\nHyppolite a jeho bratr Jean strávili nějaký čas v Lyonu, ale r. 1829 odešli do Paříže, kde studovali nejdříve pod vedením Louise Hersenta a později Jeana Augusta Dominiqua Ingresa, který měl na oba veliký vliv a stal se Hippolytovým celoživotním přítelem. Nejprve byl Hippolyte velmi chudý, ale v r.1832 vyhrál Prix de Rome za obraz Théseus u svého otce.Tento moment byl pro mladého Hyppolita velice významný, konečně se vymanil ze své dřívější chudoby.\n\nV Itálii strávil pět let, a zatímco zde studoval Raffaela a řeckou i římskou antiku, ve Francii začíná být jeho umění velmi populární. V r.1838 se vrátil do Paříže a provedl v různých kostelích malířské výzdoby s regiliózní tematikou. Vedle toho se stal též velmi populárním autorem portrétů, ale dnes jsou známy především jeho fresky.\n\n\nV r.1853 byl Flandrin zvolen do Institutu.V r.1863 se mu však silně zhoršilo zdraví a 21. března 1864 zemřel v Římě kam se odjel léčit.\n\nSrovnání kompozic u různých autorů v různých dobách. Podobné kompozice vytvářeli Wilhelm von Gloeden, Fred Holland Day, Hippolyte Flandrin, Wilhelm von Plüschow, Gaetano D'Agata, Tony Patrioli nebo Robert Mapplethorpe.\n\n"}
{"id": "633358", "url": "https://cs.wikipedia.org/wiki?curid=633358", "title": "Asimilace (Star Trek)", "text": "Asimilace (Star Trek)\n\nAsimilace je ve fiktivním prostředí seriálů a filmů Star Treku označení pro termín násilného začlenění humanoidního tvora nebo technologie do společenstva Borgu.\n\nBorgové zpravidla asimilují celé národy, namísto jedinců. Přesto humanoidního tvora musí asimilovat Borgský voják vybavený asimilačním injektorem v zápěstí. Samotnou asimilaci pak provádějí tzv. nanosondy vstříknuté do těla asimilovaného jedince. Jde o nanoboty, kteří dokážou vytvářet v těle hostitele implantáty. Ty následně ovlivňují chování, vzhled a funkce těla asimilovaného jedince. Celý proces nemá pevně stanovenou délku a může jít o minuty nebo hodiny. K Borgskému společenstvu se však jedinec přidává již po pár minutách. Touto dobou už dotyčný může slyšel hlasy společenstva, na kterých se záhy stává závislý. \n\nV poslední fázi dotyčný přichází o vlasy a ochlupení, je vytvořen kortikální implantát v čele, který reguluje životní funkce a zpravidla jedno oko je nahrazeno laserovým zaměřovačem a implantátem promítající mozku data ze senzorů. V průběhu asimilace společenstvo získává veškeré znalosti asimilovaného jedince.\n\nPřirozeně imunní proti asimilaci je např. druh z jiné galaxie, Borgy označován jako 8472. Lidský druh, stejně jako většina humanoidů nedokáže nanosondám vzdorovat. \nProti procesu asimilace vyvinul Doktor (PZH) z lodi USS Voyager neurosupresant, který je schopný po určitou dobu potlačit účinky nově vytvořených implantátů. Tedy dotyčný vypadá jako borg, avšak společenstvo na něj nemá vliv.\n\nSpolečenstvo si vybírá, které druhy bude asimilovat. Přímo napadeny jsou civilizace, které disponují pokročilou technologií nebo jde o značně vyvinuté biologické formy života. Náhodně pak Borgové mohou asimilovat i jedince, pokud pouze potřebují rozšířit své řady. Cíleně pak může být asimilován jedinec pro získání potřebných vědomostí (např. Jean-Luc Picard, který jako kapitán USS Enterprise D znal taktické informace hvězdné flotily.\n\nNaproti tomu Borgové ignorují druhy, které společenstvu nedají žádný přínos (např. Kazoni) a jde o zaostalé civilizace.\n\n"}
{"id": "633366", "url": "https://cs.wikipedia.org/wiki?curid=633366", "title": "Thomas Couture", "text": "Thomas Couture\n\nThomas Couture (21. prosince 1815, Senlis, Francie − 30. března 1879, Villiers-le-Bel) byl francouzský malíř, který proslul jako učitel mnoha impresionistických malířů – Édouarda Maneta, Claude Moneta a jiných. S jejich názory spíše nesouhlasil; a sám byl znám díky svému obrazu \"Římané v době úpadku\", který odpovídá dobovému vkusu.\n\nNarodil se v Senlisu ve Francii. Malířství studoval na École des Beaux-Arts u Hyppolita Delaroche. Již za studia kopíroval díla italských a holandských děl: např Tiziana, Palmy i Rubense, ale i díla svého akademického učitele. V roce 1844 poprvé vzbudil pozornost na Salonu svým obrazem \"Láska ke zlatu\". Skutečný úspěch mu ale přinesl obraz \"Římané v období úpadku\", za který získal zlatou medaili Salonu. Krátce poté si otevřel vlastní ateliér, na kterém bylo možno volněji malovat. Později již Couture maloval spíše popisné obrázky aktů a krajinek.\n\nAč poskytoval svým žákům liberálnější výuku, nešel s realismem tak kupředu jako Courbet, a pro své žánrové scény používal spíše drobnější formáty, oblíbené v buržoazních kruzích. Sice např. Cézanne k němu projevoval určité sympatie, ale jiní, jako Manet, ho považovali za příliš zpátečnického. Nicméně dnes je považován za jednoho z přímých patriotů akademického umění 19. století.\n"}
{"id": "633368", "url": "https://cs.wikipedia.org/wiki?curid=633368", "title": "Karl Klindworth", "text": "Karl Klindworth\n\nKarl Klindworth (25. září 1830 Hannover – 27. července 1916 Stolpe u Oranienburgu) byl německý skladatel, dirigent, hudební pedagog a klavírní virtuos.\n\nJako dítě byl vyučován hře na housle, současně se jako samouk naučil hrát na klavír. V 17 letech byl již úspěšný houslista a kapelník kočovné divadelní společnosti, roku 1848 dirigoval hannoverskou premiéru Meyerbeerových \"Hugenotů\", roku 1850 převzal vedení hannoverského pěveckého spolku \"Neuer Liedertafel\". Roku 1852 odešel do Výmaru, kde se stal žákem Franze Liszta ve hře na klavír a brzy náležel k jeho nejužšímu kruhu žáků a přátel (spolu např. s Hansem von Bülowem, Peterem Corneliem a Joachimem Raffem). V letech 1854–68 se živil jako klavírista a učitel hry na klavír v Londýně. Tam se i roku 1855 seznámil s Richardem Wagnerem a stal se jeho celoživotním oddaným přívržencem a přítelem. Roku 1868 přijal Klindworth pozvání Nikolaje Grigorjeviče Rubinštejna, aby vedl klavírní třídu na Moskevské konzervatoři. Zde se spřátelil s Petrem Iljičem Čajkovským, který na konzervatoři působil jako profesor harmonie, a zde také dokončil klavírní výtah z Wagnerova \"Prstenu Nibelungova\", na kterém začal pracovat vzápětí po prvním setkání se skladatelem na jeho přání, a také kritickou edici děl Frédérika Chopina.\n\nPo Rubinštejnově smrti se Klindworth usadil roku 1882 v Berlíně, kde řídil v letech 1884 až 1886 Berlínské filharmoniky, střídavě s Josephem Joachimem a Franzem Wüllnerem, jakož koncerty místního Wagnerovského spolku. Roku 1883 založil vlastní klavírní školu, o rok později rozšířenou na hudební školu (Klindworth-Musikschule). Ta se roku 1893 spojila s hudební školou založenou roku 1881 Xaverem Scharwenkou, již vedl od roku 1892 jeho bratr Phillip. Na nové škole s názvem Klindworth-Scharwenka-Konservatorium vyučoval Klindworth do roku 1898. Poté působil jako klavírista a dirigent, zejména se však věnoval vydávání klavírních adaptací hudebních děl a psaní učebnic. Roku 1907 adoptovali Klindworth a jeho manželka Henriette rozená Karropová, přes svůj pokročilý věk, desetiletou osiřelou anglickou příbuznou paní Klindworthové, Winifred Williamsovou (1897–1980); ta se roku 1915 provdala za Siegfrieda Wagnera a po jeho smrti se roku 1930 stala vedoucí Hudebních slavností v Bayreuthu.\n\nAktivní hudební činnosti se Klindworth vzdal roku 1910. Mezitím bydlel s rodinou v Postupimi a později v první německé vegetariánské kolonii \"Eden\" u Oranienburgu. Tam též roku 1916 zemřel.\n\nKarl Klindworth patřil politicky ke konzervativnímu, antiliberálnímu táboru a hlásil se k \"völkisch\" hnutí.\n\nKlindworth vystupoval zejména jako upravovatel Wagnerových a Lisztových skladeb. Sám označoval setkání s těmito skladatelství a navázání přátelství s nimi za rozhodné okamžiky svého života. Zatímco Liszt pro něj představoval vzor klavírní pedagogiky, uctíval Wagnera jako tvůrce hudebního dramatu a vytvořil pro něj podrobné, orchestrální partituře velmi blízké klavírní výtahy \"Prstenu Nibelungova\", které jsou dodnes jeho nejznámějšími díly. Sám Wagner ale považoval praktickou upotřebitelnost těchto zpracování za omezenou z důvodu přílišné technické náročnosti. V dopise Klindworthovi z 14. února 1874 píše: \n\n\"Nikdo přece nebude hrát takový klavírní výtah, jaký jste si představoval. [...] Takže: raději rovnou jen náznak, protože v současné podobě ho běžný klavírista zvládne jen tehdy, pokud více než polovinu not vynechá.\"\n\nV rámci vyhotovení partitur z dalších Wagnerových jevištních děl (všech zralých oper počínaje \"Rienzim\") později Klindworth vydal i zjednodušené znění klavírního výtahu z \"Prstenu\". \n\nKlindworth se prosadil i jako hudební vydavatel svými edicemi skladeb Johanna Sebastiana Bacha, Ludwiga van Beethovena, Frédérika Chopina a Felixe Mendelssohna-Bartholdyho. Tyto edice i další adaptace jiných děl mají dnes, v důsledku odlišného přístupu k hudebním dílům, jen historický význam. Naopak dlouho zůstaly v užívání jeho učebnice hry na klavír. Mezi jeho žáky patří Hans von Bülow a William Mason.\n\n\n\n\n\n\n"}
{"id": "633369", "url": "https://cs.wikipedia.org/wiki?curid=633369", "title": "Kačenka", "text": "Kačenka\n\nKačenka má několik významů:\n\n"}
{"id": "633378", "url": "https://cs.wikipedia.org/wiki?curid=633378", "title": "Sofonisba Anguissola", "text": "Sofonisba Anguissola\n\nSofonisba Anguissola (1532 nebo 1540 – 1625 nebo 1632) byla italská renesanční malířka. Narodila se v Cremoně a čtyři její sestry se také staly malířkami. Pracovala na španělském dvoře, kde se stala úspěšnou portrétistkou Filipa II. a jeho dvořanů.\n\nSofonisba byla nejstarším dítětem šlechtice Amilcara Anguissola z Cremony. Otec poskytl svým šesti dcerám a synovi vzdělání – děti studovali latinu, literaturu, dějiny, filozofii, matematiku, ale také hudbu, kreslení a malbu. V dobách, kdy bylo studium vyhrazeno výhradně mužům, se vzdělané sestry staly v širokém okolí senzací, a tak je navštívil i malíř a životopisec Giorgio Vasari, který se později ve svém díle \"Životy nejvýznamnějších architektů, malířů a sochařů Itálie\" zmiňuje i o Sofonisbě a jejím mimořádném malířském talentu. Sofonisba svůj talent dále rozvíjela pod vedením cremonských malířů Bernardina Campiho a Bernardina Gattiho. V letech 1547–1553 se věnovala portrétní malbě a později se snažila na svých obrazech zachytit výrazy lidské tváře, kterým se do té doby v malířství příliš pozornosti nevěnovalo – např. výraz nevinné radosti, zlomyslnosti, hravé zábavy a potlačovaného smíchu. Ve svých dílech odvrhla klasickou obřadnost a vážnost a často je nahradila hravostí s prvkem legrace. Mistrovským dílem tohoto období se stal obraz \"Hra v šachy\" (1555). V roce 1554 navštívila Sofonisba v Římě Michelangela, který ji povzbudil do další práce a v následujících letech si s ní dopisoval a uděloval jí rady, jak má dále zlepšovat svá díla. Od roku 1555 začal být její talent uznáván i v širším okruhu italské aristokracie a u Sofonisby si objednávaly obrazy i takové rody jako Este, Medici nebo Borghesové. Jednalo se většinou o portréty. Pracovala také pro katolickou církev a když přijímala zakázky od duchovních osob, podepisovala své obrazy \"Virgo\" (\"Panna\").\n\nV roce 1559 byla Sofonisba pozvána na španělský královský dvůr Filipa II., kde pracovala až do roku 1578 jako dvorní malířka. Zastávala také funkci dvorní dámy dvou královen, Alžběty z Valois a Anny Habsburské. Alžbětu z Valois učila malbě a hudbě. Mezi královnou a její dvorní dámou se postupně vytvořil velmi přátelský vztah, který skončil až úmrtím královny v roce 1568. Sofonisba zůstala i nadále u dvora a stala se dvorní dámou nové královny Anny Rakouské. Ve svých zhruba 38 letech (neznáme přesné datum jejího narození)začala Sofonisba uvažovat o sňatku a jako králova schovanka se obrátila na Filipa II. s tím, aby jí vybral manžela. Tím se stal don Fabrizio de Moncada a Sofonisba obdržela od krále ke svatbě roku 1571 značné věno. Manželé žili dalších osm let u španělského dvora a poté v Palermu. Po smrti manžela, v roce 1579, se Sofonisba rozhodla vrátit do Itálie. Během plavby domů se blíže seznámila s kapitánem lodi Oraziem Lomellinem, za něhož se v roce 1580 v Janově provdala. S manželem žila dalších 45 let, pokračovala v malování a malbu vyučovala. V roce 1624 ji navštívil v Palermu mladý Anthonis van Dyck a své setkání s více jak devadesátiletou vitální malířkou zachytil na kresbě a v psané zprávě. \n\n"}
{"id": "633391", "url": "https://cs.wikipedia.org/wiki?curid=633391", "title": "Albert Kazimír Sasko-Těšínský", "text": "Albert Kazimír Sasko-Těšínský\n\nAlbert Kazimír August Sasko-Těšínský (11. července 1738 v Moritzburgu u Drážďan – 10. února 1822 ve Vídni) byl těšínský vévoda a německý princ z albertinské větve Wettinů\nAlbert byl mladším synem krále Augusta III. Polského a královny Marie Josefy Habsburské, a kmotrem Alberta Sasko-Kobursko-Gothajského. Přiženil se do Habsburského rodu. Za manžela si jej se svolením své matky, císařovny Marie Terezie, vybrala Marie Kristina Habsbursko-Lotrinská, jeho blízká příbuzná (oba byli pravnoučaty Leopolda I.). Svatba se dne 8. dubna 1766 uskutečnila na zámku Hof východně od Vídně, a to brzy po smrti Mariina otce Františka I. Štěpána Lotrinského. Po něm Albert zdědil těšínské území a titul \"Těšínský vévoda\". Manželství zůstalo bezdětné a Marie Kristina brzy zemřela na onemocnění žaludku. Po její smrti se Albert již neoženil a věnoval se dobročinnosti (byl svobodným zednářem) a sbírce umění.\n\nBěhem let 1765 až 1780 byl místodržícím Uherska se sídlem v Prešpurku. Tam se také začal systematicky zajímat o výtvarné umění a budovat svou rozsáhlou uměleckou sbírku. Poté byl do roku 1793 guvernérem Rakouského Nizozemí, kde byl za jeho působení vybudován palác Laken, dnešní sídlo belgické královské rodiny. V první koaliční válce proti Napoleonovi ho rakouský císař jmenoval vrchním říšským polním maršálem. V této hodnosti velel rakouskému vojsku v bitvě u Jemappes 6. listopadu 1792, po níž bylo francouzským vojskem Rakouské Nizozemí dočasně obsazeno.\n\nV uherském Mosonmagyaróváru roku 1818 založil vyšší hospodářskou školu, nadlouho nejvýznamnější učiliště svého druhu v říši. Z Hüttelsdorfu do Vídně dal vybudovat vodovod. Ve Vídni přestavěl městský habsburský palác v 1. vídeňském obvodu a pokračoval jako významný mecenáš a sběratel děl výtvarného umění. Shromáždil svá díla v Albertině. Díky kontinuitě akvizic až do současnosti jde pravděpodobně o největší sbírku grafiky a kreseb na světě.\n\n"}
{"id": "633393", "url": "https://cs.wikipedia.org/wiki?curid=633393", "title": "Simpsonova poušť", "text": "Simpsonova poušť\n\nSimpsonova poušť je rozlehlá a vyprahlá oblast rudého písku a písečných dun ve střední Austrálii, východně od středu kontinentu.\nPod Simpsonovou pouští se rozkládá Velká artéská pánev, ohromná zásoba podzemní vody, kam odtéká voda jednoho z nejrozsáhlejších povodí na světě. Tato podzemní voda na mnoha místech vyvěrá na povrchu, ať už jako přírodní prameny (např. Dalhousie Springs), nebo skrze umělé vrty sloužící k napájení dobytka, z nichž mnohé vznikly při hledání ropy. Kvůli odčerpávání se hladina podzemní vody snižuje a mnohé přírodní prameny tak pomalu vysychají.\n\nNa Simpsonově poušti se rozkládají nejdelší paralelní duny na světě. Táhnou se severojižním směrem a díky zpevňující roli vegetace jsou poměrně statické. Na výšku měří od 3 metrů v západní části pouště až do 30 metrů v části východní. Největší a nejslavnější duna Nappanerica (nebo lidově \"Big Red\") je 40 metrů vysoká.\n\nPrvním Evropanem, který poušť spatřil, byl cestovatel Charles Sturt ,který do Simpsonovy pouště proniknul v letech 1844-1846. Avšak první běloch, kterému se podařilo přejít poušť celou, byl až Ted Colson v roce 1936. Simpsonova poušť se jmenuje podle Alfreda Allena Simpsona, australského filantropa, geografa a prezidenta \"Královské zeměpisné společnosti jižní Austrálie\".\n\nPřes poušť nevedou žádné udržované cesty. Je tam pár stezek, které vznikly během seismického a průzkumu a při hledání ropných nalezišť v šedesátých a sedmdesátých letech 20. stol.\nTyto stezky jsou však přístupné pouze v autech 4x4 a jedině s velkou zásobou paliva. Nejbližší obce na samém okraji pouště jsou Innaminka na jihu, Oodnadatta na jiho-západě a pak Birdsville, Bedourie a Windorah na straně východní (Queensland).\nPoslední stanicí na západní straně je Mount Dare. Před rokem 1980 vedla podél západního okraje Simpsonovy pouště železniční trať.\n"}
{"id": "633402", "url": "https://cs.wikipedia.org/wiki?curid=633402", "title": "Kupadelné svátky", "text": "Kupadelné svátky\n\nKupadelné svátky je označení pro slovanské oslavy letního slunovratu. Byly vázány na církevní svátek Jana Křtitele (rusky Иван Купала – \"Ivan Kupala\"), tj. na svatojánskou noc z 23. na 24. června nebo na období mezi tímto večerem a svátkem sv. Petra 29. června. Tomuto období předchází v pravoslavném prostředí letnice, během nichž se také dodržovaly další příbuzné zvyky mezi něž patří rusalné svátky. Původ svátků a zvyků ovšem leží v období před christianizací.\n\nNěkdy je mylně Kupala či Kupalo považován za božstvo úrody, čemuž přispěla i skutečnost že takto jej vykládají některé dobové prameny jako Život sv. Vladimíra a v 17. století také Hustýnský letopis. Jako kupadla je také v české lidové kultuře označován dárek, kterým obdarovávaly dívky chlapce v předvečer svátku Jana Křtitele.\n\nV Rusku a na Ukrajině je nazýván Ніч на Купала – \"Noc na Kupala\" nebo jednoduše Купало/Купайло – \"Kupalo/Kupajlo\", v Bělorusku Купалле – \"Kupallje\". V Polsku je svátek nazýván \"kupała\" či \"kupąła\", ale také \"sobótka\", tento název je snad odvozen od soboty, která byla v Polsku tradičním dnem nevázaného veselí a souvisí i s posvátnou slezskou horou Sobótka. Polský svátek wianki také navazuje na pohanskou tradici oslav letního slunovratu. Svátek je znám i v Bulharsku jako \"Ivan-den\", v Srbsku jako \"Ivan dan\" a Slovinsku jako \"kres\".\n\nSmyslem svátku bylo zajištění zdárné úrody a to skrze vláhu přivolanou koupelemi, teplo přivolané ohni a plodnost přivolanou skrze sexuální nevázanost. V kupadelných písních se objevuje motiv sňatku bratra a sestry – ohně a vody, dvou hlavních živlů tohoto svátku. Jeho symbolickým vyjádřením je modrožlutý květ černýše hajního. Tento motiv se objevuje i v jiných indoevropských mytologiích.\n\nDále byly pleteny věnce a mládež se jimi zdobila. Ty byly také, často doplněné svícemi, dívkami posílány po vodě a ty z jejich pohybu věštily své štěstí ve vztazích. Mladí muži se někdy snažili je zachytit aby na sebe upoutali pozornost dívky. Ohně mladíci a dívky přeskakovali nazí, v některých ruských oblastech až do 19. století, a stejně jako koupele to mělo zajistit rituální čistotu a zdraví.\n\nStejně jako při mnohých jiných slovanských svátcích letního slunovratu byly dočasně odvrženy normy věrnosti a cudnosti, proti čemuž horlily církevní autority až do novověku. Typickým pokrmem při této slavnosti je pražmo, hledal se bájný kapradinový květ.\n\nSe svátky letního slunovratu zpravidla patřilo oblékání a zdobení symbolické figury, která byla nakonec pohřbena. V některých případech nahrazoval figuru člověk. Mezi nejznámější patří východoslovanský Kupalo, Marena, Jarilo, Kostroma a bulharský German a Kalojan.\n\nRuské Kupaljo zpodobňovala dívka se zavázanýma očima rozdávající děvčatům, která kolem ní tančila, věnce. Čerstvé symbolizovaly šťastné manželství, zatímco uvadlé nešťastné. Poté, co byly věnce rozdány se dívky rozeběhly a ta, která byla Kupaljou chycena, nemohla doufat v brzkou svatbu. Podobné bylo běloruské Kupaljo, představované dívkou zdobenou pouze květy. Jinde dívku nahrazovala květy zdobená vrba; dívky okolo ní tancovaly a nakonec o ni svedly boj s chlapci. Ten skončil roztrháním této májky. Na Ukrajině se dělaly z proutí, slámy a rostlin dvě figury – Kupalo a Marena, okolo kterých se též tančilo, byl o ně sveden boj a nakonec byly roztrhány či vhozeny do vody. Ve východoslovanském prostředí se v tomto období objevovaly též figury Jarila a Kostromy, spojených jinak spíše s jarními svátky.\n\nSouvislost se svátky slunovratu má i březová májka stavěná v Rusku ve čtvrtek před svatodušní nedělí (letnice probíhají v pravoslavné církvi kolem poloviny června). Májka se obleče do ženských šatů nebo se ozdobí barevnými hadříky a stuhami a po hostině je nesena k domu, kde do neděle zůstává jako host. Poté je odnesena k řece a vhozena do řeky následována věncem. Podle některých badatelů se jedná o rituál k zajištění deště.\n\nV severním Bulharsku a části Srbska byla užívána hliněná figura Germana, Kalojana či Perperuny házená do řeky za účelem dodání dostatku vláhy polím. Perperuně blízkou figurou je Dodola, sloužící k přivolání deště a představovaná nedospělou dívkou zdobenou věnci, doprovázenou dalšími pěti stejně ustrojenými.\n\nNejstarší zpráva o slovanském letním slunovratu pochází z roku 1128 a zmiňuje velký svátek Pomořanů doprovázený zpěvem a veselím. Narážkou na tyto slavnosti může být i Dívčí válka zmiňovaná Kosmou. (Váňa, 219.). Název Kupalo a další se objevují v ruských pramenech od 13. století,v bulharských od 14. století a v českých a polských od 15. století.\n\nNěkteří doboví autoři považovali mylně Kupala za božstvo. Například v Životě svatého Vladimíra se píše o bohu Kupalovi:\n\n\"„...kterého měli za boha úrody a přinášeli mu bláznovská poděkování a oběti na počátku žní.“\n\na\n\n\"„Večer se shromáždí mládenci a panny a pletou věnce z různých květů, které kladou na hlavu a kolem pasu. Zapalují oheň, vezmou se za ruce, skáčí kolem ohně a zpívají písně v nichž často vzpomínají na Kupala. A potom ohně přeskakují, onomu běsu Kupalovi obětují sami sebe a mnoho jiných běsovských výmyslů činí při oněch schůzkách, takže není slušno líčit je písmem.“\n\nRuský Stoglavy Sobor v polovině 16. století uvádí že se lidé na svátek Jana Křtitele scházejí k nočním zábavám\n\n\"„...k běsovským písním, tancům, skákáním a jiným mrzkým věcem – a jak uplývá noc, běží s velkým křikem k řece jako zběsilí a umývají se vodou. Jakmile se vyzvání jitřní vracejí se do svých domů a padají jako mrtví od velké klopoty.“\n\nHavel Žalanský na počátku 17. století zmiňuje:\n\n\"„...tance noční provodí, pasy a věnci frejířskými a pověřečnými se šlechtí, žraní, kvasy a jiné mrzkosti plodí.“\n\n"}
{"id": "633404", "url": "https://cs.wikipedia.org/wiki?curid=633404", "title": "Mangalúr", "text": "Mangalúr\n\nMangalúr\n() je město v indickém státě Karnátaka. Leží v okrese Dakšina Kannada, jehož je správním střediskem, přímo na Malabárském pobřeží Arabského moře ve vzdálenosti 350 kilometrů na západ od Bengalúru, hlavního města Karnátaky.\n\nJméno města je odvozeno od místního božstva. Mangalúr se vyvinul jako město přístavní. Důležitým indickým přístavem je dodnes, prochází tudy například 75% vyvážené kávy a podstatná část vyvážených kešu.\n\nJe zde tropické klima a procházejí tudy monzuny.\n\n"}
{"id": "633414", "url": "https://cs.wikipedia.org/wiki?curid=633414", "title": "Maria Peura", "text": "Maria Peura\n\nMaria Kristiina Peura (* 2. června 1970 Pello) je finská spisovatelka a dramaturgyně. Její manžel je spisovatel a kritik Tero Liukkonen. Má dvě děti – syna Ismaela a dceru Elenu. Nyní žije v Porvoo.\n\nJejí rodná vesnice leží v Laponsku, na finsko-švédské hranici, do této vesnice zasadila i svůj román Na okraji světla.\n\nPeura v románech popisuje Laponsko jako zaostalý, bezútěšný kraj, kde půl roku vládne temnota a kde mnoho lidí končí život předčasně a dobrovolně. Podobně syrově viděli Laponsko i další spisovatelé, jejichž díla vyšla česky – Timo K. Mukka a Rosa Liksom.\n\nDoposud vydala tři romány. Kromě románů vydala i sbírku humorných veršů pro děti: \"Mimmi moun ilotaika\" (2004, Veselé čáry Mimmi Máry). Její první dílo vyšlo ve Finsku pod názvem \"On rakkautes ääretön\" (2001, česky: Nekonečná je láska tvá). V tomto díle se s velkou otevřeností zabývá problematikou incestu a pedofilie. Román se dokonce dostal do nejužší nominace na prestižní cenu Finlandia. V roce 2005 vydala román \"Vallon reunalla\", který byl v roce 2009 přeložen i do češtiny (vyšel pod názvem Na okraji světla). V roce 2008 vyšel její třetí román \"Vedenaliset\" (volně přeloženo Pod vodou), v němž dále rozvíjí svou vlastní odnož severského magického realismu. Jedná se o mýtický příběh o rybářské dívce z dalekého, odloučeného ostrova, která po příchodu do města zažívá v moderním světě pocity odcizení a duchovní soukmenovce nachází až v imigrantské komunitě.\n\nRomán popisuje dospívání třináctileté Kristiny a jejích kamarádů ve vesnici na dalekém Severu, na finsko-švédských hranicích. Odvíjí se v krátkých kapitolách, rytmizovaná poetická próza se pohybuje na hranici snu a skutečnosti. Kontrast mezi snem a drsnou skutečností umocňuje syrový účinek románu. Celý román se točí kolem ústředního tématu, jímž je únik z drsné reality. Každý o úniku sní, ale jen málokomu se únik opravdu vydaří.\n\nKristina a její kamarádi – Kari a Pirta – se narodili v kraji, kde končí železniční trať, půda je věčně zmrzlá a lidé ve vesnici jsou většinou nevlídní nebo podivínští, proto všichni tři (přestože ještě chodí do školy) hledají únik v alkoholu, sexu, divokých projížďkách na mopedu, ve hře na omdlévanou… Jejich nejoblíbenější hrou je však lehkovážné zahrávání si se smrtí (například: uskakují na poslední chvíli před projíždějícím vlakem).\n\nSmrt je ostatně všude kolem nich, každoročně si vybere svou daň, ať už se jedná o sebevraždu nebo nehodu. Kristinina teta Mansi spáchá sebevraždu skokem z rychlíku jedoucího na jih. Kariho bratranec rovněž spáchal sebevraždu ve vlaku jedoucím na jih. Jeden chlapec se po pádu do řeky zamotá do oblečení, stáhne ho vodní vír a chlapec se utopí…\n\nOporou Kristině nemohou být ani její rodiče. Otec je sice starosta, ale pije a má milostný poměr téměř se všemi ženami z vesnice, občas za některou z nich odejde i na několik dní, ale Kristinina matka ho vždy uvítá zpět, jen aby uchovala zdání spořádané rodiny. Matka trpí migrénou a utápí smutek a žárlivost v antidepresivech, nakonec se úplně pomátne.\n\nKristina nezvládne nespokojenost s proměnami vlastního těla a necitlivé poznámky ze strany velmi kritické matky ji dovedou až k urputnému boji s nadbytečnými kilogramy, kvůli anorexii se dostane až na pokraj smrti, ale nezemře.\n\nTento román však \"není jen výčtem katastrof a tragédií. Světlo do ní vnáší opravdovost Kristininých prožitků, i když ji autorka nevyslovuje a hrdinka si ji ne vždy uvědomuje: Kristinina láska ke Karimu, střídání pocitů štěstí a beznaděje, její soucit s matkou, ale zároveň pochopení pro veselého otce, urputná snaha z toho temného světa uniknout – do vymyšleného světa příběhů nebo doopravdy.\" (Hejkalová, 2010)\n\nV úplném závěru románu Kristina opustí rodinu a skočí do vlaku jedoucího na jih, ne pod něj (zatím).\n\nPozn.: Za povšimnutí stojí, že autorka (stejně jako hlavní hrdinové) žila v laponské vesnici blízko hranic se Švédskem a že hlavní hrdinka se jmenuje Kristina (druhé jméno autorky je Kristiina). Je pravděpodobné, že autorka do tohoto románu promítla i své zkušenosti z kraje, ve kterém se román odehrává, i své vlastní zkušenosti z dospívání, román tedy může být i částečně autobiografický.\n\n\n\n"}
{"id": "633425", "url": "https://cs.wikipedia.org/wiki?curid=633425", "title": "Jana Bařinková", "text": "Jana Bařinková\n\nJana Bařinková, rozená Doleželová (* 2. září 1981 Vyškov) je česká hudební skladatelka, básnířka, zpěvačka, klavíristka.\n\nJana Bařinková pochází z Lulče u Vyškova na jižní Moravě, má slovensko-italské kořeny. Již ve čtyřech letech začala hrát na klavír a hudba a umělecká tvorba se stala nedílnou součástí jejího života. Studovala klasický zpěv u Magdy Vitkové a Jana Ondrejky, v roce 2013 absolvovala na Letní škole barokní hudby masterclasses u amerického pěvce Joela Frederikssena, zaměřeného na interpretaci barokní hudby. Od r. 2009 je sólistkou barokního souboru Brněnská Camerata (pod vedením flétnisty a hudebního skladatele Petra Zapletala). Od svých šestnácti let působí jako chrámová varhanice v rodné Lulči. Na gymnáziu začala psát poezii (ještě pod svým dívčím jménem Doleželová), která měla úspěch na několika básnických soutěžích (Náchodská Prima sezóna – 2. místo v r. 2000, Týnišťský literární Parnas 2000 – 1. místo), její básně byly rovněž tématem jednoho z poetických večerů Mirka Kováříka v brněnském divadle Husa na Provázku (2000). Svými klavírními improvizacemi a skladbami doprovázela akce vyškovských amatérských divadel.\n\nPo absolvování gymnázia studovala v letech 2001 až 2006 na Hudební fakultě Janáčkově akademii múzických umění v Brně obor kompozice u Františka Emmerta. Pokračovala v doktorandském studiu u Ivo Medka, které ukončila v roce 2011. Na Akademii byla i členkou akademického senátu. V roce 2004 získala stipendium nadace Českého hudebního fondu.\n\nSamostatně i jako členka sdružení \"Hudbaby\" (Sdružení skladatelek z Moravy) se svými skladbami účastnila festivalů soudobé hudby u nás i v zahraničí (např. Setkání nové hudby plus v Brně, Forfest Kroměříž, Komponistinen und ihr Werk v Kasselu, Gaudeamus v Amsterdamu, Festival nové hudby v polské Bytomi).\nZnačnou část jejího dosavadního díla tvoří elektroakustické skladby. Kromě koncertního uvádění se objevily i na slovenském RadioArtu.\n\nZa své dílo byla již několikrát vyznamenána na festivalech a soutěžích. Získala 3.cenu ve skladatelské soutěži Generace (2004) nebo zvláštní cenu pro mladé skladatele v mezinárodní soutěži elektroakustické hudby Musica Nova v roce 2005. V roce 2010 se stala nejúspěšnějším mladým autorem vážné hudby, kterého každoročně vyhlašuje Ochranný svaz autorský.\n\nV současné době působí jako sólová zpěvačka (soprán) specializující se na hudbu duchovní a operní (zejména z období baroka), a učitelka hry na klavír, elektronické klávesové nástroje a sólový zpěv na Základní umělecké škole Ivanovice na Hané, kde se kromě pedagogické činnosti věnuje i úpravám skladeb různých stylů a žánrů pro žákovské komorní soubory.\n\nJe vdaná a má tři děti.\n\n\n\n\n\n\n\n\n"}
{"id": "633430", "url": "https://cs.wikipedia.org/wiki?curid=633430", "title": "Oxid tantaličný", "text": "Oxid tantaličný\n\nOxid tantaličný (TaO) je oxid tantalu. Tantal je v něm přítomen v oxidačním stavu V.\n"}
{"id": "633435", "url": "https://cs.wikipedia.org/wiki?curid=633435", "title": "Diecéze bílsko-żywiecká", "text": "Diecéze bílsko-żywiecká\n\nDiecéze bílsko-żywiecká (latinsky \"Dioecesis Bielscensis-Zyviecensis\") je polská římskokatolická diecéze. Je součástí Krakovské církevní provincie. Diecéze zahrnuje části dvou polských historických zemí, Horního Slezska a Malopolska; částečně je také ohraničena polsko-česko-slovenskými mezistátními hranicemi. Nejvýznamnějšími městy jsou vedle sídelního dvojměstí Bílsko-Bělá, Żywiec, Osvětim, Těšín, Skočov a Čechovice-Dědice.\nBílsko-żywiecká diecéze byla zřízena bulou papeže Jana Pavla II. \"Totus Tuus Poloniae populus\" dne 25. března 1992. Vznikla ze dvou částí: z polské části Těšínska, které patřilo do roku 1922 k diecézi vratislavské a v letech 1922–92 k apoštolské administratuře, později diecézi katovické (8 děkanátů), a z území okolo Żywce a Osvětimi, které patřilo do roku 1992 k arcidiecézi krakovské (6 děkanátů). Byla přidělena ke Krakovské církevní provincii. Při zřízení diecéze byl diecézním biskupem jmenován Tadeusz Rakoczy (narozen 1938) původně z krakovské arcidiecéze a pomocným biskupem Janusz Edmund Zimniak (narozen 1933), původně pomocný biskup diecéze katovické; ten odešel roku 2010 na odpočiněk a je nyní emeritním pomocným biskupem. Novým pomocným biskupem byl 22. října 2011 jmenován Piotr Greger.\n\nHlavním chrámem diecéze je bílská katedrála sv. Mikuláše, která byla postavena v letech 1444-47 a naposledy podstatně přestavěna v roce 1912. Druhým hlavním chrámem je konkatedrála Narození Panny Marie v Żywci, rovněž z 15. století. Za patrony diecéze byli zvoleni osvětimský mučedník svatý Maxmilián Maria Kolbe (1894–1941), svatý Jan Sarkander (1576–1620) pocházející ze Skočova a teolog svatý Jan Kanty (1390–1473). V diecézi se nachází místo koncentračního tábora Auschwitz-Birkenau s památníkem umučených, mj. sv. Maxmiliána Kolbeho a sv. Terezie Benedikty od Kříže (Edith Steinové).\n\nNa území diecéze působí patnáct mužských a třicet ženských řádů, mj. milosrdní bratři v Těšíně, dominikáni v Korbielově u Krzyżowé a v Ustroni-Hermanicích, jezuité v Čechovicích-Dědicích, františkáni v Těšíně, Velkých Hůrkách, Koszarawě, Bystré, Kętách a v poustevně v Javořince, minorité v Harmężích u Osvětimi a Rychwałdu u Gilowic, pallotini a redemptoristé v Bílsku-Bělé, salesiáni v Szczyrku, Osvětimi, Visle a Świnné, boromejky v Brenné, Těšíně a Ustroni, bosé karmelitky v Osvětimi, redemptoristky v Bílsku-Bělé, klarisky v Kętách. Duchovní diecéze se vzdělávají na Vyšším duchovním semináři v Krakově a na teologickém institutu sv. Jana Kantyho v Bílsku-Bělé.\n\n\n"}
{"id": "633440", "url": "https://cs.wikipedia.org/wiki?curid=633440", "title": "Hnidousy", "text": "Hnidousy\n\nHnidousy jsou bývalá obec a současné katastrální území, jedna z částí Švermova, který je od roku 1980 součástí Kladna.\n\nPůvodně název této části obce vznikl z slovní hříčky „Hni do vsi!“, což se postupem času zkomolilo na současný název.\n\nDo roku 1949 byly Hnidousy a sousední Motyčín samostatnými obcemi s vlastními školami a obchody. Tehdy byly sloučeny v obec Švermov, která byla roku 1968 povýšena na město. Samotný Švermov se stal v roce 1980 součástí Kladna.\n\nV roce 1894 se zde narodil František Koucký, od 17 let námořník a kuchař rakousko-uherského válečného loďstva. Dne 11. května 1918 byl popraven v chorvatské Pule za účast na vzpouře námořníků v boce Kotorské. Pamětní deska byla odhalena za účasti deseti tisíc lidí na sokolovně v Hnidousích, připomíná jej pomník v Hnidousích i válečný hrob na hřbitově námořníků v Pule.\n\nMístním rodákem je také Bedřich Švestka (16. 1. 1912 – 6. 9. 1990), rektor Univerzity Karlovy v době normalizace, akademik, lékař, poslanec, diplomat a vysokoškolský pedagog.\n"}
{"id": "633444", "url": "https://cs.wikipedia.org/wiki?curid=633444", "title": "Oči otevřený", "text": "Oči otevřený\n\nOči otevřený je název studiového alba skupiny Švihadlo, které vyšlo roku 2005. Nahráno bylo ve studiu mercury v Rokycanech a obsahuje 14 písniček.\n\nPři nahrávání této desky začíná spolupráce mezi skupinou Švihadlo a dívčím vokálním kvartetem G*APEELS.\n\n"}
{"id": "633447", "url": "https://cs.wikipedia.org/wiki?curid=633447", "title": "REGGAE minideSKA", "text": "REGGAE minideSKA\n\nREGGAE minideSKA je název alba skupiny Švihadlo, které vyšlo roku 2004 a obsahuje 8 písniček. Album obsahuje jednu společnou písničku se slovenskou ska kapelou Polemic a pár remixovaných písniček.\n\n"}
{"id": "633448", "url": "https://cs.wikipedia.org/wiki?curid=633448", "title": "Vita Sackville-Westová", "text": "Vita Sackville-Westová\n\nViktorie „Vita“ Sackville-Westová (9. března 1892 – 2. června 1962) byla britská spisovatelka, která se proslavila jak svou barvitou a současně konzervativní poezií a beletrií, tak bouřlivými vztahy s Violet Trefusisovou a Virginií Woolfovou. Narodila se v sídle Knole v hrabství Kent jako jediné dítě třetího barona Sackvilla a Viktorie, nemanželské dcery španělské tanečnice flamenga Pepity de Oliva.\n\nJiž od mládí se u ní projevovaly dvě hlavní tendence, které měly později řídit její dospělý život: začala psát a objevila svou citovou bisexualitu. Přesvědčení, že její „původ po matce jen těžko něco předčilo v malebnosti“, ji vedlo k rozhodnutí ujmout se role rodinného historika – napsala knihu \"Knole and the Sackvilles\" (Knole a Sackvillové, 1922) a životopis Pepity (1937). Láska ke Knolu a jeho legendám umocnila její pocit ztráty, když jí bylo znemožněno zdědit toto rodinné sídlo kvůli „technické chybě“, totiž že byla žena. V díle \"The Heir\" (Dědic, 1922) dala alžbětinskému paláci sbohem, ale umístěním dějiště svého nejúspěšnějšího románu \"The Edwardians\" (Edvardiáni, 1930) své vlastnictví získala pomyslně zpět. Její pouto k rodinnému sídlu bylo obohacené o láskyplnou hrdost na anglický venkov, jíž dala volný průchod jak ve své poezii – \"Collected poems\" (Sebrané básně, 1923), \"The Land\" (Země, 1926), \"The Garden\" (Zahrada, 1946) – tak při vytváření své slavné zahrady u Sissinghurtského zámku.\n\nRoku 1913 se Sackville-Westová vdala za mladého diplomata Harolda Nicolsona, s nímž měla dva syny. V roce 1918 začal její tříletý poměr s bývalou spolužačkou Violet Trefusisovou, ale nakonec se vrátila k Nicolsonovi, „jedinému člověku, na nějž myslím s neutuchající něhou“. Sackville-Westová přenesla tento vášnivý tajný vztah na stránky svého románu \"The Challenge\" (Výzva, 1922), který se však později rozhodla nevydat a její autobiografie mapující tyto traumatické roky byla publikována až po Viktoriině smrti jejím synem Nigelem Nicolsonem v díle \"Portrait of a Marriage\" (Portrét jednoho manželství, 1973). Roku 1926 si začala „sapfický“ románek s Virginií Woolfovou, jíž byl inspirací k napsání \"Orlanda\" (1929). Ačkoli byly obě otevřeně bisexuální, zastávala ona i Nicolson tradiční postoje k manželství, jak dokazovala jejich vyjádření k tomuto tématu ve vysílání rádia BBC roku 1929. Sackville-Westová zřídkakdy opustila svůj aristokratický konzervatismus a pouze v \"All passion spent\" (Vyhaslá vášeň, 1931), příběhu stárnoucí vdovy hledající osvobození od společenských předsudků, se zabývala tématy feminismu.\n"}
{"id": "633456", "url": "https://cs.wikipedia.org/wiki?curid=633456", "title": "Uherský salám", "text": "Uherský salám\n\nUherský salám () je uzenina pocházející z Maďarska. Má stoletou tradici výroby. Je vyroben z libového vepřového masa maďarských bagounů plemen mangalica s přidáním uzené slaniny. Dnes již je nabíjen výhradně do umělých střev. Tradovalo se, že při jeho výrobě se používá i oslí maso, ve skutečnosti je to však jen legenda. Základním kořením je paprika, dále pak bílý pepř a další. Uherský salám je vyráběn za přístupu studeného vzduchu a velmi pomalu uzen. Během suchého zrání vytvoří speciální ušlechtilé ochranné plísně jeho charakteristický bílý povrch.\n\nTovárna Pick v maďarském Szegedu je považována za výrobce pravého uherského salámu, podle jejího vlastního vyjádření je jen nejúspěšnějším výrobcem tohoto druhu.\n\n\"Szegedi téliszalámi\" (zimní salám ze Szegedu) získal chráněné označení původu Evropské unie (PDO) v roce 2007. V roce 2009 následovalo udělení chráněné zeměpisné označení (PGI) pro \"Budapesti téliszalámi\". Maďarské ministerstvo zemědělství a rozvoje venkova vydalo mnoho zvláštních předpisů týkajících se výrobků nazvaných „szegedský zimní salám“.\n\nZa první čsl. republiky byl uherský salám předmětem přepychové daně; Nejvyšší správní soud se v judikátu z roku 1935 zabýval otázkou, zda se tato daň vztahuje jen na originální uherský salám nebo i jeho tuzemské napodobeniny, a dospěl k závěru, že se vztahuje i na napodobeniny uherského salámu.\n\n"}
{"id": "633458", "url": "https://cs.wikipedia.org/wiki?curid=633458", "title": "Sečoveljské soliny", "text": "Sečoveljské soliny\n\nSečoveljské soliny (slovinsky \"Sečoveljske soline\", italsky \"Saline di Sicciole\") jsou největší slovinské solné pánve.\n\nSoliny leží u obce Sečovlje při ústí řeky Dragonji, přímo u sporné státní hranice s Chorvatskem. Jejich rozloha je asi 650 ha. Jedná se o nejseverněji položené soliny ve Středozemním moři. Geograficky jsou součástí Piranského zálivu. Katastrálně náleží k Piranu.\n\nTradiční období výroby soli začíná 23. dubna a končí 24. srpna (jedná se o významné církevní svátky sv. Jiří, respektive sv. Bartoloměje). Pro výrobu soli je nejvhodnější slunečné počasí s mírným větrem. Sůl se získává tradičním způsobem v kaskádě solných polí, propojených soustavou kanálů. Voda je usměrňována pomocí stavidel a čerpadel, částečně se využívá i samospád. V letních měsících se v jednotlivých polích mořská voda odpařuje a sůl postupně krystalizuje. Poté je svezena na hromady, v této fázi se z ní odcedí zbylá voda. Nakonec je ručně sbírána a pomocí vozíků svážena.\n\nSoliny vznikly v karolinské době. První zmínky o výrobě soli pocházejí z roku 804. Od té doby se zde sůl vyrábí nepřetržitě až do současnosti. Dodnes jsou v areálu solin ruiny domků někdejších těžařů soli. Jeden z nich je dnes upraven na muzeum těžby soli.\n\nAreál solin je přístupný veřejnosti, jedna z přístupových cest vede přímo od hraničního přechodu s Chorvatskem Sečovlje-Plovanija.\n\nČást areálu bývalých solin byla prohlášena přírodní rezervací. Dlouhotrvající činnost člověka tu pomohla vytvořit unikátní solný ekosystém, ve kterém se daří vzácným halofilním rostlinám.Rezervace je též domovem několika stovek druhů ptáků, například racka středomořského nebo volavky stříbřité, která se stala symbolem zdejších solin. Z dalších obratlovců se tu vyskytuje například bělozubka nejmenší.\n\nZajímavosti v nejbližším okolí:\n\n"}
{"id": "633460", "url": "https://cs.wikipedia.org/wiki?curid=633460", "title": "Disipace", "text": "Disipace\n\nDisipace (z lat. \"dissipatio\", rozptylování) označuje nevratnou změnu energie na jinou. Provází každou reálnou transformaci energie na jinou. Nemusí se nutně jednat o přeměnu energie, k disipaci dochází, i pokud se například přenáší teplo z teplejšího na studenější objekt. Z hlediska teorie informace musí při každé disipaci také docházet k výměně informace mezi interagujícími systémy.\n\n\nMíra disipace je faktor kvality definovaný podílem přeměněné energie Ep k celkové energii E.\n\nAby se ve fyzice předešlo námitkám proti teoriím v termodynamice, že by například neměla stoupat entropie, pokud spolu částice neinteragují, zavádí se pojmy:\n\n\"Disipační\" je takový systém, ve kterém se zvyšuje organizovanost (snižuje entropie) na úkor jeho okolí - disipačním systémem tedy nikdy není systém uzavřený. Jeho koncept dobře zachycuje rozdíl mezi komplexitou a organizovaností. Termín nachází využití v termodynamice, teorii kontroly a kvantové mechanice. Mezi běžné příklady patří šíření tepla prouděním, hurikán či živé organizmy.\n\n\n"}
{"id": "633475", "url": "https://cs.wikipedia.org/wiki?curid=633475", "title": "Jan Vilém Friso", "text": "Jan Vilém Friso\n\nJan Vilém Friso (nizozemsky \"Johan Willem Friso\"; 4. srpna 1687 Dessau - 14. června 1711 Strijensas) byl (titulární) kníže oranžský a panující kníže nasavsko-diezský, generální kapitán (\"Capitain-General\") a místodržitel provincie Frísko aGroningen. Nestal se místodržitelem (\"stadhouderem\") celé Republiky Sjednocených provincií nizozemských kvůli protestům opozice, především Simona van Slingelandta, tehdejšího nejvyššího duchovního Holandska, hlavy republikánské frakce.\n\nJeho otec byl Jindřich Kazimír II. Nasavsko-Dietzský a matka Henrietta Amálie Anhaltsko-Desavská. Když v roce 1702 zemřel po nehodě Vilém III. Oranžský, aniž zanechal dědice, zdědil po něm Friso titul knížete oranžského. Nároky na Oranžsko ovšem vznesli po smrti Viléma III. také první pruský král Fridrich I. Pruský a kníže Vilém Hyacint Nasavsko-Siegenský; teprve Utrechtský mír z roku 1713 přinesl usnesení: Oranžské knížectví připadlo Francii a Prusku a Janu Vilémovi Frisovi byl přiznán formální titul knížete oranžského.\n\nV dubnu 1709 se oženil s Marií Luisou Hesensko-Kasselskou. V říjnu 1710 se páru narodila dcera Amálie.\n\nV době války o španělské dědictví (1701-1714) Friso sloužil jako armádní generál. Bitva u Malplaquet (1709) stála životy mnoha holandských žoldnéřů, neboť Friso se jí účastnil s vůdcem spojenců, britským \"Johnem Churchillem\".\n\nPři návratu z boje třiadvacetiletý princ utonul 14. června roku 1711 v řece nedaleko Moerdijk. Krátce po jeho tragické smrti se narodil jeho syn - pohrobek Vilém IV. Oranžský (1711–1751), první dědičný místodržitel Republiky sjednocených provincií.\n\nI když měl Friso pouze jedinou dceru Amálii a syna-pohrobka Viléma, je od konce druhé světové války posledním společným předkem všech evropských vládnoucích panovníků.\n\n"}
{"id": "633476", "url": "https://cs.wikipedia.org/wiki?curid=633476", "title": "Švédské hokejové hry 1991", "text": "Švédské hokejové hry 1991\n\nŠvédské hokejové hry se konaly od 7. do 10. února 1991 v Stockholmu. Zúčastnili se čtyři reprezentační mužstva, která se utkala jednokolovým systémem každý s každým.\n\n Švédsko – ČSFR 4:2 (1:1, 2:1, 1:0)\n\n7. února 1991 – Stockholm\n\n7. února 1991 – Stockholm\n\n8. února 1991 – Stockholm\n\n8. února 1991 – Stockholm\n\n10. února 1991 – Stockholm\n\n10. února 1991 – Stockholm\n\n\n"}
{"id": "633485", "url": "https://cs.wikipedia.org/wiki?curid=633485", "title": "Judith Leysterová", "text": "Judith Leysterová\n\nJudith Leysterová, též Judita Leyster, (28. července 1609 Haarlem – 10. února 1660 Heemstede) byla holandská malířka, významná představitelka haarlemské školy v 17. století, a vedle později žijící Rachel Ruyschové jedna z mála barokních holandských malířek vůbec. Byla jednou ze dvou žen, které byly přijaty do haarlemského malířského cechu Sv. Lukáše v celé jeho historii.\n\nJudith se narodila v roce 1609 v Haarlemu jako osmé dítě Jana Willemsz Leystera, pivovarníka a krejčího. O několik let později, roku 1624, ale Leyster zbankrotoval. Není přesně jasné, kdo Judith učil, každopádně již roku 1628 byla známá. Pravděpodobně ale byla žačkou Franse Halse, malovala po vzoru svého učitele volnými, rychlými tahy štětce, které jsou pro něj typické. Některá její díla jsou zmiňována i v knize Samuela Ampzinga \"Beschrijvinge Ende der Stadt Haerlem\". Obzvláště po bankrotu otce začala maloval více a více, pravděpodobně aby získala více peněz pro rodinu. V roce 1629 se s rodinou přestěhovala do města Utrecht.\nJejí první manželství bylo s malířem Barentem van Eysenem. Ten se nikdy nestal příliš slavný a sám ani nebyl členem cechu Sv. Lukáše. Toto manželství bylo bezdětné.\n\nRoku 1636 se podruhé vdala a opět za malíře, tentokrát za Jana Miense Molenaera, a s vidinou větších výdělků se s ním přestěhovala do Amsterdamu. Od té doby již nemalovala. Tento pár spolu měl pět dětí, z nichž jen dvě se dožili dospělosti.\n\nJudith Leysterová zemřela 10. února 1660 ve věku 50 let.\n\nOd roku 1633 byla členkou haarlemského malířského cechu Sv. Lukáše, oficiálně byla teprve druhou ženou v tomto cechu. První registrovaná žena byla Sara van Baalbergen, ta v něm působila od roku 1631,\n\nMalovala především děti, žánry pijáků a zvířata. Její malířská technika je vzrušující a velice osobitá. Působila především v Amsterodamu a Haarlemu. Judith byla například autorkou děl \"Smějící se pár\" (1630, Louvre, Paříž), \"Smějící se děti s kočkou\" (1649) či \"Smějící se děti s úhořem a s kočkou\" (kol. 1655). Vytvořila také svůj vlastní autoportrét (viz obrázek vpravo nahoře). Nicméně, je nepravděpodobné, že by na něm byla Judith skutečně vyobrazena při malování, především kvůli velmi společenskému oděvu. Pravděpodobně tak byla pouze „naaranžovaná“.\n\nČasem upadla v zapomnění a její obrazy byly někdy připisovány Halsovi. Znovuobjevena byla až roku 1893, kdy Louvre zakoupil jeden obraz s Halsovým podpisem, pod nímž však odborníci nalezli autorský znak Leysterové a začali pátrat po jejím osudu.\n"}
{"id": "633489", "url": "https://cs.wikipedia.org/wiki?curid=633489", "title": "Oldřich Bakus", "text": "Oldřich Bakus\n\nOldřich Bakus (* 3. května 1975, Jihlava, Československo) je bývalý český hokejový útočník.\n\nOldřich Bakus je odchovancem jihlavského hokeje. Do vrcholového hokeje se prosadil během svého angažmá v Třebíči, kde hrál za tamější Horáckou Slavii, ve které působil v letech 1996–2001, hned v první sezóně pomohl k historickému postupu do první české hokejové ligy. V sezóně 2000/2001 přestoupil do Dukly Jihlava, která také hrála v 1. lize. V sezóně 2002/2003 se na jeden zápas ukázal v české extralize, kde nastoupil za klub HC Oceláři Třinec. V sezóně 2003/2004 odehrál za Spartu Praha 7 zápasů v extralize, ale většinu sezóny hrál v Jihlavě se kterou postoupili z 1. ligy do extraligy. Díky tomu hrál po celou sezónu 2004/2005 v extralize, ze které ale sestoupili zpět do 1. ligy. V sezóně 2005/2006 odehrál v extralize jeden zápas za Litvínov a zbytek sezóny hrál opět v Jihlavě. V Jihlavě pokračoval do konce sezóny 2010/2011 ve které obsadil třetí místo v kanadském bodování 1. ligy. 16. března 2011 oznámil (byl 12 let kapitánem Jihlavy) ukončení profesionální hráčské kariéry.\n\n\n"}
{"id": "633500", "url": "https://cs.wikipedia.org/wiki?curid=633500", "title": "Togto", "text": "Togto\n\nTogto ( , nebo ; 1314–1355) byl mongolský státník a vojevůdce říše Jüan. Pod jeho vedením byly sepsány oficiální dějiny říší Sung, Liao a Ťin.\n\nTogto byl původem Merkit, z rodiny předních jüanských státníků. Jeho strýc Bajan i otec Madžartaj stáli jako kancléři (, \"ta čcheng-siang\") v čele vlády. Spory uvnitř jüanské vlády, v druhé polovině 30. let 14. století kontrolované Bajanem se roku 1340 vyhrotily až k převratu, který stál Bajana život.\n\nRoku 1341, po jmenování Madžartaje kancléřem, Togto získal vysokou dvorskou hodnost. Obnovil úřednické zkoušky zrušené Bajanem a převzal zodpovědnost za historiografii. Roku 1343 vedl práce na sepsání Dějin Ťinů (金史, Ťin-š’), příští rok Dějin Liao (遼史, Liao-š’) a Dějin Sungů (宋史, Sung-š’). Soubor tří kronik byl představen dvoru roku 1345, ale už v červnu 1344 se Togto vzdal funkce, oficiálně kvůli nemoci. Současně byl, po sérii povstání, jeho otec odvolán a poslán do Kan-su.\n\nRoku 1349 byl jeho otec rehabilitován a Togto se vrátil ke dvoru, kde obsadil úřad kancléře po pravici. Pevně uchopil moc do svých rukou a vrhl se do reforem. Neprodleně se začal věnovat likvidaci následků záplav na Chuang-che a získal tak velkou popularitu mezi obyvatelstvem. Roku 1350 snížil daně a zorganizoval velkou emisi papírových peněz, kterými hradil vládní výdaje. Nicméně veřejné práce na opravách Velkého kanálu přinesly nespokojenost lidu. Další záplavy, inflace vyvolaná vládní finanční politikou a tíživý vládní solný monopol nespokojenost ještě přiživily. Výsledkem byla řada vzpour, splynuvších v povstání rudých turbanů.\n\nV letech 1351–1355 Togto osobně vedl sérii vojenských tažení proti povstalcům. Náhradou za stávající rozložené jüanské oddíly zorganizoval vlastní armádu. Díky rotaci vojsk a velitelů a oddělení velení nad bojovými akcemi od kontroly nad zásobováním předešel vzniku regionálně nezávislých velitelů. Zásobování hlavního města se po zhroucení námořních dodávek z jihu pokoušel řešit zavedením pěstování rýže na severu (v Šan-tungu, Che-peji a Liao-tungu), kam proto přesidloval jižní rolníky. V bojích vítězil, rozprášil povstalce v Che-nanu, Ťiang-si i Chu-peji, ale množství a rozdrobenost rebelů mu nedovolily jejich úplnou likvidaci. Nakonec jeho oponenti u dvora přesvědčili císaře Togon Temüra, že po definitivní porážce rebelů by byl příliš mocný a nekontrolovatelný.\n\nOd listopadu 1354 obléhal Čang Š’-čchenga v Kao-jou v Ťiang-si. Dne 7. ledna 1355 Togta dostihl císařský edikt z 24. prosince 1354 o jeho zbavení všech úřadů a hodností a vyhnanství v Jün-nanu. Togto se císařskému rozkazu podřídil, jeho armáda se v rukách nových velitelů rozpadla, část se dala k banditům. Ještě roku 1355 dostal rozkaz spáchat sebevraždu, což splnil – otrávil se.\n\nPo Togtově odvolání ztratila jüanská vojska iniciativu a utrpěla v boji s rebely řadu porážek. Po dalších změnách v jüanské vládě byl roku 1362 posmrtně rehabilitován.\n"}
{"id": "633501", "url": "https://cs.wikipedia.org/wiki?curid=633501", "title": "Apicius", "text": "Apicius\n\nPoje Apicius zahrnuje více významů.\n\n\n\n"}
{"id": "633503", "url": "https://cs.wikipedia.org/wiki?curid=633503", "title": "Železniční trať Racibórz–Krnov", "text": "Železniční trať Racibórz–Krnov\n\nŽelezniční trať Racibórz–Krnov je bývalá mezinárodní železniční trať spojující města Racibórz v Polsku (resp. dříve v Německu) a Krnov v Česku (resp. dříve v Rakousku-Uhersku a poté v Česku-Slovensku). Do současnosti (2010) zůstal zachován pouze úsek Racibórz–Głubczyce.\n\nJako první byl dán do provozu již 1. ledna 1855 pruský úsek Ratibor (dnes Racibórz) – Leobschütz (dnes Głubczyce). Přeshraniční úsek Leobschütz–Jägerndorf (Krnov) byl zprovozněn 25. září 1873. Po obsazení Sudet Německem byla v 1. polovině 40. let 20. století postavena propojovací kolej mezi železniční tratí Mährisch Schönberg – Jägerndorf a železniční tratí Olmütz–Troppau, která vedla podél dnešní krnovské zahrádkářské osady Úsvit a která křižovala železniční trať Jägerndorf–Leobschütz. Propojovací kolej byla v padesátých letech 20. století vytrhána.\nPo skončení 2. světové války bylo někdejší německé území, kterým prochází tato trať, připojeno k Polsku a přeshraniční doprava mezi Polskem a Československem (úsek Pietrowice Głubczyckie - Krnov) byla zastavena a trať na polské části tohoto úseku byla zlikvidována. Na zbývající polské trati probíhala dál osobní i nákladní doprava.\n\nV úseku Głubczyce – Pietrowice Głubczyckie byla v roce 1970 zastavena pravidelná osobní doprava a trať byla zlikvidována zavážením zářezů. Na území Česka poté ještě fungovala železniční vlečka v úseku 3,3 km mezi železniční stanicí Krnov a cihelnou Staré hliniště a také mezi dřevozpracujícím závodem u silničního hraničního přechodu na Petrovické ulici v Krnově. Nejdřív byla snesena odbočka do cihelny. Kolem roku 1998 byla snesena i vlečka k nákladišti dřeva a na začátku února 2009 byl rozebrán i krnovský železniční most přes řeku Opavici. V úseku Racibórz - Baborów - Głubczyce byla osobní doprava zastavena 3. dubna 2000.,\n\n\n"}
{"id": "633512", "url": "https://cs.wikipedia.org/wiki?curid=633512", "title": "Švédské hokejové hry 1992", "text": "Švédské hokejové hry 1992\n\nŠvédské hokejové hry se konaly od 30. ledna do 2. února 1992 v Stockholmu. Zúčastnili se čtyři reprezentační mužstva, která se utkala jednokolovým systémem každý s každým.\n\n\n"}
{"id": "633515", "url": "https://cs.wikipedia.org/wiki?curid=633515", "title": "Apicius (kniha)", "text": "Apicius (kniha)\n\nApicius je dodnes zachovaná kuchařská kniha pocházející původně z doby římské, jež byla zkompilována na základě různých, zejména helénistických zdrojů pravděpodobně ve 4. století. Dva stávající rukopisy \"Apicia\" pocházejí z 9. století a jde o opisy z dnes již ztraceného archetypu. Uloženy jsou ve Vatikánu a v Newyorské lékařské akademii (\"New York Academy of Medicine\").\n\nText je rozčleněn do deseti částí (knih), z nichž každá má řecký titul psaný latinkou :\n\n\nNázev \"Apicius\" si sbírka receptů zjevně \"půjčila\" od některého z gurmánů tohoto jména - v úvahu připadá obzvláště Marcus Gavius Apicius, žijící někdy kolem přelomu letopočtů, v dobách císařů Augusta (27 před n. l . - 14) a Tiberia (14 - 37). Cognomen \"Apicius\" však také nebylo vlastním jménem Marca Gavia: dostal jej na základě své pověsti labužníka a milovníka luxusu zřejmě podle proslulého gurmána Apicia, žijícího v 90. letech před n. l. Řecký gramatik a řečník Athénaios (2. - 3. stol.) kromě těchto dvou Apiciů vzpomíná ještě dalšího, který z vojenského tažení v Mezopotámii poslal čerstvé ústřice císaři Trajánovi (98 - 117).\n\nZačátkem 15. století objevili knihu renesanční humanisté. Krátce nato, po vynalezení knihtisku, začalo dílo vycházet i v tištěné podobě, nejčastěji pod souhrnným názvem \"De re coquinaria\" (O umění kuchařském). Jeho autorství se připisovalo Apiciovi Caeliovi (či Coeliovi), což byla ovšem jen domněnka založená z faktu, že jeden z manuskriptů má v záhlaví zkratky INCP API CAE. První vydání (tzv. Editio princeps), vytištěné v Miláně, je z roku 1498 a nese titul \"Apicius in re quoquinaria\". Autorem prvního skutečně kritického vydání \"Apicia\" byl lékař Gabriel Humelberg (Curych, 1542). O více než půldruhého století později (Londýn, 1705 a Amsterdam, 1709) ho následoval lékař Martin Lister, synovec Matthewa Listera, dvorního lékaře anglické královny Anny Dánské.\n\nPrvní moderní kritická edice, z pera Cesare Giarratana a Friedricha Vollmera, vyšla v lipském nakladatelství klasických děl Bibliotheca Teubneriana v roce 1922. Toto vydání se stalo výchozím textem pro Barbaru Flowerovou a Elisabeth Rosenbaumovou, autorky prvního relevantního anglického překladu (1958). V Bibliotheca Teubneriana vyšlo v roce 1969 další standardní kritické vydání, jeho autorkou je Mary Ella Milhamová. V roce 2006 vydalo nakladatelství Prospect Books kritickou edici s novým překladem do angličtiny z dílny autorů Christophera Grococka a Sally Graingerové.\n\nKniha je velmi zajímavá z hlediska lingvistického. Je psána v tzv. vulgární (tedy hovorové) latině a obsahuje velký počet výpůjček z řečtiny. Oba tyto rysy ukazují na její původ a užívání v řadách gramotných, ale ne až tak úplně vzdělaných lidí - pravděpodobně kuchyňského personálu v zámožných domácnostech. Lze ji srovnat se zachovalými řeckými kuchařskými knihami autorů jako Chrýsippos z Tyany (2. nebo 1. stol. př. n. l.). Styl těchto řeckých kuchařek je však důkladnější. V \"Apiciovi\" lze jen velmi zřídka najít recept, který by specifikoval množství použitých surovin. Metody přípravy předepsaných jídel, pokud o nich existuje vůbec nějaká zmínka, jsou též podány s neuvěřitelnou stručností.\n\n\"Apicius\" je prvním dochovaným záznamem psané latiny obsahujícím některé specifické hovorové a technické termíny, které očividně patřily řeči lidu a zdědily je moderní jazyky, jako například \"baiana\" - druh široké fazole. Obsahuje také běžná latinská slova v neklasických, evidentně hovorových podobách, které jsou předchůdci stejných výrazů v románských jazycích - např. \"amindala\" – mandle, \"gingiber\" – zázvor.\n\nKnihu jako celek je těžké datovat, protože v kuchařských knížkách může mít každý jeden recept svou vlastní historii a některé předpisy mohou být mnohem starší než jiné. Jako orientační bod může sloužit recept na uchování ústřic a zmínka u Athénaia, který takový recept přikládá Apiciovi žijícímu v časech Trajána kolem roku 115 - část sbírky receptů tedy existovala možná už kolem tohoto data. Druhý orientační bod poskytuje svatý Jeroným svými slovy \"Paxamus et Apicius semper in manibus\" (Paxamos a Apicius jsou vždy po ruce). Píše toto kolem roku 400, Jeroným nepochybně jmenoval dvě soudobé kuchařky.\n\nK tomu je třeba dodat, že absolutně nic v \"Apiciovi\" nenaznačuje existenci křesťanství - například tam nejsou žádná jídla určena pro postní dny, jak to bylo nezbytné a běžné v časech Byzantské říše. A protože křesťanství, již všeobecně rozšířené, se oficiálním náboženstvím římského impéria stalo do poloviny 4. století, je odůvodněný předpoklad, že \"Apicius\", jak jej známe v dnešní podobě, byl zkompletován před tímto časovým horizontem a je zhruba stejný, jak ho znal Jeroným.\n\nHistorický význam \"Apicia\" spočívá v tom, že je jakýmsi klíčem k podstatě kuchařského umění v římské říši. Z tohoto hlediska často dosvědčuje to, co známe z jiných písemných pramenů: přináší například recepty na některá jídla, o nichž jsou zmínky v historických textech. Potvrzuje důležitost masa a masných omáček v drahé a nákladné římské kuchyni i používání celého sortimentu exotických a vzácných koření v takových pokrmech. Dokládá určitou zálibu v překvapivých jídlech v duchu zásady, aby nikdo u stolu nepoznal, co vlastně jí (\"ad mensam nemo agnoscet quid manducet\"). Kromě rybí omáčky garum (v \"Apiciovi\" se používá latinský termín \"liquamen\") jsou nejčastějšími přísadami pepř, libeček, římský kmín, svařený mošt (defrutum), routa vonná, koriandr, med, vinný ocet a olivový olej.\n\nO něco pozdější podobný kulinární text (Vinidariovy výňatky z Apicia) nemá užší spojitost s \"Apiciem\", jak jej známe v dnešní podobě.\n\n\n"}
{"id": "633516", "url": "https://cs.wikipedia.org/wiki?curid=633516", "title": "In-A-Gadda-Da-Vida (album)", "text": "In-A-Gadda-Da-Vida (album)\n\nIn-A-Gadda-Da-Vida je druhé studiové album americké kapely Iron Butterfly, vydané v roce 1968. V hitparádovém žebříčku Billboard 200 se umístilo na čtvrté příčce a na různých příčkách vydrželo celkem 140 týdnů. Alba se již během prvního roku po vydání prodalo několik milionů kusů a stalo se vůbec prvním hudebním albem, které získalo titul platinové desky od RIAA. \"In-A-Gadda-Da-Vida\" je 31. nejprodávanější album na světě (viz Seznam nejprodávanějších hudebních alb na světě) a bylo zařazeno do knihy \"1001 alb, která musíte slyšet, než umřete\" (1001 Albums You Must Hear Before You Die).\n\n\n"}
{"id": "633536", "url": "https://cs.wikipedia.org/wiki?curid=633536", "title": "Pavéza (botanika)", "text": "Pavéza (botanika)\n\nPavéza (\"vexillum\") je obvykle největší okvětní list typického květu bobovitých rostlin. Bývá kolmý k rovině souměrnosti květu a před rozvinutím květu obvykle kryje ostatní korunní lístky. Na obrázku je označen číslem 1, číslo 2 jsou křídla a číslo 3 člunek.\n"}
{"id": "633543", "url": "https://cs.wikipedia.org/wiki?curid=633543", "title": "Gainer", "text": "Gainer\n\nGainer je sacharido-proteinový koncentrát, který slouží ke zvýšení tělesné hmotnosti a to nejen u sportovců, ale i u běžných lidí. Sportovcům slouží po náročném fyzickém tréninku jako rychlý příjem energie, který je nezbytný pro nárůst hmoty a síly. Používá se také k doplnění svalového glykogenu pro vyšší výdrž a výkonnost.\n\nGainer je tvořen sacharidy, bílkovinami, tuky, minerály a vitamíny. Sacharidy zde obsažené jsou ve formě jednoduchých cukrů (glukóza a fruktóza) a polysacharidů (maltodextrin). Bílkovinná složka je tvořena lehce stravitelnými proteiny, které obsahují ty nejdůležitější aminokyseliny k tvorbě svalové hmoty. Obsažený tuk je jen ve formě, pro nás nezbytných, esenciálních polynenasycených mastných kyselin.\n\nGainer se používá při objemovém tréninku nebo v redukční dietě, kdy díky gaineru máme přesný přehled o přijatých kaloriích. Množství závisí na tělesné hmotnosti a na tom jak velký přírůstek svalové hmoty potřebujeme. Gainer navíc urychluje regeneraci a má příznivý vliv na trávení. Dávkovat bychom měli bezprostředně po tréninku s použitím vody. Použít se dá i jako náhrada jednoho jídla denně.\n\n- pro zvýšení energetického příjmu\n\n- k nárůstu svalové hmoty\n\n- budování síly\n\n- zlepšení regenerace po tréninku\n\n- ochrana svalové hmoty před poškozením\n\n- zvýšení svalového glykogenu\n\nGainer se vyrábí ve formě prášku s různou příchutí (čokoláda, vanilka, jahoda...)\n\nPokud je na krabici gaineru označení „Gainer XY%“, znamená to že v každých 100g výrobku je XY% bílkovin a přibližně 100-XY % sacharidů.\n"}
{"id": "633548", "url": "https://cs.wikipedia.org/wiki?curid=633548", "title": "Amálie zu Solms-Braunfels", "text": "Amálie zu Solms-Braunfels\n\nAmálie zu Solms-Braunfels (31. srpna 1602, Braunfels – 8. září 1675, den Haag), hraběnka Solms-Braunfels, byla manželka Frederika Hendrika Oranžského, nizozemského místodržitele.\n\nAmálie se narodila jako dcera hraběte Johanna Albrechta I. zu Solms-Braunfels a jeho manželky Agnes zu Sayn-Wittgenstein. Své dětství strávila na zámku své rodiny v Braunfelsu. V rode 1619 přišla do Heidelbergu a stala se dvorní dámou Alžběty Stuartovny, manželky českého \"zimního krále\" Fridricha Falckého a přesídlila s ní do Prahy. Když po bitvě na Bílé hoře Fridrich musel opustit Čechy, Amálie spolu s jeho těhotnou manželkou prchaly na západ. Bez útočiště, neboť císař Ferdinand II. vydal zákaz, aby jim bylo kýmkoli poskytnuto, Alžběta začala na útěku rodit a Amálie jí v její těžké hodince pomáhala.\n\nSvou cestu zakončily až v Haagu, kde jim místodržitel Mořic Nasavský poskytl azyl. Obě dámy měly ve zvyku navštěvovat místodržitelský dvůr, kde se nejmladší bratr Mořicův, Frederik Hendrik, do Amálie bláznivě zamiloval. Ta však odmítla stát se jeho milenkou a akceptovat cokoli jiného nežli manželství.\n\nMořic Nasavský neměl legitimních potomků, chtěl však zachovat dynastii; když cítil blížící se smrt (zemřel 23. dubna 1625), přiměl svého tehdy již čtyřicetiletého nejmladšího bratra ke slibu, že se ožení; Frederik Hendrik tedy 4. dubna uzavřel s Amálií sňatek.\n\nZ manželství Amálie a Frederika Hendrika se narodilo devět dětí, kromě nejstaršího a předposledního samé dcery; tři z nich zemřely jako nemluvňata a další v deseti letech věku:\n\nKdyž se Frederik Hendrik stal po bratrově smrti místodržitelem, jeho vliv podstatně vzrostl a spolu s ním i vliv Amáliin. Spolu pozvedli dvorský život v Haagu a nechali vystavět řadu paláců, mezi nimi Huis ten Bosch. Amálie byla hlavní iniciátorkou řady královských sňatků, včetně svatby svého syna Viléma s anglickou Princess Royal Marií Henriettou Stuartovnou či sňatků svých dcer s významnými německými knížaty.\n\nAmálie byla označována za inteligentní, sebevědomou až arogantní, ambiciózní ženu; nepříliš hezkou, ale svěží a přitažlivou. Tyto vlastnosti ji předurčili k tomu, že měla značný politický vliv: byla rádcem svému manželovi a když roku 1640 onemocněl, otevřeně participovala na politickém dění a přijímala zahraniční diplomaty.\n\nAmálie ovdověla v roce 1647, nikterak se však nestáhla do ústraní. Její vliv se promítl i do uzavření vestfálského míru v roce 1648. Jako uznání za tento její přínos jí v roce 1649 španělský král Filip IV. udělil území kolem Turnhoutu.\n\nMusela se ovšem i bránit vnitropolitickým tlakům, namířeným proti jejímu synovi Vilémovi. Po jeho předčasné smrti (zemřel roku 1650 ve čtyřiadvaceti letech na neštovice) se stala Amálie poručnicí svého vnuka Viléma III., který se narodil jako pohrobek šest dní po smrti svého otce, a tvrdě se brala o znovuzískání jeho ztracených práv. Korunou jejích snah se stalo Vilémovo předsednictví ve Státní radě a jeho jmenování vrchním velitelem a dědičným místodržícím v roce 1672.\n\nAmálie zemřela v požehnaném věku 73 let 8. září 1675 v Haagu. Její ostatky byly uloženy v Královské hrobce v Nieuwe Kerku v Delft, v místě posledního odpočinku nizozemských panovníků.\n\n"}
{"id": "633550", "url": "https://cs.wikipedia.org/wiki?curid=633550", "title": "Jacques Aletti", "text": "Jacques Aletti\n\nJacques Aletti (* 18. března 1955, Tlemcen, Alžírsko) je bývalý francouzský atlet, jehož specializací byl skok do výšky.\n\nNejvětší úspěch své kariéry zaznamenal v roce 1976 na halovém ME v Mnichově, kde vybojoval výkonem 219 cm stříbrnou medaili. V témže roce reprezentoval na letních olympijských hrách v Montrealu, kde však neprošel kvalifikací.\n\n"}
{"id": "633553", "url": "https://cs.wikipedia.org/wiki?curid=633553", "title": "Jan Čeřovský", "text": "Jan Čeřovský\n\nRNDr. Jan Čeřovský, CSc. ( 2. února 1930, Praha - 7. září 2017) byl přední český botanik, ekolog a ochránce přírody. Věnoval se územní a druhové ochraně, především však je znám jako jeden z mezinárodních zakladatelů environmentální výchovy. Byl skautem a žákem botanika Jaroslava Veselého.\n\nV letech 1949-1953 vystudoval Přírodovědeckou fakultu UK v Praze (obor biologie-botanika). Jako první Čech absolvoval v letech 1953-1956 na téže vysoké škole postgraduální studium v oboru geobotanika-ochrana přírody. V roce 1961 se stal kandidátem věd, v roce 1967 mu byl udělen titul RNDr.\n\nV sedmnácti letech se stal členem Československé, nyní České, botanické společnosti. Jde o bývalého dlouholetého vědeckého pracovníka československé státní ochrany přírody, kde působil od osmnácti let. Od roku 1959 působil ve Státním ústavu památkové péče a ochrany přírody v Praze (pozdějším Českém ústavu ochrany přírody a Agentuře ochrany přírody a krajiny České republiky), zřízeném o rok dříve. Setrval zde až do odchodu do důchodu v roce 2002; v 70. a 80. letech se zde stal vedoucím vědeckovýzkumného oddělení. Během své kariéry kupříkladu inicioval a koordinoval systém naučných stezek, pětidílnou řadu československých, posléze českých a slovenských \"červených knih\" a spoluprosadil do českého slovníku pojem mokřad.\n\nJan Čeřovský má za sebou významnou mezinárodní kariéru, zvláště v letech 1966-1975 a pak od převratu. V letech 1966-1969 byl na IX. Generálním shromážděním Mezinárodního svazu ochrany přírody IUCN při UNESCO jmenován místopředsedou stálé Komise IUCN pro výchovu. Je znám tím, že prosazoval zavedení ekovýchovy do všech školních stupňů. Mezi lety 1969 a 1973 vedl útvar výchovy a vzdělávání v ústředním sekretariátu IUCN v Morges ve Švýcarsku, než byl nucen vrátit se v roce 1973 do ČSSR. Kontakty s IUCN udržoval i nadále – v letech 1982–1988 byl tajemníkem Východoevropského komitétu IUCN pro výchovu, od roku 1984 získala ČSSR v IUCN trvalé zastoupení a roku 1988 byl zvolen členem jeho Rady. V roce 1990 byl jmenován viceprezidentem IUCN a tuto funkci zastával po dvě období (do r. 1994). Od roku 1996 je jejím čestným členem.\n\nKrom toho byl v roce 1968 vyslán jako československý vládní expert na mezinárodní Konferenci o biosféře v Paříži, pořádané UNESCO. Od roku 1975 působí jako expert UNESCO/UNEP pro program IEEP (\"International Environmental Education Programme\"). V letech 1991–1996 byl členem českého národního výboru pro program UNESCO \"Man and Biosphere\". Rovněž se stal v letech 1992–1998 předsedou správní rady české a slovenské Nadace ECOPOINT, podílel se na budování Výchovně vzdělávacího střediska Rýchory a v roce 1996 se stal na pět let prvním prezidentem mezinárodního sdružení pro ochranu evropské flóry Planta Europa, jež spoluzakládal.\n\nVedle těchto činností působil jako externí vysokoškolský pedagog, odborný publicista a redaktor – již v době vysokoškolských studií v letech 1950 až 1953 externě řídil pro Státní pedagogické nakladatelství časopis pro středoškoláky o přírodě a její ochraně \"Člověk a příroda\". V letech 1956-59 se stal zakládajícím šéfredaktorem časopisu \"ABC mladých techniků a přírodovědců\". Vedle toho působil v časopise \"Ochrana přírody\", zpracoval řadu programů pro rozhlasový pořad \"Meteor\", Planetárium hl.m. Prahy, domy dětí a mládeže a jiné kulturněvýchovné instituce. V letech 1991-2002 byl jmenován vedoucím redaktorem \"Bulletinu IUCN pro střední a východní Evropu\" (IUCN Newsletter Central and Eastern Europe).\n\nJe držitelem řady zahraničních i domácích ocenění a medailí – například v roce 1994 Conwentzovy medaile „za 40 let úsilí o německo-českou spolupráci v ochraně přírody“, v roce 1993 zlaté medaile Petera Josepha Lenného za zásluhy v ochraně přírody, v roce 2001 Ceny Jeana-Paula Gallanda „za vynikající zásluhy o ochranu evropské flóry“ anebo Výroční medaile Alfreda Toepfera „za úsilí o rozvoj mezinárodních vztahů v ochraně přírody a za vzornou práci pro evropská chráněná území“, jež mu byla udělena Federací EUROPARC v roce 2007. V roce 2009 obdržel Cenu ministra životního prostředí.\n\n"}
{"id": "633556", "url": "https://cs.wikipedia.org/wiki?curid=633556", "title": "Janusz Zimniak", "text": "Janusz Zimniak\n\nJanusz Edmund Zimniak (* 6. září 1933 Tychy, Polsko) je polský římskokatolický duchovní, v letech 1980-92 pomocný biskup katovický a v letech 1992-2010 pomocný biskup bílsko-żywiecký, od roku 2010 emeritní biskup. Věnoval se především katechezi.\n\nJanusz Zimniak vyrůstal od roku 1935 v Mysłowicích. V letech 1951-1956 navštěvoval Slezský duchovní seminář v Krakově a 9. září 1956 byl vysvěcen na kněze. V následujících deseti letech působil ve farní správě v katovické diecézi, pak byl povolán do funkce vizitátora výuky náboženství a též pověřen diecézní pastorací městské mládeže. V letech 1969-72 absolvoval specializační studium na Mezinárodním ústavu pro katechezi a pastoraci „Lumen vitæ“ v Bruselu, přičleněním ke Katolické univerzitě v Lovani. Získal licenciát teologie za práci \"Katecheze a jazyk\".\n\nV následující duchovní činnosti se zaměřil zejména na problematiku katecheze. Vedle pokračování ve své funkci vizitátora výuky náboženství vyučoval katechezi, pedagogiku a vývojovou psychologii na Vyšším slezském duchovním semináři v Krakově a v katechetických kursech v Katovicích, vedl rovněž další kursy a rekolekce. Od roku 1974 byl konzultantem v otázkách katecheze pro diecézní časopis \"Gość Niedzelny\". Byl rovněž tajemníkem I. synodu katovické diecéze roku 1972 a podílel se na přípravě synodu Krakovské církevní provincie roku 1975. V letech 1977-79 absolvoval doktorské studiu na ústavu pastorace Katolické univerzitě v Lublinu. Po návratu se stal vicerektorem Slezského duchovního semináře v Krakově.\n\nDne 2. září 1980 jej papež Jan Pavel II. jmenoval pomocným biskupem katovické diecéze a titulárním biskupem z Polignana (Polinianum, Polinianensis). Svěcení přijal 4. listopadu téhož roku z rukou biskupa Herberta Bednorze. Jako biskupské heslo si zvolil \"Evangelizari et evangelizare\" (Být evangelizován a evangelizovat). I jako biskup se věnoval svým dosavadním aktivitám.\n\nDne 25. března 1992 jej Jan Pavel II. jmenoval pomocným biskupem nově zřízené diecéze bílsko-żywiecké. Podílel se na vytváření jejích institucí, zejména vzdělávacích. Po dosažení kanonického věku požádal papeže Benedikta XVI. o uvolnění z aktivní služby, čemuž papež 16. ledna 2010 vyhověl. Od té doby je Janusz Zimniak emeritním biskupem.\n\nBiskup Zimniak je mj. držitelem medaile Komise lidové výchovy (Komisja Edukacji Narodowej) za pedagogické zásluhy.\n\n"}
{"id": "633557", "url": "https://cs.wikipedia.org/wiki?curid=633557", "title": "Jean-Charles Gicquel", "text": "Jean-Charles Gicquel\n\nJean-Charles Gicquel (* 24. února 1967, Ploërmel, Bretaň) je bývalý francouzský atlet, jehož specializací byl skok do výšky.\n\nV roce 1989 získal zlatou medaili na Frankofonních hrách v marocké Casablance. Na ME v atletice 1990 ve Splitu neprošel kvalifikací. V roce 1993 získal zlato na Středomořských hrách v Narbonne a na MS v atletice ve Stuttgartu obsadil ve finále výkonem 225 cm 11. místo. O rok později vybojoval stříbrnou medaili na halovém ME v Paříži, kde překonal 235 cm, což je dodnes francouzský rekord. Na evropském šampionátu v Helsinkách v témže roce obsadil společně s Daltonem Grantem deváté místo.\n\n"}
{"id": "633559", "url": "https://cs.wikipedia.org/wiki?curid=633559", "title": "Švédské hokejové hry 1993", "text": "Švédské hokejové hry 1993\n\nŠvédské hokejové hry se konaly od 11. do 14. února 1993 v Stockholmu. Zúčastnili se čtyři reprezentační mužstva, která se utkala jednokolovým systémem každý s každým.\n\n\n"}
{"id": "633561", "url": "https://cs.wikipedia.org/wiki?curid=633561", "title": "Seznam zneplatněných certifikátů", "text": "Seznam zneplatněných certifikátů\n\nSeznam zneplatněných certifikátů (CRL, ) je v kryptografii označení pro seznam zneplatněných digitálních certifikátů. Certifikát je elektronicky podepsaný veřejný klíč asymetrické šifry, který vydává certifikační autorita. Je-li privátní klíč kompromitován (ohrožen), je nutné zneplatnit jeho protějšek (veřejný klíč), který tím přestává být důvěryhodný a nelze jím ověřovat elektronické podpisy. Proto certifikační autority kromě infrastruktury PKI pro distribuci veřejných klíčů spravují též infrastrukturu CRL, která umožňuje vybrané veřejné klíče zneplatnit (pomocí sériových čísel veřejných klíčů).\n\nExistují dva různé stavy revokace definované v :\n\n\nDůvody ke zrušení certifikátu podle (strana 69) jsou:\n\n\nCRL je generován a zveřejňován pravidelně, často v daném intervalu. CRL může být také zveřejněn bezprostředně po tom, co byl certifikát zrušen. CRL vždy vydává CA, která vydala odvolávaný certifikát. Všechny CRL mají nastavenu omezenou platnost (24 hodin nebo méně). Během doby platnosti může aplikace konzultovat obsah CRL a ověřit podle něj platnost kontrolovaného certifikátu. Pro zabránění spoofingu nebo DoS na vydavatele CRL jsou obvykle CRL seznamy elektronicky podepsány certifikátem CA, který lze ověřit pomocí certifikátu CA umístěném ve vlastním úložišti nebo v LDAP. Seznamy s CRL jsou často udržovány pro certifikáty vydávané ve formátu X.509.\n\nDoba platnosti certifikátu nenahrazuje CRL. Zatímco všechny expirované certifikáty jsou považovány za neplatné (tj. po v nich uvedeném datu platnosti), ne všechny ještě neexpirované certifikáty jsou nutně platné. CRL slouží k zneplatnění (revokaci) ještě jinak platných certifikátů, protože v reálném světě dochází k problémům s certifikáty ještě i před jejich expirací.\n\nPozoruhodným příkladem byla situace, kdy certifikační autorita VeriSign omylem vydala certifikát pro podepisování ActiveX komponentů Microsoftu neznámému jednotlivci, který se úspěšně vydával za smluvního partnera. Firma Microsoft tak zjistila, že jejich software musí certifikáty nejprve zkontrolovat proti CRL, než jim bude důvěřovat. Jako rychlá oprava byla v rámci jejich aktualizačního systému (Microsoft Update) vydána záplata, která výslovně považovala dva postižené certifikáty za „revokované“.\n\nOsvědčené postupy vyžadují, aby kdekoli a jakkoli zůstal stav certifikátu zachován. Stav musí být pravidelně kontrolován. Pokud se tak neučiní, může být zrušený certifikát nesprávně přijat jako platný (pro správné využití PKI musí mít PKI přístup k aktuálním CRL). Toto on-line ověření ruší jednu z hlavních výhod PKI pro symetrické šifrovací protokoly, že certifikát je samoověřovací (ang. self-authentication). U symetrických systémů jako Kerberos také záleží na existenci on-line služeb (\"key distribution center\" v případě Kerberosu).\n\nPři existenci CRL je třeba uplatňovat provozní politiku a zrušení certifikátu se považuje za zásah v rozporu s touto politikou. Certifikační autorita má za úkol prosazovat provozní politiku pro vydávané certifikáty, která obvykle určuje zda a kdy je revokace vhodná.\n\nNutnost konzultace s CRL (nebo jinou službou certifikačního stavu) před přijetím certifikátu představuje potenciální denial-of-service útok proti PKI. Pokud se převzetí certifikátu nezdaří v nepřítomnosti platného CRL, pak se nemůže uskutečnit žádná operace. Tento problém existuje u systémů Kerberos, kde opomenutí získání autentizační známku bude bránit přístupu do systému. Není známé žádné komplexní řešení těchto problémů. Existují však možná řešení, z nichž některé se ukázaly v praxi jako přijatelné.\n\nAlternativou k použití CRL je ověření certifikátu protokolem známým jako Online Certificate Status Protocol (OCSP). OCSP má hlavní výhodu že požaduje menší šířku pásma sítě a umožňuje kontrolu stavu v reálném čase (blízko reálného času) pro velkoobjemové operace, nebo operace s vysokými hodnotami.\n\n\n"}
{"id": "633562", "url": "https://cs.wikipedia.org/wiki?curid=633562", "title": "Mutarotace", "text": "Mutarotace\n\nMutarotace je jev, kdy se za určitý čas ve vodném roztoku monosacharidů vytvoří různé formy těchto monosacharidů (tzv. anomery). Dochází ke štěpení poloacetalové vazby a molekula sacharidu se mění na lineární. Z lineární molekuly se mění na jiné anomery (formy heterocyklických sacharidů).\n\nPokud uvažujeme o vodném roztoku α--glukopyranosy, pak se po rozštěpení na lineární -glukosu může přeměnit na své jiné anomery: α--glukopyranosu, β--glukopyranosu, α--glukofuranosu a β--glukofuranosu. V roztoku se však současně vyskytuje malé množství lineární -glukosy, která v tu chvíli přechází do jiné formy monosacharidu.\n"}
{"id": "633572", "url": "https://cs.wikipedia.org/wiki?curid=633572", "title": "Blízká infračervená spektroskopie", "text": "Blízká infračervená spektroskopie\n\nBlízká infračervená spektroskopie (NIRS) je spektroskopická metoda, která zahrnuje blízkou infračervenou oblast z elektromagnetického spektra (tedy 800-2500 nm). Na rozdíl od střední infračervené spektroskopie dokáže NIRS proniknout mnohem hlouběji do vzorku. Nejedná se o příliš citlivou metodu, ale před jejím užitím není potřeba vzorek příliš upravovat. Její užití je široké a zahrnuje jak farmacii, tak medicínskou diagnostiku (krevní cukr, oximetrie), kontrolu potravin, agrochemii a dokonce i výzkum spalování. V medicíně lze ocenit malé rozměry spektrometru a jeho přenosnost a velmi se osvědčila například pro výzkum mozku novorozenců, kde PET či fMRI není ve všech zemích povolena.\n\nV roce 1800 William Herschel zkoumal, jaká barva ve viditelném světle přináší teplo ze Slunce. K rozkladu světla použil skleněný optický hranol a teploměrem měřil teplotu každé z rozložených barev. Pozoroval lehké zvýšení teploty skrz spektrum, ale zdaleka nedosáhl teploty, kterou dodával přímý slunečný svit. Až když nechal omylem termometr při odchodu na oběd kousek vedle červené části spektra, tak po návratu nalezl výrazné zvýšení teploty. Tuto neviditelnou část spektra nazval infra red (infra z latiny) a protože sklo absorbuje střední infračervené světlo, jednalo se ve skutečnosti o blízké infračervené světlo (NIR - z angličtiny near-infrared). Jeho práce byla ale málo zpracována a rychle zapomenuta.\n\nPozději v 19.století Abney a Festing roku 1881 změřili fotograficky NIR spektrum 700-1200nm. Dále byly pořízeny nějaké infračervené fotografie a zjištěna některá praktická využití. Například roku 1881 Alexander G.Bell využil NIR k ohřátí vzorku uvnitř vakuované buňky a se vzorkem umístil do buňky citlivý mikrofon k detekci ohřevu/rozpínání vzorku v době vystavení NIR spektru. Jednalo se o prvopočátek fotoakustické spektroskopie.\nOkolo roku 1900 W.W.Coblentz použil krystal soli jako primitivní IR (infračervený) spektrometr. Sestavil ho z galvanometru připojeného k termočlánku a detekoval infračervené záření při určité vlnové délce. Poté i opustil pokoj k zajištění stabilních podmínek a pozoroval údaje na galvanometru teleskopem.\n\nPrvní průmyslové aplikace se objevily v 50.letech 20.století, kdy byly NIR spektrometry používány jako doplňky k dalším optickým přístrojům (spektrometrům) využívajících jiné vlnové délky (UV, viditelné světlo, střední IR).\nKarl Norris z amerického oddělení pro zemědělství využil NIR pro zkoumání potravin, přičemž zkoumal například krev ve vejcích, nezralost melounů, proteiny, vlhkost či tvrdost mouky. Není proto divu, že první spektrometry využívající blízkou infračervenou spektroskopii vznikly v okolí potravinářských firem v Marylandu. Dickey-John vytvořily první komerční NIR filtrovací zařízení a Technicon 1.komerční skenovací zařízení.\nV 80.letech byly vytvořeny první spektroskopy pro blízkou infračervenou spektroskopii, ale jejich aplikace byly pro chemickou analýzu. K většímu rozšíření došlo se zavedením vláknové optiky v polovině 80.let a vývojem monochromatických detektorů. V medicíně se začaly využívat jako zařízení pro monitoring pacientů, dále nalezly použití ve fyzice, fyziologii apod.\n\nPři absorpci elektromagnetického záření podstupuje molekula 3 druhy energetických přechodů - elektronový, vibrační a rotační. Vibrační mód v nejjednodušším případě (2 atomová molekula) lze popsat harmonickým oscilátorem. Celá molekula se ale chová jako oscilátor anharmonický, neboť přispívají i součtové (kombinační) a vibrace s násobným vlnočtem (harmonické).\n\nSpektroskopie blízké infračervené oblasti odpovídá molekulární absorpci svrchních tónů (700-1800 nm) a kombinačních pásů (1800-2700 nm). NIR absorpční pás vzniká, když NIR záření vibruje na téže frekvenci jako molekulární vazba ve vzorku.\n\nČasto dochází k překrývání pásů a proto NIRS čekala dlouho na praktické využití.\n\nBlízký infračervený region zahrnuje vlnovou délku 650-2500 nm.\n\nBývá dělen ještě na další 2 části jako hluboký (daleký) červený region (deep/far red, 650-730 nm) a blízký infračervený region (730-2500nm). Toto dělení má smysl kvůli fyziologii lidského oka, která má 3 typy vizuálních fotoreceptorových kuželů, které mají různou spektrální odezvu - zelený, modrý a žlutý. Žlutý kužel končí na 730 nm a za touto vlnovou délkou již lidské oko nic nevidí.\n\nDruhou možností dělení je dle použitých přístrojů. Jedná se potom o dělení na region 650-1100nm, kdy je používán detektor založený na lavinové diodě a 1100-2500 nm, kdy jsou používány detektory založené na olovnatých sulfidech.\n\nMezi typické aplikace spektroskopie blízké infračervené oblasti patří potravinářský průmysl, farmacie, astronomická spektroskopie a zkoumání lidského těla.\n\nPrimární použití NIRS pro zkoumání lidského těla užívá faktu, že transmise a absorpce NIR světla v lidském těle vypovídá o informacích o změně koncentrace hemoglobinu. Pokud je nějaká určitá oblast mozku aktivována, lokalizovaný krevní objem v dané oblasti se rychle mění. Optické zobrazovací metody mohou měřit lokaci a aktivitu specifických regionů mozku neustálým monitorováním úrovně krevního hemoglobinu se současným určením optických absorpčních koeficientů.\n"}
{"id": "633576", "url": "https://cs.wikipedia.org/wiki?curid=633576", "title": "János Martonyi", "text": "János Martonyi\n\nJános Martonyi (* 5. dubna 1944, Kolozsvár, Maďarské království, dnes Kluž, Rumunsko) je maďarský politik a diplomat, člen pravicové strany Fidesz, od května 2010 ministr zahraničních věcí ve vládě Viktora Orbána. Tuto funkci zastával již v letech 1998–2002.\n\nByl také členem neoficiální Amatovy skupiny, která pracovala na přepracování smlouvy o Ústavě pro Evropu, odmítnuté ve francouzském a nizozemském referendu.\n\nV dubnu 2007 maďarský novinář Péter Kende uvedl, že v 60. letech Martonyi podával zprávy tajné policii, což potvrzují její archivy. Podle nich psal mimo jiné hlášení na maďarské emigranty uprchlé do Západního Německa a Francie.\n\nJeho motto v zahraniční politice pochází od uherského básníka 17. století Miklóse Zrínyiho: \"„Nezraňujte Maďary!“\"\n\nJe členem Evropské akademie věd a umění se sídlem v Salzburgu.\n\n\n"}
{"id": "633578", "url": "https://cs.wikipedia.org/wiki?curid=633578", "title": "Marie-Christine Debourse", "text": "Marie-Christine Debourse\n\nMarie-Christine Debourse (* 24. září 1951, Wambrechies, Nord-Pas-de-Calais) je bývalá francouzská atletka, která se věnovala víceboji a skoku do výšky.\n\nV roce 1969 na evropském šampionátu v Athénách obsadila 11. místo v pětiboji. O tři roky později reprezentovala na letních olympijských hrách v Mnichově, kde pětiboj (100 m př., vrh koulí, výška, skok daleký, běh na 200 m) dokončila s počtem 4 239 bodů na 17. místě.\n\nV roce 1975 získala na halovém ME v polských Katovicích stříbrnou medaili ve skoku do výšky. Ke stříbru ji stačilo zdolat 183 cm. Většina výškařek na této výšce neuspěla, mj. i Italka Sara Simeoniová. Výše skočila jen Rosemarie Ackermannová z NDR, která překonala 192 cm.\n\nNa halovém ME 1976 v Mnichově skončila těsně pod stupni vítězů, na 4. místě, když skočila 186 cm. Bronz mj. vybojovala Milada Karbanová za 189 cm. Na letní olympiádě v Montrealu se umístila ve finále výšky na 15. místě (184 cm).\n\n"}
{"id": "633582", "url": "https://cs.wikipedia.org/wiki?curid=633582", "title": "Pozemní hokej na Letních olympijských hrách 2008", "text": "Pozemní hokej na Letních olympijských hrách 2008\n\nPozemní hokej na LOH 2008 v Pekingu zahrnoval turnaj mužů i turnaj žen. Všechny zápasy obou turnajů se odehrály ve dnech 10. - 23. srpna 2008 na stadionu Olympic Green Hockey Field v Pekingu.\n\nObou turnajů se zúčastnilo 12 mužstev, která byla rozdělena do 2 šestičlenných skupin, ve kterých se hrálo stylem jeden zápas každý s každým a poté 2 nejlepší týmy z každé skupiny postoupily do semifinále. Vítězové semifinále poté hráli finále a poražení hráli zápas o 3. místo.\n\n\n\n\n\n\n"}
{"id": "633583", "url": "https://cs.wikipedia.org/wiki?curid=633583", "title": "Balkánský jazykový svaz", "text": "Balkánský jazykový svaz\n\nPod pojmem Balkánský jazykový svaz se rozumí skupina jazyků, která vykazuje společné rysy, byť jsou jednotlivé jazyky od sebe geneticky velmi vzdálené. Do tohoto svazu patří především albánština, makedonština, arumunština, dále také bulharština, rumunština, řečtina, turečtina a některá východní a jižní nářečí srbštiny. Jedná se o rysy, které jednotlivé jazyky přijaly buď jeden od druhého, či pod vlivem různých substrátů či latiny.\n\nTypickými společnými znaky jsou postponovaný určitý člen (mak. \"водата \"voda\", arumunsky \"casele \"domy\"), tvorba budoucího času pomocí slovesa \"chtít\" (mak. \"ќе видам\" \"uvidím\", arumunsky \"voi bere/va si beau\" \"budu pít\"), posesivní minulý čas (mak. \"имам видено\" \"viděl jsem\", arumunsky \"amu datâ\" \"dal jsem\"), absence infinitivu (mak. \"сакам да учам\" \"chci se učit\") a zdvojování zájmen u předmětu (v některých regionech s diferenčním značením předmětu, např. mal. ја видам (на) жената\", arumunsky u vedzu (pi) muljerlju\" \"vidím (tu) ženu\").\n\nU původně flektivních jazyků (bulharština, makedonština) došlo pod vlivem ostatních k úbytku, či zániku pádů. U jiných se sjednotil dativ s genitivem, či jiné pády. Standardní srbský jazyk má v množném čísle jeden tvar pro dativ, lokál a instrumentál.\n\nV srbochorvatském jazykovém prostoru lze sledovat nárůst prvků typického pro tyto jazyky postupně od západu na východ. Zatímco ve standardní chorvatštině se s nimi setkat takřka nelze, u srbského jazyka se již některé objevují, většinou jako alternativa k původním tvarům; v nářečích z okolí Niše, Pirota, a Kosova již převažují prvky balkánského jazykového svazu zcela.\n"}
{"id": "633587", "url": "https://cs.wikipedia.org/wiki?curid=633587", "title": "Zatmění Slunce 4. ledna 2011", "text": "Zatmění Slunce 4. ledna 2011\n\nDne 4. ledna 2011 nastalo částečné zatmění Slunce. Zatmění Slunce je astronomický jev, během nějž Měsíc projde mezi Zemí a Sluncem, takže zcela nebo částečně zastíní část zemského povrchu. Částečné zatmění Slunce nastává tehdy, když střed měsíčního stínu mine Zemi.\n\nJako první měli možnost částečné zatmění spatřit v severním Alžírsku, na které měsíční stín (penumbra) dopadl v 6:40 UTC. Postupně bylo viditelné z téměř celé Evropy (kromě nejzazšího severu, kde panovala polární noc) a větší části severozápadní Asie krátce po východu Slunce a skončilo se západem Slunce ve střední Asii přibližně v 11:01 UTC. Okraj měsíčního stínu zasáhl také celou severní Afriku a Blízký východ.\n\nV Česku bylo zatmění viditelné po východu Slunce krátce po 8. hodině SEČ a vrcholilo kolem 9. hodiny a 25. minuty SEČ (8:25 UTC) ve výšce asi 9° nad obzorem, kdy Měsíc zakrýval téměř 80 % slunečního kotouče. V této fázi byla zakryta horní část slunečního disku, který tak nabyl podoby ležícího srpku. Pozorování však na mnoha místech (například v Liberci, Pardubicích, Přerově či Frenštátě pod Radhoštěm) ztížila nebo zcela zhatila zatažená obloha.\nKonec zatmění nad českým územím nastal před 11. hodinou SEČ.\n\nCelkové maximum zatmění nastalo v 8:51 UTC v severním Švédsku na pobřeží Botnického zálivu, kde Měsíc zakryl 85,8 % plochy Slunce viděné ze Země. V té době se osa kužele měsíční penumbry pohybovala pouze 510 km nad zemským povrchem.\n\nZe severní části Ománu (jedné z nejjižnějších oblastí, kde bylo zatmění ještě sledovatelné) bylo možné během zatmění zachytit přelet Mezinárodní vesmírné stanice přes sluneční kotouč. ISS přes něj přeletěla v 9:09 UTC ve vzdálenosti 510 km rychlostí 7,8 km/s. Přelet trval pouhých 0,86 sekundy. Zachytit stanici na slunečním disku se podařilo např. francouzskému amatérskému astrofotografovi Thierry Legaultovi v Maskatu. Ve vrcholné fázi zatmění zde Měsíc zakryl přibližně 20 % slunečního disku.\n\nPředchozí zatmění se odehrálo 11. července 2010 v jižním Pacifiku. Předchozí zatmění pozorovatelné z území České republiky (jako částečné) nastalo 1. srpna 2008.\n\nČástečné zatmění ze 4. ledna 2011 bylo první ze čtyř částečných zatmění toho roku. Další následovala 1. června, 1. července a 25. listopadu. Nejbližší zatmění viditelné z České republiky bude částečné zatmění 20. března 2015 (z Faerských ostrovů a Špicberk pozorovatelné jako úplné).\n\n"}
{"id": "633590", "url": "https://cs.wikipedia.org/wiki?curid=633590", "title": "Sečovlje", "text": "Sečovlje\n\nSečovlje (italsky \"Sicciole\") je slovinské sídlo.\n\nSečovlje leží v nejjižnější části slovinského pobřeží Jaderského moře, těsně u hranic s Chorvatskem. Náleží k obci Piran, spolu s ní je součástí regionu Primorska.\n\nPodle archeologických nálezů a písemných pramenů bylo místo osídleno už v době Římské říše. Rozhodující význam pro jeho rozvoj měly místní soliny. Mezi roky 1935 a 1972 se tu těžilo též černé uhlí. V současnosti je značný také turistický a dopravní význam. Místo je též známé jako jedna z oblastí hraničních sporů mezi Slovinskem a Chorvatskem.\n\nMístem prochází silnice vedoucí do Chorvatska, je zde hraniční přechod zajišťující spojení s chorvatskou částí západního pobřeží Istrie. V blízkosti je v provozu Letiště Portorož, třetí největší mezinárodní letiště ve Slovinsku.\n\n"}
{"id": "633592", "url": "https://cs.wikipedia.org/wiki?curid=633592", "title": "Přivaděč Morávka–Žermanice", "text": "Přivaděč Morávka–Žermanice\n\nPřivaděč Morávka – Lučina je vodní kanál, přivaděč v okrese Frýdek-Místek v České republice. Převádí vodu mezi dvěma pravými přítoky Ostravice, a sice z povodí Morávky do sousedního povodí Lučiny.\n\nKanál odbočuje doprava z Morávky ve Vyšních Lhotách a zleva ústí do Lučiny ve Vojkovicích.\nzprava:\n\nPrůměrný průtok činí 1,9 m³/s. Rychlost toku zpomalují vysoké několikametrové betonové jezy.\n\nDůvodem stavby vodního kanálu byla nedostatečná vodnost Lučiny pro regulaci vodní hladiny v Žermanické přehradní nádrži. Vodní kanál byl postaven v letech 1951 až 1958.\n"}
{"id": "633593", "url": "https://cs.wikipedia.org/wiki?curid=633593", "title": "Beno Budar", "text": "Beno Budar\n\nBeno Budar (německy \"Benno Budar\", * 19. března 1946, Kulow) je lužickosrbský spisovatel, překladatel a redaktor.\n\nPo absolvování Srbského gymnázia v Budyšíně studoval slavistiku na Lipské univerzitě, studium ukončil v roce 1969. Poté pracoval v nakladatelství Domowina. V devadesátých letech se stal redaktorem dětského časopisu Płomjo. Žije v Hornim Hajnku ve Worklecách.\n\n"}
{"id": "633600", "url": "https://cs.wikipedia.org/wiki?curid=633600", "title": "Carlo Naya", "text": "Carlo Naya\n\nCarlo Naya (Tronzano Vercellese u Turína 2. srpna 1816 – 30. května 1882 Benátky) byl italský fotograf známý svými výtvarnými obrazy Benátek, pohledů na město a na každodenní život v něm. Byl jedním z nejvýznamnějších cestovatelských fotografů a fotografů architektury 19. století. Nesl titul oficiální dvorní fotograf italského krále Viktora Emanuela II. Jeho práce mají velkou hodnotu pro zkoumání dějin architektury Benátek. Dokumentoval mimo jiné také restaurování Giottových fresek v kapli Scrovegniů v Padově. V jeho díle najdeme také pouliční fotografie.\n\nNarodil se v Tronzano di Vercelli v roce 1816 a vystudoval práva na University of Pisa. Dědictví mu umožnilo cestovat spolu se svým bratrem Giovannim do velkých měst v Evropě, Asii a severní Africe. V roce 1845 se na krátkou dobu usadil v Praze. Odtud odešel 1846 do Istanbulu, kde experimentoval s daguerrotypií. Nabízel své služby portrétního fotografa v Istanbulu v roce 1845 Na svých dalších cestách po zemích jako Egypt, kde roku 1876 navštívil Káhiru, našel inspiraci pro své fotografie v obrazových kompozicích renesančních malířů.\n\nKdyž v roce 1857 jeho bratr zemřel, odešel do Benátek, kde otevřel portrétní studio. Svá díla prodával prostřednictvím optika a fotografa Carla Pontiho. Ponti i Naya byli považováni za vynikající fotografy města. Nayovy fotografie nejsou jen mistrovská díla fotografování architektury, ale uměl také portrétovat. Snímky poskytují pohled na společnost chudých Benátek. Fotografoval nosiče vody, prodavače cigaretových nedopalků, ale také zástupce vysoké společnosti.\n\nV roce 1866 vydal svazek fotografií, které zobrazovaly Benátky a každodenní život ve městě.\n\nZemřel v Benátkách v roce 1882.\n\nPo smrti Carla Nayi v roce 1882 fotografické studio převzala jeho manželka, později jej využíval její druhý manžel. V roce 1918 bylo zavřeno a většinu Nayova archivu koupil sběratel umění a vydavatel Osvaldo Böhm. Sbírka nesla označení \"Turio-Böhm\". Archiv obsahoval více než 5000 negativů, z nichž 1800 bylo s motivem Benátek. Firma \"O. Böhm Fotografo-Editore\" existovala přibližně do roku 1980.\n\nJedním z jeho žáků byl Tomaso Filippi.\n\n\n"}
{"id": "633601", "url": "https://cs.wikipedia.org/wiki?curid=633601", "title": "XTS-400", "text": "XTS-400\n\nXTS-400 je v informatice název pro víceúrovňový a bezpečný operační systém vytvořený zbrojní firmou BAE Systems sídlící v Anglii. Vyznačuje se vysokým stupněm bezpečnosti a je určen pro uživatele kteří nechtějí, aby se jejich data dostala na veřejnost. Systém je víceuživatelský a víceúlohový, pracuje v počítačových sítích, podporuje gigabitový Ethernet a IPv4 i IPv6. Je kombinací hardwaru Intel x86 a operačního systému STOP (Secure Trusted Operating Program). XTS-400 byl vyvinut firmou BAE Systems a původně vydán jako verze 6.0 v prosinci 2003. STOP poskytuje vysokou záruku bezpečnosti a splňuje kritéria EAL5 nebo i vyšší. XTS-400 může hostit více uživatelů, sítí a může v něm probíhat více datových toků, vše na různých úrovních bezpečnosti\n\nXTS-400 může být použit jako desktop, server nebo jako brána do sítě. Na podporu stolního řešení obsahuje interaktivní prostředí, typické unixové nástroje, příkazový řádek a grafické uživatelské rozhraní (GUI). Podporuje více souběžných připojení k síti na různých úrovních citlivosti a může tak nahradit více jednoúrovňových stolních počítačů. Může sloužit jako stráž, popřípadě propojení, mezi dvěma sítěmi různých bezpečnostních charakteristik.\n\nXTS-400 nabízí jak obyčejné prostředí pro běžnou práci, tak vysoce důvěryhodné prostředí pro administrativní a privilegované aplikace. Obyčejné prostředí je podobné tradičnímu unixovému prostředí. Je binárně kompatibilní s Linuxem. Většina příkazů, nástrojů i linuxových aplikací zde pracuje bez nutnosti rekompilace. Grafické prostředí využívá X Window System, i když všechna okna na obrazovce musí mít stejnou bezpečnostní úroveň. Důvěryhodné prostředí vyžaduje ke správnému fungování, ještě vývojové prostředí SDE, aby mohl používat proprietární rozhraní API. Díky tomu jsou zde lepší bezpečnostní prvky, chránící důležité informace uživatelů.\n\nSTOP je monolitické jádro operačního systému (jako Linux), ale není založeno na stejných zdrojových kódech jako Unix nebo Linux. STOP je vícevrstvý, vysoce modulární a relativně malý i jednoduchý. STOP je vrstvený do čtyř „okruhů“ a každý okruh je dál rozdělen do vrstev. Tři vnitřní prstence tvoří jádro. Software ve vnějším (čtvrtém) okruhu má zakázáno manipulovat se softwarem v jádru. Nejvnitřnější a tedy nejprivilegovanější prstenec je bezpečnostním jádrem. V druhém okruhu se provádí operační systém služeb OSS. Systém je bezpečný natolik že v něm probíhají operace ohledně té nejcitlivější bezpečnostní politiky.\n\nU XTS-400 si uživatel musí dávat pozor, pokud mění citlivost zabezpečení kvůli přednastaveným ochranným prvkům, které jsou přísnější než u některých jiných operačních systémů. XTS-400 poskytuje 16 hierarchicky uspořádaných úrovní citlivosti. Je zde šedesát čtyři, non-hierarchických úrovní integrity řazených do šestnácti non-hierarchických kategorií. Ještě jsou zde navíc kategorie politiky, které ostatní operační systémy nemají. Speciálně chráněné jsou kategorie jako tajné, přísně tajné a nezařazené. Může to být však nakonfigurováno i pro komerční prostředí.\n\nXTS-400 procházel vývojem jako všechny operační systémy. Původně to byl XTS-200, navržený jako odnož Unixu. Roku 1992 nastoupil XTS-300. Ten skončil verzí 5.2 a byl nahrazen XTS-400, jehož vývoj započal v červnu 2000. Na trh byl uveden v prosinci 2003 jako verze 6.0. Patentové úřady v USA ukončili testování až 5. září 2006.\n\nBAE Systems je britská zbrojní firma zabývající se obranou, bezpečností a letectvím. Jejich sídlo je v Hampshire v Anglii. Jsou společností spojenou z mnoha menších a také vlastní několik dceřiných společností. Jsou třetím, největším světovým dodavatelem obrany. BAE se ale asi nejvíce zapojuje v letectví. Ať už do běžného přepravního nebo do vojenského obranného. V současné době se podílejí na několika velkých projektech, včetně výstavby dvou letadlových lodí. BAE je obrovská společnost a přesto jejich operační systém nepatří ve světě mezi ty známé.\n"}
{"id": "633604", "url": "https://cs.wikipedia.org/wiki?curid=633604", "title": "Železniční trať Bratislava–Komárno", "text": "Železniční trať Bratislava–Komárno\n\nŽelezniční trať Bratislava - Komárno je slovenská železniční trať, která spojuje Bratislavu s Komárnem přes Dunajskou Stredu.\n\n27. prosince 2010 RegioJet získal devítiletou smlouvu se slovenským ministerstvem dopravy na dotovanou vlakovou dopravu na této trati od 4. března 2012. Objem smlouvy činí cca 1,25 mil. vlkm ročně při ceně 5,7 € za vlkm. Roční dotace má být asi 7,1 miliónu eur, což je o 1,3 miliónu méně, než byla dosavadní dotace státnímu dopravci. Zakázku získala společnost v rámci veřejné soutěže MDVRR SR vypsané ministrem dopravy Ľubomírem Vážnym za účelem přímého zadání výkonů ZSSK a získání dotací z Operačního programu doprava (OPD).\n\nProvoz má RegioJet zajišťovat moderními dieselovými klimatizovanými jednotkami Bombardier Talent, které by umožnily zkrátit jízdní doby v úseku Bratislava – Dunajská Streda na 43 minut. Rozsah dopravy je plánován na hodinový interval vlaků Bratislava hl. st. – Komárno posílený ve špičce na půlhodinový interval o zrychlené spoje Bratislava–Nové Mesto – Dunajská Streda.\n\nOd 26. do 28. dubna 2011 uspořádal RegioJet v této trase zkušební a prezentační jízdy přístupné i veřejnosti za jednotnou cenu 50 eurocentů (12 Kč) za jakoukoli trasu. Pro zkušební provoz si zapůjčil od německého dopravce Eurobahn ze skupiny Keolis soupravu v bílé barvě, která v pravidelném provozu jezdí na linkách RB 71 a RB 73 v okolí Bielefeldu v Severním Porýní-Vestfálsku (podle SME v okolí Berlína), jednotka je registrovaná na společnost Prignitzer Eisenbahn–Gesellschaft (PEG), patřící pod skupinu Netinera, německou dceřinou společnost Italských státních drah (FS), která vznikla za účelem převzetí německé části Arriva od koncernu DB. Při zkušebních jízdách byla souprava vybavena jen německými nápisy a dopravce neposkytoval občerstvení ani noviny, wifi internet však byl funkční. Pro provoz linky si má RegioJet od roku 2012 na 9 let zapůjčit na operativní leasing 9 podobných jednotek, starých asi pět let, ty vybaví slovenskými a možná i maďarskými nápisy. Soupravy jsou vybaveny kamerovým systémem v interiéru.\n\nRegiojet se zajímá i o další relace, pro které mohou být vyhlášena výběrová řízení, a o trasu Bratislava – Žilina – Košice.\n\nZdroje pro infobox:\n"}
{"id": "633607", "url": "https://cs.wikipedia.org/wiki?curid=633607", "title": "Kosovský kokrháč", "text": "Kosovský kokrháč\n\nKosovský kokrháč je slepice, která se chová jako plemeno s kombinovanou užitkovostí.\n\n\nKosovský kokrháč pochází z Kosova. Jeho předky na území Kosova přivezli Turci při tureckých vpádech.\n\nKosovský kokrháč je chován obvykle v černém barevném rázu, má zelené nohy, žlutý zobák, černé nebo červené oči, červený lalok a okolí očí. Slepice jsou dobré nosnice, snáší 160 vajec ročně o hmotnosti 55-60 gramů. Slepice začínají snášet vejce ve věku 8 měsíců. Kuřata jsou černá nebo hnědá.\n\nKosovský kokrháč patří mezi dlouhokokrhající plemena. Kokrhání trvá průměrně 20-40 sekund, někteří kohouti kokrhají až 60 sekund. Kohouti začínají kokrhat ve věku 6-7 měsíců.\n\n\n"}
{"id": "633636", "url": "https://cs.wikipedia.org/wiki?curid=633636", "title": "Lošinj", "text": "Lošinj\n\nLošinj (italsky \"Lussino\", latinsky \"Apsorrus\") je chorvatský ostrov, který se nachází v severní části Jaderského moře v Kvarnerském zálivu jihovýchodně od pobřeží poloostrova Istrie. Od vedlejšího ostrova Cres je oddělen jen úzkým uměle vybudovaným Osorským průlivem. Hlavním městem je přístav Mali Lošinj.\n\nOstrov Lošinj má délku 33 km a šířku asi 2 až 4 km. Severní část je hornatá, v pohoří Osoršćica se nachází nejvyšší vrchol hora Televrina (588 m). V jižní části je nejvyšším bodem Grgošćak s nadmořskou výškou 243 metrů. Pobřeží je většinou skalnaté a poměrně členité.\n\nPřevážnou část produktu ostrova tvoří příjmy z turistiky.\n\n"}
{"id": "633645", "url": "https://cs.wikipedia.org/wiki?curid=633645", "title": "Host (časopis)", "text": "Host (časopis)\n\nHost je brněnský literární časopis vydávaný Spolkem přátel vydávání časopisu HOST. Publikuje literárně-vědné články, komentáře, recenze a informace o světové literatuře. Vychází v něm i původní česká poezie a próza.\n\nHistorie avantgardní literární revue] s názvem \"Host\" sahá do 20. let 20. století, kdy v ní vycházely články autorů z Literární skupiny a Devětsilu. Časopis vznikl v roce 1921 v Přerově a brzy se přesunul do Prahy. Mezi jeho autory a přispěvateli byli v té době Jaroslav Seifert, Vítězslav Nezval, Jiří Wolker či František Halas. V této formě časopis vycházel do roku 1929.\n\nV 50. a 60. letech pak vycházel časopis s podtitulem „měsíčník pro literaturu, umění a kritiku“. Název se rozšířil na \"Host do domu\", podle stejnojmenné sbírky Jiřího Wolkera. Jeden z iniciátorů časopisu Ivan Kříž zmiňuje snahy o jeho povolení už v roce 1949.\nRoku 1954 jej začal vydávat Svaz československých spisovatelů v brněnské redakci nakladatelství Československý spisovatel. Až do roku 1963 byl šéfredaktorem Bohumír Macák, kterého poté nahradil básník Jan Skácel.\n\nPodle Richarda Svobody se pod Skácelovým vedením stal \"Host do domu\" „jedním z nejpodnětnějších dobových kulturních časopisů“.\nNynější šéfredaktor Miroslav Balaštík uvádí, že v 60. letech literatura, a s ní i časopis, plnila kromě estetické role i roli politickou.\nTehdy do revue přispívali kromě šéfredaktora i další básník Oldřich Mikulášek a spisovatelé Ludvík Kundera, Jan Trefulka, Pavel Švanda, Milan Uhde či Antonín Přidal. Jan Trefulka se od roku 1969 stal šéfredaktorem a časopis změnil periodicitu na čtrnáctidenník. Na jaře 1970 však bylo jeho vydávání úředně zastaveno.\n\nBrněnské Krajské nakladatelství (později Blok) v 60. letech vydávalo řadu knih v \"Edici Hosta do domu\".\n\nZnovu začal časopis s názvem \"Host\" vycházet v roce 1985 jako samizdatový kulturní sborník, a to z iniciativy a pod vedením chartisty Dušana Skály. Do roku 1989 vyšlo pět čísel sborníku o rozsahu mezi 200 a 800 stranami.\n\nV roce 1990 byl časopis oficiálně zaregistrován jako dvouměsíčník a do roku 1995 veden literárním kritikem Igorem Ficem. Toho nahradil literární vědec a publicista Miroslav Balaštík. Od roku 1995 \"Host\" vycházel ve formátu A4, postupně zvyšoval periodicitu a od roku 1999 vychází jako měsíčník. V roce 2010 časopis vycházel v nákladu 1 400 výtisků a podle šéfredaktora měl 700 předplatitelů.\n\nSoučasně s formálním obnovením časopisu vzniklo v roce 1990 i stejnojmenné nakladatelství pod vedením Dušana Skály. Do roku 1994 vydalo řadu knih, včetně \"Edice poesie Host\". V roce 1995 převzala vydavatelskou činnost redakce časopisu a pod jeho hlavičkou vyšla básnická sbírka Petra Čichoně \"Chilia\". Roku 1996 bylo znovu obnoveno nakladatelství a navázalo na publikování soudobé poesie, později i prózy a literárně-vědných textů.\n\nMezi autory časopisu patří Michal Ajvaz, Jan Balabán, Václav Bělohradský, Petr A. Bílek, Petr Borkovec, Eugen Brikcius, Ota Filip, Sylva Fischerová, Viola Fischerová, Jiří Gruša, Ivan M. Havel, Martin Hilský, Daniela Hodrová, Martin Hybler, Bohdan Chlíbec, Květoslav Chvatík, Jan Jandourek, Josef Jařab, Ivan Jelínek, Ivan Jirous, Věra Jirousová, Vladimír Justl, Petr Kabeš, Václav Kahuda, Zeno Kaprál, Dušan Karpatský, Pavel Kohout, Pavel Kolmačka, Zdeněk Kožmín, Petr Král, Jiří Kratochvil, Vít Kremlička, J. H. Krchovský, Jiří Kuběna, Ludvík Kundera, Milan Kundera, Věra Linhartová, Antonín J. Liehm, František Listopad, Roman Ludva, Zdeněk Mathauser, Jaroslav Med, Ivan Medek, Věroslav Mertl, Petr Motýl, Alena Nádvorníková, Jaromír Nohavica, Jiří Olič, Patrik Ouředník, Jiří Pelán, J. A. Pitínský, Martin C. Putna, Josef Rauvolf, Martin Reiner, Břetislav Rychlík, Ivan Slavík, Milan Suchomel, Karel Šiktanc, Josef Škvorecký, Jana Štroblová, Pavel Švanda, Miloslav Topinka, Jáchym Topol, Jiří Trávníček, Jan Trefulka, Bogdan Trojak, Vlastimil Třešňák, Jaromír Typlt, Milan Uhde, Petr Váša, Zdeněk Vašíček, Jiří Veselský, Michal Viewegh, Ivo Vodseďálek, Václav Vokolek, Ivan Wernisch, Karel Zlín či Jiří Žáček.\n\nV lednu 2003 uvedla Česká televize o časopisu a s ním spojených osobnostech komponované pořady pod titulem \"Genius loci\". Režisér V. Kelbl natočil předchozího roku dva díly s názvy Procesí dychtivých slov a Literární hostinec a ty byly doplněny o dokument režiséra V. Fatky z roku 1999 Akustika srdce aneb Panu profesorovi s láskou.\n\nU příležitosti 25. výročí existence časopisu (počítáno od samizdatu z 80. let) byla v březnu 2010 v Moravské zemské knihovně v Brně uspořádána výstava o časopisu, nakladatelství a jeho tvorbě i osobnostech.\n\n\n"}
{"id": "633654", "url": "https://cs.wikipedia.org/wiki?curid=633654", "title": "Ramzan Kadyrov", "text": "Ramzan Kadyrov\n\nRamzan Kadyrov ( , , * 5. října 1976, Čentoroj, RSFSR, Sovětský svaz) je čečenský bojovník a také politik, od 15. února 2007 neoficiálně prezidentem autonomní Čečenské republiky. Stvrzen ve funkci byl oficiálně až dne 5. dubna 2007. Je synem bývalého čečenského prezidenta Achmata Kadyrova. Ramzan Kadyrov se dlouhodobě těší podpoře ruského prezidenta Vladimira Putina. Platí za autoritativního vůdce, který ve své vlasti vládne tvrdou rukou.\n\nV první čečenské válce bojoval po boku svého otce Achmata Kadyrova proti ruské armádě, počátkem roku 1999 ve druhé čečenské válce pak společně přešli na druhou stranu do služeb Ruska. Poté, co ruská armáda v červenci 2000 ovládla Groznyj, byl Achmat Kadyrov jmenován hlavou dočasné čečenské administrativy a Ramzan Kadyrov se stal náčelníkem prezidentské bezpečnostní služby.\n\nV ruských prezidentských volbách v březnu 2004 se stal vedoucím regionální volební komise. Po atentátu na jeho otce Achmata Kadyrova v květnu 2004 byl jmenován vicepremiérem a fakticky se stal šéfem čečenské vlády. V prosinci 2004 mu Vladimir Putin udělil titul Hrdina Ruské federace, nejvyšší ruské vyznamenání. V únoru 2006 se stal předsedou republikové rady strany Jednotné Rusko, v současnosti nejsilnější politické strany v Rusku i Čečensku. Po demisi Alu Alchanova v roce 2007 byl jmenován prezidentem Čečenska. 5. března 2011 jeho jmenování potvrdil čečenský parlament.\n\nV této funkci prakticky neomezeně kontroluje veškerou moc a veřejný život v Čečensku - parlament, soudnictví i sdělovací prostředky, což je doprovázeno všudypřítomným utvrzováním kultu osobnosti Ramzana Kadyrova a jeho rodiny.\n\nV roce 2015 Kadyrov nařídil čečenským bezpečnostním silám zastřelit každého ruského policistu, který vstoupí na území Čečenska bez povolení čečenských úřadů. Podle některých komentátorů má ruský prezident Putin z Kadyrova strach, protože pokus omezit Kadyrovovu moc v Čečensku by mohl vyústit v třetí čečenskou válku.\n\nRuský opoziční politik Ilja Jašin obvinil Kadyrova z objednání vraždy Borise Němcova, který Kadyrova a jeho způsob vládnutí dlouhodobě kritizoval. Podle Jašina se Čečensko pod vládou Kadyrova „stalo islámským státem uvnitř Ruska a nepodřizuje se (ruským) zákonům.“ Kadyrova za objednatele vraždy označili také advokáti pozůstalých.\n\nPodle novinářky ruských opozičních novin Novaja gazeta Anny Politkovské měl ve svém domu ve vesnici Centaroj (Chosi-Jurt) mučírnu určenou odpůrcům jeho otce. Vyčítala mu také podněcování k vraždám, účast na přestřelkách a rvačkách. Podle Anny Politkovské bylo hlavní zdrojem příjmů Ramzana Kadyrova výkupné z únosů lidí. \n\nPodle názoru ruské nevládní organizace na ochranu lidských práv Memorial z roku 2007 se skutečná situace Čečny pod vládou Ramzana Kadyrova nezlepšovala. Nadále docházelo k únosům, které podle Memorialu tajně prováděly Kadyrovovy oddíly, označované také jako čečenské speciální síly, především oddíly \"Sever\" a \"Vostok\". Podle názoru Memorialu v Čečně stále dochází k mučení, politickým vraždám a porušování lidských práv a k toleranci těchto praktik ze strany ruských federálních úřadů.\n\nRamzan Kadyrov je ženatý a má šest dětí. Je čestným předsedou fotbalového klubu Terek Groznyj. Až do roku 2000 aktivně boxoval. V květnu 2015 se stal čestným předsedou čečenské pobočky motorkářského klubu Noční vlci - Groznyj.\n\n"}
{"id": "633655", "url": "https://cs.wikipedia.org/wiki?curid=633655", "title": "Bory Mall", "text": "Bory Mall\n\nMultifunkční centrum Bory, z kterého by se mohla stát nová bratislavská čtvrť, vyroste v severozápadní části hlavního města Slovenské republiky na území ohraničeném dálnicí D2 a cestou do Devínské Nové Vsi v katastrálním území městských částí Lamač a Devínska Nová Ves. Na rozloze přibližně 220 ha vznikne ucelený multifunkční komplex sestávající ze tří částí - komerční zóny, obchodně-zábavního centra Bory Mall a obytné zóny s občanskou vybaveností. Celková plánovaná výška investice je 125 mil. eur. Projekt počítá s vybudováním dopravního přestupního uzlu železnice - autobus - tramvaj s přebudováním přestupní stanice mimobratislavské autobusové a železniční dopravy na systém městské hromadní dopravy. Taktéž investoři počítají s mimoúrovňovou křižovatkou. Jako první otevřela v objektu Bory svůj velkoobhod společnost Metro Cash & Carry Slovakia (Makro) dne 27. října 2010. Další firmou která postaví nový obchodní dům v Bory je Hornbach. Výstavba Hornbachu se začala v létě roku 2011 a otevření je naplánováno na jaro 2012. 22. prosince 2010 o tom informovala Penta Investments.\n\n\n"}
{"id": "633657", "url": "https://cs.wikipedia.org/wiki?curid=633657", "title": "Tatobitská lípa", "text": "Tatobitská lípa\n\nTatobitská lípa (někdy označovaná jako Americká lípa, Tisíciletá lípa nebo Žižkova lípa) je památným stromem rostoucím na prahu Českého ráje v obci Tatobity v Libereckém kraji. Lípa stojí u silnice směrem na Žernov, naproti domu s číslem popisným 86.\n\n\nTatobitská lípa je údajně křížencem lípy velkolisté (\"Tilia platyphyllos\") a lípy zelené (\"Tilia euchlora\"). Lípa zelená je synonymické označení lípy krymské, křížence lípy malolisté, neboli srdčité (\"Tilia cordata\") a lípy kavkazské (\"Tilia dasystyla\", případně \"Tilia dasystyla subsp. caucasica\").\n\nOznačení „Americká lípa“ buďto nesouvisí s botanickým názvem lípa americká (\"Tilia americana\"), nebo byla lípa kdysi chybně určena a jméno se vžilo. Lípa americká byla popsána až roku 1572.\n\nKmen lípy je dutý, nekompletní. Pravidelnou korunu stromu tvoří více terminálů. Strom je vzhledem ke svému věku v celkově dobrém stavu.\n\nV roce 1923 byla kolem lípy vybudována podezdívka a oplocení spolkem Svoboda. V 60. letech dvacátého století byl kmen lípy sepnut obručemi. Roku 1995 došlo na sanaci dutiny a celkové ošetření.\n\nK zasazení stromu se váže stará pověst. Lípu sázel Kilián se svojí milenkou Hedvikou. Když byla práce dokonána, pronesl Kilián: „Ať nekácí, kdo nezasadil“. Uběhla spousta let a lípa měla být pokácena. Když chtěli dřevorubci začít s prací, ozval se z koruny stromu hlas: „Nesázel jsi, nekácej!“ Dřevorubci se zalekli a lípa byla zachráněna.\n\nV souvislosti s oslavami 100 let pošty v Tatobitech 2. března 2007 byla vydána jubilejní poštovní známka v hodnotě 10 Kč znázorňující lípu. Ta má ostatně prostor i ve znaku obce.\n\nBáseň \"Naší tisicileté lípě\" složil 17. dubna 1957 spisovatel Jan Dědina mladší (1906 — 1980).\n\n14. června 2006 byly občanským sdružením \"Dědina\" vysazeny v obci dvě geneticky identické lípy jako odkaz dalším generacím. Jedna roste poblíž domu č. 79 u cesty ke kostelu a hřbitovu (50°34'23.40\"N, 15°15'58.95\"E)\n\nU příležitosti oslav Dne stromů 20. října 2015 byla lípa vyhlášena vítězem čtrnáctého ročníku celostátní ankety Strom roku 2015. V únoru 2016 se lípa ucházela o titul „Evropský strom roku 2016“. Vítěze soutěže volila veřejnost internetovým hlasováním.\nSvé hlasy do ankety Evropský strom roku 2016 zaslalo téměř 230 tisíc lidí. Tatobitská lípa se umístila na druhém místě s 43 451 hlasy.\n\n\n\n"}
{"id": "633663", "url": "https://cs.wikipedia.org/wiki?curid=633663", "title": "Ted Colson", "text": "Ted Colson\n\nEdmund Albert Colson, známější jako Ted Colson (3. června 1881, Richmans Creek, Jižní Austrálie – 27. února 1950, Balaklava, Jižní Austrálie), byl australský antropolog a cestovatel.\n\nStal se zakladatelem obchodní společnosti \"Colson trading Co.\" v Severním teritoriu a také průzkumníkem australských pustin. Podnikl řadu výprav do centra kontinentu a vytyčil nové cesty napříč střední Austrálií. Jako první přešel celou Simpsonovu poušť (roku 1936) a stanul na tzv. Poeppelově rohu (místo, kde se stýkají hranice Jižní Austrálie, Queenslandu a Severního teritoria) . Mnohé jeho výpravy byly podniknuty díky jeho zájmu o domorodé Austrálce a jejich kulturu. Colson mluvil několika austrálskými jazyky a živě se zajímal o domorodé zvyky a rituály.\n"}
{"id": "633665", "url": "https://cs.wikipedia.org/wiki?curid=633665", "title": "Ludwig Leichhardt", "text": "Ludwig Leichhardt\n\nFriedrich Wilhelm Ludwig Leichhardt (23. října 1813 Trebatsch - 1848 ?) byl pruský cestovatel a přírodovědec, proslul hlavně díky průzkumu střední a severní Austrálie.\n\nNarodil se ve městě Trebatsch v Prusku (asi 90 km jihovýchodně od Berlína) jako čtvrtý syn a celkově šestý z osmi dětí Christiána Hieronyma Matthiase Leichhardta (statkáře a královského inspektora) a jeho ženy Charlotty Sophie. \nV letech 1831–1836 studoval filosofii, jazyky a přírodní vědy na univerzitách v Göttingenu a Berlíně, nezískal však žádný akademický titul. Roku 1837 se přestěhoval do Anglie, kde na různých místech včetně Britského muzea v Londýně pokračoval ve studiích přírodních věd. V rámci dalších studií podnikl i cesty do Paříže, kde strávil nějaký čas studiem v Jardin des plantes, do Itálie a do Švýcarska.\n\nV roce 1842 odcestoval do australského Sydney. Vedl tři velké expedice do střední a severní Austrálie. \nNa první z nich (financovanou výhradně z vlastních zdrojů) se vydal 1. října 1844 z Jimbouru v oblasti Darling Downs (jihovýchodní Queensland) se sedmi muži a po téměř 4800 km dlouhé cestě napříč kontinentem došel 17. prosince 1845 do Port Essingtonu na Poloostrově Cobourg v dnešním Severním teritoriu. Do Sydney se vrátil lodí a byl přivítán jako hrdina. Svá putování popsal v \"Deníku výpravy napříč Austrálií, z Moreton Bay do Port Essingtonu (The Journal of an Overland Expedition in Australia, from Moreton Bay to Port Essington, a Distance of Upwards of 3000 Miles, During the Years 1844-1845)\".\n\nDruhá expedice, financovaná z vládního grantu, ale i ze soukromých zdrojů, byla vypravena opět z Darling Downs v prosinci roku 1846 a jejím cílem bylo západní pobřeží australského kontinentu, respektive Swan River a Perth. Kvůli silným dešťům, malárii a hladu byla tato výprava zakončena po \"pouhých\" 800 km pochodu. Poté co se Leichhardt zotavil, strávil šest týdnů průzkumem řeky Condamine a přechodem pustiny ležící někde mezi trasou jeho první expedice a trasou výpravy, kterou vedl Thomas Mitchell.\n\nV březnu roku 1848 se znovu vypravil na cestu k řece Swan do Západní Austrálie. Naposledy byl spatřen 3. dubna 1848 ve stanici McPherson v oblasti Darling Downs. Zdá se, že jeho výprava se nadobro ztratila kdesi v pustinách Velké písečné pouště v australském vnitrozemí, navzdory rozsáhlému pátrání je však její osud zahalen tajemstvím.\n\nČtyři roky po Leichhardtově zmizení vyslala vláda Nového Jižního Walesu záchranou expedici pod vedením Hovendena Helyho. Expedice však našla pouze jedno opuštěné tábořiště se stromem, na němž byla vyryta písmena \"L\" a \"XVA\".\n\nRoku 1858 byla vypravena další pátrací výprava, tentokrát pod vedením Augusta Gregoryho. Ani tato výprava nenašla nic jiného, než pár stromů označených písmenem \"L\".\n\nV roce 1864 našel Duncan McIntyre dva stromy s vyrytým písmenem \"L\" na řece Flinders v oblasti Carpentarského zálivu. Po svém návratu do Victorie (15. prosince 1864) telegrafoval do Královské geografické společnosti a informoval o tom, že našel \"\"dva, přibližně 15 let staré stromy označené písmenem 'L\"'\". Na základě tohoto nálezu mu bylo svěřeno vedení další pátrací expedice, ta však již po Leichhardtovi nenašla žádné další stopy. Roku 1869 se vládě Západní Austrálie donesly zprávy o místě, kde byly spatřeny pozůstatky mrtvých mužů a koní, prý zabitých domorodými Austrálci. Na základě těchto informací byla vyslána další výprava vedená Johnem Forrestem, ani ta však nic nenašla a vláda tak došla k závěru, že zmíněné pozůstatky byly možná jen kostry koní zanechaných v nehostinných pustinách výpravou Roberta Austina roku 1854. \n\nTajemství Leichhardtova osudu vzrušovalo průzkumníky a cestovatele celá léta: roku 1896, během výpravy Davida Carnegieho do Velké písečné a Gibsonovy pouště se členové expedice setkali s domorodci, u kterých našli stanový kolík, plechové víčko a kovové součásti sedla. Carnegie se domníval, že tyto předměty možná původně patřily do vybavení Leichhardtovy expedice. \n\nRoku 2006 zkoumali australští historikové měděnou plaketu s vyrytým Leichhardtovým jménem, která byla kolem roku 1900 nalezena domorodým honákem poblíž Sturt Creeku na hranicích Západní Austrálie a Severního teritoria. Plaketa byla původně připevněna k pušce schované v útrobách baobabu označeného iniciálou \"L\". Plaketa byla uznána za autentickou a je dnes součástí sbírek Australského národního muzea.\n\nLeichhardtovo jméno nese dnes čtvrť v západní části Sydney a ve městě Ipswich poblíž Brisbane. Je po něm pojmenována také silnice v Queenslandu.\nJeho poslední výprava inspirovala Patricka Whitea k napsání románu \"Poušť Johanna Vosse\".\n"}
{"id": "633668", "url": "https://cs.wikipedia.org/wiki?curid=633668", "title": "Roderich Bass", "text": "Roderich Bass\n\nRoderich Bass (psáno též \"Baß\") (16. listopadu 1873 Pardubice – 24. května 1933 Vídeň) byl český klavírista a hudební skladatel.\n\nNarodil se v Pardubicích, ale záhy odešel do Vídně. Vystudoval hru na klavír a skladbu. Proslul jako sólista na Salcburském festivalu. S úspěchem spolupracoval se symfonickým orchestrem Vídeňských filharmoniků, Českou filharmonií v Praze a dalšími předními světovými orchestry (Drážďany, Amsterdam, Milán aj.).\n\nOd roku 1917 vyučoval kře na klavír na Nové vídeňské konzervatoři. Mezi jeho žáky patřil mimo jiné rakouský skladatel maďarského původu Karl Schiske (1916–1969).\n\nSkladatelské dílo zahrnuje převážně skladby klavírní, ale komponoval i komorní a orchestrální hudbu. Jeho skladby jsou salonního charakteru, rozsahem kratší a byly určeny spíše k příjemnému poslechu.\n\nNejvětší úspěch zaznamenala koncertní parafráze valčíku Johanna Strausse \"„Hlasy jara“\". Z jeho díla zůstala živá např. \"„Symfonická balada“\" pro velký orchestr nebo cyklus skladeb pro housle \"„Pohádkové sny“\".\n\n"}
{"id": "633670", "url": "https://cs.wikipedia.org/wiki?curid=633670", "title": "Ernst Kris", "text": "Ernst Kris\n\nErnst Kris (25. dubna 1900, Vídeň – 27. února 1957, New York) byl rakousko-americký psychoanalytik, historik umění a sociolog.\n\nNa filozofické fakultě Vídeňské univerzity vystudoval historii umění. Absolvoval roku 1922, a poté nastoupil do Vídeňského muzea umění. \n\nRoku 1924 manželka Oskara Rie, blízkého přítele Sigmunda Freuda, Krise seznámila s Freudem, aby mu poradil v otázce některých starožitností (Freud byl vášnivým sběratelem starého umění). Psychoanalýza ho zaujala, a tak se roku 1928 stal členem Vídeňské psychoanalytické společnosti, ačkoli dále pokračoval v kariéře historika umění. Logicky začal aplikovat psychoanalytické koncepty na otázky teorii umění a kreativity, svůj první psychoanalytický příspěvek napsal roku 1932 pro časopis Imago, který byl určen k rozvíjení tzv. aplikované psychoanalýzy (tedy přesahům psychoanalýzy do jiných oborů než je psychologie). \n\nRoku 1938 Kris emigroval do Velké Británie, kde začal pracovat pro BBC. Analyzoval pro ni nacistickou propagandu. \n\nRoku 1940 přesídlil do New Yorku. Byl jmenován profesorem na New School for Social Research, který vedl Paul Felix Lazarsfeld. Vytvořil program pro studium nacistické propagandy. \n\nV newyorských psychoanalytických kruzích spolupracoval především s Heinzem Hartmannem a stal se tak představitelem egopsychologického směru v psychoanalýze. \n\nRoku 1945 založil časopis \"The Psychoanalytic Study of the Child\". \n\nS Annou Freudovou a Marií Bonapartovou se stal rovněž editorem Freudovy korespondence s Wilhelmem Fliessem, která vrhla zcela nové světlo na počátky psychoanalýzy a Freudův psychický vývoj.\n\n\n"}
{"id": "633672", "url": "https://cs.wikipedia.org/wiki?curid=633672", "title": "Daniel Inouye", "text": "Daniel Inouye\n\nDaniel Inouye (* 7. srpna 1924 Honolulu, Havaj – 17. prosince 2012) byl americký politik. Od 28. června 2010 po úmrtí jeho stranického kolegy - senátora Roberta Byrda (D-WV) - se stal dočasným předsedou Senátu (\"president pro tempore\"). Dočasný předseda je druhá nejvyšší ústavní funkce v Senátu (po předsedovi Senátu, kterým je Viceprezident), a byl tak dosud nejvýše postaveným Američanem asijského původu v historii Spojených států. Jeho funkce prozatímního předsedy Senátu USA je třetí v pořadí v Nástupnictví na úřad prezidenta Spojených států amerických.\nSenátor Daniel Inouye se stal nejdéle sloužícím senátorem ze státu Havaj a druhým nejdéle sloužícím senátorem v historii amerického Kongresu. Daniel Inouye byl několik měsíců před svojí smrtí připraven kandidovat dalších senátních volbách a překonat tak rekord senátora Roberta Byrda. Krátce před svojí smrtí byl však hospitalizován v nemocnici v Honolulu, kde následně zemřel kvůli dýchacím komplikacím.\n"}
{"id": "633676", "url": "https://cs.wikipedia.org/wiki?curid=633676", "title": "Proteinkináza", "text": "Proteinkináza\n\nProteinkinázy jsou enzymy ze skupiny kináz, které katalyzují vazbu fosfátové skupiny (fosforylaci) na aminokyselinové zbytky v proteinech. Dělají to tak, že z ATP použijí koncový fosfát za vzniku ADP. Je to zdaleka nejčastější kovalentní posttranslační modifikace proteinů vůbec a má velice důležitou roli v regulaci funkce bílkovin. Odhaduje se, že v lidském genomu je více než 500 genů kódujících proteinkinázy, tedy asi 2,5 % z celkového počtu lidských genů (souboru proteinkinázových genů se někdy říká kinom). V běžné savčí buňce je i tisíc fosforylovaných proteinů, výsledků činnosti proteinkináz.\n\nFosforylace může způsobit jak aktivaci, tak deaktivaci proteinu (enzymu). Glykogenfosforyláza či kináza fosforylázy jsou díky proteinkinázám aktivovány, naopak glykogensyntetáza, pyruvátdekarboxyláza či třeba syntetáza mastných kyselin jsou fosforylací utlumovány (deaktivovány). V některých případech vznikají celé buněčné kaskády fosforylací, kdy jeden enzym fosforyluje druhý a druhý fosforyluje třetí. Tím je možné zesílit signál.\n\nProteinkinázy se běžně dělí podle toho, jaký substrát fosforylují, tzn. na jaký aminokyselinový zbytek přidávají fosfátovou skupinu. Nejběžnější jsou tři skupiny:\nPoslední dvě se obvykle dohromady označují běžně jako serin/threonin kinázy, protože aminokyselinové zbytky serinu a threoninu jsou velice podobné. K dalším, méně obvyklým proteinkinázám patří:\n\n"}
{"id": "633682", "url": "https://cs.wikipedia.org/wiki?curid=633682", "title": "Darbouxova věta", "text": "Darbouxova věta\n\nDarbouxova věta je tvrzení z reálné analýzy, pojmenované podle Jeana Gastona Darbouxe.\n\nNechť funkce formula_1 je spojitá na kompaktním (tj. omezeném a uzavřeném) intervalu formula_2. Označíme-li formula_3 a formula_4, pak formula_5, tj. ke každému formula_6 existuje formula_7 tak, že formula_8.\n\nPoznamenejme, že v anglické a francouzské matematické literatuře se pod pojmem Darbouxova věta rozumí většinou věta říkající, že derivace diferencovatelné funkce na otevřeném intervalu má tzv. vlastnost nabývání mezihodnot. V části ruské matematické literatury se pod pojmem Darbouxova věta rozumí věta uvedená v předchozím odstavci.\n\n"}
{"id": "633686", "url": "https://cs.wikipedia.org/wiki?curid=633686", "title": "Poradenství", "text": "Poradenství\n\nPoradenství je odborná a specializovaná činnost zaměřená na pomoc lidem v nesnázích krátkodobého i dlouhodobého charakteru. V širším pojetí může jít i o aplikovanou teoretickou disciplínu, zkoumající lepší možnosti pomoci lidem. V poradenství zpravidla spolupracují odborníci z více oborů (psycholog, sociální pracovník, fyzioterapeut či kariérní poradce). Rozdělení poradenství a obory do něj spadající nejsou pevně ustanoveny, zpravidla se však uvádí několik základních oblastí, které se vzájemně prolínají a doplňují: nejčastěji se uvádí poradenství psychologické, pedagogicko-psychologické, kariérní a speciální. Poradenství bývá často bezplatné nebo hrazené jen částečně a zajišťují jej nejčastěji státní instituce, nebo neziskové organizace.\n\nPsychologické poradenství si klade za cíl překonání psychologických potíží klienta, nebo rozvoj jeho osobnosti. Může jít o poradenství rodinné, manželské, sexuologické, v meziosobních problémech, při zvýšené pracovní zátěži či jiném stresu atd. Na rozdíl od psychoterapie, se kterou se často prolíná, se nepokouší o obtížnou změnu osobnosti dotyčného nebo jeho \"vyléčení\" a zaměřuje se na aktuální potíže. Psychologické poradenství je svým způsobem přítomno i v dalších poradenských oblastech - při pomoci hendikepovaným lidem je důležitou složkou překonání psychologických potíží vzniklých samotným hendikepem, při hledání práce nezaměstnanému je naopak důležité dodání sebevědomí a motivace k práci.\n\nV České republice je provozované zejména v pedagogicko-psychologických poradnách, kde působí tým složený z psychologů, speciálních pedagogů a sociálních pracovníků. Zaměřuje se na pomoc dětem, které mají problémy se školou či ve škole, a pomáhá při poruchách učení, pozornosti, chování, tzv. hyperaktivitě (ADHD) apod. Poradny jsou zaměřeny zejména diagnosticky, tzn., že různé poruchy identifikují a doporučují další postup, v méně závažných případech sjednávají i nápravu. Jejich stanovisko je zásadní při zařazování dětí do škol se speciálním výukovým programem nebo pro stanovení individuální výukového plánu v běžné základní škole. Pedagogicko-psychologické poradny jsou v Česku v každém regionu a zřizovatelem je kraj.\n\nPoradenství pro volbu povolání (či kariérové) poradenství vzniklo nejdříve, a to už v 19. století . V USA byl zakladatelem a nestorem moderního kariérového poradenství Frank Parsons na počátku 20. století. Základní cíle kariérového poradenství jsou dva. V prvé řadě to je pomoc klientům ve volbě budoucího povolání nebo profese, která bude odpovídat jejich zájmům, schopnostem a situaci, ve které se nacházejí. Za druhé pak představuje pomoc lidem aktuálně bez práce, a to nalezením odpovídajícího zaměstnání, nebo doporučením a zprostředkováním vhodné rekvalifikace. V zahraničí (např. Velká Británie) se někdy rozlišuje mezi kariérovým doprovázením (career guidance), které spočívá především v poskytování informací o pracovní náplni jednotlivých profesí a volných pracovních místech, a mezi kariérovým poradenstvím v užším slova smyslu (career counselling), které vede klienty hlouběji k sebepoznání, uvědomění hlubších motivací, osobnostních specifik a talentů a které může dále vést k motivaci pro práci na sobě a pro další vzdělávání. Kariérové poradenství ve druhém uvedeném smyslu je tedy součástí psychologického poradenství, poradenství v prvním smyslu mohou nabízet také personální agentury, Úřady práce a různé neziskové organizace. S volbou povolání u dětí pomáhají nejčastěji pedagogicko-psychologické poradny nebo přímo ve škole výchovní poradci. Tento typ poradenství se často prolíná se specifickým poradenstvím, zvláště u osob sociálně či zdravotně znevýhodněných, které mají větší potíže sehnat odpovídající zaměstnání.\n\nKariérní poradenství je pojem vztahující se ke kariérnímu postupu a růstu, případně dalších otázek, které souvisejí s kariérním řádem.\n\nSpeciální poradenství je zaměřené na specifické skupiny klientů, které jsou znevýhodněny spíše dlouhodobě či trvale. Jedná se o lidi se zdravotním postižením, osoby pocházející ze znevýhodněného sociální prostředí apod., může jít také o finanční poradenství lidem ve hmotné nouzi. Jeho cílem je proto dosáhnout maximální samostatnosti klienta a v co největší míře jej zapojit do společnosti. U zdravotně postižených osob bývá prováděno souběžně s fyzioterapií. Nově díky internetu vznikají i samostatná tržiště konzultačních služeb, která jsou cílena i na drobnější konzultace, či poradenskou činnost.\n\n\n"}
{"id": "633688", "url": "https://cs.wikipedia.org/wiki?curid=633688", "title": "Bolzanova věta", "text": "Bolzanova věta\n\nBolzanova věta je tvrzení z reálné analýzy, pojmenované podle Bernarda Bolzana.\n\nNechť funkce formula_1 je spojitá na kompaktním (tj. omezeném a uzavřeném) intervalu formula_2 a nechť formula_3. Pak existuje alespoň jeden bod formula_4 takový, že formula_5.\n\nBolzanova věta říká, že je-li funkce formula_1 v intervalu formula_2 spojitá a splňuje-li podmínku formula_3, pak rovnice formula_9 má v tomto intervalu alespoň jedno řešení.\n\n"}
{"id": "633689", "url": "https://cs.wikipedia.org/wiki?curid=633689", "title": "Tisíciletá lípa", "text": "Tisíciletá lípa\n\nNázev Tisíciletá lípa nese velké množství významných a památných stromů, mnohé z nich ovšem tohoto věku ve skutečnosti nedosahují:\n\nŘada \"Tisíciletých lip\" roste v Německu:\n\n"}
{"id": "633691", "url": "https://cs.wikipedia.org/wiki?curid=633691", "title": "Weierstrassova věta", "text": "Weierstrassova věta\n\nWeierstrassova věta je tvrzení z reálné analýzy, pojmenované po Karlu T. W. Weierstrassovi.\n\nNechť funkce formula_1 je spojitá na kompaktním (tj. omezeném a uzavřeném) intervalu formula_2. Pak funkce formula_1 je na intervalu formula_2 omezená a nabývá na něm svého minima i maxima, tj. v intervalu formula_2 existují body formula_6 a formula_7 takové, že formula_8 a formula_9\n\n"}
{"id": "633694", "url": "https://cs.wikipedia.org/wiki?curid=633694", "title": "Eva Nowotny", "text": "Eva Nowotny\n\nEva Nowotny (* 17. února 1944 Vídeň) je rakouská diplomatka, v současné době velvyslankyně ve Spojených státech. Předtím byla velvyslankyní ve Francii a u Britského královského dvora.\nOd roku 1973 pracuje ve službách ministerstva zahraničí. Než nastoupila jako velvyslankyně ve Washingtonu, působila jako generální ředitelka pro evropskou integraci a ekonomiku na ministerstvu zahraničních věcí ve Vídni. Byla též vyslána do Káhiry a New Yorku, kde pracovala pro OSN.\nV letech 1983–1992 působila jako poradce pro zahraniční politiku spolkových kancléřů Freda Sinowatze a Franze Vranitzkého.\nPoté pracovala jako rakouská velvyslankyně ve Francii (1992–1997) a ve Spojeném království (1997–1999). Od září 2003 pracuje v USA.\n\nPro období 2009–2012 byla zvolena za předsedkyni rakouské komise UNESCO. Kromě toho je členkou představenstva Rakouské společnosti pro zahraniční politiku a Organizaci spojených národů (ÖGAVN), fóra Bruna Kreiského a rakouského výboru agentury CARE. Od prosince 2010 je také členkou poradního sboru Rakouské zahraniční služby, kde napomáhá především v oblasti Služby na památku holokaustu.\n\nV roce 2009 obdržela Vyznamenání za služby Rakouské republice.\n\nManželem Evy Nowotny je bývalý diplomat a spisovatel Thomas Nowotny, který též přednáší o mezinárodních vztazích. Mají jednu dceru a dvě vnoučata.\n"}
{"id": "633703", "url": "https://cs.wikipedia.org/wiki?curid=633703", "title": "Štít (opera)", "text": "Štít (opera)\n\nŠtít (v německém originále Der Schild) je romantická opera o třech dějstvích českého skladatele Leopolda Eugena Měchury na německé libreto dramatika Karla (Carla) Egona Eberta. Byla napsána v letech 1843-44 a provedena pouze soukromě v Klatovech v roce 1845.\n\nLibreto k romantické opeře \"Štít\" na námět vycházející z dobově oblíbených lidových kouzelných her napsal pražský německy píšící spisovatel Karl Egon Ebert (1801-1882) roku 1825 původně pro skladatele Jana Václava Kalivodu (1801-1866). Ten jej ale nikdy nezhudebnil, libreta se později ujal právník a amatérský skladatel Leopold Měchura (švagr Františka Palackého). Hudbu složil mezi 18. červnem 1843 a 18. březnem 1844, v době, kdy žil v Klatovech a účastnil se činně tamějšího hudebního života. Opera nese opusové číslo 59.\n\n\"Štít\" byl proveden roku 1845 klatovskými ochotníky, posílenými vojenskou hudbou místní posádky, soukromě v klatovském divadle a poté na klatovském děkanství.\n\nZřejmě na podnět Eberta provedl Měchura v období od 10. března do 31. prosince 1850 rozsáhlé úpravy (Op. 63), do roku 1854 vypracoval rovněž klavírní výtah. Ebert usiloval o provedení opery nejprve na pražské konzervatoři, poté na mnichovské; neúspěch lze zřejmě přičíst pasivitě samotného skladatele. Opera již nikdy nebyla uvedena.\n\n(Královský palác) Král sděluje shromážděným dvořanům, že se jej na lovu zmocnil spánek a přitom mu byl uloupen kouzelný štít poskytující ochranu. Slibuje ruku své dcery Griseldy a celé království tomu, kdo ho získá od nepřátel zpět v čestném souboji. Ke splnění tohoto úkolu se přihlásí královi synovci Valdemar, do kterého je Griselda zamilována, a věrolomný Ulf.\n\n(Zámecká zahrada) Ulf sám sebe přesvědčuje o své síle, odvaze i důmyslu, které mu jistě pomohou splnit úkol. Když vidí přicházet Griseldu a svého soka Valdemara, ukryje se a s hněvem naslouchá jejich láskyplnému loučení.\n\n(Pusté místo v lese u věže) Valdemar přemohl nepřátele a zmocnil se štítu. Ulf mu sice naoko blahopřeje, ve skutečnosti jej však hodlá přelstít. Podaří se mu Valdemara přesvědčit, aby se naklonil nad prohlubeň, a svrhne jej do věže. Lesním rohem přivolá královskou družinu, které tvrdí, že sám vybojoval štít a že Valdemar v souboji s nepřítelem podlehl. Za jásotu družiny se vypravuje na královský hrad.\n\n(Ve věži) Valdemar leží v bezvědomí ve věži. Kolem něj se shromáždí král skřítků se svými poddanými. Když se princ vzbudí, skřeti se rozprchnou, ale jejich král se vrací a slibuje Valdemarovi záchranu i pomoc proti Ulfovi. Skřítci rytíře odvádějí do své říše.\n\n(Královský palác) Griselda a její komorná Berta netrpělivě očekávají výsledek souboje. Vrací se Ulf, přináší štít a vydává se za vítěze. Ale kouzelný diamant na štítu ztratil svůj lesk a připravil ho o kouzelnou moc.\n\n(Griseldina komnata) Nešťastná Griselda si chce raději vzít život, než aby se provdala za Ulfa. Když jí Berta sebevraždu překazí, usne. Zdá se jí sen o tom, co Valdemara potkalo a jak se na něm Ulf provinil. Když se vzbudí, přesvědčí krále, aby se v doprovodu dvořanů včetně Ulfa vypravil na místo, které jim princezna určí.\n\n(V lese u věže) Griselda přivedla všechny ke věži, do níž Ulf svrhl Vladimíra, a odhaluje intrikánův zločin. Ulf sice zapírá, Griseldin příběh však dosvědčí sám Valdemar, jenž vystupuje z věže. Ulf je zadržen a uvězněn a Valdemar přebírá štít, jehož diamant opět nabyl lesku a své ochranné síly.\n\n"}
{"id": "633705", "url": "https://cs.wikipedia.org/wiki?curid=633705", "title": "Zemovít Bytomský", "text": "Zemovít Bytomský\n\nZemovít Bytomský (Gliwický) (1292 – mezi 1342/1355), byl v letech 1312 – 1316 kníže bytomský a později kníže gliwický (1340- 1342/55).\n\nZemovít byl třetím nejstarším synem Kazimíra Bytomského a jeho manželky Heleny. Není známo z jakých pohnutek jej roku 1311 jeho otec určil za svého nástupce. Mimo to jeho význam nebyl velký, pouze navázal styky s wawelským dvorem Vladislava Lokýtka. I to je jedním z důvodů proč se na knížecím stolci udržel pouze čtyři roky (do r.1316) než jej za opět nejasných okolností vystřídal jeho starší bratr Vladislav. \nDalší zpráva o Zemovítovi je až z 19. února 1327. Tehdy společně s bratry Vladislavem a Jiřím v Opavě složil lenní hold do rukou českého krále Jana Lucemburského. Můžeme tak soudit, že během 20.let 14.stol. nejspíš došlo k určitému usmíření mezi bratry. Další zmínku o žijícím Zemovítovi máme až z roku 1340 kdy v dokumentu vratislavského biskupa Přeclava už vystupuje jako kníže gliwický. To je zároveň i zmínka poslední.\nZemřel bezdětný mezi lety 1342 a 1355 (za pravděpodobnější lze považovat datum první).\nGliwické a Bytomské knížectví se po jeho smrti znovu sjednotily.\n"}
{"id": "633707", "url": "https://cs.wikipedia.org/wiki?curid=633707", "title": "Vysoká škola regionálního rozvoje a Bankovní institut – AMBIS", "text": "Vysoká škola regionálního rozvoje a Bankovní institut – AMBIS\n\nVysoká škola regionálního rozvoje a Bankovní institut – AMBIS, a. s. je soukromá vysoká škola v České republice se sídlem v Praze specializující se na oblast bankovnictví, ekonomie, informačních technologií, marketingu, personálního řízení a dalších. Bankovní institut vysoká škola vznikla v roce 1999 z původní společnosti Bankovní institut, a. s., která byla založena skupinou subjektů v čele s ČNB. Tato VŠ se v roce 2017 spojila s Vysokou školou regionálního rozvoje.\n\nBankovní institut vysoká škola je součástí německého vzdělávacího holdingu COGNOS AG, který na trhu sdružuje několik významných vzdělávacích institucí, škol a subjektů. V oblasti vzdělávání vysokoškoláků má holding COGNOS AG přes jeden a půl století zkušeností, neboť jedním z členů je i vysoká škola Hochschule Fresenius – university of applied science. Hlavní společníci COGNOS AG jsou Ludwig Fresenius a Arend Oetker.\n\nVýuka probíhá v pražských kampusech v Libni, v Řepích a v pobočce v Brně.\n\n\n\n\nBankovní institut vysoká škola provádí a rozvíjí činnost v oblasti certifikace osob podle normy ČSN EN ISO/IEC 17024. Od roku 1996 je Bankovní institut vysoká škola akreditován Českým institutem pro akreditaci jako certifikační orgán. Jedná se o proces zaměřený na posouzení způsobilosti kandidátů vykonávat danou profesi na požadované úrovni. Bankovní institut vysoká škola provádí certifikace osob v oblastech:\n\nBankovní institut vysoká škola také nabízí kurzy celoživotního vzdělávání, které splňují kritéria kvalifikačního a rekvalifikačního studia:Profesní a specializační kurzy:\n\n\nVětšina výuky je soustředěna do kampusu v ulici Lindnerova v pražské Libni. Bezpečnostní obory jsou pak vyučovány hlavně v budově v Řepích. Všechny obory je možné také studovat v brněnské pobočce na adrese Mezírka 775/1.\n\nOd roku 2011 škola vydává recenzovaný vědecký časopis \"Socioekonomické a humanitní studie\" \"(Studies of Socio-Economics and Humanities)\", a zároveň bylo založeno \"Centrum pro socioekonomická studia\". Dne 28. listopadu 2014 Rada vlády pro výzkum, vývoj a inovace (RVVI) zařadila na svém zasedání Socioekonomické a humanitní studie (SEHS) do Seznamu recenzovaných neimpaktovaných periodik. 29. dubna 2016 byl časopis SEHS zařazen do databáze ERIH+. Rada pro výzkum, vývoj a inovace dále doporučila na svém zasedání dne 30. ledna 2015 zařazení Výzkumného centra Bankovního institutu vysoké školy na seznam výzkumných organizací.\n\nPočátek Bankovního institutu vysoké školy se datuje do srpna 1991, kdy zahájil činnost \"Institut bankovního vzdělávání\" (IBV) jako účelová organizační jednotka tehdejší Státní banky československé. Její posláním bylo zabezpečovat vzdělávací potřeby vznikajících resp. nově budovaných bank. Významným historickým mezníkem byl vznik společnosti dne 1. října 1994, kdy zahájil samostatnou činnost \"Bankovní institut, a. s.\" (BI) a další historický mezník nastal v roce 1999, ve kterém se společnost přetransformovala do podoby vysoké soukromé školy na základě zákona o vysokých školách, kdy škola obdržela akreditaci Ministerstva školství, mládeže a tělovýchovy ČR a státní souhlas působit jako soukromá vysoká škola (14. června 1999).\n\nVysoká škola zahájila svoji činnost zavedením bakalářského studijního programu „Bankovnictví“ se studijním oborem „Bankovní management“ v akademickém roce 1999/2000. Bankovní institut vysoká škola se stal právním nástupcem BI rovněž ve formě akciové společnosti. Významným mezníkem rozvoje Bankovního institutu vysoké školy byl rok 2001, kdy do společnosti vstoupil strategický zahraniční partner, akciová společnost COGNOS AG.\n\nV září 2008 se stal novým sídlem centrály společnosti Campus park Stodůlky s bezbariérovou budovou. Ke konci roku 2009 byla před budovou Bankovního institutu vysoké školy odhalena socha „\"I Love Money\"“, která patří k nejčistším formám postmodernismu v České republice. Jejím autorem je Jan Slovenčík, žák prof. ak. soch. Kurta Gebauera. Podstata tohoto „pomníku penězům“, jak byl v médiích označován, spočívá v reflexi současné spotřební společnosti a její negativní závislosti na penězích.\nSoukromá vysoká škola Ambis má v současné době sídlo v Praze v Libni.\n\n"}
{"id": "633708", "url": "https://cs.wikipedia.org/wiki?curid=633708", "title": "Kostel Krista Dobrého pastýře", "text": "Kostel Krista Dobrého pastýře\n\nKostelů zasvěcených Kristu – Dobrému pastýři je více:\n\n\n"}
{"id": "633710", "url": "https://cs.wikipedia.org/wiki?curid=633710", "title": "Lenní hold", "text": "Lenní hold\n\nLenní hold (hold, holdování, z něm. \"Huld\", \"Huldigung\") je akt uzavření lenního vztahu, kdy nabyvatel léna veřejně uznává svrchovanost (často i nadřazenost) propůjčovatele („seniora“) a přísahá mu věrnost. Stává se tak jeho leníkem (vazalem, manem). Léno a lenní vztah (lat. feudum) je základem feudálního uspořádání společnosti.\n\nOdtud v přeneseném smyslu „vzdát někomu hold“ znamená vyjádřit svoji úctu. respekt. Naopak v ironickém významu „holdovat něčemu“ znamená poddat se, propadnout např. alkoholu.\n\n"}
{"id": "633732", "url": "https://cs.wikipedia.org/wiki?curid=633732", "title": "Evropská akademie věd a umění", "text": "Evropská akademie věd a umění\n\nEvropská akademie věd a umění (německy: \"Europäische Akademie der Wissenschaften und Künste\"; anglicky: \"The European Academy of Sciences and Arts\") vznikla 7. března 1990 v Salzburgu, kde má také sídlo. Jejími zakladateli se stali kardiochirurg Felix Unger, vídeňský arcibiskup kardinál Franz König a český šlechtic, politolog a filosof Mikuláš Lobkowicz.\n\nK roku 2011 čítala okolo 1 300 členů, kteří jsou předními evropskými vědci, mysliteli a umělci, včetně nositelů Nobelovy ceny. V rámci debat se společně zamýšlejí nad problémy a dalším směřováním Evropy. Výstupem jsou publikace a zprávy.\n\nPrezidentem akademie byl k roku 2011 Felix Unger, čestným prezidentem Nikolaus Lobkowicz a viceprezidenty pak Francisco José Rubia a Erich Hödl.\nČlenové jsou rozděleni do sedmi skupin v jejichž čele stojí děkani:\n\nV březnu 2007 akademie vydala prohlášení, ve kterém uvádí:\nProto akademie vítá iniciativy Live Earth a Save Our Selves, které chápe jako počátek mobilizace lidí, kteří chtějí aktivně řešit uvedené problémy.\n\nK roku 2017 českými členy byli:\n\n"}
{"id": "633740", "url": "https://cs.wikipedia.org/wiki?curid=633740", "title": "Jiří Bytomský", "text": "Jiří Bytomský\n\nJiří Bytomský (před 1300 – po 1327), od 1316 spoluvládce svého bratra Vladislava jako kníže bytomský.\n\nJiří byl čtvrtým nejstarším synem Kazimíra Bytomského a jeho manželky Heleny. \nPatří mezi ty Slezské Piastovce o kterých se nám nedochovalo moc informací. Víme pouze to, že po smrti otce roku 1312 zůstává po boku svého bratra Vladislava a od roku 1316 po jeho boku i vládne v Bytomi. Dále to že společně se svými bratry Vladislavem a Zemovítem v Opavě složili lenní hold do rukou českého krále Jana Lucemburského. Pravděpodobně nedlouho poté umírá bezdětný, stejně jako bratr Zemovít a stejně tak není známo místo ani jeho odpočinku\n"}
{"id": "633748", "url": "https://cs.wikipedia.org/wiki?curid=633748", "title": "Chengdu J-20", "text": "Chengdu J-20\n\nChengdu J-20 ( 殲-20, Čcheng-tu J-20) je prototyp čínského dvoumotorového stíhacího letounu páté generace s kachními plochami používajícího technologii stealth. Letoun vyvíjí firma Chengdu Aircraft Industry Group a jeho nasazení se plánuje mezi léty 2017–2019.\n\nProjekt letounu byl zahájen koncem 90. let pod označením Projekt 718, v zahraníčí znám jako J-XX. Komise postupně posuzovala návrhy od dvou týmů, z nichž jeden byl veden společností Shenyang Aerospace Corporation a druhý Chengdu Aerospace Corporation. V srpnu 2008 bylo oznámeno vítězství konsorcia CAC. Pohon měla zajišťovat dvojice čínských pohonných jednotek WS-15 o maximálním tahu po 180 kN s vektorovatelnými tryskami, které byly vyvíjeny od roku 2006. V květnu 2010 byla oficiálně potvrzena stavba dvou prototypů ve výrobním závodě č. 132 v Chengdu, z nichž jeden byl letový a druhý statický. První pojížděcí testy byly zahájeny 22. prosince 2010 na továrním letišti. Podle ABC News tento letoun možná využívá americké technologie získané z letounu F-117 Nighthawk, sestřeleného v roce 1999 nad Srbskem.\n\nPrvní testovací let prototypu byl uskutečněn 11. ledna 2011 v Chengdu zalétávacím pilotem Liangem Wanjunem. Podle některých analytiků je první létající exemplář vybaven dvojicí ruských motorů AL-31F. Délka stroje činí přibližně 20 m, rozpětí 13 m a výška 5 m. Maximální vzletová hmotnost se má pohybovat kolem 35 000 kg. Na jaře roku 2009 čínští hackeři odcizili tajné informace společnosti Lockheed Martin, týkající se projektu Lockheed Martin F-35 Lightning II. Bezpečnostní experti z Pentagonu se domnívají, že tyto informace byly použity při stavbě J-20. \n\nK roku 2016 bylo identifikováno 6 letadel v aktivní službě, s čísly 78271-78276. Dalších 6 kusů mělo být dodáno letectvu koncem prosince 2016. 9. května 2017 Čínská vláda potvrdila vstup letadla J-20A do služby, tím se stala prvním provozovatelem stealth letounu v Asii.\n\n\n"}
{"id": "633764", "url": "https://cs.wikipedia.org/wiki?curid=633764", "title": "Karel Bastl", "text": "Karel Bastl\n\nKarel Bastl (13. března 1873 Praha – 24. října 1918 Praha) byl český hudební skladatel.\n\nKarel Bastl byl bratrem houslisty a hudebního pedagoga Josefa Bastla. V letech 1885–1892 studoval na Pražské konzervatoři housle u Antonína Bennewitze a skladbu u Karla Kovařovice. \n\nPo absolvování konzervatoře se stal členem orchestru Národního divadla a od roku 1901 koncertním mistrem České filharmonie. Kromě toho vyučoval soukromě hudbu.\n\n\n\nDalší drobné skladby pro klavír a pro housle.\n\n"}
{"id": "633769", "url": "https://cs.wikipedia.org/wiki?curid=633769", "title": "Vsftpd", "text": "Vsftpd\n\nvsftpd ( ) je v informatice název pro FTP server používaný v unixových systémech. Program je chráněn GPL licencí, jeho cílem je poskytnutí stability, výkonu a flexibility nastavení.\n\n\nBalíček vsftpd je standardní součástí většiny linuxových distribucí. Konfigurační soubor je umístěn v souboru codice_1. Server lze konfigurovat pomocí odkomentování/zakomentování jednotlivých voleb.\n\n\n\n\n\n\n\n\n\n\n\n"}
{"id": "633779", "url": "https://cs.wikipedia.org/wiki?curid=633779", "title": "Boyceho–Coddova normální forma", "text": "Boyceho–Coddova normální forma\n\nBoyceho–Coddova normální forma (BCNF) je jednou z normálních forem používaných při normalizaci databáze.\n\nBCNF byla vytvořena v roce 1974 Raymondem Boycem a Edgarem Coddem, aby odstranila některé anomálie, které se vyskytují v relacích, které jsou ve 3NF. Chris Date upozornil, že definice BCNF se prvně objevila v článku od Ian-a Heath-a už v roce 1971.\n\nDefinice BCNF: Relace R je v BCNF tehdy a jen tehdy, když pro každou netriviální závislost X → Y, kde X a Y jsou množiny atributů a zároveň Y není podmnožinou X, platí, že X je nadmnožinou nějakého klíče, nebo X je klíčem relace R. Jinak řečeno relace R je v BCNF tehdy a jen tehdy, když každý determinant funkční závislosti v relaci R je zároveň kandidátním klíčem relace R.\n\nKaždá relace, která je v BCNF je zároveň ve 3. normální formě; naopak relace, která je ve 3. normální formě nemusí být v BCNF, a to pokud platí tyto skutečnosti:\n\nNásledující tabulka eviduje rezervace dvou tenisových kurtů. Současně máme (konvencí) definovaná tato ohodnocení (Rate Type):\n\nTato tabulka je v 3NF, ale není v BCNF. Příklad řešení, které BCNF splňuje, vytvořilo novou tabulku, která sjednocuje číslo kurtu a hodnocení.\n"}
{"id": "633785", "url": "https://cs.wikipedia.org/wiki?curid=633785", "title": "Tadeusz Rakoczy", "text": "Tadeusz Rakoczy\n\nTadeusz Rakoczy (* 30. března 1938 Gilowice, Polsko) je polský římskokatolický duchovní, mezi roky 1992–2013 diecézní biskup bílsko-żywiecký.\n\nPo ukončení všeobecné střední školy v Żywci začal v roce 1957 studium na Vyšším duchovním semináři v Krakově. 23. června 1963 byl vysvěcen na kněze tehdejším krakovským kapitulním vikářem biskupem Karolem Wojtyłou. Po jednom roce působení jako vikář farnosti Obětování P. Marie ve Wojtyłově rodných Wadowicích (1963/64) se vrátil k dalšímu studiu a práci na krakovském semináři (1964-70), od roku 1967 ve funkci jeho prefekta.\n\nOd roku 1970 žil v Římě, kde studoval na Gregoriánské univerzitě a pak na Papežském biblickém institutu. Kromě toho zajížděl do Francie, kde vykonával pastoraci mezi tamějšími Poláky. Když se Karol Wojtyła stal roku 1978 papežem Janem Pavlem II., povolal Rakoczyho k práci u Svatého stolce. Rakoczy pracoval v polské sekci sekretariátu kurie, byl delegátem krakovského arcibiskupa ve správní radě Nadace Jana Pavla II. a doprovázel papeže na řadě zahraničních cest.\n\nKdyž byla bulou \"Totus Tuus Poloniae populus\" reorganizována církevní správa v Polsku a zřízeny nové diecéze, jmenoval Jan Pavel II. Tadeusze Rakoczyho dne 25. března 1992 sídelním biskupem nové diecéze bílsko-żywiecké a 26. dubna téhož roku mu sám udělil biskupské svěcení. Jako heslo si nový biskup zvolil \"In aedificationem Corporis Christi\" (K budování Těla Kristova). Biskup Rakoczy se slavnostně ujal úřadu bohoslužbami v katedrále sv. Mikuláše v Bílsku-Bělé 9. května a v konkatedrále v Żywci 30. května 1992.\n\nJednou z nejvýznamnějších událostí za Rakoczyho episkopátu byla návštěva papeže Jana Pavla II. v diecézi dne 22. května 1995, bezprostředně po kanonizaci sv. Jana Sarkandra; navštívil obě sídla diecéze Bílsko-Bělou a Żywiec, jakož i světcův rodný Skočov.\n\n22. května 2009 obdržel Tadeusz Rakoczy čestný doktorát Technicko-humanistické akademie v Bílsku-Bělé..\n\n"}
{"id": "633807", "url": "https://cs.wikipedia.org/wiki?curid=633807", "title": "Condamine", "text": "Condamine\n\nCondamine () je řeka v povodí řek Murray a Darling. Odvodňuje severní část oblasti Darling Downs v jihovýchodní části státu Queensland v Austrálii.\n\nPramení na svazích Mount Superbus, nejvyšší hory jihovýchodního Queenslandu, na vnitrozemské straně Velkého předělového pohoří (Great Dividing Range), pouhých 100 km od pobřeží, teče však směrem na západ, do vyprahlého vnitrozemí. Protéká městy Killarney a Warwick, kde se připojuje Gowrie Creek, který odvodňuje svahy u města Toowoomba. Dále protéká městy St George, Dirranbandi a u města Surat se stáčí k severozápadu přijímá říčku Dogwood a dál teče pod názvem Balonne.\n\nVody z řeky se využívají pro zásobování měst a zavlažování. Přehrada Leslie na Sandy Creeku, jež je jejím přítokem je hlavní vodní zdroj pro město Warwick. Talgai Weir malá hráz, která může zadržovat až 640 mil. litrů, se nachází blízko města Clifton. Další vodní díla na řece jsou hráze Yarramalong Weir, Lemon Tree Weir, Loudoun Weir, Tipton Weir a Cecil Plains Weir. Z řeky se také stává zásobárna nádrží během období sucha v Austrálii.\n\nNázev Condamine použil botanik Allan Cunningham v roce 1827 podle Thomase De La Condamine (1797–1873), pobočníka guvernéra Ralpha Darlinga.\nPatrick Leslie byl prvním usedlíkem v blízkosti Warwicku, kde založil Canning Downs v roce 1840.\nV roce 1847 se Ludwig Leichhardt vypravil objevovat tok řeky Condamine.\n\nŘeka a její povodí zkomplikovalo život v oblasti během povodní na přelomu let 2010 a 2011.\n\n\n"}
{"id": "633809", "url": "https://cs.wikipedia.org/wiki?curid=633809", "title": "Heterometrus", "text": "Heterometrus\n\nHeterometrus je rod asijských pralesních štírů z čeledi Scorpionidae. Vyznačují se velkou velikostí, měří většinou kolem 8 až 15 cm a patří sem některé z největších druhů štírů vůbec. Mají většinou tmavou barvu. Rod obsahuje např. druhy \"Heterometrus swammerdami\" či \"Heterometrus petersii\".\n\nŠtíři z rodu \"Heterometrus\" mají velká klepeta, jež používají k lovení kořisti. \"Heterometrus\" obecně není obzvlášť jedovatým ani agresivním rodem a jeho bodnutí se dá přirovnat k bodnutí včely a nebo komára, jed je tedy velmi slabý. Živí se hlavně hmyzem a jinými členovci, ale nepohrdne ani menším štírem. U štírů obecně je velmi známý kanibalismus.\n"}
{"id": "633813", "url": "https://cs.wikipedia.org/wiki?curid=633813", "title": "Plzeňsko-březenská dráha", "text": "Plzeňsko-březenská dráha\n\nPlzeňsko-březenská dráha (německý oficiální název zkratka \"EPPK\") byla privátní železniční společnost v Rakousko-Uhersku, která provozovala dopravu na tratích mezi Duchcovem, Mostem, Březnem u Chomutova, Plzní a hraničním přechodem v Železné Rudě.\n\nAutorem myšlenky na železniční spojení uhelného revíru mezi Ústím nad Labem a Chomutovem s tehdy již rozvíjejícím se průmyslem v Plzni a dále i s jeho exportem do Bavorska byl teplický právník Franz Stradal, který již stál u zrodu Ústecko-teplické dráhy a Duchcovsko-podmokelské dráhy. Tento záměr zaujal šlechtické konsorcium v čele s knížetem Richardem Meternich-Wineburgem, majitelem plaského panství, jež se stalo koncesionářem pro stavbu tratě z Plzně do Března u Chomutova s odbočkami do Mostu a Duchcova. Koncese byla udělena 21. dubna 1870.\n\nNa začátku června 1871 začala stavební firma Vojtěcha Lanny se stavbou, ta však byla poškozena katastrofálními povodněmi na jaře příštího roku, které zcela zničily sedm kilometrů trati a dalších osm vážně poškodily. Povodně též ukázaly nestabilitu území, po kterém měla trať vést, což si vyžádalo dokonce změnu původní trasy a firma na této komplikaci ztratila tři miliony zlatých, a to vedlo k zadlužení podniku, nicméně stavba pokračovala dál.\n\nDalší neštěstí firmu postihlo v polovině roku 1873, kdy došlo ke krachu na vídeňské burze, který odstartoval celosvětovou hospodářskou krizi nesmírných rozměrů. V této tíživé situaci ale stát vybídl firmu, aby dostála podmínek udělené koncese a pokračovala ve stavbě z Plzně dál ke státním hranicím v Železné Rudě. Stavba této náročné horské tratě firmu zcela finančně vyčerpala a vyžádala si dokonce dvojí státní finanční injekci, za kterou byla vláda kritizována v parlamentu. Celá trať byla dokončena v roce 1877.\n\nV roce 1879 byl zastaven provoz v úseku Žabokliky – Březno u Chomutova, který byl o tři roky později snesen. Vlaky mezi Plzní a Chomutovem jsou od té doby vedeny přes Žatec.\n\nZe své špatné ekonomické situace se firma již nedostala a byla zestátněna v roce 1884.\n\n"}
{"id": "633815", "url": "https://cs.wikipedia.org/wiki?curid=633815", "title": "Třída Sórjú (2007)", "text": "Třída Sórjú (2007)\n\nTřída Sórjú je třída diesel-elektrických ponorek Japonských námořních sil sebeobrany. Jsou to největší japonské ponorky postavené od skončení druhé světové války. Zároveň jsou největšími konvenčními ponorkami na světě. Objednáno bylo celkem 12 jednotek této třídy. Do března 2019 jich do služby vstoupilo deset. \"Sórjú\" je první japonská ponorka, kterou pohánějí Stirlingovy motory.\n\nV pořadí 11. jednotka \"Orjú\" (SS-511) je první japonskou ponorkou vybavenou Li-Ion akumulátory.\n\nOd roku 2019 probíhá vývoj následující třídy ponorek, označené 29SS.\n\nStavba této třídy ponorek byla zadána loděnicím Mitsubishi Heavy Industries a Kawasaki Shipbuilding Corporation. Celkem bylo objednáno 10 ponorek této třídy. Později byl jejich plánovaný počet zvýšen na 12. Obě loděnice postavily po šesti jednotkách.\n\nKýl první jednotky \"Sórjú\" byl založen v březnu 2005, v prosinci 2007 byl její trup spuštěn na vodu a v březnu 2009 ponorka vstoupila do aktivní služby. Stavba druhé jednotky \"Unrjú\" začala v březnu 2006, v říjnu 2008 byla spuštěna na vodu a v březnu 2010 dokončena. \"Hakurjú\" byla dokončena v březnu 2011, \"Kenrjú\" v březnu 2012 a \"Zuirjú\" v roce 2013.\n\nJednotky třídy \"Sórjú\":\n\nJedná se o vylepšenou verzi ponorek třídy \"Ojašio\" s o pětinu větším výtlakem. Odlišit je lze například podle kormidel uspořádaných ve tvaru X. Ta zlepšují jejich manévrovací schopnosti a umožňují operace v mělčích vodách. Trup ponorek tvoří vysokopevnostní ocel HY-80 a v jeho konstrukci jsou uplatněny prvky technologií stealth (materiál tlumící akustické odrazy trupu, tichý pohon bez vibrací či odhlučnění interiéru ponorky). Výzbroj tvoří šest 533mm torpédometů HU-606, ze kterých jsou odpalována torpéda typu 89 či protilodní střely UGM-84 Harpoon.\n\nPohonný systém je diesel-elektrické koncepce. Dvojice dieselů typu Kawasaki 12V 25/25 slouží pro plavbu na hladině. Pod hladinou přitom ponorka využívá pohonný systém nezávislý na přístupu vzduchu. Tvoří ho čtyři Stirlingovy motory Kawasaki Kockums V4-275R. Díky nim se ponorka pod hladinou může pohybovat velice tiše po dobu několika týdnů bez potřeby vynoření (ponorky s akumulátory vydrží maximálně několik dnů). Lodní šroub je jeden. Dosah činí 6100 námořních mil při 6,5 uzlech. Ponorky dosahují rychlosti 13 uzlů při plavbě na hladině a 20 uzlů pod hladinou.\n\nTřída \"Sórjú\" se účastnila tendru na výběr náhrady za australské ponorky třídy \"Collins\" v programu australského námořnictva SEA 1000. Byla však poražena projektem francouzské loděnice DCNS.\n\n"}
{"id": "633825", "url": "https://cs.wikipedia.org/wiki?curid=633825", "title": "Karel Bautzký", "text": "Karel Bautzký\n\nKarel Bautzký, též Bautzský, či Baucký (10. května 1862, Praha – 3. března 1919, Praha), byl český hudební skladatel.\n\nVystudoval pražskou varhanickou školu, kde byl žákem Antonína Dvořáka a Zdeňka Fibicha. Po absolvování školy v roce 1881 byl nějaký čas učitelem hudby ve Vídni. Po návratu do Prahy se stal varhaníkem v chrámu svatého Mikuláše na Malé Straně a v Týnském chrámu na Starém městě. V Mikulášském kostele se stal později ředitelem kůru a rovněž se stal ředitelem kůru v kostele svatého Haštala. V roce 1891 se oženil s Julií Novákovou\n\nByl sběratelem starých hudebnin a shromáždil sbírku velmi cennou pro studium českého hudebního života, zejména s ohledem na chrámovou hudbu.\n\nKarel Bautzký byl velmi talentovým skladatelem. Jeho širší oblibě však zabránilo to, že se záhy zcela zaměřil na chrámovou hudbu. Z jeho světských skladeb jsou nejdůležitější:\n\n\n"}
{"id": "633830", "url": "https://cs.wikipedia.org/wiki?curid=633830", "title": "Qmail", "text": "Qmail\n\nQmail je v informatice název pro jednoduchý MTA, který vytvoři Daniel J. Bernstein v roce 1995 a jehož cílem bylo nahradit tehdy ne příliš bezpečně naprogramovaný sendmail. Program používá licenci, která není Open Source kompatibilní a využívá nestandardní postupy při komunikaci s ostatními MTA. Proto není zařazován do linuxových distribucí.\n\n\n\n\n\n\n\n\n\n\n\nProgram qmail je velmi kontroverzní podobným způsobem, jako další projekty Bernsteina. Kromě restrikcí na modifikace, které znemožňují jeho redistribuci v upravené podobě, je mu vyčítána agresivita. Qmail přenáší odpovědnost na ostatní MTA, aby se rychleji zbavil zátěže a „byl tak rychlejší“ (například nečeká, jestli protistrana e-mail neodmítne). Proto nebyl nikdy nasazen na místech s opravdu velmi vysokou zátěží (např. e-mailová konference o vývoji linuxového jádra).\n\n\n"}
{"id": "633831", "url": "https://cs.wikipedia.org/wiki?curid=633831", "title": "Gerry Rafferty", "text": "Gerry Rafferty\n\nGerald \"Gerry\" Rafferty (16. dubna 1947 – 4. ledna 2011) byl skotský zpěvák a písničkář, známý pro svůj sólový hit \"Baker Street\" a hity \"Right Down the Line\", \"Stuck in the Middle\" se skupinou Stealers Wheel.\n\nNarodil se 16. dubna 1947 v dělnické rodině v Paisley. Byl nechtěným třetím dítětem Mary Skeffingtonové a Josefa Raffertyho (zemřel 1963). Rafferty vyrostl v nájemním domě města Paisley v panství Glenburn a vzdělání získal na St Mirin's Academy. Jeho otec byl irského původu, alkoholik, horník a řidič nákladního auta, který zemřel, když bylo Geraldovi 16 let. Inspirován svou skotskou matkou, která jej přivedla jako malého chlapce k irským a skotským lidovým písním a ovlivněn hudbou The Beatles a Boba Dylana, začal psát své vlastní písně.\n\n"}
{"id": "633837", "url": "https://cs.wikipedia.org/wiki?curid=633837", "title": "MILNET", "text": "MILNET\n\nMILNET (Military Network) bylo v informatice označení pro počítačovou síť armády USA, která vznikla v roce 1983 oddělením vojenské části sítě ARPANET, která byla prvotním zárodkem dnešního Internetu. MILNET sloužil Ministerstvu obrany Spojených států amerických pro zajištění síťové komunikace jeho jednotlivých složek, která nepodléhala utajení.\n\nVznik ARPANETu v roce 1969 financovala agentura DARPA, která zamýšlela prakticky ověřit koncept decentralizované počítačové sítě. Vznikla tak síť, která byla zárodkem dnešního Internetu. Tehdejší ARPANET využívali pro účely nejrůznějšího výzkumu a vývoje akademičtí pracovníci amerických univerzit (zaměstnanci a studenti vysokých škol) a též vojáci, protože agentura DARPA patřila pod Ministerstvo obrany Spojených států amerických. \n\nVojenská část sítě se od ARPANETu oddělila v roce 1983, takže veškerá přímá spojení mezi těmito dvěma sítěmi byla z bezpečnostních důvodů uzavřena. Pomocí síťových bran bylo možno mezi jednotlivými sítěmi předávat data, typicky elektronickou poštu (E-mail). Firma BBN Technologies následně spravovala obě tyto sítě, které pro svou činnost využívaly velmi podobné technologie.\n\nBěhem osmdesátých let se MILNET rozrostl a stala se z něho Defense Data Network. Defense Data Network byla celosvětová množina amerických vojenských sítí, které mohly disponovat rozdílnými úrovněmi zabezpečení. V devadesátých letech se z MILNETu stal NIPRNET (Non-classified Internet Protocol Router Network).\n\n"}
{"id": "633849", "url": "https://cs.wikipedia.org/wiki?curid=633849", "title": "Pozemní hokej na Letních olympijských hrách 2004", "text": "Pozemní hokej na Letních olympijských hrách 2004\n\nPozemní hokej na LOH 2004 v Aténách zahrnoval turnaj mužů i turnaj žen. Všechny zápasy obou turnajů se odehrály ve dnech 14. - 27. srpna 2004 přímo uprostřed Olympijského komplexu v Aténách.\n\nTurnaje mužů se zúčastnilo 12 mužstev, která byla rozdělena do 2 šestičlenných skupin, ve kterých se hrálo systémem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo. Turnaje žen se zúčastnilo 10 mužstev, která byla rozdělena do 2 pětičlenných skupin, ve kterých se hrálo systémem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. místě sehrály proti sobě zápas o 9. místo.\n\n\n\n\n\n\nŠpanělsko - Jihoafrická republika 3:4\nJižní Korea - Nový Zéland 2:3\nJaponsko - Austrálie 1:3\n"}
{"id": "633859", "url": "https://cs.wikipedia.org/wiki?curid=633859", "title": "Carlo Ponti (fotograf)", "text": "Carlo Ponti (fotograf)\n\nCarlo Ponti (1823, Sagno, kanton Ticino, Švýcarsko - 16. listopadu 1893, Benátky) byl italský fotograf a optik narozený ve Švýcarsku. Je známý svými výtvarnými obrazy Benátek, pohledů na město a na každodenní život v něm. Profesně aktivní byl v období 1858-1875 nejen v Benátkách, ale také ve Veroně a Padově. Byl jedním z portrétních fotografů a fotografů architektury 19. století. Pracoval jako optik italského krále Viktora Emanuela II. a vynalezl megalethoskop - zařízení na prohlížení fotografií.\n\nV roce 1857 v Benátkách spoluvlastnil fotografické studio s fotografem Carlo Naya. Ponti i Naya byli považováni za vynikající fotografy města. Pontiho fotografie nejsou jen mistrovská díla fotografování architektury, ale uměl také portrétovat. Snímky poskytují pohled na společnost chudých Benátek. Fotografoval chudé obyvatele a komponoval žánrové snímky z jejich života či povolání.\n\nV roce 1864 převzal fotografický archiv Domenica Bresolina (1813-1900).\n"}
{"id": "633861", "url": "https://cs.wikipedia.org/wiki?curid=633861", "title": "Domenico Bresolin", "text": "Domenico Bresolin\n\nDomenico Bresolìn (1813 - 1899) byl italský fotograf známý svými výtvarnými obrazy Benátek, byl jedním z fotografů architektury 19. století.\n\nV roce 1864 jeho fotografický archiv převzal fotograf Carlo Ponti.\nNěkolik jeho fotografií je součástí sbírky vévodkyně z Berry (1798-1870).\n"}
{"id": "633866", "url": "https://cs.wikipedia.org/wiki?curid=633866", "title": "Tarahumarové", "text": "Tarahumarové\n\nTarahumarové (Rarámuri) jsou indiánským národem patřícím do uto-aztécké jazykové skupiny. Většinou žijí v jihozápadní části Mexického státu Chihuahua, hlavně v oblasti Měděného kaňonu. Tarahumarové přijali poměrně brzy křesťanství - vlivem jezuitských misií v průběhu 17.- 19. století. Vyznávají synkretické náboženství, v jejich kultuře se zachovala celá řada původních představ a rituálů. Podle těchto představ je posmrtný život zrcadlový k normálnímu životu. Lidská duše po smrti vstoupí do první úrovně nebe, zde normálně žije a zemře. Takto vstoupí až do třetí úrovně nebe, kde se po smrti stane můrou a pak definitivně zemře. Tato smrt není chápána jako trest, ale jako součást koloběhu života.\n\n"}
{"id": "633868", "url": "https://cs.wikipedia.org/wiki?curid=633868", "title": "Pojivo", "text": "Pojivo\n\nPojivo je vazná látka spojující částice jiné tuhé hmoty v celek.\n\nVe stavebnictví se pojiva nejčastěji používají rozpuštěná ve vodě. Rozlišujeme základní dva druhy pojiv podle prostředí, v němž tuhnou: jsou to pojiva vzdušná a hydraulická. Nejběžnějším vzdušným pojivem je vápno a sádra, nejběžnějším hydraulickým pojivem je cement.\n\nVe stavebnictví se pojiva používají hlavně na malty a omítky, také na nátěry, suché směsi, pojivo do betonu, vytváření štuku a tak dále. Čím větší je podíl pojiva ve směsi (maltě, betonu atd.), tím pevnější bude po ztuhnutí. Protože však některá pojiva při tuhnutí zmenšují objem, může příliš „mastná“ směs také praskat.\n\nPojiva se používají při výrobě barev, kde se jimi vážou pigmenty, a pojivem může být arabská guma, škrob, různé oleje nebo umělé hmoty.\n\n\n"}
{"id": "633876", "url": "https://cs.wikipedia.org/wiki?curid=633876", "title": "Doba měděná (film)", "text": "Doba měděná (film)\n\nDoba měděná (angl. \"Copper Age\") je dokumentární film režiséra Ivo Bystřičana zabývající se důsledky privatizace měďných dolů v Zambii a problémů spojených s angažmá nadnárodních bankovních institucí. Dvoučlenný štáb v zambijském regionu Copperbelt usiluje o setkání se západními manažery dolů, setkává se se zambijským ekonomem Johnem Lungu, bývalým hornickým odborářem, horníkem a knězem letniční církve, jeho synem rapperem či ilegálními horníky, kteří ve vytěženém dole ručně těží zbytky rudy. V rozličných situacích se film snaží dobrat skutečných dopadů západních investic v této části Afriky. Film má dohru v lucemburském sídle Evropské investiční banky, která zde poskytuje výhodné půjčky západním těžařským korporacím - zejména firmě Mopani Copper Mines, jíž se film zabývá.\n\nFilm vychází z knihy \"For whom the windfalls? Winners and losers in the privatisation of Zambia's copper mines\", kterou napsali ekonomové John Lungu a Alastair Fraser v roce 2007.\n\nDramaturgem a střihačem filmu je Martin Mareček, autor dokumentárních snímků \"Auto*Mat\", \"Zdroj\" či \"Hry prachu\". Koproducenty filmu jsou CEE Bankwatch Network a Hypermarket Film, s.r.o. Distribuci zajišťuje Artcam.\n\n"}
{"id": "633886", "url": "https://cs.wikipedia.org/wiki?curid=633886", "title": "Kao-jou", "text": "Kao-jou\n\nKao-jou (: znaky zjednodušené 高邮, tradiční 高郵, pchin-jin Gāoyóu; doslova „Vysoká pošta“) nebo také Čchin-jou (: znaky zjednodušené 秦邮, tradiční 秦郵, pchin-jin Qínyóu; doslova „Čchinská pošta“) je město se statusem městského okresu 40 km severně od Jang-čou v čínské provincie Ťiang-su. Leží v deltě Jang-c’-ťiang na severu tamní otevřené ekonomické zóny. Rozkládá se na 1963 km². Roku 2000 mělo 830 000 obyvatel, z toho 150 000 ve vlastním městě.\n\nKao-jou bylo založeno roku 223 př. n. l., nicméně archeologické nálezy v lokalitě Lung-čchiou-čuang doložily pěstování rýže 3500–5000 let př. n. l. Roku 1375, v počátcích říše Ming, zde vznikl poštovní úřad, jeden z 46 významných poštovních úřadů na Velkém kanálu. Fungoval až do revoluce roku 1911.\n\nMezi slavné rodáky patří Čchin Šao-jou, sungský básník; filologové čchingské doby Wang Nien-sun a Wang Jin-č'; paleontolog Sun Jün-ču a Wang Čchen-čchi, soudobý spisovatel.\n\n"}
{"id": "633896", "url": "https://cs.wikipedia.org/wiki?curid=633896", "title": "NF", "text": "NF\n\nSpojení písmen N a F může mít různé významy:\n\n"}
{"id": "633897", "url": "https://cs.wikipedia.org/wiki?curid=633897", "title": "Seznam členů Iron Butterfly", "text": "Seznam členů Iron Butterfly\n\nNásledující seznam obsahuje kompletní chronologii jednotlivých sestav skupiny Iron Butterfly od jejího založení v roce 1966 až do posledního rozpadu v roce 2012.\n\nSestava Iron Butterfly se od svého vzniku mnohokrát změnila. Nikdo v ní nezůstal po celou dobu existence a jediným, kdo hrál na všech jejích albech, byl bubeník Ron Bushy.\n"}
{"id": "633913", "url": "https://cs.wikipedia.org/wiki?curid=633913", "title": "Cut-through switching", "text": "Cut-through switching\n\nCut-through switching je v informatice metoda přeposílání datových rámců v počítačových sítích, pomocí které je dosahováno nejmenší latence (zpoždění). Switch začne s odesíláním přijímaného ethernetového rámce ještě před tím, než ho přijme celý. Dochází tak k výraznému snížení latence způsobené průchodem rámce switchem.\n\nMetoda cut-through začne s odesíláním ve chvíli, kdy je známa MAC adresa příjemce. Vzhledem k tomu, že adresa příjemce je v ethernetovém rámci hned na začátku, je zpoždění způsobené průchodem rámce skrze switch pouze 7+1+6 oktetů (preambule, SFD, MAC adresa příjemce). Cut-through znatelně snižuje latenci síťového provozu mezi odesílatelem a příjemcem, avšak doručeny jsou i poškozené rámce. Data jsou switchem při metodě cut-through přijímána a odesílána jako kontinuální proud dat. Proto může být tato metoda použita jen tam, kde je rychlost výstupního rozhraní menší nebo rovna rychlosti vstupního rozhraní, protože by po chvíli nebyla k dispozici data pro odeslání. Problém latence se snižuje se zvyšující se velikostí přenosových rychlostí.\n\nMetoda cut-through byla jednou z důležitých vlastností IP sítí, které využívaly ATM a je také velmi populární v sítích InfiniBand díky tomu, že jsou tyto sítě často používány tam, kde hraje hlavní roli malé zpoždění (clustery superpočítačů).\n\nTato technologie byla vyvinuta v Silicon Valley firmou Kalpana (později převzatá společností Cisco), která jako první představila roku 1990 první ethernetový switch.\n\n\n"}
{"id": "633916", "url": "https://cs.wikipedia.org/wiki?curid=633916", "title": "SS-100-X", "text": "SS-100-X\n\nSS-100-X bylo kódové označení používané americkou tajnou službou výhradně pro identifikaci prezidentské limuzíny 35. prezidenta Spojených států Johna Fitzgeralda Kennedyho. Jednalo se o speciálně upravený vůz Lincoln model 74A z roku 1961 se snímatelnou střechou, úpravy na zakázku provedla automobilka Ford ve spolupráci se společností Hess&Eisenhardt z Ohia. V březnu 1961 Bílý dům oficiálně představil finální verzi této limuzíny s motorem o výkonu 350 koňských sil, přičemž celkové náklady na její pořízení dosáhly částky 200 000 USD. Vůz dostal bleděmodré lakování a ačkoliv nebyl vybaven pancéřovými deskami, dosáhla jeho celková hmotnost 3538 kg. Místo klasické střechy bylo na limuzínu možno nainstalovat také speciální průhlednou „bublinu“ a dále bylo možné k vozu přimontovat boční stojací plošinky a úchyty na kufru, určené pro tajné agenty doprovázející prezidenta. K vybavení limuzíny dále patřily dva radiotelefony a nechyběla ani hydraulicky stavitelná zadní sedačka pro zvýšení pohodlí cestujících. V případě, že byla na vůz nainstalována již zmíněná průhledná bublina, bylo možné spustit klimatizační-odvětrávací systém, který se ovšem projevil jako zcela nedostačující, obzvláště pak při prudkém slunečním svitu. Z důvodu snahy předejít nadměrnému přehřívání interiéru vozu a z toho plynoucích značného nepohodlí cestujících, se tato bublina obvykle nepoužívala. K tomuto řešení bylo přistoupeno i onoho slunečného dne 22. listopadu 1963 v texaském Dallasu, kdy byl spáchán atentát na prezidenta Kennedyho.\n\nPo atentátu na Kennedyho byla limuzína poslána zpět firmě Hess&Eisenhardt, která měla zcela přestavět a vylepšit systém bezpečnostních prvků. Vůz získal titanové pancéřování, neprůstřelná skla a pevnou neprůstřelnou střechu. Pneumatiky byly vyztuženy hliníkovým výpletem, aby byla zminimalizována možnost proražení či prostřelení duše. Limuzína po těchto úpravách sloužila ještě dalších 8 let, během kterých urazila více než 75 000 km. Roku 1967 byla tato limuzína nahrazena novým vozem, pro méně důležité účely (osoby) však sloužila až do roku 1978. Poté byla limuzína vyřazena z provozu a umístěna do michiganského Muzea Henryho Forda jako exponát.\n\n"}
{"id": "633919", "url": "https://cs.wikipedia.org/wiki?curid=633919", "title": "Murat Saygıner", "text": "Murat Saygıner\n\nMurat Saygıner (* 28. února 1989 Praha) je turecký vizionářský umělec, který pracuje v oblasti fotografie a počítačové grafiky, je také známý jako digitální umělec. Ovlivňují jej směry jako surrealismus nebo vizionářské umění.\n\nNarodil se v Praze v roce 1989, studoval v Paříži, vystudoval střední školu Lycee Charles De Gaulle v Ankaře. Fotografií se začal zabývat v roce 2007 a získal několik mezinárodních ocenění. V roce 2008 byly jeho práce vybrány pro výstavu \"IPA Best of Show\" v New Yorku. V současné době studuje na Istanbul Bilgi University a žije v Istanbulu.\n\n\n\n\n\n\n\n"}
{"id": "633921", "url": "https://cs.wikipedia.org/wiki?curid=633921", "title": "Dráha císařovny Alžběty", "text": "Dráha císařovny Alžběty\n\nDráha císařovny Alžběty (německy \"k.k. privilegierte Kaiserin Elisabeth-Bahn\", zkratka KEB) byla privátní železniční společnost v Rakousku-Uhersku, která postavila a provozovala tratě mezi Vídní a Tyrolskem, hranicemi s Bavorskem a Českými Budějovicemi. Pojmenována byla po manželce císaře Františka Josefa I. Alžbětě Bavorské, známé nyní také pod přezdívkou „Sisi“. Byla to jedna z prvních železničních společností na území Habsburské monarchie. V roce 1857 odkoupila od První železniční společnosti koněspřežnou dráhu České Budějovice – Linec a tu roku 1871 přestavěla na lokomotivní provoz. Zestátněna byla jako vůbec první soukromá železniční společnost v monarchii již v roce 1884.\n\n"}
{"id": "633925", "url": "https://cs.wikipedia.org/wiki?curid=633925", "title": "Pán Hradu", "text": "Pán Hradu\n\nPán Hradu je česká online strategie. Hra byla spuštěna v roce 2010 a disponuje velkou mapou a ozvučením. Vývoj hry trval něco přes rok. Hlavním autorem celého programu je Zdeněk Pletka, který je také autorem hry Dark Elf. Na grafice se podílel Martin Vocet a na celkovém ozvučení Martin Klusák.\n\nPán Hradu je nová česká online strategie, která používá nejmodernější technologie. Hraje se v internetovém prohlížeči a umožňuje pohyb a boj jednotek přímo na mapě! Ovládání je velice snadné, hráč kliká na šipky a vojáci se pohybují daným směrem.\n\nPříběh začíná tak, že se ty jako hráč dostaneš do role krále, který se po smrti svého otce jde ujmout zpustošeného rodinného hradu. První problém tě potká hned cestou na hrad. Tvého věrného zbrojnoše obklíčí skřeti a tvým úkolem bude ho pomocí hrdiny zachránit.\n\nDalší problém je ten, že hrad je bez obrany, navíc poddaní jsou hladoví a vystrašení. Budeš muset zajistit vodu a bydlení. A pak postavit farmu a vycvičit stráž.\n\nZ peněz a surovin, které neustále plynou do pokladnice, stavíš domy, cesty, hradby a verbuješ vojáky. Až bude bezpečnost hradu zajištěna, vyrazíš s hrdinou a jeho družinou do dálek za dobrodružstvím, kde se utkáš s hrdiny ostatních hráčů o poklady a mocné artefakty...\n\nCílem hry je postavit co nejvyšší level hradu. Hrad je centrum tvého království, čím vyšší je level hradu, tím lepší stavby můžeš stavět, a také máš odemknuty vyšší levely staveb. Zároveň, čím vyšší level hradu máš, tím na tvé království bude útočit více skřetů! Hrad má vnitřní kapacitu skladišť 10 000 surovin pro pomalý typ serveru a 20 000 pro rychlý server.\n\nVe hře se nachází několik surovin a to:\n\nV pozdějších fázích hry se hráči snaží si navzájem co nejvíce uškodit a vznikají tak tzv. „megabitvy“. Při nich se do boje zapojí hráči hned z několika klanů, bitva trvá i několik dní a na bojišti padne několik stovek až tisíců jednotek.\n\nPán Hradu pořádá 2× ročně sraz hráčů v Praze. Většinou se zde hraje o kredity (placené výhody hry) a dá se zde na živo setkat s tvůrci hry.\n\n"}
{"id": "633927", "url": "https://cs.wikipedia.org/wiki?curid=633927", "title": "Gregory Colbert", "text": "Gregory Colbert\n\nGregory Colbert (* 19. dubna 1960 Toronto, Kanada) je kanadský režisér a fotograf nejznámější svým dílem \"Popel a sníh\" (\"Ashes and Snow\") - výstavou fotografických děl a filmů v Kočovném muzeu.\n\nColbert začal svou kariéru v Paříži v roce 1983 výrobu dokumentárních filmů o sociálních otázkách. Jeho dokumentární film \"Na pokraji - kronika AIDS\" (\"On the Brink-An AIDS chronicle\") byl natáčen v devíti zemích a byl nominován na cenu ACE v roce 1985 v kategorii nejlepší dokumentární film. Mezi další filmové projekty patří \"Poslední slova\" a \"Hledání cesty domů\" (\"Last Words\" a \"Finding a Way Home\"). Filmová tvorba jej dovedla až k výtvarnému umění fotografie.\n\nPrvní výstava Gregory Colberta \"Timewaves\" otevřená v roce 1992 v Elysejském paláci ve Švýcarsku vyvolala široký ohlas u kritiků. Dalších deset let Colbert veřejně své umění ani filmy neprezentoval. Místo toho cestoval do takových míst jako Indie, Barma, Srí Lanka, Egypt, Dominikánská republika, Etiopie, Keňa, Tonga, Namibie a Antarktida aby natáčel a fotografoval vzájemné vztahy mezi lidmi a zvířaty.\n\nOd roku 1992 absolvoval více než šedesát takových expedic, spolupracoval s více než 130. druhy zvířat. Hrdinou na fotografii či ve filmu se tak stal například slon, velryba, kapustňák, ibis posvátný, jeřáb, orel královský, sokol, zoborožec, gepard, leopard, pes hyenovitý, karakal, pavián, taurotragus, surikata, gibon, orangutan nebo krokodýl. Z lidí to byli barmští mnichové, tanečnice trance dance, lidé ze San a další domorodé kmeny z celého světa.\n\nV roce 2002 Colbert v italských Benátkách představil své dílo \"Popel a sníh\".\n\nDne 9. dubna 2002 otevřel stejnojmennou výstavu obrazů a fotografií v The Globe and Mail. Díky své ploše 12600m patří výstava k jedné z největších „one-man show“ v dějinách Evropy.\n\nNa jaře roku 2005 byla expozice představena v New Yorku v takzvaném Kočovném muzeu (angl. Nomadic Museum), což byla dočasná stavba postavená pro umístění výstavy. \"Popel a sníh\" s kočovným muzeem pak cestoval do Santa Moniky v roce 2006, Tokia v roce 2007 a Mexico City v roce 2008. Celkem výstava \"Popel a sníh\" přilákala více než 10 milionů návštěvníků a je nejnavštěvovanější výstavou žijícího umělce v historii.\nVýstava měla kritický a veřejný ohlas. Časopis \"Photo\" to komentoval slovy, že \"„se narodil nový mistr“\". Dílo \"Popel a sníh\" bylo popisováno jako \"„nadobyčejné“\" magazínem \"the Economist\" a jako \"\"exklusivní... monumentální pro všechny smysly\"\" časopisem \"Wall Street Journal\". \"Stern\" označil vystavené fotografie za \"\"fascinující\"\" a \"Vanity Fair\" označil dílo Gregoryho Colberta jednoduše za \"\"Best of the Best\"\". Článek novin \"New York Times\" od Alana Ridinga z roku 2002 uvedl, že „\"síla obrazů pochází spíše než z jejich formální krásy od způsobu, jakým obklopuje diváka jejich náladou... Jsou to zkrátka pohledy do světa, v němž všemu mlčky a trpělivě vládne čas\"“.\n\nGregory Colbert je držitelem řady ocenění a vyznamenání. V roce 2006 mu byl udělen titul \"Nejlepší kurátor roku\" od společnosti Lucie Awards. V roce 2007 byl jeho film \"Popel a sníh\" nominován na speciální cenu na Filmovém festivalu v Benátkách. Naposledy byl jmenován čestným velvyslancem kultury a cestovního ruchu do Mexika.\n\nKočovné muzeum, mobilní domov výstavy \"Popel a sníh\", má naplánovanou cestu po celém světě bez konečného místa určení.\n\n\n"}
{"id": "633929", "url": "https://cs.wikipedia.org/wiki?curid=633929", "title": "Věsenka nachová", "text": "Věsenka nachová\n\nVěsenka nachová (\"Prenanthes purpurea\") je planě rostoucí rostlina z čeledě hvězdnicovitých.\n\nVěsenka nachová je rostlinou vyskytující převážně ve střední Evropě, poněkud méně již ve východní části západní Evropy a v severních oblastech jižní Evropy. Také se nachází na Balkáně, ve Skandinávii, v Rusku i na Kavkazu. V České republice a v celé střední Evropě je to jediný druh rodu věsenka.\n\nVyskytuje se roztroušeně ve středních a vyšších polohách ve stinných lesních bukových i jehličnatých porostech s poměrně chudým bylinným patrem, podél lesních cest a potoků i v křovinách rybníků. Roste na polostinných až stinných stanovištích, kde jsou středně vlhké až vlhké humózní půdy, neutrální i mírně kyselé povahy, dobře zásobené živinami.\n\nJe to vytrvalá bylina s mléčnicemi, má štíhlou, přímou dutou lodyhu v horní části rozvolněně větvenou. Lodyha, na průřezu oblá, je hladká, lysá nebo jen řídce chlupatá, dosahuje výšky 50 až 150 cm. Našedivělé listy v dolní části lodyhy jsou kopinaté až podlouhle vejčité, mají křídlaté řapíky a jsou zubaté nebo zpeřené, v době kvetení již usychají. Střídavě vyrůstající poloobjímavé listy v horní části lodyhy jsou celokrajné, kopinaté se srdčitou bází.\n\nČetné, drobné květní úbory asi 12 až 15 mm dlouhé jsou skloněny dolů. Mají tenké stopky a jsou uspořádány v bohatých, ale řídkých latách dlouhých až 20 cm. Bývají složeny ze 2 až 5 jazykovitých, oboupohlavných fialově nachovitých květů. Dvouřadý lysý válcovitý zákrov má 11 tupých zelených listenů, 3 krátké, 3 prostřední a 5 dlouhých.\n\nVěsenka nachová kvete v červenci až září, opylení zajišťuje létající hmyz. Ke konci kvetení při vadnutí květu se blizny a čnělky zkrucují a navzájem se dotýkají. Nebyl-li květ opylen, dojde pylem zachyceným na čnělce k dodatečnému opylení. Plody jsou úzce elipsoidní nažky opatřené jednořadým chmýrem.\nNěkdy se věsenka nachová pěstuje jako okrasná rostlina v zahradách společně se severoamerickými druhy \"Prenanthes alba\", \"Prenanthes aspera\" a \"Prenanthes autumnalis\".\n\n\n \n"}
{"id": "633931", "url": "https://cs.wikipedia.org/wiki?curid=633931", "title": "Linusův zákon", "text": "Linusův zákon\n\nLinusův zákon ( ) je v informatice podle Erica S. Raymonda formulace „Je-li dost očí, jsou všechny chyby malé“ ( ). Raymond ho formuloval ve své eseji \"Katedrála a tržiště\".\n\nLinus Torvalds, kterému připsal tento výrok Eric S. Raymond ve své eseji Katedrála a tržiště, je tvůrcem jádra Linuxu, které poprvé zveřejnil v roce 1991, když mu bylo 21 let. Oba muži sdílejí filozofii softwaru s otevřeným zdrojovým kódem. V té době byl již delší dobu v rámci projektu GNU vyvíjen systém s názvem GNU, který měl být volně šiřitelnou implementací unixového systému. Přestože systém GNU je obdobný Linuxu, není do dnešního dne v použitelném stavu. Naopak Linux získal již v prvních letech své existence velké množství příznivců a vývojářů, jejichž počet neustále stoupá. Důvodem bylo jednak správné načasování (v tu dobu vznikl dopyt po systémech, které by byly zadarmo a umožňovaly provozovat webové servery) a jednak osoba samotného Linuse Torvaldse, který je nejen výborný talentovaný programátor a jaderný hacker, ale má i důležité komunikační schopnosti, které umožňují komunitu udržet v pohybu a jednotě.\n\nPrávě neobyčejný úspěch Linuxu způsobil, že Eric Raymond napsal svoji esej, ve které se zabývá otázkami jeho úspěchu a podstatou principů, které umožňují bez profesionálního vedení tak náročný projekt úspěšně rozvíjet. Odhaluje nejen souvislosti s projektem GNU, ale i paralely a rozdíly mezi vývojem komerčního softwaru a kódu vyvíjeného na základě volnomyšlenkářství. Zabývá se též dalšími aspekty open source softwaru a svobodného softwaru.\n\n"}
{"id": "633933", "url": "https://cs.wikipedia.org/wiki?curid=633933", "title": "Nexus S", "text": "Nexus S\n\nNexus S je smartphone navržený firmou Google, který vyrábí firma Samsung. Jedná se o první telefon s operačním systémem Android 2.3 Gingerbread (Perník) a první Android zařízení s hardwarovou i softwarovou podporou NFC. Jde již o druhý případ, kdy firma Google spolupracuje s výrobci na výrobě svého mobilního telefonu. Tím prvním byl Nexus One. Telefon byl dlouhou dobou jedením z nejlepších, ale když se postupně stávaly mobilní telefony lepší a dostupnější, přibývala Nexusu konkurence.\n\nNexus S byl oficiálně oznámen 6. prosince 2010 na oficiálním blogu firmy Google, spatřen byl však již 15. listopadu na Web 2.0 Summit. Telefon je dostupný od 16. prosince 2010 v USA a od 22. prosince i ve Velké Británii. Nexus S také obdržel jako první aktualizaci na operační systém Android 4.0 (Ice Cream Sandwich) – v ČR 16.12.2011.\n\n\n"}
{"id": "633934", "url": "https://cs.wikipedia.org/wiki?curid=633934", "title": "Adaptive switching", "text": "Adaptive switching\n\nAdaptive switching je v informatice metoda přeposílání datových rámců v počítačových sítích. Pracuje-li switch v adaptivním režimu, nakládá s daty podle metody cut through. Zvýší-li se však množství chyb v přenosu na některém portu switche, dojde ke změně nastavení a dále se používá metoda store and forward.\n\nZ toho vyplývá, že tato metoda dokáže efektivně optimalizovat výkon switche v závislosti na podmínkách, ve kterých switch pracuje. Jsou-li komunikace bezchybná, zaručí metoda cut through jejich doručení příjemci s nejmenší možnou latencí. Avšak v případě, že dochází při přenosu k chybám, postará se metoda store and forward o to, aby síť zbytečně nezahlcovaly vadné rámce.\n\n"}
{"id": "633935", "url": "https://cs.wikipedia.org/wiki?curid=633935", "title": "Pravoslav Kneidl", "text": "Pravoslav Kneidl\n\nPravoslav Kneidl (12. ledna 1927 Praha – 4. listopadu 2003 Praha) byl český knihovník, bibliograf a literární historik, který dlouhá léta působil v Památníku národního písemnictví v Praze.\n\nPo studiu na Filozofické fakultě UK v Praze se Kneidl zúčastnil budování expozice Památníku národního písemnictví na Strahově, v letech 1955–1964 pracoval v knihovně Národního muzea, kde vedl oddělení zámeckých knihoven a založil jejich souborný katalog. Významně se podílel na expozici Muzea knihy ve Žďáru nad Sázavou. V letech 1964–1974 byl vedoucím Strahovské knihovny, která tehdy patřila Památníku národního písemnictví. a v letech 1990–1992 ředitelem Památníku. Od roku 1995 až do své smrti byl předsedou Spolku českých bibliofilů.\n\nVydal řadu odborných článků o knihovnách různých významných osob, o dějinách knihoven a knihovnictví, o počátcích a dějinách knihtisku atd. Roku 1976 v časopisecké polemice hájil názor, že Kronika trojánská skutečně vyšla v Plzni už roku 1468. Více než 20 let vydával také ročenky \"Strahovská knihovna\".\n\n\n"}
{"id": "633937", "url": "https://cs.wikipedia.org/wiki?curid=633937", "title": "Olga Matušková", "text": "Olga Matušková\n\nOlga Matušková roz. Olga (Olina) Blechová (* 2. října 1948 Turnov) je česká zpěvačka a herečka. Jejím manžel byl český zpěvák\nWaldemar Matuška.\n\nByla členkou dívčí skupiny Krystalky, a od roku 1966 dua Irena a Olga. Později spolupracovala především s Waldemarem Matuškou, za kterého se v roce 1976 provdala.\n\ndiskografie není úplná\n\n\n"}
{"id": "633947", "url": "https://cs.wikipedia.org/wiki?curid=633947", "title": "Lesní duch (film, 1981)", "text": "Lesní duch (film, 1981)\n\nLesní duch (též Smrtelné zlo; v anglickém originále The Evil Dead) je americký kultovní horor, který natočil Sam Raimi v roce 1981. Přes svou kontroverznost byl film komerčně úspěšný. Následovaly snímky \"Smrtelné zlo 2\" (1987) a \"Armáda temnot\" (1992), které se ale více posouvaly od hororu ke komedii, a reboot \"Lesní duch\" (2013). Na motivy filmů byl v USA uveden i stejnojmenný muzikál. V roce 2015 navázal na filmy televizní seriál \"Ash vs Evil Dead\".\n\nPětice studentů - Ash, Scotty, Alice, Annie a Amy - jedou strávit víkend na lesní samotu. V domě najdou podivnou Knihu mrtvých a magnetofon se záznamem zaklínadel. Spuštěním pásky probudí zlo, ukryté v lese. Zlo, vtělené do okolní přírody postupně během noci likviduje jednotlivé postavy, které se také mění ve vražedná monstra. Film končí vyděšeným pohledem jediného, kdo přežil do rána, na cosi přilétajícího.\nFilm je barevný, dlouhý 86 minut. Americký režisér Samuel M. Raimi, v době natáčení dvacetiletý, film natočil s několika přáteli amatérsky přes prázdniny za zhruba milion dolarů. Premiéru si odbyl na tradičním festivalu fantastických filmů a hororů v roce 1982 ve Španělsku, v Sitges. Vzbudil zde pozornost, protože se plně vyrovnal snímkům profesionálních studií.\n\n"}
{"id": "633949", "url": "https://cs.wikipedia.org/wiki?curid=633949", "title": "Real Tamale United football Club", "text": "Real Tamale United football Club\n\nReal Tamale United (zkráceně RTU) je fotbalový klub z města Tamale v severní Ghaně, hrající nejvyšší soutěž Ghana Premier League. Založil ho v roce 1975 místní politik a stavební podnikatel Alhaji Aliu Mahama, který byl v letech 2001-2009 viceprezidentem Ghany. Real Tamale postoupil v roce 1978 do nejvyšší soutěže a hned skončil na třetím místě.\n\nRTU nikdy nebyl ghanským mistrem, největšími úspěchy jsou druhá místa v letech 1995 a 1997 a zisk poháru Ghana Telecom Gala roku 1998, kdy také postoupil do Poháru CAF (africká obdoba Poháru UEFA), vypadl však v prvním kole s guinejským týmem Horoya Conakry po výsledcích 1:1 a 1:2. Od začátku 21. století se Real Tamale potýká s finančními problémy a hraje ve spodní polovině tabulky. V roce 2011 sestoupil, hned v následující sezoně se do první ligy vrátil, ale skončil na posledním 16. místě se ziskem pouhých šesti bodů. Podle stránek RSSSF.com je Real Tamale devátým nejúspěšnějším klubem v historii ghanské nejvyšší soutěže. Za klub v minulosti hráli slavní ghanští reprezentanti Abédi Pelé a Hamza Mohammed.\n\nReal Tamale hrál původně na stadionu Kaladan Park, v roce 2008 tento zastaralý a kapacitně nepostačující stánek nahradil Tamale Stadium pro 20 000 diváků, postavený Číňany. Klubové barvy jsou modrá a bílá, znakem je bílý štít se třemi modrými svislými pruhy, iniciálami klubu a zaťatou pěstí.\n\nhttp://www.ghana-pedia.org/org/index.php?option=com_directory&listing=Real%20Tamale%20United%20FC&page=viewListing&lid=330&Itemid=36\n"}
{"id": "633950", "url": "https://cs.wikipedia.org/wiki?curid=633950", "title": "Kleinův palác", "text": "Kleinův palác\n\nKleinův palác je novorenesanční palác v historickém jádru Brna, katastrální území Město Brno, náměstí Svobody č.o. 15. Je zapsán na seznamu kulturních památek České republiky.\n\nNa místě současné stavby stál dům \"U zlaté koule\", který v roce 1842 zakoupil a později nechal zbořit Franz Klein ze známé podnikatelské rodiny Kleinů. V letech 1847 a 1848 zde nechal vystavět nové rodinné sídlo podle projektu architekta Ludwiga Förstera, přičemž uvádí se i účast Theophila von Hansena. Jednalo se o nový dvojbytový měšťanský dům s výraznými litinovými prvky (především arkýře) na hlavním průčelí do náměstí, které zpodobňovaly hlavní obchodní artikl rodiny Kleinů (železo) a které byly dodány z rodinou vlastněné železárny v Sobotíně.\n\nPo vystřídání několika majitelů byl dům znárodněn a v roce 1949 přešel do majetku města Brna. V průběhu následujících desetiletí budova degradovala působením různých organizací, které příčkami rozdělily velké místnosti a kvůli kterým dům ztratil obytnou funkci. Stavba byla rovněž poškozena požárem půdy nebo zatékající vodou.\n\nV roce 1994 palác převzala společnost Crédit Lyonnais Bank Praha, která jej za 80 milionů Kč v letech 1995 až 1997 kompletně zrekonstruovala, za což získala od města bezplatný pronájem některých prostor budovy na dobu 90 let. Projekt rekonstrukce vypracovala projekční kancelář K4 a zahrnoval mimo jiné i zavedení moderních inženýrských sítí, stavbu osobního výtahu či zastřešení dvora skleněnou střechou. Banku Crédit Lyonnais posléze v roce 2003 koupila banka Crédit Agricole, která ovšem v roce 2012 opustila český bankovní trh a spolu s tím i Kleinův palác.\n\nKromě komerčního využití (do svého odchodu zde sídlila banka a v přízemí dodnes funguje několik obchodů) i nekomerčního využití (informační a vzdělávací centrum Knihovny Jiřího Mahena) byl palác navržen i k funkci bydlení, neboť v podkroví vznikly patrové apartmány. Sídlí zde také brněnská pobočka České advokátní komory.\n\n\n"}
{"id": "633952", "url": "https://cs.wikipedia.org/wiki?curid=633952", "title": "Divadelní revue", "text": "Divadelní revue\n\nDivadelní revue je odborné recenzované teatrologické periodikum, které třikrát ročně vydává Institut umění – Divadelní ústav. Vychází od roku 1989. Redakčně jej připravuje a jeho odbornou úroveň garantuje Kabinet pro studium českého divadla.\nCílem časopisu je přinášet odborné studie, analýzy, dokumenty, recenze, zprávy o divadelní kultuře s důrazem na teorii a historii českého i světového divadla.\nČasopis plně recenzovaným periodikem (SCOPUS) a v něm uveřejněné studie podléhají standardnímu lektorskému řízení (double-blinded reviewing).\n\nV edici Divadelní revue vyšly publikace:\n\nDivadlo v průsečíku reflexe: Antologie současné polské divadelní teorie (2018)\n\nBibliografie Divadelní revue 1989-2009 (2013)\n\nCzech Theatre Review 1989-2009 (2011)\n\n"}
{"id": "633953", "url": "https://cs.wikipedia.org/wiki?curid=633953", "title": "Letiště Portorož", "text": "Letiště Portorož\n\nLetiště Portorož (: \"\") je jedno ze slovinských mezinárodních letišť nacházející se na západě země, pět kilometrů od přístavního města Portorož. Letiště vzniklo 27. září 1962 a již v lednu 1971 se Portorož rozhodlo z něj udělat mezinárodní letiště. K mezinárodnímu provozu bylo letiště otevřeno v roce 1981.\n\nZ hlediska množství příchozích letadel bylo Letiště Portorož v roce 2009 na druhém místě za Letištěm Jože Pučnika v Lublani.\n\n\n"}
{"id": "633956", "url": "https://cs.wikipedia.org/wiki?curid=633956", "title": "Šafář", "text": "Šafář\n\nŠafář (z německého \"Schaffer\" nebo \"Schaffner\" k \"schaffen\" 'pracovat') je stará pracovní funkce na zemědělském hospodářství feudálního panství, která vznikla v 16. století. Šafář dozíral na jednotlivé práce čeledi stanovené vlastníkem nebo správcem statku. Mezi práce, na které dozíral, patřilo například obdělávání polí nebo chov dobytka a drůbeže.\n\n"}
{"id": "633957", "url": "https://cs.wikipedia.org/wiki?curid=633957", "title": "Pozemní hokej na Letních olympijských hrách 2000", "text": "Pozemní hokej na Letních olympijských hrách 2000\n\nPozemní hokej na LOH 2000 v Sydney zahrnoval turnaj mužů i turnaj žen. Všechny zápasy se odehrály ve dnech 16. - 30. září 2000 na stadionu Sydney Olympic Park Hockey Centre.\n\nTurnaje mužů se zúčastnilo 12 mužstev, která byla rozdělena do 2 šestičlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo. Turnaje žen se zúčastnilo 10 týmů, které byly rozděleny do 2 pětičlenných skupin, ve kterých se hrálo způsobem jeden zápas každý s každým a poté nejlepší 3 týmy z každé skupiny postoupily do šestičlenné finálové skupiny a týmy na 4. a 5. místě hrály o 7. až 10. místo. V šestičlenné finálové skupině se opět hrálo stylem jeden zápas každý s každým, přičemž vzájemné zápasy ze základní skupiny se započítávaly i do finálové skupiny. Poté týmy, které skončily ve finálové skupině na 1. a 2. místě, hrály proti sobě finále a týmy, které ve finálové skupině skončily na 3. a 4. místě hrály proti sobě zápas o 3. místo.\n\n\n\n\n\n\n\n\n"}
{"id": "633959", "url": "https://cs.wikipedia.org/wiki?curid=633959", "title": "Klášter boromejek (Zákupy)", "text": "Klášter boromejek (Zákupy)\n\nKlášter boromejek v Zákupech je označení používané pro \"Dům řeholních sester sv. Karla Borromejského\" na náměstí (dnes Svobody) městečka Zákupy. Dům byl školou i výchovným ústavem. Jeho postavení umožnil excísař Ferdinand V. svou nadací v roce 1864. Dnes je objekt používán hlavně jako pošta.\n\nBývalý císař Ferdinand V. se svou manželkou Marií Annou využívali od roku 1850 zámek v Zákupech jako jedno ze dvou svých letních sídel. Městečku několikrát pomohli v jeho rozvoji. V roce 1865 se z jeho peněz postavil na náměstí (dnes náměstí Svobody) \"Dům řeholních sester sv. Karla Borromejského\", kde vznikla dvoutřídní obecná škola. Boromejky vyučovaly německy. Objekt byl zároveň vzdělávacím dívčím ústavem, jehož součástí byl penzionát. Do nové školy přešly dívky ze smíšené zákupské školy, učit se v ní začalo v roce 1866. Dospívající dívky dívčího ústavu zpravidla bydlely v zákupských rodinách (byly i z Prahy) a na vyučování docházely či dojížděly.\n\nNa pohlednicích z let 1900 - 1925 byl objekt nazýván Nonnenkloster (ženský klášter), případně Klosterschule (klášterní škola). \n\nPo roce 1945 byly v budově na náměstí provozovány páté a vyšší třídy druhého stupně jednotné školy. V roce 1951 byl klášter boromejek uzavřen. Škola byla později osmiletou střední, pak základní devítiletou. V roce 1963 byla postavena nová škola a zdejší prostory byly postupně žáky opuštěny. \n\nV Zákupech existoval ještě jeden klášter, kapucínů. Postaven byl v letech 1679 až 1685, v roce 1950 byl zrušen, postupně zdevastován vojskem a dnes je uzavřen a v dezolátním stavu.\n\nJedná se o mohutnou dvoupatrovou budovu, kde se uplatnily v době stavby slohy gotické s pozdně klasicistními. Na střeše byla vybudována sanktusová vížka. Uvnitř byla vybudována kaple. \n\n"}
{"id": "633962", "url": "https://cs.wikipedia.org/wiki?curid=633962", "title": "Velké bahno", "text": "Velké bahno\n\nVelké bahno je přírodní památka v okrese Český Krumlov. Nachází se v Šumavském podhůří v Blíženském lese, 2,5 km jižně od Černé v Pošumaví. Je součástí Chráněné krajinné oblasti Šumava a je v péči její správy.\n\nDůvodem ochrany je rozsáhlý soubor smrkových olšin s vývojovými stádii, několik menších rašelinišť z větší části zalesněných a další mokřady na podkladu biotitické a sillimanit – biotitické pararuly v mělké depresi potoka tekoucího do Lipna, se zvláště chráněnými druhy rostlin a živočichů..\n\nOd poloviny 20. století byla původní mozaika lesů, extenzivních luk a močálů postupně přeměněna na komplex lesů − převažují smrkové, s příměsí borovice, část močálů byla poměrně neúčinně odvodněna lesnickými melioracemi. Sukcesní vývoj probíhá směrem k podmáčeným smrkovým olšinám a bažinným vrbinám. Na nelesních půdách i v mlazinách se vyskytuje řada ohrožených druhů rostlin − ďáblík bahenní, prstnatec májový, prstnatec listenatý, bazanovec kytkokvětý, třtina nachová, oměj šalamounek, tolije bahenní, vachta trojlistá, pleška stopkatá a další. Velké bahno je jedinou lokalitou v Čechách, kde se občasně vyskytuje vzácný hřib panický.\n\nZ fauny je významná početná populace kriticky ohroženého skokana menšího, v potoce žijí mihule potoční, čolek horský a čolek obecný. Z bezobratlých byli nalezeni kriticky ohrožený střevlík Menetriesův a vzácní střevlíček vřesovištní a střevlík Epaphius rivularis a silně ohrožený žluťásek borůvkový.\n"}
{"id": "633963", "url": "https://cs.wikipedia.org/wiki?curid=633963", "title": "Dawson City", "text": "Dawson City\n\nDawson City je město ležící na řece Yukon na území stejnojmenného kanadského teritoria pár set kilometrů od polárního kruhu. Podle sčítání z roku 2006 tu trvale žije něco přes třináct set lidí. Avšak každoročně sem přijíždí okolo 60 000 návštěvníků. Místní svému městu říkají jednoduše Dawson, ale v širším kontextu je třeba rozlišovat Dawson City a Dawson Creek – město v severní Britské Kolumbii, kde začíná Aljašská dálnice.\n\nLegendární místo zlaté horečky na Klondiku bylo založeno v roce 1897 a pojmenováno po kanadském geologovi jménem George M. Dawson. Bylo hlavním městem Yukonu v letech 1898 – 1952, načež se hlavním městem stal Whitehorse. Největší vlna dobrodruhů do města přišla v roce 1898, skoro dva roky po prvním nálezu zlata, kdy už byla většina nalezišť zabrána. V tomto roce ve městě bylo okolo 30.000 lidí a o pár let později již jen asi 8.000.\n\nV době největší slávy město poskytovalo stejné příležitosti jako např. San Francisco – byly zde operní domy, divadla, kina, nemocnice, restaurace s francouzskými šéfkuchaři, nevěstince, tančírny apod. Uklízeči zde rýžovali zlaté piliny z podlah barů. Dawson se stal nejdražším městem, kdy pokoj v hotelu na noc stál více než nájem bytu v New Yorku na několik let. Velké množství původních budov v následujících letech shořelo nebo podlehlo mrazu (až -60 °C). Většina těchto budov byla později zrestaurována.\n\nNa městském hřbitově se nalézá hrob Eskymo Welzla.\n"}
{"id": "633967", "url": "https://cs.wikipedia.org/wiki?curid=633967", "title": "Radziechowy", "text": "Radziechowy\n\nRadziechowy je vesnice v Polsku. Leží asi 70 km jižně od Katovic ve Slezském vojvodství v okrese Żywiec v obci Radziechowy-Wieprz. Radziechowy mají asi 5 000 obyvatel.\n\nJedná se o jednu z nejstarších obcí v Żywiecké kotlině: byla založena v první polovině 14. století.\n\n"}
{"id": "633972", "url": "https://cs.wikipedia.org/wiki?curid=633972", "title": "Taxi (rozcestník)", "text": "Taxi (rozcestník)\n\nTaxi (hovorově taxík), způsob veřejné dopravy, může znamenat také:\n\n\n\n\n\n"}
{"id": "633979", "url": "https://cs.wikipedia.org/wiki?curid=633979", "title": "František Světlík", "text": "František Světlík\n\nFrantišek Světlík (28. prosince 1875 Bílovice u Prostějova – 13. prosince 1949 Olomouc) byl český římskokatolický duchovní z Moravy, československý politik a meziválečný poslanec Národního shromáždění za Československou stranu lidovou; člen československé delegace ve Společnosti národů, později pronásledovaný nacistickým režimem.\n\nPocházel z chudé rodiny. Byl nejmladším ze sedmi sourozenců. Rodiče ho od mládí připravovali na dráhu katolického kněze. Maturoval na Slovanském gymnáziu v Olomouci a pak studoval na arcibiskupském kněžském semináři v Olomouci. Vystudoval olomouckou teologickou fakultu. Už v mládí byl ovlivněn moravsko-slovanským cítěním a cyrilometodějským kultem. Byl národnostně uvědomělý. Kritizoval vliv německojazyčného kléru na Moravě. Na kněze byl vysvěcen roku 1898. Do roku 1902 působil jako kaplan ve Vsetíně, pak v Kroměříži. Následně počátkem 20. století se začal věnovat katolické publicistice.\n\nByl aktivní v katolických spolcích vznikajících pod vlivem encykliky Rerum novarum. Působil v \"Literární jednotě bohoslovců\", publikoval v časopisu \"Nový život\" a \"Katolická moderna\". Koncem 19. století patřil mezi zakladatele Moravsko-slezské křesťansko sociální strany. Od roku 1906 byl členem redakce listu \"Našinec\", který vycházel od roku 1869 v Olomouci a který se od roku 1882 hlásil ke katolickému politickému hnutí. Po Světlíkově nástupu do redakce byly tyto noviny oficiálně prohlášeny za tiskový orgán obou katolických stran na Moravě (křesťansko sociální i Katolická strana národní na Moravě). Jako šéfredaktor zajistil Světlík převod listu do majetku stejnojmenného družstva a jeho tisk převzala Knížecí arcibiskupská tiskárna v Olomouci. Do roku 1908 vycházel Našinec třikrát týdně, od roku 1909 čtyřikrát za týden a od roku 1910 se stal deníkem. Proměnil se ve vlivné periodikum přesahující regionální záběr. Ve vedení redakce Našince působil Světlík do roku 1922. V letech 1922–1923 byl pověřen řízením tiskového orgánu ČSL v Praze \"Lidové listy\" jako jejich první šéfredaktor. Kromě Našince byl i šéfredaktorem týdeníku \"Severní Morava\". Spoluzakládal pobočku \"Všeodborového sdružení křesťanského dělnictva\", záložnu, Katolický dům a \"Společnost Cyrila a Metoděje\".\n\nBěhem první světové války se od dubna 1918 společně s Janem Šrámkem profiloval národně a odklonil se od dosavadního prohabsburského stanoviska českých katolických politiků. Podílel se na tom, že se shromáždění kněží a kaplanů konané 28. září 1918 v Praze vyslovilo pro myšlenku československého státu.\n\nZa první republiky spoluzakládal v lednu 1919 Československou stranu lidovou, v jejímž rámci podporoval Šrámkovu křesťanskodemokratickou linii. Byl autorem názvu \"lidová\" ve jménu strany po vzoru podobných chorvatských a slovinských stran, čímž mělo být naznačeno, že tento politický subjekt se nevnímá úzce coby katolická formace.\n\nPo parlamentních volbách v roce 1920 získal poslanecké křeslo v Národním shromáždění. Nastoupil ovšem jako náhradík až počátkem roku 1925 poté, co byl mandátu zbaven Alois Kaderka. Mandát obhájil v řádných parlamentních volbách v roce 1925, parlamentních volbách v roce 1929 i parlamentních volbách v roce 1935.\n\nByl autorem zahraničně politické politiky ČSL, která byla smířlivá ke koncepci Edvarda Beneše, ale zároveň se zasazovala o normalizaci a rozvoj vztahů s Vatikánem. Dlouhodobě působil jako člen československé delegace při Společnosti národů. V roce 1929 navrhl v zahraničním výboru sněmovny \"de iure\" uznání Sovětského svazu. Návrh ale v této době ještě neprošel. Pro své sociální a progresivní názory získal přezdívku \"rudý prelát\".\n\nV roce 1923 byl jmenován kanovníkem metropolitní kapituly sv. Václava. Od roku 1926 byl sídelním kanovníkem, v roce 1936 se stal prelátem.\n\nPoslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty. Vstup lidovců do SNJ ale přijímal s pochybnostmi. Na posledním zasedání moravskoslezského zemského výboru ČSL v Brně 22. listopadu 1938 prohlásil: „\"Sešli jsme se v koncentračním táboře Národní jednoty\".“\n\nDne 1. září 1939 byl v rámci Akce Albrecht der Erste zatčen nacistickými úřady, dočasně uvězněn v koncentračním táboře, následně propuštěn, ale až do konce války byl pod dohledem gestapa.\n\nPo roce 1945 již v politickém životě nehrál tak významnou roli, i kvůli těžké nemoci, kterou trpěl. Byl členem ČSL, předsedou krajské lidové rady a po únorovém převratu roku 1948 dočasně podpořil nový politický kurz v Československu. Snažil se uchovat samostatnost strany i poukazováním na svou prvorepublikovou prosovětskou politiku (angažoval se ve Svazu přátel SSSR). V rámci strany patřil mezi spojence tehdejšího generálního tajemníka Hály, který chtěl i v poúnorových podmínkách vykonávat svébytnou křesťanskou politickou aktivitu. Poté, co komunistický režim zasáhl proti příspěvkům delegátů na kroměřížské konferenci ČSL v srpnu 1948, se Světlík vzdal politické a veřejné činnosti. Zemřel následujícího roku.\n\nSynem jedné z jeho sester byl olomoucký biskup Josef Vrana.\n\n\n"}
{"id": "633983", "url": "https://cs.wikipedia.org/wiki?curid=633983", "title": "Gnoseologický relativismus", "text": "Gnoseologický relativismus\n\nGnoseologický relativismus je zásadní pochybování o možnosti obecně platného vědění, jelikož je každý tvůrcem svého poznání a své vlastní pravdy. Tento pojem zavedli sofisté, podle kterých bylo nejlepší dostat za pravdu, než přijmout pravdu někoho jiného a vyučovat ji.\n"}
{"id": "633989", "url": "https://cs.wikipedia.org/wiki?curid=633989", "title": "Gimpa", "text": "Gimpa\n\nPodle jiné definice je gimpa jemná šňůra, která sestává z jádra z levné bavlněné nebo jutové příze obeskaného hedvábnou nebo kovovou nití. Podobná gimpa se používá např. v tzv. \"španělské technice\" šité krajky jako základní element. U jiných druhů krajek se gimpou tvoří obrysy vzoru (viz mechelenská krajka na dolním snímku).\n\nGimpa (lemovka) může být také proužek textilie s gimpou našitou tak, že je povrchu lemovky viditelný smyčkový nebo květinový vzor. \n\nObchod s pozamenty nabízí také gimpu s kovovým jádrem (drátem nebo filamentem) obeskaným různobarevnými nitěmi. Technické podrobnosti o tomto výrobku nebyly dosud (v roce 2010) zveřejněny. \n\n"}
{"id": "633992", "url": "https://cs.wikipedia.org/wiki?curid=633992", "title": "Maieutika", "text": "Maieutika\n\nMaieutika (řecky umění porodní báby; porodnické umění – narážka na povolání Sokratovy matky) je termín používaný samotným Sókratem pro umění vést dialog. Maieutika je součást sokratovské metody. Jejím jádrem je myšlenka, že pravda je latentně přítomna v rozumu každého člověka už od narození, ale musí se „přivést na svět“ skrz správně položené otázky učitele.\n\nMaieutika se skládá ze dvou kroků:\n\n\"Elenktika\" (řecky „umění převedení“) – Sokrates otřese pozicí svého žáka a nebo partnera v rozhovoru a převede jeho stanovisko do neřešitelného stavu (aporie), přičemž v něm takto probudí touhu po poznání a hledání pravdy.\n\n\"Protreptika\" (řecky „umění obrácení“) – Sokrates přivede žáka vhodně položenými otázkami ke správnému názoru, ne však k poznání, které je dosažitelné pouze prostřednictvím nazření idejí.\n\nCílem maieutiky u Sokrata a Platóna je (eu zén) – „správně/dobře/spravedlivě žít“.\n\n"}
{"id": "633998", "url": "https://cs.wikipedia.org/wiki?curid=633998", "title": "Antonín František Bečvařovský", "text": "Antonín František Bečvařovský\n\nAntonín František Bečvařovský, \"psán také\" Antonín Felix Beczwarzowsky, Betschwarzovsky \"aj.\" (9. dubna 1754 Mladá Boleslav – 15. května 1823 Berlín), byl český hudební skladatel.\n\nStudoval na piaristickém gymnáziu v Kosmonosích. V hudbě byl žákem Jana Křtitele Kuchaře. Nejprve byl varhaníkem v kostele sv. Jakuba v Praze.\nV roce 1779 odešel do Německa a stal se varhaníkem katedrály v Braunschweigu. Kolem roku 1787 získal místo kapelníka na dvoře vévody Ferdinanda von Braunschweig-Wolfenbüttel. Později působil v Bamberku a od roku 1800 již trvale v Berlíně, kde také 15. května 1823 zemřel.\n\nJeho rozsáhlá tvorba stojí na pomezí klasicismu a romantismu. Přestože většinu svého života prožil v německém prostředí, zůstaly, zejména v jeho klavírních koncertech, patrné znaky české melodiky.\n\nKomponoval zejména pro klavír, varhany a komorní soubory s klavírem (četná tria). Oblíbené byly zejména jeho písně na texty Goetha, Friedricha Schillera, Christiana Körnera a klavírní koncerty. Písně pro svou emocionální působivost a koncerty pro svou virtuozitu, která umožňovala sólistům předvést svou techniku. Jeho skladby byly vydávány předními evropskými hudebními vydavatelstvími.\n\nByl vynikající hudební pedagog. Dodnes je živá jeho instruktivní literatura (prstová cvičení, etudy, sonatiny).\n\n\n\n"}
{"id": "634003", "url": "https://cs.wikipedia.org/wiki?curid=634003", "title": "Antonín Jaroslav Urban", "text": "Antonín Jaroslav Urban\n\nA. Jaroslav Urban (23. října 1899 Bylany – 4. března1962 Praha) byl československý filmový kritik, scenárista, novinář a spisovatel, užíval jména A.J.Urban.\n\nA. J. Urban prožil dobrodružné mládí, kdy hodně cestoval po světě. V této době vyzkoušel mnoho povolání, mj. pracoval na plantážích, byl námořník a zlatokop. Po svém návratu do Československa pracoval od roku 1923 jako novinář v Lidových novinách a pro časopis Svět v obrazech. Od roku 1938 působil v Národní politice jako divadelní kritik. Používal šifry: A. J. U. dále a.j.u., – Ur, ur, ale také ,u”, rovněž malé u. V Národní práci užíval šifru –b-. Publikoval v Magazínu družstevní práce (1934), v Přítomnosti (1931). V románu \"Milosrdný smích\" (1934) satirickým způsobem zobrazil celé pozadí filmového průmyslu. Psal také hesla o filmu pro Ottův slovník naučný nové doby: Dodatky k velikému Ottovu slovníku naučnému. Autor divadelních her, např. \"Jen krok\".\n\nV roce 1938 se stal scenáristou a dramaturgem společnosti A. B. Barrandov. Podle jeho scénářů byly realizovány dva filmy:\n\n\nAbecední seznam literárních děl (próza, div. a film. scénáře, překlady prózy z angl.)\n\nAno, madame – překlad K. L. G. Browna, 1938, J. R. Vilímek Praha\n\nBarevná hráz – div. scénář, knižně 1954, Orbis Praha\n\nBoháč Diogenes - div. scénář, 1944, Zeměd. knihkupectví a nakladatelství A. Neubert\n\nBrána je dokořán – překlad Uptona Sinclaira (2 díly), posl. vyd. Erika 1993\n\nDeset nula – divad. scénář veselohry, České divadelní a literární jednatelství\nDeset nula (něm.) - divad. Scénář, Mitteldeutscher Verlag, Halle\n\nDěvče na lodi – překlad P. G. Wodelouse, 1935, LN\n\nHonba za událostmi – 1939, Družstev. práce (z milionář. prostředí)\n\nHoši s plnovousem – 1957, SNDK\n\nJako pes a kočka – 1944, Českomoravský kompas, il. Fr. Kleiner\n\nJenom krok – div. scénář pro Komorní div. Praha, 1944, Zeměd. nakl. A. Neubert\n\nKariéra Tomáše Zafouka – 1933, Ústřední dělnic. knihkup. a nakl. (Ant. Svěcený)\n\nKonec staré pohádky – scénář, spoluautor\nLoď v nebezpečí - 1956, Mladá Fronta, povídky z cest do USA a Austrálie\n\nMilosrdný smích - 1934, Družstev. práce (cena liter. májové soutěže pro prózu udělovaná Fr. Borovým a nakl. Družst práce\n\nMěsto zvané Hollywood – 1936, Družstevní práce\n\nNa konci světa je domov - 1955 MF, román z Austrálie\n\nNatrpklé líbánky (?)\n\nNejmladší pevnina – 1936, Družstevní práce\n\nNeviděli jste Jenny? – překlad A. A. Milneho, 1936, LN\n\nNámořníkem z Austrálie do Evropy – 1926, Praha, vydavatel J. Mrkvička\n\nNávštěva v hotelu Roklan – 1947, Nakladatelské družstvo Máje Praha pro Lit. klub Máj, fant. román\n\nO Hitlerovi, Honzovi a SS loupežnících – 1946, Athos Praha (ilustr. Miloš Nesvadba)\n\nOregonem za bizony (?)\n\nPlavčík Karel – 1961, SNDK, dobrodr. román\nPlavčík Karel (rumunsky) – 1961 (2 Marinul Karel)\n\nPod palmami (?)\n\nPán a sluha – film. scénář\n\nPřítel domorodců – 1954, SNDK – román o cestovateli Čeňku Pacltovi\nPřítel domorodců (něm.) (Gold und gelbes Fieb)\n\nS vlajícími prapory (?)\n\nSalon krásy – povídka v časop. Světozor\n\nSluneční paseka – 1941, div. scénář veselohry, nakl. A. Neubert\n\nSmrt v oblacích – překlad A. Christie, 1936, LN\n\nStavitelé lodí – povídka z knihy Dvanáct poutí (s povídkami dalších autorů)\n\nStvoření lásky – div. scénář, 1943, Českomoravský kompas Praha, uv. ND s J. Šejbalovou a L. Boháčem, autor scény Karel Svolinský\n\nTajemství zavřených dveří – překlad S. S. van Dinea, 1935, 2. vydání nakl. L. Janů\n\nTřikrát únos (?)\n\nVesmír se diví – 1946, J. R. Vilímek, sci-fi povídky, povídka ... z této knihy zahrnuta do Encyklopedie sci-fi editora. Adamoviče, 2010 (?) Albatros\n\nVyučování lásce – div. scénář, 1935, hráno v Městs. komor. divadle s M. Marií Rosůlkovou a Otomarem Korbelářem\n\nZáhada dvojí smrti – překlad L. T. Davidsona, 1933, Rom. knihovna LN\n\nZáhada lodi Eastern Bay – překlad\n\nŠťastný návrat – překlad románu C. S. Forestera\nČervená ještěrka – film. scénář, hl. protagonista Jindřich Plachta\n\nŘádová loď – překlad románu C. S. Forestera\n\nDoslov k Foresterovu románu Křižník Artemis\n\n\n"}
{"id": "634008", "url": "https://cs.wikipedia.org/wiki?curid=634008", "title": "Nicolaes Tulp", "text": "Nicolaes Tulp\n\nNicolaes Tulp * 9. října 1593 v Amsterdamu; † 12. září 1674 tamtéž) byl nizozemský lékař, chirurg a starosta Amsterodamu.\n\nNarodil se (jako \"Claes Pieterszoon\") jako čtvrté dílě obchodníka s plátnem \"Pieter Dirckszoona\" a jeho manželky \"Gherytgen Dircksdr. Poelenburch\". Studia medicíny absolvoval v letech 1611–1614 na Universitě v Leidenu, kde byl také 30. září 1614 promován. Když se po promoci vrátil zpět do Amsterodamu, začal používat místo křestního jména \"Claes\" jeho nezkrácenou podobě \"Nicolaes\", změnil si také příjmení na \"Tulp\" (nizozemsky \"tulpe\" = \"tulipán\"), podle domu, v němž bydlel a který nesl štít s vyobrazením tulipánu. Tulipán si dal také do svého rodinného erbu.\nV roce 1617 se oženil s Aagfe Van der Voegh. Jak jako lékař, tak jako městský radní (od roku 1622) si brzy udělal v rostoucím městě jméno. Díky svým dobrým kontaktům byl v roce 1628 jmenován docentem anatomie (\"Praelector Anatomiae\") v kolegiu amsterodamských chirurgů. V tomtéž roce zemřela jeho žena, zanechavši mu pět sirotků. V roce 1630 se oženil znovu s Magarethou de Vlaming van Outshoorn, dcerou starosty, jež mu porodila další tři děti. Tulpův syn Diederick se oženil s Annou Burghovou, dcerou amsterodamského purkmistra, jeho dcera Margaretha se provdala za Jana Sixe, nizozemského mecenáše a sběratele umění. V roce 1673 byl Tulp vyznamenán v Haagu, kde v roce 1674 zemřel. Jeho ostatky byly uloženy v Nieuwe Kerk v Amsterdamu.\n\nNejen jeho zeť Jan Six, ale i Tulp sám byl podporovatelem umění – jeho protegé byl Paulus Potter. Známa je řada obrazů, na nichž Tulp figuruje – např. Lekce anatomie doktora Tulpa z roku 1632 od Rembrandta van Rijn nebo \"Portrét rodiny Tulp\" z roku 1635 od Nicolaese Eliaszoona Pickenoye\n\nJeho každoročně v zimních měsících konané anatomické demonstrace na mrtvolách popravených v \"Theatrum anatomicum\" (latinsky \"Anatomické divadlo\") byly velmi oblíbené. Byly realizovány v dohodě se soudem, a to nejen pro lékaře a komunální politiky, ale také před očima četného publika v zadních řadách. V té době byly v Evropě obdukce a především pitvy povoleny pouze u zločinců mužského pohlaví a postavených mimo církev. Zápach rozkladu z mrtvol byl překrýván vonnými bylinami a kadidlem, během lekcí hrála hudba, jedlo se a pilo. Předvádění sloužilo v prvé řadě k výměně anatomických poznatků přítomných prominentních lékařů, vstupným se však také financovaly galabankety amsterodamských chirurgů a soudců. Podle jedné takové lekce, kde Tulp prezentoval předloktí zločince, 16. ledna roku 1632 vznikl známý Rembrandtův obraz \"Lekce anatomie doktora Tulpa\", dnes umístěný v Mauritshuis v Haagu.\nTulp byl také oprávněn ke kontrole místních lékáren, které byly díky dobrému námořnímu spojení perfektně zásobeny širokou škálou léčivých bylin a koření z východního světa. Po vypuknutí moru ve městě v roce 1635 se Tulp rozhodl, společně s odborníky z okruhu svých známých, proti nemoci bojovat. K tomu vypracovali v roce 1636 \"Pharmacopoea Amstelredamensis\"', první lékopis města, který předepisuje jednotnou přípravu léčiv a stal se standardem a předlohou pro další holandské lékopisy.\n\nV roce 1641 (znovu pak v roce 1652) zveřejnil dr. Tulp u známého holandského tiskaře Lodewijka Elzevira své dílo \"Observationeum medicarum libris tres\" (lat: \"Medicínská pozorování\"), jehož první vydání věnoval svému synovi \"Pieterovi\", který právě v Leidenu skončil svá studia medicíny; druhé vydání mu dedikoval rovněž, avšak při mnohem smutnější příležitosti jeho smrti. Psal své práce latinsky, aby zabránil pseudomedicínským závěrům u prostého lidu. V knize je detailně popsáno a vyobrazeno 231 pozorovaných případů nemocí a smrti, mezi jiným také pitvaných zvířat z holandských kolonií. Kromě jiného popisuje detailně fenomén, dnes známý jako migréna a pravděpodobně \"Bing-Horton-Neuralgii\", negativní působení kouření na plíce a poznatky o psychickém působení placebo-efektu.\n\nV roce 1639 objevil jako první lidský lymfatický systém a \"Valva ileocaecalis\" (uzávěr mezi tenkým a tlustým střevem). Jeho popis symptomů nemoci beriberi u jednoho námořníka nebyl dále doplněn.\n\nSvou politickou dráhu započal jako městský pokladník, v roce v roce 1622 se stal členem amsterodamského magistrátu. Jako komunální politik byl od roku 1654 po čtyři volební období zvolen starostou Amsterdamu.\n\nV roce 1673 byl Tulp vyznamenán v Haagu, kde v roce 1674 zemřel. Jeho ostatky byly uloženy v \"Nieuwe Kerk\" v Amsterdamu.\n\nBásník Jost van den Vondel o něm napsal několik básní; kromě slavného Rembrandtova obrazu Anatomie doktora Tulpa z roku 1632 (který inspiroval řadu dalších pozdějších malířů) existuje ještě několik dalších Tulpových portrétů - obrazů a mramorových nebo bronzových soch - např. portrét od Rembrandta nebo \"Portrét rodiny Tulp\" z roku 1635 od Nicolaese Eliaszoona Pickenoye.\n\n"}
{"id": "634012", "url": "https://cs.wikipedia.org/wiki?curid=634012", "title": "Gunnar Heiberg", "text": "Gunnar Heiberg\n\nGunnar Heiberg (18. listopadu 1857, Christiania, dnes Oslo - 22. února 1929, tamtéž) byl norský dramatik a esejista, představitel expresionismu, nejvýznamnější nástupce Henrika Ibsena.\n\nHeiberg pocházel z konzervativní úřednické rodiny, od níž se odpoutal vlivem hnutí inspiorovaného Georgem Brandesem, hlavním teoretikem nástupu modernismu v severských literaturách. Vystudoval Královskou Fredrikovu univerzitu v Christianii, pracoval jako novinář v deníku \"Dagbladet\" a po raných básnických a prozaických pokusech se prosadil jako dramatik. Ve svých lyrickopsychologicky pojatých hrách zobrazoval sílu i nedosažitelnost lásky, řešil politické a umělecké otázky, problematiku mezilidských vztahů a satiricky komentoval negativní společenské jevy, především kariérismus a pokrytectví soudobé společnosti. Jeho hry však byly také vysoce provokativní a uvedení některých z nich zpùsobilo největší skandály v historii norského divadla (například násilné vypískání jeho politických her \"Národní rada\" a \"Chci bránit svou zemi\"). Kromě tvorby divadelních her se věnoval též psaní esejů, které publikoval v novinách a později i knižně. \n\n\nŽádné Heibergovy hry česky knižně nevyšly. Roku 1921 byla ve Stavovském divadle hrána jeho hra \"Tragédie lásky\" (překlad Antonín Bernášek, scéna Josef Čapek, režie Jiří Steimar). V knihovně Divadelního ústavu jsou uloženy rukopisy dvou překladů Heibergovy hry \"Balkón\", jeden je od Viktora Šumana a druhý od Jiřího Ščerbinského.\n\n"}
{"id": "634016", "url": "https://cs.wikipedia.org/wiki?curid=634016", "title": "Podporované zaměstnávání", "text": "Podporované zaměstnávání\n\nPodporované zaměstnávání je časově omezená služba určená lidem, kteří hledají placené zaměstnání v běžném pracovním prostředí. Jejich schopnosti získat a zachovat si zaměstnání jsou přitom z různých důvodů omezeny do té míry, že potřebují individuální dlouhodobou a průběžně poskytovanou podporu poskytovanou před i po nástupu do práce.\n\n\"Pracovní asistent\" je osoba, která pomáhá klientům přímo na jejich novém pracovišti najít nejvhodnější způsob komunikace, získat dovednosti a návyky potřebné k výkonu práce. \n\n\"Pracovní konzultant\" je osoba, která poskytuje klientům podporu a pomoc při vytváření představy o práci, pomáhá vyhledat pracovní místo, vede k samostatnosti. Navazuje spolupráci se zaměstnavateli, ochotnými spolupracovat a zaměstnat např. neslyšící. \n\n"}
{"id": "634022", "url": "https://cs.wikipedia.org/wiki?curid=634022", "title": "Hanífovský mazhab", "text": "Hanífovský mazhab\n\nHanífovský mazhab (Hanífovská právní islámská škola) je jedna ze čtyř základních sunnitských právních škol. Jejím zakladatelem je Abū Ḥanīfa an-Nu‘man ibn Thābit. Tato škola se nejvíce prosadila v Turecku. Typickým rysem je obrovská liberalita a používání analogie. Hlavním cílem by mělo být vždy, při jakémkoli právním případě, vysvětlení a hledání té nejlepší alternativy. A to tak, že se vyhlásí několik možných řešení, z kterých se vybírá to nejlepší.\n"}
{"id": "634029", "url": "https://cs.wikipedia.org/wiki?curid=634029", "title": "Železniční trať Košice – Čierna nad Tisou", "text": "Železniční trať Košice – Čierna nad Tisou\n\nŽelezniční trať Košice – Čierna nad Tisou a dále do ukrajinského Čopu je slovenská hlavní železniční trať spojující Košice s pohraniční stanicí Čierna nad Tisou a s Ukrajinou. Jde o dvojkolejnou železniční trať, elektrifikovanou pomocí stejnosměrné napájecí soustavy 3 kV. Na trati je provozována osobní i nákladní doprava, přepravující zejména dovážené komodity z východní Evropy (uhlí, železná ruda).\n\nTrať je součástí jedné z větví panevropského koridoru V. V Čopu navazuje v rámci tohoto koridoru na hlavní trať Lvov – Stryj – Čop na Ukrajině.\n\nTrať z Košic přes Slanské vrchy a dále procházející Východoslovenskou nížinou až do Čierné nad Tisou vznikla jako plynulé pokračování Košicko-bohumínské dráhy počátkem 70. let 19. století. Spolu s dráhou Michaľany – Łupków si od ní Rakousko slibovalo pohodlnější a rychlejší přístup do odlehlých oblastí Haliče a také pozvednutí hospodářské vyspělosti regionu. Stavba začala v roce 1869 a první úsek z Michaľan do Slovenského Nového Mesta byl otevřen v dne 7. ledna 1872. Koncem srpna téhož roku byl odevzdán do provozu úsek z dnešního Čopu (tehdy uherský \"\") přes Boršu do Sátoraljaújhely a ještě v prosinci byly obě části propojeny spojkou mezi Boršou a Slovenským Novým Mestem. Vzhledem k náročnějšímu terénu se stavba úseku z Michaľan do Košic protáhla a tento úsek je provozován až od října 1873. Poté již bylo možné projet vlakem napříč celým dnešním Slovenskem z Čadce až do Čopu.\n\nZačátkem 50. let byla celá trať postupně zdvojkolejněna, aby umožňovala větší hustotu vlaků. Poslední jednokolejný úsek na trati byl mezi stanicemi Ruskov a Krásna nad Hornádom; druhá kolej zde byla položena roku 1955. Poté přišla na řadu v rámci projektu „Tratě družby“ (Žilina – Košice – Čierna nad Tisou) elektrifikace celé trati, která probíhala mezi lety 1961–1962. Po rekonstrukci bylo možné na trati zavést mnohem větší objem dopravy, který si vyžádala rozsáhlá stavební činnost po celém Československu. Již v době elektrifikace bylo jasné, že přinejmenším požadavkům hutnictví, pro které se začalo dovážet enormní množství surovin (denně i více než 50 000 tun železné rudy) ze SSSR, ani dvojkolejná elektrifikovaná trať stačit nebude a hledalo se náhradní řešení. Zvítězil plán stavby zcela nových železáren „na zelené louce“ na předměstí Košic a dopravu surovin pro ně měla obstarat zvlášť postavená trať se širokým rozchodem (1 520 mm), aby se nemusely pracně a dlouze překládat. Otevřena byla v roce 1966 pod zkratkou ŠRT. Tento krok provozu na trati přes Čiernou velmi odlehčil a zlepšil pravidelnost a přesnost dopravy. Mezitím vzniklo v Čierné nad Tisou překladiště, rozkládající se na ploše více než 10 čtverečních kilometrů a umožňující přeložit tisíce tun nákladu denně. V dobách největšího provozu zde bylo přeloženo až 50 vlaků denně. Ve jménu dodržování dohody, podle které je vlak překládán přijímající stranou, však šlo pouze o vlaky ve směru ze Sovětského svazu – soupravy jedoucí opačným směrem přeložení čekalo až v Čopu (a na navazujícím seřaďovacím nádraží Baťovo). Ložené vlaky se surovinami ze SSSR tak přijížděly do Čierné po souběžné trati širokého rozchodu z Čopu do Čierné, postavené již v roce 1947 a elektrifikované v šedesátých letech.\n\nDlouhá cestovní doba mezi Košicemi a Trebišovem (obvykle navíc s úvratí v Michaľanech) si v 80. letech vyžádala stavbu přímé spojky, která odbočuje v nově vybudované výhybně Slivník (poblíž stejnojmenné výhybny na ŠRT, tehdy pod názvem Červený Dvor). Zprovozněna byla roku 1985 a o čtyři roky později se dočkala i elektrifikace – jízdní dobu v daném úseku zkrátila nejméně o 20 minut.\n\nTrať Košice – Čierna nad Tisou je i dnes jednou z vůbec nejvytíženějších tratí na celém Slovensku. Díky velkému množství komodit, dovážených z východní Evropy, je zde intenzita nákladních vlaků pozoruhodná a čítá v každém směru i více než 30 vlaků denně. Nejběžnější řadou jsou dvoudílné lokomotivy 131; kvůli náročnému stoupání v úseku mezi Kuzmicemi a Ruskovem dostávají těžší vlaky postrkový stroj řady 183. Osobní doprava zajišťuje spojení s východoslovenskou metropolí Košicemi a osobní vlaky jezdí ve špičce až v hodinovém taktu. V převážné většině jsou dopravovány elektrickými jednotkami řad 460 nebo 671, případně lokomotivami řady 163. Rychlíky ve směru do Trebišova a Humenného vedou motorové lokomotivy řad 754 či 757.\n"}
{"id": "634030", "url": "https://cs.wikipedia.org/wiki?curid=634030", "title": "Douglas DC-6", "text": "Douglas DC-6\n\nDouglas DC-6 je americký čtyřmotorový pístový dopravní letoun, který v letech 1946-58 vyráběla společnost Douglas Aircraft. Jeho vývoj začal za druhé světové války a původně se z něj měl stát vojenský transportní letoun, ale po válce byl přepracován na dopravní a měl konkurovat stroji Lockheed Constellation. Od roku 1952 ho používala Pan Am na přelety z Evropy do Ameriky. Bylo vyrobeno více než 700 letounů a mnoho z nich stále létá jako nákladní, vojenské a požární hlídkové letouny.\n\nVe službách amerického letectva byl DC-6 známý jako C-118 Liftmaster a jako R6D před rokem 1962 u námořnictva, poté byly všechny varianty přeznačeny také na C-118.\n\nV letech 1942 a 1944 začaly ve firmě Douglas plánovat poválečnou výrobu civilních letadel. Silnou konkurencí jim byly rychlé a přetlakovou kabinou vybaveny stroje Lockheed Constellation, které byly dosud vyráběny v omezeném počtu pro vojenské letectvo. Douglas se také rozhodl zkonstruovat dopravní letadlo s přetlakovou kabinou s ještě větší kapacitou. Největší motivací vývoje byl zájem společnosti United Air Lines, která v září 1944 objednala 20 strojů, přestože neviděla víc než hlavní výkresy.\n\nDouglas se plně věnoval konstrukci a stavbě nového stroje až v době kdy se snížil nápor na válečnou výrobu. Zpočátku vyvíjel svůj DC-6 pod vojenským označením \"XC-112A\". Konstrukce mohla pokračovat rychlým tempem, protože celý nosný systém byl po mírném zesílení převzat z letadla C-54 Skymaster. Byl postaven nový trup s delší a prostornější přetlakovou kabinou a také přetlakovým kokpitem pro posádku.\n\nZákladní počet cestujících na dlouhých trasách byl 52, na kratších mohl nést až 68 osob. Motory byly osmnáctiválcové Pratt & Whitney R-2800 Double Wasp CA-15, s výkonem 1 543 kW, které poháněly vrtule Hamilton Standard s praporovou a reverzní polohou pro zkrácení přistání. Významnou novinkou byly účinné dvouštěrbinové vztlakové klapky na křídle.\n\nPrvní stroj DC-6 vzlétl ještě s vojenským označením XC-112A (výr. č. 36326, sér. č. 45-0873) dne 15. února 1946 a od července 1946 začaly dodávky civilním zákazníkům. Dodáno bylo celkem 175 ks a jako první je nasadily United Air Lines v dubnu 1947. DC-6 byly rovnocennými soupeři letadel L-049 Constellation, a jejich příchod na americké kontinentální a transatlantické trasy vyvolal prudký konkurenční boj mezi výrobci letadel a jejich uživateli.\n\nLockheed Constellation letěl mezi New Yorkem a Los Angeles 11 hodin s jedním mezipřistáním a DC-6 měl stejné parametry. U obou strojů však nastala krize; DC-6 dostal zákaz létání od listopadu 1947 do března 1948 po sérii nehod, při nichž zahynulo 143 lidí. Po odstranění závad byla ale doprava obnovena, ale Lockheed mezitím vyráběl vylepšené modely \"L-649\" a \"L-749\". Posledním vyrobeným DC-6 (výr. č. 43152/161, imatrikulace I-LIKE) byl dodán Linee Aeree Italiane 28. května 1952. Firma Douglas odpověděla novými modifikacemi DC-6, kterými byly \"DC-6A Liftmaster\", určený pro nákladní dopravu s trupem bez oken delším o 1,5 m. Kabina o objemu 141,5 m³ s jeřábem a navijákem mohla odvézt až 13 tun nákladu. První stroj (výr. č. 43296/200) vzlétl 29. září 1949.\n\nNejprve jej v dubnu 1951 nasadila společnost Slick Airways a později následovaly další společnosti. Největší úspěch však přinesla firmě Douglas verze \"DC-6B\" zalétaná 2. února 1951 (výr. č. 43257/174, N37547), která je považována za nejekonomičtější z amerických dopravních letadel s pístovými motory. V roce 1958 tvořily provozní náklady DC-6B jen 0,83 centu na cestujícího a kilometr, zatímco Constallation vykazoval náklady 1,08 centu a modernější pístové typy měly ještě vyšší provozní náklady.\n\nDC-6B měl velmi úsporné motory R-2800 CB-17 s výkonem 1 837 kW, které používaly palivo s oktanovým číslem 115 až 130, s dobou mezi jednotlivými revizemi až 3 000 hodin. Trup byl protáhlý na 32,2 m. Byl v něm vytvořen prostor pro 54 osob při letech nad Atlantikem, 64 u kontinentálních letů a od roku 1952 pro 82 cestujících v turistické třídě u letů přes Atlantik. Maximální počet cestujících byl 92.\n\nUnited Air Lines zavedly své první DC-6B v dubnu 1951 a pak už rychle následovaly další letecké společnosti, například SAS, Alitalia a Canadian Pacific Air Lines. Douglas je vyráběl až do listopadu 1958 po dodání dvou kusů letecké společnosti JAT (YU-AFA a YU-AFB) a celkem bylo postaveno 286 ks. Dalších 77 ks bylo ve verzi DC-6A z nichž byla většina přestavěna na \"DC-6C\" pro smíšenou přepravu osob a nákladu.\n\n\n\nZdroj:Airliners.net\n\n\n\n"}
{"id": "634031", "url": "https://cs.wikipedia.org/wiki?curid=634031", "title": "Antonín Stevens", "text": "Antonín Stevens\n\nAntonín Stevens, celým jménem Antonín Arnošt Stevens ze Steinfelsu (asi v roce 1608, Praha – kolem roku 1675, ramtéž), byl pražský malíř druhé třetiny 17. století, vedle Karla Škréty další významný tvůrce raného baroka v Čechách. Maloval portréty a náboženské obrazy, věnoval se nástěnné malbě, doložena je také jeho inventorská činnost v oblasti grafiky.\n\nByl synem v Praze usedlého vlámského malíře specializovaného na krajinomalbu Pietera Stevense († po roce 1626), který nejspíš roku 1590 přišel na dvůr císaře Rudolfa II. Základům malířského řemesla se naučil patrně u svého otce, rozhodující byla studijní cesta v první polovině třicátých let 17. století, uskutečněná nejspíš po Německu a Nizozemí. Po svém návratu do Prahy roku 1635 zaznamenal Antonín Stevens rychlý kariérní vzestup. Jeho prvními klienty byli malostranští augustiniáni-poustevníci, na jejichž postranním právu si zakoupil dům. Portrétoval císaře Ferdinanda III. a v roce 1640 je doložen ve Vídni, kde se o jeho služby ucházel kníže Gundakar z Lichtenštejna. Pro církevní instituce v Praze maloval oltářní plátna a obrazové cykly (řada menších oltářních pláten pro malostranské augustiniány u sv. Tomáše a monumentální plátno pro hlavní oltář v chrámu P. Marie Vítězné na Malé Straně, cyklus premonstrátských světců pro strahovský klášter), byl také žádaným portrétistou vysoké aristokracie a členů císařské rodiny.\n\nI když ve čtyřicátých letech 17. století byl Stevens zastíněn talentovanějším Karlem Škrétou, získával i nadále prestižní zakázky. Oproti italsky orientovanému Škrétovi byla Stevensovi zdrojem poučení vlámská malba, ve své rozmanité tvorbě se orientoval na nejrůznější předlohy, a to i italských umělců. Do zralého tvůrčího období spadají rozměrná plátna na hlavních oltářích v chrámech P. Marie Sněžné na Novém Městě či sv. Jiljí na Starém Městě, menší malby v chrámech P. Marie Pod Řetězem a P. Marie před Týnem, případně malířská výzdoba hlavních oltářů v kostelech sv. Václava v Bělé pod Bezdězem a sv. Víta v Kojeticích u Neratovic. V závěru života vytvořil trojici obrazů pro hlavní oltář děkanského chrámu Nanebevzetí Panny Marie v Žatci.\n\nRoku 1640 obdržel Antonín Stevens od císaře Ferdinanda III. titul \"komorní malíř\", roku 1643 byl nobilitován hrabětem Jaroslavem Bořitou z Martinic a obdržel predikát \"ze Steinfelsu\", něm. \"von Steinfels\".\n\nAntonín Stevens byl ženat s Annou Marií Breglovou (Preglovou), s kterou měl celkem osm dětí. Malířskému umění se věnovali dva synové Pavel Antonín Stevens (asi 1641–1692) a Jan Jakub Steinfels (1651–1730), z nichž druhý byl specialistou na nástěnnou malbu.\n\n"}
{"id": "634034", "url": "https://cs.wikipedia.org/wiki?curid=634034", "title": "Ganej Tikva", "text": "Ganej Tikva\n\nGanej Tikva ( גַּנֵּי תִּקְוָה, doslova „\"Zahrady naděje\"“, v oficiálním přepisu do angličtiny Ganne Tiqwa, přepisováno též Ganei Tikva) je místní rada (menší město) v Izraeli, v Centrálním distriktu. Starostou je Avišaj Levin.\n\nLeží v nadmořské výšce 74 metrů, východně od Tel Avivu v Izraelské pobřežní planině. Město je součástí hustě zalidněného sídelního pásu metropolitní oblasti Tel Avivu zvaného Guš Dan. Na všech stranách je obklopeno zastavěnou krajinou s městy Savijon, Kirjat Ono a Petach Tikva.\n\nGanej Tikva je napojena na hustou silniční síť v rámci aglomerace Tel Avivu.\n\nObec Ganej Tikva byla založena roku 1953. Původně se nazývala Šikun ha-Jovel. Byla zřízena Židovskou agenturou jako nové sídliště pro ubytování vlny židovských imigrantů, která do Izraele dorazila v měsících bezprostředně po vzniku státu. Usídlili se zde Židé z Rumunska, Polska, Jemenu a Maroka. Zpočátku šlo administrativně o součást sousedního města Petach Tikva. Zástavba v první fázi sestávala z cca 240 provizorních ubikaci.\n\nV roce 1954 získala Ganej Tikva současné jméno a zároveň byla povýšena na místní radu (malé město). Během 2. poloviny 20. století prošla obec silným stavebním rozvojem. V roce 1995 byly k jejím správním hranicím připojeny pozemky o výměře 700 dunamů (70 hektarů) od sousední Petach Tikva. V roce 2006 byl katastr města rozšířen o dalších 300 dunamů (30 hektarů).\n\nV obci funguje pět základních škol, jedna nižší střední škola a patnáct mateřských škol. Plánuje se výstavba školského areálu na severním okraji města, kde se počítá se zřízením střední školy. V roce 2001 se otevřel kulturní dům s galerií a divadelním sálem.\n\nZhruba 70 % obyvatel žije v bytových domech, zbytek v soukromých individuálních domech. Obyvatelstvo sestává z cca 25 % nábožensky orientovaných Židů (čtvrtě \"Jismach Moše\" a \"Nof Savijon\"), zbytek populace je sekulární.\n\nPodle údajů z roku 2009 tvořili naprostou většinu obyvatel Židé – cca 12 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 12 900 osob).\n\nJde o středně velké sídlo městského typu se setrvalým mírným růstem, který se po roce 2010 výrazně zrychlil. K 31. prosinci 2017 zde žilo 18 200 lidí.\n\n"}
{"id": "634039", "url": "https://cs.wikipedia.org/wiki?curid=634039", "title": "Argumentum ad hominem", "text": "Argumentum ad hominem\n\nArgumentum ad hominem (lat. „argument k člověku“) je argument, kterým se diskutující snaží vyvrátit oponentovo tvrzení poukazováním na jeho vlastní názory či jednání, případně i na jeho skutečné či domnělé nedostatky. Argument \"ad hominem\" se obvykle považuje za demagogický a neplatný.\n\nArgument \"ad hominem\" na rozdíl od argumentů věcných (\"ad rem\") se obvykle považuje za demagogický a neplatný, v některých kontextech, například v diskusi o etice, ale může dávat například smysl poukaz na protivníkovo pokrytectví. Použití v takových diskusích hájil například Charles Taylor.\n\nRozlišujeme u něj řadu typů, jedním z nich může být například tzv. otrávení studny (\"poisoning the well\"), kdy je pověst řečníka poškozena v předstihu, ještě než se dostane k publiku.\n\nDále např. Arthur Schopenhauer rozlišil argumenty \"ad hominem\" (které mohou být v některých případech platné) a \"ad personam\" („k osobě“):\n\nAmerický filosof D. Walton rozlišuje následující typy použití, které mohou být platné a ve vědecké i filosofické diskusi se občas vyskytují:\n\n\n"}
{"id": "634042", "url": "https://cs.wikipedia.org/wiki?curid=634042", "title": "Betafence", "text": "Betafence\n\nSpolečnost Betafence je nadnárodní koncern ovládaný ze 44% fondem CVC Capital partners, ze 45% fondem Gilde a z 11% managementem společnosti.\n\nSpolečnost Betafence je největší světový výrobce plotů, pletiv, bran a mnoha dalších doplňujících příslušenství pro stavbu a montáž svařovaného oplocení. Společnost Betafence v současnosti působí ve více než 100 zemích světa.\n\nSpolečnost Betafence byla založena roku 1880 pod jménem Bekaert a má za sebou tak již více než 130 let na trhu. V roce 2005 byla přejmenována na Betafence. V minulém desetiletí, patří mezi zajímavé milníky především investice a růst společnosti, kdy bylo proinvestováno více než 75 milionů € v letech 2005 - 2010. Dále vznikly následující společné podniky a stránky:\n\n\nCelkem zaměstnávala okolo 2000 zaměstnanců v 11 výrobních závodech, které se nacházely v 10 zemích. Obrat společnosti byl přibližně 500 milionů €. Produkty společnosti Betafence jsou zařazeny ve významných architektonických katalozích a objevují se pravidelně na výstavách.\n\nJedním z nejznámějších projektů společnosti Betafence je bezpečnostní plot mezi Amerikou a Mexikem, který brání přistěhovalcům ve vstupu do Ameriky.\nTento bezpečnostní plot typu Securifor® Kromě toho lemuje např. Bělotínskou dálnici či Pražskou trafostanici v Malešicích. \nSpolečnost Betafence se například podílí na dodávkách při významných světových sportovních akcích, jako v roce 2008 na závodech Formule 1 v Singapuru \n\nKaždoročně bývá v Evropě problém se zdražením plotů v letním období, díky růstu cen oceli ve stavební sezóně. Proto společnost Betafence na začátku roku 2011 vyrobila na sklady více než 100t plotových komponentů určených pro farmáře ve Velké Británii, které se v letní sezóně budou prodávat za současné ceny a umožní tak britským farmářům nakupovat britské zboží.\n\n\nNa český trh vstoupila společnost Betafence již v roce 2009 prostřednictvím svého obchodního zastoupení a v roce 2010 bylo založena společnost s ručením omezeným, která nese současný název Betafence s.r.o. V současné době má společnost Betafence sklad u Humpolce a dodává své produkty podnikatelům i koncovým uživatelům. S příchodem společnosti Betafence se na český trh dostávají bránové a plotové systémy západního designu a kvality.\n\n"}
{"id": "634057", "url": "https://cs.wikipedia.org/wiki?curid=634057", "title": "Kaoru Išikawa", "text": "Kaoru Išikawa\n\nKaoru Išikawa (石川馨 Ishikawa Kaoru) (13. července 1915 − 16. dubna 1989) byl japonský univerzitní profesor a významný inovátor v oblasti řízení kvality. Nejvíce znám je díky jeho diagramu příčin a následků známým též jako diagram rybí kosti (fishbone diagram), který se používá při analýze výrobního procesu.\n\n\n"}
{"id": "634063", "url": "https://cs.wikipedia.org/wiki?curid=634063", "title": "Nelė Žilinskienė", "text": "Nelė Žilinskienė\n\nNelė Žilinskienė, rozená Nelė Savickytė (* 29. prosince 1969, Telšiai) je bývalá litevská atletka, která se specializovala na skok do výšky.\n\nPrvní větší úspěchy zaznamenala v roce 1993, kdy obsadila 11. místo na halovém MS v Torontu a získala stříbrnou medaili na světové letní univerziádě v americkém Buffalu. O rok později vybojovala výkonem 193 cm bronzovou medaili na evropském šampionátu v Helsinkách. Na MS v atletice 1995 v Göteborgu se podělila s Američankou Amy Acuffovou o 8. místo. V roce 1996 na halovém ME ve Stockholmu skončila těsně pod stupni vítězů, na 4. místě jen vinou horšího technického zápisu před bronzovou Olgou Bolšovovou z Moldavska. Šesté místo obsadila na halovém MS 1997 v Paříži.\n\nTřikrát reprezentovala na letních olympijských hrách. Největšího úspěchu dosáhla v roce 1996 na olympiádě v Atlantě, kde překonala 196 cm, což stačilo na dělené 6. místo. Zúčastnila se také letních her v Barceloně 1992 a v Sydney 2000, kde však skončila její cesta v kvalifikaci. Sítem kvalifikace neprošla také na MS v atletice 1993 ve Stuttgartu, na ME v atletice 1998 v Budapešti, na halovém ME 2000 v Gentu a na světovém šampionátu v Edmontonu v roce 2001.\n\nAtletickou kariéru ukončila v roce 2002.\n\n\n"}
{"id": "634064", "url": "https://cs.wikipedia.org/wiki?curid=634064", "title": "Airinė Palšytė", "text": "Airinė Palšytė\n\nAirinė Palšytė (* 13. července 1992, Vilnius) je litevská atletka, jejíž specializací je skok do výšky.\n\nMezinárodní kariéru započala v roce 2008 na juniorském mistrovství světa v Bydhošti, kde skočila 174 cm a skončila v kvalifikaci. O rok později obsadila na MS do 17 let v italském Brixenu ve finále výkonem 182 cm 4. místo. V roce 2010 se zúčastnila halového MS v katarském Dauhá i evropského šampionátu v Barceloně, avšak v obou případech neprošla sítem kvalifikace, stejně jako na halovém ME 2011 v Paříži.\n\nV roce 2010 vybojovala výkonem 189 cm stříbrnou medaili na MS juniorů v kanadském Monctonu. Stříbro získala také na juniorském mistrovství Evropy v estonském Tallinnu o rok později, kde překonala 191 cm a na světové letní univerziádě v čínském Šen-čenu, kde výkonem 196 cm vyrovnala národní rekord Nelė Žilinskienė.\n\n\n"}
{"id": "634068", "url": "https://cs.wikipedia.org/wiki?curid=634068", "title": "Lněnka bezlistenná", "text": "Lněnka bezlistenná\n\nLněnka bezlistenná (\"Thesium ebracteatum\") je kriticky ohrožený druh poloparazitní rostliny z čeledě santálovitých.\n\nTento druh, náležející k rozšířenému rodu lněnka, má svůj areál omezen převážně jen východní a střední Evropu. Jeho západní hranice je v Německu a Rakousku, severní v Polsku a Pobaltských zemích a na východě zasahuje na Ukrajinu, do centrálního Ruska a Rumunska. Ve všech těchto zemích se vyskytuje jen vzácně a dostává se mu různého stupně ochrany. V zemích jako Dánsko již nedávno vymizel. Na Slovensku byl nedavno (2016) nalezen na uzemi stratovulkánu Poľana.\n\nV České republice se vyskytuje v současnosti na jediné lokalitě v Polabí, v  národní přírodní památce Slatinná louka u malebné obce Velenky v okrese Nymburk. V roce 2009 byla objevena nová lokalita na Příbramsku.\n\nJe to bylina vytrvalá, s tenkým plazivým, výběžkatým oddenkem. Vyrůstá z něho jedna nebo několik nahloučených jednoduchých, vzácněji větvených lodyh vysokých 10 až 20 cm, které bývají přímé nebo vystoupavé. Z lodyhy vyrůstají střídavě čárkovitě kopinaté listy, dlouhé 2 až 4 cm a 2 až 3 mm široké, čím výše tím jsou větší. Asi v  polovině výšky lodyha přechází v jednoduché hroznovité květenství zakončené jalovým listnatým chocholem.\n\nKvětonosné větvičky jsou vždy s jedním květem na stopce obloukovitě odstálé. Od stopky vyrůstá poměrně dlouhý podkvětní listen, postranní listence nejsou vyvinuty. Oboupohlavné květy s neopadávajícím širokým kalichovitým okvětím mají 5 do poloviny srostlých přímých lístků, které jsou uvnitř bílé a vně zelené. V květu je 5 tyčinek umístěných pod okvětními lístky, jejich prašníky mají prašné váčky obracené směrem ke středu. Jednopouzdrý spodní semeník vytvořený se tří plodolistů obsahuje tři vajíčka, na vrcholu nese čnělku s paličkovou bliznou. Mezi tyčinkami a čnělkou jsou nektarové žlázky. Kvetou v květnu až červnu a jsou opylovány převážně létajícím hmyzem, někdy dochází i k samoopylení.\n\nPo odkvetení se okvětní lístky zavinou dovnitř, takže přischlé okvětí je mnohem kratší než zřetelně stopkatý elipsovitý plod, kožovitá nažka.\n\nLněnka bezlistenná je oddenkový geofyt až hemikryptofyt. Rozmnožuje se převážně vegetativně plazivými oddenkovými výběžky, řidčeji také generativně semeny. Je to bylina poloparazitická bez svého specifického hostitele. Může vyrůst jen v symbióze s jinou, autotrofní rostlinou.\n\nKdyž mladá rostlinka vyklíčí ze semene, roste velice pomalu, v prvém roce vyroste maximálně do 4 cm. Z jejího hlavního kořene počnou postupně vyrůstat jemné postranní kořínky a ty hledají kořeny jiných rostlin. V místech styku s nimi vytvoří malé kulovité útvary, z kterých začnou vyrůstat haustoria pronikající dovnitř symbiotické rostliny a srůstají s její dřevní části, s  xylémem, odkud odčerpávají vodu a minerální látky. Organické (ústrojné) látky si rostlinka získává z půdy sama.\n\nJe to druh úzce vázaný na vlhké rašelinné až slatinné louky nebo světlé lesy s dobře minerály zásobenou, hlubokou půdou. Hladina spodní vody může kolísat, terén však smí být zaplavován jen krátkodobě. Roste převážně v nížinách nebo i mírných pahorkatinách v  termofytiku a mezofytiku jako součást bezkolencových luk svazů \"Molinion\" a \"Caricion davallianae\". Velice prospěšné pro zachování současných populací je pravidelné každoroční kosení areálu výskytu v srpnu, tj. po vysemenění.\n\nJe to pravděpodobně sarmatský migrant, který se do středoevropské květeny dostal zřejmě v postglaciálním období. Jinak je lněnka bezlistenná hodnocená jako cenný prvek genofondu střední Evropy s reliktním výskytem v této oblasti.\n\nPodle \"Černého a červeného seznamu cévnatých rostlin České republiky\" je lněnka bezlistenná řazena mezi druhy kriticky ohrožené – C1. Stejně tak je hodnocena \"Bernskou úmluvou o ochraně evropské fauny a flory\".\n\nČeský název lněnka bezlistenná je morfologicky nesprávný, popisovaná rostlina listeny má, ale nemá listence.\n\n\n \n"}
{"id": "634072", "url": "https://cs.wikipedia.org/wiki?curid=634072", "title": "Antonín Bednář", "text": "Antonín Bednář\n\nAntonín Bednář (1. listopadu 1896, Vamberk – 2. března 1949, Vamberk) byl český dirigent, sbormistr a skladatel.\n\nByl synem majitele výrobny vambereckých krajek. Absolvoval obchodní školu. Hudbu studoval nejprve soukromě. Na Pražské konzervatoři byl později žákem Jana Heřmana (klavír), Josefa Bohuslava Foerstera (skladba) a u Františka Spilky a Karla Boleslava Jiráka (dirigování).\n\nObchodu se již nevěnoval. Po skončení studií působil jako sbormistr (pěvecký spolek Praga, Vinohradský Hlahol, a další). Založil a vedl Pěvecké sdružení českých učitelů. Kromě toho založil i Orchestr českých železničářů. V letech 1924–1925 byl korepetitorem brněnské opery a řídil Starobrněnský Hlahol. Pohostinsky řídil orchestr České filharmonie, orchestr Československého rozhlasu a řadu předních symfonických orchestrů v celé Evropě (Berlín, Lipsko, Drážďany, Vídeň, Tallinn, Varšava, Bukurešť atd.).\n\nAntonín Bednář se ve své skladatelské tvorbě inspiroval hlavně dílem Vítězslava Nováka.\n\n\n\n"}
{"id": "634073", "url": "https://cs.wikipedia.org/wiki?curid=634073", "title": "Pila (provoz)", "text": "Pila (provoz)\n\nPila (někdy také pilnice) je provozovna, která zpracovává dřevo z polotovaru klád na řezivo (trámy, latě, prkna, fošny apod.) Moderní provozovny často zahrnují i další přidružené činnosti, například zpracování odpadu, a užívá se pro ně název dřevozpracující závod.\n\nJádrem provozovny je rámová pila („katr“), ocelový rám s paralelně napjatými pilovými listy, který kmitá ve svislém směru. Rám se pohybuje ve vedení, kláda je na vozíku na kolejnicích a přísun klád obstarávají vroubkované válce jako podavače. Historické pily byly poháněny vodou a měly často jediný list, někdy i s vodorovným pohybem. Parní pohon umožnil použití více paralelních listů a dnes se vesměs používá elektrický pohon. S tím souvisí i jiné umístění provozoven: dříve se budovaly poblíž vodních toků, od 19. století se stavějí spíše na logisticky výhodných místech jako např. u železničních nádraží.\n"}
{"id": "634080", "url": "https://cs.wikipedia.org/wiki?curid=634080", "title": "Lucian Freud", "text": "Lucian Freud\n\nLucian Freud (8. prosince 1922 Berlín, Německo – 20. července 2011 Londýn, Anglie) byl britský malíř německého původu. Šlo o jednu z nejvýznamnějších postav britského a světového poválečného umění. Narodil se jako vnuk psychoanalytika Sigmunda Freuda, v třicátých letech emigroval do Británie, umění studoval na Central School of Art v Londýně a pak na East Anglian School of Painting and Drawing v Dedhamu. Ve svém díle se zaměřoval na lidskou figuru, kterou zobrazoval realisticky se všemi nedokonalostmi.\n\nLucian Freud se narodil v Berlíně židovským rodičům. Jeho otec Ernst, nejmladší syn psychoanalytika Sigmunda Freuda, byl architekt. Matka Lucie Brasch pocházela z rodiny obchodníka s obilím. V roce 1933 emigrovali Freudovi do Spojeného království. Lucian zde začal chodit do školy Dartington Hall v hrabství Devon a v Bryanstonu v hrabství Dorset. Roku 1939 nastoupil do Central School of Arts and Crafts v Londýně, zůstal zde ale jen jeden semestr. Přešel do East Anglian School of Painting and Drawing v Dedhamu, kde byli jeho učiteli Cedric Morris a Arthur Lett-Haines. Jeho první kresby publikoval časopis Horizon, jehož vedoucím redaktorem byl Cyril Connolly. V roce 1939 získal britské občanství.\n\nPrvní válečnou zimu 1939/1940 prožil ve Walesu, kde kreslil. Společnost mu dělali přátelé ze studií: budoucí herec a literát David Kentish a básník Stephen Spender. Roku 1941 se dobrovolně přihlásil do armády. Přidělen byl k obchodnímu loďstvu, které zajišťovalo severoatlantické konvoje. Brzy však onemocněl a ještě téhož roku byl zproštěn služby. Vrátil se ke svému učiteli Morrisovi, jehož škola byla mezitím přestěhována do Suffolku. V letech 1942–1943 navštěvoval večerně Goldsmith´s College, součást Londýnské univerzity. V roce 1943 se trvale přestěhoval do Londýna; ve čtvrti Paddington si zřídil ateliér, v němž tvořil po celý život. První samostatnou výstavu mu umožnila v roce 1944 Alex Reid & Lefevre Gallery v Londýně.\n\nPo válce se rozhodl cestovat. V roce 1946 strávil dva měsíce v Paříži a pak necelých půl roku na řeckém ostrově Paros. Rok nato přijel do Paříže opět, tentokrát v doprovodu Kitty Garman, dcery sochaře Jacoba Epsteina, jež se roku 1948 stala jeho první manželkou. Na konci 40. let se seznámil s výtvarníky, s nimiž vytvořil Londýnskou školu. Patřili do ní Michael Andrews, Frank Auerbach, Francis Bacon, David Hockney, Howard Hodgkin, R. B. Kitaj nebo Leon Kossoff. V letech 1949–1954 působil jako hostující pedagog na Slade School of Fine Arts v Londýně. První oficiální uznání mu přinesl obraz \"Interiér v Paddingtonu\" z roku 1951. Vystavil ho na akci Festival of Britain, kde obdržel cenu Arts Council Prize of Great Britain. V roce 1953 se Freud oženil podruhé, a to s Lady Caroline Blackwood, manželství se však brzy rozpadlo. V červnu roku 1954 publikoval časopis Encounter jeho zásadní teoretickou studii \"Pár myšlenek o malířství\". V roce 1970 zemřel jeho otec, roku 1989 matka. V té době se stal jeho agentem James Kirkman, který tuto funkci plnil do roku 1992. V roce 1987 byl jmenován kurátorem výstavy \"The Artist´s Eye\" (Umělcovo oko), pořádané londýnskou národní galerií. Byl mu umožněn svobodný výběr exponátů z rozsáhlých sbírek instituce. Roku 1997 se Freud usadil v Holland Parku v západním Londýně, paddingtonský ateliér si však ponechal. Při příležitosti jeho šedesátin o něm v prestižním nakladatelství Thames & Hudson vyšla monografie z pera kurátora Lawrence Gowinga. Od roku 1990 se stal jeho modelem australský tanečník Leigh Bowery. Freud s ním vedl zásadní rozhovor o své tvůrčí činnosti, který v roce 1993 vydala newyorská galerie Matthew Marks. Od roku 1992 Freuda začal zastupovat galerista William Acquavella z New Yorku, v téže době k němu nastoupil jako asistent malíř David Dawson, kterého Freud rovněž často portrétoval. Při příležitosti svých sedmdesátin poskytl Freud obsáhlý rozhovor Williamu Feaverovi z časopisu The Observer. V roce 2001 bylo Freudovi umožněno portrétovat královnu Alžbětu II.. Malíř obraz věnoval do královských sbírek. Roku 2002 byl Freud pověřen výběrem obrazů na výstavu Johna Constabla, která se konala v Grand Palais v Paříži. Lucian Freud zemřel 20. července 2011.\n\nZa svého života byl Freud několikrát vyznamenán. Zřejmě nejvýznamnějšími oceněními byly v roce 1983 Řád společníků cti (Companion of Honour) a roku 1993 Řád Za zásluhy (Order of Merit).\n\nV roce 1936 se v Londýně konala velká výstava věnovaná surrealismu, kterou Lucien navštívil. Tento styl měl na jeho ranou tvorbu vliv, jak ukazuje např. obraz \"Malířův pokoj\" z roku 1943, v němž do místnosti oknem strká hlavu zebra. Po určitou dobu také tvořil pod vlivem malířů z hnutí nová věcnost (Neue Sachlichkeit), zejména Georga Grosze. Postupně si však vytvořil svůj vlastní, nezaměnitelný styl. Přihlásil se k figurativnímu směru umění v době, kdy ve výtvarném světě dominovalo abstraktní umění. Lze říci, že jeho tvorba je v jistém smyslu reakcí na abstrakci, která rezignovala na zobrazení konkrétního individua. V evropských galeriích studoval Freud díla starých mistrů, respektoval zejména Ingrese, Franse Halse a Johna Constabla. Na motivy Watteauova obrazu \"Pierotovo štěstí\" namaloval vlastní variaci s názvem \"Velký interiér W.11\".\n\nTematicky byl Freud univerzálním malířem. Maloval stromy a květiny, haraburdí pod okny svého ateliéru v Paddingtonu (\"Smetiště a domy v Paddingtonu\", 1972), zvířata, zátiší. V centru jeho zájmu však byl člověk, jeho fyziognomie a tělo, mužské i ženské. Ve svých aktech docházel až na samotnou hranici, když zobrazoval i ty nejmenší anatomické detaily. K aktům mu stáli takřka výhradně jeho nejbližší přátele a členové rodiny včetně dospělých dcer. Tyto akty připomínají v určitém ohledu práce Egona Schieleho. Freud zobrazuje lidské tělo v extrémně intimních situacích. Jeho modely si však vždy zachovávají důstojnost. Výrazy jejich tváří, obyčejně se zavřenýma očima a jakoby ve spánku, charakterizují vnitřní život, často zranitelnost portrétovaných osob. Všechny své modely znal osobně, z jeho obrazů vyzařuje pocit hluboké znalosti nebo lásky, nikdy odtažitosti. Jeho práce prozrazuje hlubokou schopnost koncentrace. Pečlivě maloval oči, kterými odhaloval vnitřní osobnost, i když jsou zavřené. Maloval všechny nedokonalosti, výrůstky, bulky a soukromé části těla. Freud znal každý kout svého ateliéru a prostor, který modely zabírají. Věděl přesně, co chce dělat s barvou – a co již nemůže. Přidával do ní keramickou bělobu, čímž dosahoval barvy masa.\nDo této kategorie můžeme také zařadit řadu jeho autoportrétů, s níž začal už od mládí. I sám sebe znázornil jako velmi realistický akt (\"Malíř při práci, reflexe\", 1993). V polovině 90. let namaloval Lucian Freud sérii aktů velmi zavalité ženy jménem Sue Tilley (Big Sue). Povoláním byla \"kontrolorkou výhod\" (Benefits Supervisor). Její portrét s názvem \"Benefits Supervisor Sleeping\" (Spící kontrolorka výhod) z roku 1995 byl posléze v roce 2008 v aukční síni Christie's v New Yorku prodán za 33,6 miliónu dolarů. Byla to do té doby nejvyšší cena za obraz žijícího umělce.\nSmrt jeho otce znamenala pro matku velké trauma. Freud se jí snažil pomoci a zaujmout tím, že ji začal portrétovat. V 70. a 80. letech tak vznikla řada významných portrétů stárnoucí zadumané ženy, zcela pohroužené do svého vnitřního světa.\n\nŽádný z Freudových obrazů, většinou rozptýlených v soukromých sbírkách, nemá licenci pro umístění na Wikipedii. Je možné se s nimi seznámit na některém z níže uvedených externích odkazů.\n\n\nSeznam výstav od roku 1942:\n\n\n"}
{"id": "634081", "url": "https://cs.wikipedia.org/wiki?curid=634081", "title": "Michel Goulet", "text": "Michel Goulet\n\nMichel Goulet (* 21. dubna 1960) je bývalý kanadský hokejový útočník. Odehrál patnáct sezón v National Hockey League a je členem Hokejové síně slávy.\n\nJako junior hrával za Quebec Remparts, profesionální kariéru zahájil v Birmingham Bulls ve WHA. Tam odehrál jen sezónu 1978/1979, poté, po zániku WHA, jej draftovali do NHL Quebec Nordiques. V NHL se brzy stal vyhlášeným střelcem, ve čtyřech po sobě jdoucích sezónách nastřílel více než 50 gólů a v dalších dvou se této hranici těsně přiblížil. Těžil zejména ze spolupráce s bratry Šťastnými. V průběhu sezóny 1989/1990, která se pro Quebec vyvíjela velmi nepříznivě, byl Goulet vyměněn za mladší hráče do Chicaga. <br>\n16. března 1994 během utkání s Montreal Canadiens narazil hlavou na hrazení a utrpěl vážný úraz - těžký otřes mozku, který ukončil jeho kariéru. Přesně rok po této nehodě byl jeho dres vyvěšen pod strop haly v Quebecu a číslo 16 bylo vyřazeno.\nJako hráč Stanley Cup nikdy nezískal, ale později během působení v realizačním týmu Colorado Avalanche se podílel na zisku dvou titulů v letech 1996 a 2001.\n\nV dresu Kanady si dvakrát zahrál na Kanadském poháru. V roce 1984 byl druhý v bodování turnaje za Waynem Gretzkym a přispěl k zisku zlata pro Kanadu, stejný kov vybojoval také o tři roky později. V roce 1987 se také účastnil série zápasů mezi výběrem NHL a sovětské ligy, známé jako Rendez-vous ’87.\n\nTýmové\n\nIndividuální\n\n\n"}
{"id": "634085", "url": "https://cs.wikipedia.org/wiki?curid=634085", "title": "Nicolaes Eliaszoon Pickenoy", "text": "Nicolaes Eliaszoon Pickenoy\n\nNicolaes Eliaszoon Pickenoy (10. ledna 1588 - 1653/1656) byl holandský malíř vlámského původu. Byl snad žákem Cornelise van der Voort, jeho žákem pak byl Bartholomeus van der Helst.\nMalíř se narodil jako syn antverpského zedníka \"Eliase Claeszoona Pickenoye\" (1565–1640) a \"Heijltje Laurens s'Jonge\" (1562–1638), kteří před Nicolaesovým narozením emigrovali do Amsterdamu. V roce 1621 (v té době bydlel poblíž Oude Kerk) se oženil s 21letou sirotou \"Levijntje Bouwens\" (1599–ca 1656). Měli spolu deset dětí, z nichž dvě (\"Sara\" a \"Elias\") zemřeli v útlém věku.\n\nPickenoy maloval velké tzv. \"Schuttersstukken\", velké skupinové portréty správců sirotčinců, portréty místních nebo národních proslulých osobností, jako např. Nicolaes Tulp, \"Maarten Harpertszoon Tromp\" a \"Jochem Hendrickszoon Swartenhont\", manžel \"Elisabeth Bas.\"\n\nNejranější obraz, který Pickeroy podepsal, je \"\"Osteologická Presentace dr. Sebastiaena Egbertze de Vrij's\"\" z roku 1619 (dnes uložen v Historickém muzeu v Amsterodamu). Vrchol jeho tvorby spadá do let 1630-1637, jež se vyznačují vysokou úrovní jeho obrazů a četnými zakázkami od prominentních osob. Z tohoto období pochází i další obraz z Historického muzea v Amsterodamu, \"Hostina střelců z kompanie kapitána Jacoba Backera a seržanta Jacoba Rogha\" z let 1632-1634 .\n\nPo roce 1637 maloval již jen málo, lukrativní nebo prestižní portréty. Kromě nich namaloval mimo jiné malý počet biblických motivů (uloženy v Muzeu Catharijneconvent). Řada jeho nejlepších prací je uložena v Rijksmuseum a v Historickém muzeu v Amsterdamu.\n\nV roce 1637 koupil od \"Adriaena Pauwa\" dům na rohu \"Sint Anthoniessluis\" a \"Jodenbreestraat\", v místě, kde bydlela řada malířů, obchodníků s uměním a klenotníků. Dům předtím vlastnil jeho pravděpodobný učitel, Cornelis van der Voort a později Hendrick van Uylenburgh. Vposledku pracoval v letech 1631-1634 dohromady s Rembrandtem. V roce 1639 koupil Rembrandt sousední dům, dnešní \"Museum Het Rembrandthuis\". Stejně jako Rembrandt nemohl Pickenoy dluh za dům splácet a musel ho po osmi letech opět prodat.\n\nPickenoysovy práce jsou často jen nesnadno odlišitelné od jeho soudobých kolegů. Příznačné pro jeho styl je ostrý dopad světla, které nechává ostře vystoupit hlavy, poněkud přemrštěná gesta, velké zelenohnědé stíny a nezvykle tvarované oči.\n\n\n"}
{"id": "634090", "url": "https://cs.wikipedia.org/wiki?curid=634090", "title": "Oxid lanthanitý", "text": "Oxid lanthanitý\n\nOxid lanthanitý je oxidem lanthanu, ve kterém je lanthan v oxidačním stavu III.\n"}
{"id": "634092", "url": "https://cs.wikipedia.org/wiki?curid=634092", "title": "World Cyber Games", "text": "World Cyber Games\n\nWorld Cyber Games (dále jen WCG) je mezinárodní turnaj v několika počítačových hrách, kde se hraje o velké finanční částky (v řádech staticíců dolarů) a o věcné ceny (hardware) od sponzorů (Samsung, Microsoft). Tento herní festival probíhal v letech 2001-2013. Poté zažil krátkou odmlku a v roce 2019 zažil své obnovení.\n\nWCG má několik částí .\n\nV každé zemi , která se zúčastní WCG probíhají online kvalifikace. To znamená , že se koná turnaj pořádaný přes internet z něhož se vybere 8 nejlepších z každé hry , kteří postupují na offline kvalifikaci.\n\nZde se setkávají na určeném místě nejlepší hráči země. Tým nebo hráč , který tohle finále vyhraje má možnost jet na velké finále a reprezentovat svou zem .\n\nVětšinou pořádané v nějakém velkém městě jako je např. Los Angeles. Zde se setkají jen ti nejlepší z celého světa a bojují o titul.\n\nJako oficiální herní tituly jsou vybrány Counter-Strike 1.6, Warcraft III: The Frozen Throne, TrackMania Nations Forever, FIFA 10, StarCraft: Brood War a Carom 3D pro PC, Guitar Hero 5, Tekken 6 a Forza Motorsport 3 pro konzoli Xbox 360. Mobilní hráči si zahrají opět Asphalt 5 a v rámci promo akce zde bude i doprovodný turnaj v Lost Saga.\n\n\n"}
{"id": "634101", "url": "https://cs.wikipedia.org/wiki?curid=634101", "title": "François Boucher", "text": "François Boucher\n\nFrançois Boucher (29. září 1703, Paříž – 30. května 1770, Paříž) byl francouzský malíř, jeden z hlavních představitelů rokokové malby. Pracoval i jako dvorní portrétista Madame de Pompadour. Byl též výborným kreslířem, jeho způsob kresby připomíná Rubense a Watteaua.\n\nFrançois Boucher se narodil 29. září 1703 v Paříži jako syn kreslíře vzorků pro medaile a mědirytce. Od něj získal první umělecké poučení pro svoji tvorbu. Pak strávil řadu let na Akademii u malíře fresek Lemoyna a u mědirytce J.F. Carse. V té době vytvářel rytiny podle Watteauových obrazů a z tohoto vlivu se již nevymanil. V roce 1720 získal Římskou cenu a v roce 1727 podnikl cestu do Itálie, kde se seznámil s Tiepolovými freskami, které na něj učinily hluboký dojem a ovlivnily jeho další malířský vývoj. Podle některých pramenů vytvořil Boucher přes 10 000 kreseb a nepřeberné množství obrazů. V jeho díle hrají důležitou roli i gobelíny pro manufakturu v Beauvais.\n\nV Boucherově díle najdeme rozličná témata. Vytvářel mimo jiné portréty, historické a mytologické obrazy i pastorální scény. Jeho volba barev je rafinovaná a náměty jsou často velmi smyslné. V portrétech šlo Boucherovi především o elegantní pózu modelu, nikoli o psychologii. Díky těmto schopnostem byl Boucher považován za jednoho z nejlepších malířů své doby.\n\nJiž v průběhu Boucherova života se ozývaly kritické hlasy, předhazující mu jeho vyumělkovanost a nepřirozenost. Jeden z jeho nejhalasnějších kritiků Denis Diderot obvinil Bouchera, že maluje ženy jako kurtizány a nadbíhá vkusu šlechty. Diderot se zapříčinil o to, že veřejnost Bouchera na konci života více odsuzovala než obdivovala. François Boucher zemřel 30. května 1770 v Paříži.\n\n\n Snídaně je obraz, jehož nálada ranní pospolitosti se odvíjí ze světlých a jasných tónů. V dopadajícím světle se elegantní prostředí noří do nazlátlého nádechu, který obklopuje mládí, krásu a bezstarostnost znázorněných postav. Harmonický dojem je však zároveň jen zdáním - směry pohledů, posunků i jednání, které se navzájem rozcházejí, svědčí o maximální distancovanosti postav. \n\nVenuše a Vulkán je dílo, které neznázorňuje žádné erotické dobrodružství. Do kovárny boha ohně Vulkána se spustí bohyně Venuše, aby odtud odnesla zbraně pro trójského hrdinu Aenea. Oživující účinek se odvíjí právě tak z rytmu oblaků a postav jako z kontrastu výrazných a jemných barev, které jsou příznačné pro rozdílné sféry boha ohně a jeho ženy. \n\nDiana v lázni, někdy také Diana odpočívající po koupeli. - Na tomto obraze Boucher ztvárňuje svůj mytologický námět zcela v rokokovém duchu. Středem výjevu tudíž nejsou hrdinské činy, nýbrž prvek milostného dobrodružství. Na tomto intimním vyobrazení jsou s voyeurským zalíbením předváděny svůdné vnady panenské a přísné bohyně lovu, jimž se pozicí nymfy dostává ještě zřetelnějšího důrazu. Podobně jako na dalších Boucherových malbách se nejchoulostivější účinek odvíjí od smyslného aspektu nevinnosti. \n\nBoucher je autorem několika ležících aktů. Jeho modelem v tomto případě byla mladá Irka Louise O'Murphy, která byla po krátký čas považována za favoritku krále Ludvíka XV. Znázorněná žena není ztělesněním klasické krásy, nýbrž pohlednou koketou, hovící si v eroticky vyzývavé póze. Nepřirozené ztvárnění povrchu i delikátní kolorit však odkazují tělo ženy i prostor obrazu do sféry, která je pro pozorovatele nepřístupná. \n"}
{"id": "634114", "url": "https://cs.wikipedia.org/wiki?curid=634114", "title": "Heavy (album, Iron Butterfly)", "text": "Heavy (album, Iron Butterfly)\n\nHeavy je první studiové album americké rockové skupiny Iron Butterfly, vydané v lednu roku 1968 u vydavatelství Atco Records. Jeho nahrávání probíhalo v říjnu předchozího roku a jeho producenty byli Charles Greene a Brian Stone. V žebříčku \"Billboard 200\" se album umístilo na 78. příčce.\n\n"}
{"id": "634121", "url": "https://cs.wikipedia.org/wiki?curid=634121", "title": "Jan van Os", "text": "Jan van Os\n\nJan van Os (23. února 1744 Middelharnis – 7. února 1808 Haag) byl nizozemský malíř, jeden z nejlepších představitelů nizozemské malby zátiší v 18. století. Měl rozvětvenou uměleckou rodinu a jeho synové Pieter (1776-1839) a Grigorius (1782-1861) se stali vynikajícími představiteli tohoto žánru. Osovy malby jsou umělecky na velmi vysoké úrovni. Připomínají obrazy ještě známějšího Jana van Huysuma, či Rachel Ruyschové. Os výborně kombinoval např. antické vázy s girlandami či ovocem a zeleninou. Také vytvářel nezvyklá seskupení, jako např. na \"Zátiší s ananasem\" (1777).\n\nOs zemřel v Haagu v roce 1808.\n"}
{"id": "634130", "url": "https://cs.wikipedia.org/wiki?curid=634130", "title": "Jean Siméon Chardin", "text": "Jean Siméon Chardin\n\nJean Siméon Chardin [\"žán siméon šardén\"], uváděný též jako Jean-Baptiste-Siméon Chardin (2. listopadu 1699 Paříž – 6. prosince 1779 tamtéž) byl francouzský malíř, mistr žánrů a zátiší a jeden z nejvíce ceněných malířů 18. století.\n\nNarodil se jako nejstarší syn dvorního truhláře a protože měl převzít otcovu živnost, vstoupil do učení. Otec si všiml jeho výtvarného nadání a poslal ho do učení u dvou dvorních malířů historických scén, kteří ale zaměstnávali jen kopírováním rytin. Mezi malíři se však setkal s obrazy holandských žánrových malířů, jako byli Pieter Claesz nebo Jan Davidsz. de Heem, kteří ho nadchli a inspirovali. Začal malovat nevelké obrazy zátiší a prostých domácích scén každodenního života, které však přesto dík jeho mistrovství v práci s barvou a světlem i jisté intimní blízkosti k domácím osobám, zejména ženám a dětem, znamenaly ostrý odklon od dobové malířské produkce. \n\nO to obtížněji se osobně plachý Chardin, který navíc maloval velice pomalu, prosazoval mezi zavedenými umělci. Roku 1723 uzavřel svatební smlouvu, ale svatbu musel odložit, protože by neuživil rodinu. Vystavoval své obrazy, někdy i anonymně, při různých příležitostech, až si jich všiml renomovaný dvorský umělec a roku 1724 byl samouk Chardin přijat do Akademie svatého Lukáše, pařížského cechu malířů. \nRoku 1730 byl přijat do Královské akademie malby a sochařství, takže se konečně mohl oženit a 1731 a 1733 se mu narodil syn a dcera. O dva roky později však zemřela jeho žena a Chardin se roku 1737 podruhé oženil se zámožnou vdovou, kterou ještě ke konci života maloval. V roce 1740 si několik jeho obrazů koupil i král Ludvík XV., který mu v roce 1752 udělil roční penzi a 1757 nabídl bydlení v Louvru. Chardin se staral o každoroční královské salony, kde roku 1759 vystavoval devět obrazů. Byl to také první Salon, který komentoval Denis Diderot, Chardinovi velmi nakloněný. Jeho popularitu také podporovali rytci, kteří jeho obrazy tiskli ve velkém množství. Starosti se Salonem zabíraly Chardinovi stále víc času, takže jeho umělecká produktivita klesala. Od roku 1770 se mu také zhoršoval zrak, takže začal pracovat s pastelem a namaloval ještě dva portréty, na kterých stárnoucí malíř vypodobnil sebe a později svoji ženu. Chardin zemřel roce 1779 v Paříži.\n\nBrzy nato vypukla francouzská revoluce a Chardin byl téměř úplně zapomenut. Objevili ho až před polovinou 19. století bratři Goncourtové, ale hlavně celé generace malířů od Édouarda Maneta (Chlapec s mýdlovou bublinou) přes zátiší Paula Cézanna a Henri Matisse, který ho v mládí kopíroval, až po Chaima Soutine, George Braque a další.\n\nJeho socha je jednou ze 146 soch umístěných na fasádě pařížské radnice, Hôtel de ville de Paris.\n"}
{"id": "634140", "url": "https://cs.wikipedia.org/wiki?curid=634140", "title": "Lactifer", "text": "Lactifer\n\nLactifer (česky doslova Mlékonoš, někdy jako Mlékodojný (?), plným názvem \"Vocabularius dictus Lactifer,\" česky \"Vokabulář zvaný Lactifer\") je latinsko-český vokabulář (typ slovníku) sepsaný Janem Bosákem Vodňanským (dokončen 1508). Bývá označován jako první český tištěný slovník (byl vytištěn roku 1511 u Mikuláše Bakaláře v Plzni; starší české slovníky jsou jen rukopisy). Jak je pro středověkou literární produkci typické, nejde o původní text; autor vycházel z řady předloh, zejména antických (Plinius St., \"Etymologie\" Isidora Sevillského aj.). Vzorem jeho první části byl asi především \"Vocabularius breviloguus\" Johanna Reuchlinna (1455–1522). Vokabulář zachycuje také označení bájných bytostí (např. \"Kynokefalové\" - lidé se psími hlavami, \"Antipodé\" - lidé s obrácenými chodidly, \"Lagiges/Lactifagi\" - monstra živící se jedině kobylím mlékem, \"Tróglodyté\" - lidé žijících v jeskyních a živící se hady (ve Vodňanského překladu \"hadogedczy\" (\"hadojedci\")) aj., z antické mytologie např. \"Kyklopové, Titáni\" nebo \"satyrové\").\n\nZatímco první české slovníky pocházejí už ze středověku, první české gramatiky (mluvnice) vznikají až v období baroka.\n\n\n"}
{"id": "634147", "url": "https://cs.wikipedia.org/wiki?curid=634147", "title": "Seznam polských sochařů", "text": "Seznam polských sochařů\n\nToto je abecedně řazený seznam polských sochařů:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "634151", "url": "https://cs.wikipedia.org/wiki?curid=634151", "title": "Černobílá fotografie", "text": "Černobílá fotografie\n\nČernobílá fotografie je zvláštní kategorie fotografie, ve které se skutečné odstíny barev objektů převedou na škálu od černé po bílou.\n\nHeliografie nebo niepceotypie je nejstarší fotografická technika pro zhotovení kontaktních reprodukcí grafických listů a snímků z camery obscury. Název je odvozen od řeckých slov helios (slunce) a grafé (psaní, kresba).\n\nAutorem vynálezu heliografie byl Nicéphore Niépce, který experimentoval s fotochemickou cestou reprodukce pro kamenotisk (litografii). Na litografickou desku s vrstvou světlocitlivé fermeže kopíroval roku 1813 pomocí slunečního světla kresby a grafické listy, jejichž papír byl zprůsvitněn. Roku 1816 použil malou cameru obscuru a papír se světlocitlivou vrstvou chloridu stříbrného, avšak snímky nebyly ustálené a obraz časem zmizel.\n\nPo řadě pokusů s různými světlocitlivými látkami a podložkami zhotovil Nicéphore Niépce roku 1822 reprodukci mědirytiny papeže Pia VII. na vrstvu přírodního asfaltu rozpuštěného v petroleji, nanesenou na skleněnou desku. Reprodukce se však nezachovala. Niépce pak jako podložku využíval litografický kámen a zinkové desky, které byly po leptání nebo rytí použity k tisku. Nejstarší dochovanou fotografickou reprodukcí, kterou na měděnou destičku zhotovil Nicéphore Niépce v roce 1825, je obrázek muže vedoucího koně.\n\nNiépce rovněž pokračoval v pokusech s camerou obscurou. Roku 1824 vytvořil snímek na kámen s asfaltovou vrstvou, zachycující pohled z jeho pracovny na boční křídlo domu a budovu na dvoře, který se však rovněž nezachoval. Zřejmě roku 1826, nejpozději však následujícího roku, zhotovil za slunného dne Niépce snímek pohledu z okna svého domu na dvůr s hospodářskými budovami a stromem v pozadí, který do roku 2002 býval považován za nejstarší dochovanou fotografii. Použil cameru obscuru s předsádkou. Expozice snímku o rozměrech 163×203 mm trvala 8 hodin, takže slunce postupně osvětlovalo obě strany dvora. Obraz snímal na asfaltovou vrstvu, která v osvětlených částech tvrdla a vytvořila bílé plochy. Stíny jsou tmavé plochy cínové podložky po smytí neosvětleného asfaltu roztokem levandulového oleje a terpentýnu.\n\nHeliografie byla nahrazena dokonalejší technikou, daguerrotypií, vyvinutou z heliografie Francouzem Louisem Daguerrem v roce 1839, a kalotypií, objevenou Angličanem Williamem Foxem Talbotem nezávisle ve stejné době.\n\nDaguerrotypie (francouzsky le daguerréotype, anglicky daguerreotype) je první prakticky užívaný komplexní fotografický proces. Vynalezl ji a pojmenoval francouzský výtvarník a vynálezce Louis Daguerre po 23 let dlouhém výzkumu, který úspěšně završil v roce 1839.\n\nFrancouzská vláda vynález od Daguerra a Isidora Niepce (syna zemřelého Nicéphora Niepceho, Daguerrova předchůdce a spolupracovníka) odkoupila výměnou za doživotní rentu. Dne 19. srpna 1839 pak Francouzská akademie věd na slavnostním zasedání darovala daguerrotypii celému světu bez nároku na odměnu. Ovšem s výjimkou Velké Británie, kde si o pět dnů dříve Daguerre v zastoupení nechal svůj objev patentovat. Velká Británie měla být jediným státem, ve kterém měl patent platit, jediný, kdo ji mohl volně používat byl pouze Daguerrův student, Francouz Antoine Claudet.\n\nCitlivost procesu daguerrotypie vylepšil právě tento Daguerrův student Antoine Claudet pomocí chloru (namísto bromu) a navíc kromě jódu získal větší rychlost chemické akce – tedy kratší expoziční čas. Také vynalezl červené (bezpečné) osvětlení fotografické temné komory.\n\nV roce 1841 Brit Henry Fox Talbot objevil techniku kalotypie, která dovolovala vytvořit z jediného negativu neomezené množství kopií a po ní přišly další, ještě dokonalejší metody. Daguerrotypie, bez možnosti dalšího vývoje, byla brzy opuštěna a stala se vlastně slepou uličkou dějin fotografie.\n\nKalotypie, calotypie nebo také talbotypie (její vyspělejší forma se nazývá argyrotypie) je fotografická technika, kterou objevil britský vynálezce William Fox Talbot. Termín kalotypie pochází z řeckého základu κάλο - 'dobrý' a τύπος - 'zážitek'. Talbot si dal postup patentovat 8. února 1841 a popsal jej ve zprávě vydané 10. června téhož roku. Použití své metody reguloval přísnými pravidly, což zabránilo jejímu většímu rozšíření.\n\nKalotypie nahradila daguerrotypii vyvinutou Francouzem Louisem Daguerrem v roce 1839. Po roce 1851 byla kalotypie nahrazena kolodiovým procesem, který vynalezl Frederick Scott Archer. Talbot roku 1835 vynalezl nejprve metodu nazvanou \"„Photogenic Drawing“\" (fotogenické kresby). Na papír kladl květiny, části rostlin z herbáře a jiné ploché předměty. Negativní obraz svých stínokreseb mohl převést okopírováním na obraz pozitivní. Roku 1839 metodu fotogenické kresby vylepšil. Běžný kreslící papír se natřel roztokem dusičnanu stříbrného, osušil se, namočil do jodidu draselného a byl opět usušen. Těsně před upotřebením se papír zcitlivil roztokem dusičnanu a kyselinou gallovou. Pak se papír vyvolával při světle svíčky. Pozitiv se získal kopírováním, přičemž různá délka měla vliv na barevný tón pozitivu od karmínové a purpurové po hnědočernou.\n\nV roce 1851 Gustave Le Gray vylepšil kalotypii voskováním. Papír nechal nasáknout horkým voskem, aby jej izoloval zvýšil trvanlivost preparátu. Po jodování a usušení se ještě papír zcitlivil v dusičnanu stříbrném a kyselině octové. Při uchování ve tmě a chladnu si papír svou citlivost udržel minimálně 2 týdny, usnadnilo to tak fotografování na cestách.\nČeský fotograf Josef Krtička nazýval roku 1847 své kalotypie \"\"oblesky na papíře\"\", M. V. Lobethal zase \"\"světelné obrazy na papíře\"\".\n\nV přesnosti a jemnosti detailů i polotónů kalotypii překonala až archerotypie (tzv. mokrý kolodiový proces, Frederick Scott Archer 1851), v astronomii se však používala až do 80. let 19. století.\n\nKolodiový proces (archerotypie nebo mokrý proces) je historický fotografický proces Angličana Fredericka Scotta Archera z roku 1851. Název mokrý vychází z toho, že podstatou procesu bylo exponování a vyvolávání za mokra. Zajistil tvorbu kvalitního negativu umožňujícího dokonalou reprodukci fotografií. Velmi rychle nahradil předešlé postupy daguerrotypii a především kalotypii a využíval se v letech 1851 až 1885. Do kategorie obměněného mokrého kolodiového procesu se řadí přímé pozitivní procesy, mezi které patří pannotypie, ambrotypie a ferrotypie. Později však byly tyto procesy nahrazeny želatinovým fotografickým filmem.\n\nSuchý želatinový proces je historický fotografický proces, který vynalezl Richard Leach Maddox v roce 1871. Tento vynález přinesl do fotografického průmyslu lehké bromostříbrné suché želatinové desky.\n\nSuchý proces nahradil mokrý kolodiový proces, který vynalezl v roce 1851 Frederick Scott Archer. Tyto obrázky vyžadovaly světelné expozici pouze 2 až 3 sekundy, desky však musely být zcitlivené na určitý expoziční čas a zpracovány co nejrychleji a ještě mokré.\n\nPříchod suchého procesu byl důležitým momentem pro usnadnění a rozvoj fotografování. Maddox nahradil těžké mokré kolodiové desky za suché želatinové, které nevyžadovaly mobilní temnou komoru.\n\nKdyž si všiml, že jeho zdraví ovlivňují „mokré“ kolodiové páry, začal hledat náhradu. Navrhl v roce 1871 časopisu British Journal of Photography článek, ve kterém popisoval senzibilizující chemické sloučeniny bromid kademnatý a dusičnan stříbrný, kterými pokryl skleněnou desku s želatinou, transparentní látkou používanou pro výrobu cukrovinek. Charles Bennett byl první, kdo vyrobil a nabídl první želatinové suché desky k prodeji, dlouho předtím, než se začala používat emulze na celuloidový svitkový film.\n\nVýhody suchých desek byly zřejmé: fotografové krajináři mohli používat komerční suché desky, místo toho aby si připravovali vlastní emulze v mobilní temné komoře. Negativy nemusely být vyvolány okamžitě. Poprvé v historii se mohla velikost fotoaparátů zmenšit tak, aby se vešly „do ruky“, nebo dokonce schovat.\n\n"}
{"id": "634162", "url": "https://cs.wikipedia.org/wiki?curid=634162", "title": "Fridrich I. Švábský", "text": "Fridrich I. Švábský\n\nFridrich I. Švábský (okolo 1050 – 1105) byl prvním švábským vévodou, stavebníkem hradu Hohenštauf, od nějž Štaufové získali své rodové jméno a fundátorem benediktinského kláštera Lorch.\n\nFridrich byl synem Fridricha z Bürenu a Hildegardy ze Schlettstadtu. Jako věrný straník a \"nejzdatnější ze všech mužů\" císaře Jindřicha IV. byl o Velikonocích 1079 povýšen na švábského vévodu. Zřejmě v tu dobu byl také v Řezně zasnouben či oženěn s císařovou dcerou Anežkou, která byla v tu dobu ještě nedospělým děvčátkem.\n\nNovopečený vévoda získal roku 1092 soupeře v podobě Bertolda ze Zähringenu, který se taktéž ucházel o vévodství švábské. Postupem doby se Fridrichovi podařilo se Zähringeny a Welfy o sféru vlivu ve Švábsku podělit. Své síly namířil především na severní část Švábska, kde se mu podařilo získat fojtská práva nad říšskými statky ve Weissenburgu a nad biskupstvím ve Špýru. Zadařilo se mu rozšířit rodový majetek i v Alsasku. Zemřel roku 1105 a byl pohřben v rodovém klášteře Lorch, který založil o tři roky dříve.\n\n"}
{"id": "634167", "url": "https://cs.wikipedia.org/wiki?curid=634167", "title": "Zahraniční rozhlasové vysílání v češtině", "text": "Zahraniční rozhlasové vysílání v češtině\n\nToto je seznam zahraničních rozhlasových stanic, na kterých běží, nebo v minulosti běžel, blok pořadů v českém jazyce.\n\n\n"}
{"id": "634169", "url": "https://cs.wikipedia.org/wiki?curid=634169", "title": "Merkité", "text": "Merkité\n\nMerkité ( ) byl mongolský (nebo snad turkický či samodijský) kmen doložený od konce 11. století. Začátkem 13. století byli Merkité násilně začleněni do mongolské říše. Žili v Zabajkalsku, na území současného Burjatska. \n\nNehledě na to, že většina historiků se přidržuje tradiční verze o mongolském původu Merkitů, pocházející od Rašíd ad-Dína, existují i jiné názory.\n\nK samodijské hypotéze o původu Merkitů se přiklonil Lev Gumiljov, který je zařadil k východní skupině jihosamodijských kmenů. Více argumenty hypotézu podložil V. A. Tugolukov, věnující pozornost informaci o sobech „národa bekri“ u Marca Pola a také přítomnosti etnonym podobných Merkitům u zabajkalských Tunguzů.\n\nTurecká hypotéza se rozšířila v západní historiografii Ruský historik A. V. Tivaněnko argumentuje ve prospěch této hypotézy především přítomností tureckých toponym v místech předpokládaného merkitského osídlení.\n\nMerkité (čínsky \"Mej-li-ťi\") jako samostatné etnikum začali figurovat v historických zápisech od konce 11. století. Podle čínských „Dějin Kitanů“ roku 1093 kitanský vojevůdce Wo-tche-la zaútočil na Merkity a porazil je.\n\nDělili se na tři větve: Uvas (Choas), Chát a Uduit. Poslední byli nejpočetnější a rozdělovali se na Ujkury, Mudany, Tudakliny a Džijuny. \n\nPodle Tajné kroniky Mongolů byla Höelün, matka Temüdžina (známějšího jako Čingischán), původně zasnoubena Merkitu Čiledovi, ale unesl ji Temüdžinův otec Jesügej-bagatur. O generaci později třísetčlenný oddíl Merkitů provedl nájezd na rodinu vdovy Höelün a neúspěšně se pokusil zabít Temüdžina. Útočníci aspoň zajali Temüdžinovu ženu Börte. Temüdžin k osvobození manželky zmobilizoval kromě vlastních následovníků spojenecké Kerejty v čele s Wang-chánem a Džadžiraty v čele s Džamuchou. Merkité, neočekávajíce jakoukoliv nepřátelskou akci, byli rozbiti a Börte osvobozena. Mongolsko–merkitské nepřátelství přetrvávalo i v dalších letech.\n\nPři prohlášení Temüdžina Čingischánem roku 1206 už Merkité patrně nepředstavovali samostatnou sílu. Přeživší splynuli s Mongoly, nebo odkočovali na západ, kde se smísili s Kypčaky. V letech 1215–1218 Džebe a Sübetej porazili vzdorující Merkity vedené syny jejich bývalého chána Tochta-bekiho. Jejich zbytky přijali Kypčakové, čímž na sebe přivolali mongolské nepřátelství a válku.\n\nNěkteří Merkité zaujali přední postavení v Mongolské říši. Merkitky Chulan, Töregene a Ogul-kajmiš byly ženy Čingischána, Ögedeje a Güjüka. Merkité Bajan, Madžartaj a Togto stáli v čele vlády říše Jüan. Jejich potomci tvořili po vyhnání dynastie Jüan z Číny jeden z mongolských klanů.\n"}
{"id": "634170", "url": "https://cs.wikipedia.org/wiki?curid=634170", "title": "Šang-tu", "text": "Šang-tu\n\nŠang-tu (, doslova „Horní hlavní město“; anglicky a v mnoha dalších jazycích Xanadu), též Kchaj-pching (), bylo ve 13. a 14. století letní hlavní město říše Jüan. Leží severně od Velké čínské zdi v dnešním vnitřním Mongolsku, 275 km severně od Pekingu, 28 km severozápadně od současného města Tuo-lun.\n\nVnější město tvořilo čtverec o straně 2 200 m. Uvnitř na jihovýchodní straně leželo ve čtverci o straně 1 400 m vnitřní město, císařský palác v něm zaujímal plochu 550 × 600 m. Město vyprojektoval pro chána Kublaje čínský architekt Liou Ping-čung, bylo postaveno v letech 1252–1256 a pojmenováno Kchaj-pching. Roku 1264 bylo přejmenováno na Šang-tu. Ve dnech jeho slávy zde žilo na 100 000 lidí. Jüanští císaři přejížděli z Ta-tu („Velké hlavní město“, dnešní Peking) do Šang-tu na jaře a vraceli se na podzim, ve snaze o únik před pekingským letním žárem. Nicméně město nebylo ideální – problémem byla relativní vzdálenost od hlavních cest, zásobování vodou a závislost na zásobování z Číny.\n\nŠang-tu roku 1275 navštívil italský kupec Marco Polo, díky jeho popisu krás a bohatství města se, pod názvem Xanadu, stalo symbolem života v bohatství a rozkoši. K rozšíření představy přispěl zejména anglický romantik Samuel Taylor Coleridge básní \"Kublaj Chán\".\n\nBěhem povstání rudých turbanů byl v prosinci 1358 císařský palác vypálen sungskými vojsky. Rebelové byli záhy z města vytlačeni. Císař říše Jüan (Togon Temür) sem přijel naposledy v srpnu 1368 poté, co před mingskou armádou uprchl z Ta-tu. Už v červnu 1369 mingská armáda město dobyla a císař ustoupil dále na sever. Pod čínskou vládou město ztratilo postavení metropole a bylo mu vráceno jméno Kchaj-pching. Císař Chung-wu se snažil město rozvíjet, usadil zde 5 000 lidí. Jeho syn Ču Ti jej využíval jako východisko pro útoky na sever. V 15. století město ztratilo význam a nakonec bylo opuštěno.\n\nDnes zůstaly pouze ruiny. Roku 2002 začaly pokusy o rekonstrukci. Čína zbytky města navrhla do seznamu světového dědictví UNESCO, kam bylo zapsáno v červnu 2012.\n"}
{"id": "634179", "url": "https://cs.wikipedia.org/wiki?curid=634179", "title": "Ódži Eagles", "text": "Ódži Eagles\n\nÓdži Eagles (王子 イーグルス) je japonský tým ledního hokeje, který sídlí v Tomakomai a hraje Asijskou ligu.\n\n\n\n\n\n"}
{"id": "634192", "url": "https://cs.wikipedia.org/wiki?curid=634192", "title": "Obvod obce s rozšířenou působností Krnov", "text": "Obvod obce s rozšířenou působností Krnov\n\nSprávní obvod obce s rozšířenou působností Krnov (SO ORP Krnov) je od 1. ledna 2003 (tj. data zrušení okresních úřadů) jedním ze tří správních obvodů rozšířené působnosti obcí v okrese Bruntál v Moravskoslezském kraji. Rozšířenou přenesenou působnost státu v něm vykonává Městský úřad Krnov. Obvod zahrnuje města Krnov, Janov a Město Albrechtice a dalších 22 obcí. Ve správním obvodu obce s rozšířenou působností Krnov jsou 3 správní obvody obcí s pověřeným obecním úřadem (Krnov, Město Albrechtice, Osoblaha).\n\nSeznam obcí, jejichž územím je obvod tvořen, včetně výčtu místních částí v obcích, které se na ně člení.\n\n\n\n\nSO ORP Krnov se nachází na severovýchodě Česka při státní hranici s Polskem, v podhůří Jeseníků, cca 55 km od ostravské aglomerace. Centrum mikroregionu Krnovsko, město Krnov, má v rámci SO ORP Krnov asymetrickou polohu.\nSO ORP Krnov tvoří 35 % rozlohy okresu Bruntál a žije v něm 41 % obyvatel okresu Bruntál. Krnovsko má charakter průmyslově zemědělské oblasti.\n\nSO ORP Krnov leží na styku dvou geomorfologických provincií, České vysočiny a Středoevropské nížiny. Většina území patří k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské), celkům Nízký Jeseník, Zlatohorská vrchovina (polsky \"Góry Opawskie\") a Hrubý Jeseník (část Heřmanovic). Část SO ORP Krnov patří k provincii Středoevropská nížina, subprovincii Středopolské nížiny, oblasti Slezská nížina, celku Opavská pahorkatina (polsky \"Płaskowyż Głubczycki\"), podcelkům Osoblažská nížina (část Osoblažska) a Poopavská nížina (část Úvalna a část Krnova). Dle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec má 441 m n. m. a nachází se 2,5 km jihovýchodně od města Krnov v okrese Bruntál. Hydrologicky patří SO ORP Krnov do povodí Odry, do dílčích povodí Opavy a Osoblahy. Na řece Opavě v obci Nové Heřminovy v SO ORP Bruntál je naplánovaná stavba protipovodňové nádrže Nové Heřminovy.\n\n\nSO ORP Krnov též přímo sousedí s PP Úvalenské louky v okrese Opava, s polskou CHKO Góry Opawskie a s polskými přírodními parky (PřP) Rejon Mokre - Lewice a Las Głubczycki\n\nJádrovou oblastí – hlavním střediskem osídlení – je město Krnov a některé další navazující obce. Okrajovou (periferní) oblastí je Osoblažsko. Osoblažský výběžek je vztahově nekompaktním územím, podléhající střediskům mimo území.\n\nOkres Bruntál byl v usnesení vlády ČR č. 560 ze dne 17. května 2006 pro léta 2007 až 2013 ČR klasifikován jako \"hospodářsky slabý region\", jelikož „na základě ukazatelů hospodářského a sociálního rozvoje vykazuje podstatně nižší úroveň rozvoje, než je průměrná úroveň v České republice“.\n\nSeverozápadní část ORP Krnov patří dle Politiky územního rozvoje ČR 2008 do \"Specifické oblasti SOB 3 Jeseníky – Králický Sněžník\". SOB3 Králický Sněžník – Jeseníky je spojena s \"Rozvojovou oblastí OB 2 Ostrava\" v osách Opava – Krnov – Osoblaha (ve vazbě na rozvojovou osu nadmístního významu OS-N1), resp. Opava – Horní Benešov – Bruntál.\n\nObec Úvalno a město Krnov leží na \"Regionální rozvojové ose nadmístního významu OS N1 Ostrava - Opava - Krnov\". a na \"Nadregionální rozvojové ose OR1 Olomouc – Šternberk – hranice Olomoucký kraj/Moravskoslezský kraj - Moravský Beroun - Bruntál – Krnov – hranice Česko/Polsko - Opole\". Zbytek území ORP Krnov patří mezi \"periferní venkovské oblasti\".\n\nGeograf Ludvík Mištera charakterizuje \"Jesenickou podoblast\" Severomoravského kraje (Smk) jako území vyznačující se převažujícím horským reliéfem, v němž orografické jednotky vymezují pět obvodů. Jesenická podoblast Severomoravského kraje nemá však žádné hlavní středisko a inklinuje proto k ostravské průmyslové oblasti. Obvodními středisky jsou Šumperk, Jeseník, Krnov, Bruntál a Rýmařov. Dle sociálního geografa Petra Šindlera zahrnuje pohraniční region \"severní Morava a Slezsko\" okresy Šumperk, Bruntál, Opava, Ostrava-město, Karviná a Frýdek-Místek. Dle sociálního geografa Martina Hampla tvoří okresy Šumperk, Jeseník a Bruntál pohraniční region homogenního (zonálního) typu. Tento \"pohraniční region Jesenicko\" má regionální spád k vnitrozemskému centru Olomouc, resp. v případě okresu Bruntál i k Ostravě a Opavě. Dle Martina Hampla náleží s. o. ORP Krnov do vyššího mezoregionu Ostrava a v rámci mikroregionálního řádu je podřízen středisku Opava.\n\nObce SO ORP patří dle sociálního geografa Martina Hampla kromě oscilačních území do sociálněgeografického mikroregionu Krnovsko, jenž náleží do sociálněgeografického mezopregionu Ostravsko. V roce 1980 patřila obec Heřmanovice do mikroregionu Jesenicko (sociálněgeografický mezoregion Olomoucko). V roce 1991 patřily obce Heřmanovice, Petrovice a Janov do sociálněgeografického subregionu Zlatohorsko (sociálněgeografický mikroregion Jesenicko, sociálněgeografický mezoregion Olomoucko). Do sociálněgeografického mikroregionu Krnovsko patřila v roce 1991 i obec Sosnová. V roce 2001 patřila obec Heřmanovice do sociálněgeografického mikroregionu Bruntálsko (sociálněgeografický mezoregion Ostravsko).\n\nV roce 2008 vymezili sociolog Jiří Musil a sociální geograf Jan Müller na území SO ORP Krnov (\"mikroregion\" Krnovsko) 9 \"subregionálních jednotek\" (\"subregion\"ů, dříve \"generelové jednotky\"). Jsou to subregionální jednotka Krnov (obce Krnov, Býkov-Láryšov, Úvalno, Hošťálkovy), subregionální jednotka Brantice (obce Brantice, Krasov), subregionální jednotka Zátor (obce Zátor, Čaková), subregionální jednotka Lichnov (obec Lichnov), subregionální jednotka Město Albrechtice (obec Město Albrechtice), subregionální jednotka Holčovice (obce Holčovice, Heřmanovice), subregionální jednotka Třemešná (obce Třemešná, Liptaň), subregionální jednotka Jindřichov (obce Jindřichov, Vysoká, Janov, Petrovice) a subregionální jednotka Osoblaha (obce Osoblaha, Slezské Pavlovice, Hlinka, Dívčí Hrad, Bohušov, Rusín Slezské Rudoltice).\n\nV rámci Střediskové soustavy osídlení patřila od 70. let 20. století do začátku 90. let 20. století pod \"středisko obvodního významu\" (\"SOOV\", \"SOV\") Krnov \"střediska místního významu\" (\"SOMV\", \"SMV\") Krnov, Jindřichov, Město Albrechtice, Osoblaha a Zlaté Hory (s \"nestřediskovým sídlem trvalého významu\" Heřmanovice). \"Nestřediskové sídlo trvalého významu\" (\"NSTV\") Lichnov patřilo pod \"středisko místního významu\" Horní Benešov a pod \"středisko obvodního významu\" Bruntál.\n\n\n\nDříve byla městem obec Osoblaha a až do 50. let 20. století, kdy byl tento status obcí zrušen, byla městysem obec Slezské Rudoltice (\"Městys Rudoltice\"). V Nisské kronice je jako \"městys Hermstadtu\" (latinsky \"urbs\", německy \"Städtlein\") zvaná obec Heřmanovice (něm. \"Hermannstadt\"). \"Město Opavice\" (v letech 1869–1880 pod názvem \"Opavice Město\" německy \"Tropplowitz Stadt\" nebo \"Tropplowitz Markt\") je osada části obce Opavice v rámci Města Albrechtice.\n\n25 obcí (tj. všechny) SO ORP Krnov jsou členy dobrovolného sdružení obcí Mikroregion Krnovsko s centrem v Krnově.\n\nNěkteré obce SO ORP Krnov jsou zároveň členy jiných mikroregionů (např. těchto: Venkovský mikroregion Dívčí Hrad, Mikroregion – Sdružení obcí Osoblažska, Mikroregion Quinburk, Dobrovolný svazek obcí Loučka, Sdružení pro výstavbu komunikace I/11-I/57, Sdružení obcí Praděd, Sdružení obcí Bruntálska, Mikroregion Opavsko-severozápad, Regionální sdružení obcí pro česko-polskou spolupráci Opavské Slezsko, Sdružení obcí Horního Slezska a severní Moravy, Sdružení pro rozvoj Moravskoslezského kraje, Místní agenda 21 Krnov).\n\nNa území SO ORP Krnov působí Místní akční skupina Rozvoj Krnovska, o.p.s., jejíž území je tvořeno 24 obcemi SO ORP Krnov (bez města Krnova všechny ostatní obce SO ORP Krnov). Sídlo MAS Rozvoj Krnovska je v Osoblaze.\n\nObce SO ORP Krnov jsou členy Euroregionu Praděd. Krnov (do konce roku 2011) a Úvalno jsou zároveň členy Euroregionu Silesia.\n\nÚzemí SO ORP Krnov je součástí ESÚS Tritia, jehož členy jsou Moravskoslezský kraj, Slezské vojvodství a Opolské vojvodství a Žilinský samosprávný kraj.\n\nSprávní obvod pověřeného obecního úřadu města Bruntál (SO ORP Bruntál), Správní obvod pověřeného obecního úřadu města Opava (SO ORP Opava, okres Opava),\nSprávní obvod pověřeného obecního úřadu města Zlaté Hory (SO ORP Jeseník, okres Jeseník, Olomoucký kraj) a polské gminy v Opolském vojvodství: gmina Głubczyce (powiat Głubczycki), gmina Branice (powiat Głubczycki, gmina Głogówek (powiat Prudnicki), gmina Lubrza (powiat Prudnicki), gmina Prudnik (powiat Prudnicki), gmina Głuchołazy (powiat Nyski).\n\nNadregionální význam plní dvě silniční komunikace první třídy (č. I/45 a č. I/57), jenž zároveň tvoří urbanizační osy. Silnice č. I/45 vede z Olomouce přes Bruntál do Krnova, na ní navazuje droga krajowa nr 38 (DK38) státní hranice - Głubczyce - Kędzierzyn-Koźle) a na ní navazující droga krajowa nr 45 (DK45) do Opole.\nSilnice č. I/57 vede z Opavy (zde na ní navazuje I/11) přes Krnov, Město Albrechtice k hraničnímu přechodu Vysoká, Bartultovice - Trzebina, na kterou navazuje droga krajowa nr 38 (DK38) státní hranice - Prudnik - Nysa. Asi 70 km od českých hranic je nájezd na dálnici A4 (E40) spojující saský Dresden s Katowicemi. Z Nysy navazuje droga krajowa nr 46 (DK46) do Kłodzka. Z Kłodzka je možno jet do Náchoda, Hradce Králové a dále do Prahy.\n\nV okolí SO ORP Krnov jsou silnice č. I/11 Hradec Králové - Šumperk - Rýmařov - Bruntál - Opava - Ostrava - Mosty u Jablunkova - Žilina (Slovensko) a silnice č. I/44 Šumperk - Jeseník - Mikulovice, na kterou navazuje droga krajowa nr 41 (DK41) Głuchołazy - Prudnik - Głogówek - Kędzierzyn-Koźle.\n\nSilnice první třídy v SO ORP Krnov doplňují silnice 2. třídy č. II/457 Osoblaha – Jindřichov – Petrovice – Zlaté Hory, č. II/453 Město Albrechtice – Holčovice – Heřmanovice a dále do Vrbna pod Pradědem nebo Zlatých Hor nebo do Jeseníku, č. II/459 Krnov – Horní Benešov a silnice č. II/452 Holčovice – Karlovice. Velká část SO ORP Krnov je odkázána na silnice třetí třídy.\n\nJediným silničním hraničním přechodem bez omezení tonáže v SO ORP Krnov je hraniční přechod Vysoká, Bartultovice – Trzebina. Mezi Úvalnem (osada Branice) a Branicemi (ves Branice-Zamek) smí projíždět vozidla do 7,5 tun, mezi Krnovem-Chomýžem (Okružní ul.) a Chomiążí vozidla do 4 tun. Mezi Krnovem (Petrovická ul.) a Pietrowicemi, mezi Krnovem (Hlubčická ul.) a Ciermięcicemi, mezi Osoblahou (Polská ul.) a Pomorzowiczkami, mezi Hlinkou-Rylovkou a Krzyżkowicemi, mezi Rusínem a Gadzowicemi (v zimě bývá uzavřena kvůli sněhovým jazykům) a mezi Městem Albrechtice (Celní ul.) a Opawicou smí projíždět vozidla do 3,5 tuny (tzn. dodávková auta a užitkové vozy). Mezi Linhartovy a Lenarcicemi můžou projíždět vozidla do 2 tun. Přechod mezi Matějovice a Tarnkowou je omezen polní příjezdovou cestou a přechod mezi Pelhřimovy a Pielgrzymowem je omezen polní cestou mezi Piskořovem a Hrozovou. Ve stavbě je silnice ze Slezských Rudoltic do vsi Równe přes potok Hrozová a silnice z Jindřichova do osady Wieszczyna (součást vsi Dębowiec) ve gmině Prudnik.\n\nŽelezniční síť byla v SO ORP Krnov dobudována především na konci 19. a začátkem 20. století – všechny tratě jsou jednokolejné a neelektrifikované. Přeprava po železnici má regionální význam, v SO ORP Krnov se nacházejí tratě č. 292 Krnov – Głuchołazy – Mikulovice – Jeseník – Bludov - Šumperk s pokračováním do Zábřehu na Moravě a č. 310 Olomouc hl. n. – Valšov - Bruntál – Milotice nad Opavou - Krnov – Opava východ s pokračováním do Ostravy. V železniční pohraniční přechodové stanici Głuchołazy navazuje polská linie kolejowa nr 297 do stanice Nowy Świętów.\n\nZ Třemešné do Osoblahy vede (přes obce Třemešná, Liptaň, Dívčí Hrad, Slezské Rudoltice, Bohušov, Osoblaha) úzkorozchodná trať č. 298. Úzkokolejná železnice je páteřní turistickou atrakcí Osoblažska.\n\nNejbližší mezinárodní letiště je Letiště Leoše Janáčka Ostrava, dalším je Mezinárodní letiště Katowice. Předním regionálním letištěm je krnovské letiště ve vlastnictví Aeroklubu Krnov. Slouží zejména sportovním účelům, dále k protipožární prevenci, ochraně rostlin (zemědělství a lesnictví), vyhlídkovým letům a podnikatelům. Od roku 1994 má Letiště LKKR-Krnov statut veřejného vnitrostátního letiště.\n\nŘeka Odra je splavná od polského přístavu Koźle, který je od Krnova vzdálen 48 km po silnici.\n\nÚzemí SO ORP Krnov náleží spolu s územím SO ORP Bruntál z hlediska regionalizace cestovní ruchu dle České centrály cestovního ruchu CzechTourism (ČCCR) od roku 2010 do \"turistické oblasti Jeseníky – východ\", která patří do \"turistického regionu Severní Morava a Slezsko\" (shoduje se s Moravskoslezským krajem). Do roku 2009 patřilo území SO ORP Krnov do \"turistické oblasti Jeseníky\", která patřila do \"turistického regionu Severní Morava a Slezsko\".\n\nSousední území SO ORP Jeseník patří od roku 2010 do \"turistické oblasti Jeseníky – západ\", která patří do \"turistického regionu Střední Morava a Jeseníky\" (shoduje se s Olomouckým krajem). Sousední území SO ORP Opava patří do \"turistické oblasti Opavské Slezsko\", která patří do \"turistického regionu Severní Morava a Slezsko\". V Hrubém Jeseníku existuje pohádkový region \"Země děda Praděda\".\n\nSprávní obvod obce s rozšířenou působností Krnov tvoří spolu s powiatem Głubczyckým a s powiatem Prudnickým turistickou destinaci Slezsko bez hranic (polsky \"Śląsk bez granic\").\n\nObce SO ORP Krnov patří do římskokatolické děkanátu Krnov. Farnost Heřmanovice patřila od 1. února 2000 do 30. listopadu 2009 do děkanátu Bruntál. Do děkanátu Krnov náleží navíc farnosti Sosnová (SO ORP Opava) a Široká Niva (SO ORP Bruntál). Oblast krnovského děkanátu je možné přirovnat k misijnímu území. Praktikujících katolíků jsou zde nepatrné dvě procenta. Děkanát Krnov patří do Diecéze ostravsko-opavské.\n\nObce SO ORP Krnov patří do farního sboru Českobratrské církve evangelické v Krnově. Do krnovské diaspory (Bohušov, Brantice, Čaková, Heřmanovice, Ježník, Jindřichov, Krasov, Lichnov, Sosnová, Třemešná, Zátor, Zátor-Loučky) patří i obec Sosnová. Farní sbor v Krnově patří do Moravskoslezského seniorátu.\n\nObce SO ORP Krnov patří do náboženské obce Krnov Církve československé husitské, která patří do vikariátu Šumperk a do Olomoucké diecéze.\n\nObce SO ORP Krnov patří do pravoslavného Ostravsko-opavského okružního protopresbyterátu a do Eparchie olomoucko-brněnské.\n\nÚzemí okresu Bruntál patří od 1. dubna 1991 do Židovské obce Olomouc. Od roku 1962 do 31. března 1991 patřil okres Bruntál do Židovské náboženské obce Ostrava.\n\nRoku 1742 na základě Vratislavského míru získalo Prusko rozsáhlé území Krnovského knížectví po levém břehu řek Opavy a Opavice, došlo k odloučení celého Hlubčicka. Státní hranice se posunula až k městu Krnovu, které se tak stalo pohraničním městem. Jen malé předmostí na sever od města Krnova bylo ponecháno pro jeho další rozvoj. Jižní část Krnovského knížectví se stala součástí vévodství Rakouské Slezsko, severní část součástí pruské provincie Slezsko. Zbývající torzo Krnovského knížectví muselo přeorientovat hospodářské zájmy z Horního Slezska na Moravu a Rakousko. Rozdělení Slezska znamenalo konec politického významu Krnova, v roce 1793 byl i krajský úřad přestěhován do Opavy.\n\nOd roku 1751 patřilo území SO ORP Krnov do Krnovského kraje (něm. \"Jägerndorfer Kreis\", pol. \"obwód karniowski\").\n\nOd roku 1783 patřilo území SO ORP Krnov do Opavského kraje (něm. \"Troppauer Kreis\", pol. \"obwód opawski\").\n\nÚzemí SO ORP Krnov patřilo do Slezska (1 kraj).\n\nV roce 1849 bylo zrušeno Krnovské knížectví.\n\nDo zrušení patrimoniální správy náleželo území dnešního správního obvodu ORP Krnov do těchto územních jednotek: část Knížectví krnovského (Statek Brantice); Panství krnovské komory (Krasov, Čaková, Lichnov)), část Knížectví opavského (statek Hošťálkovy (Hošťálkovy, Vraclávek, Křížová, Česká Ves, Holčovice, Komora, Spálené) a statek Linhartovy (Linhartovy, Opavice, Burkvíz, Krásné Loučky)), část Knížectví nisského (Heřmanovice v panství Cukmantl/Zlaté Hory), statek minor Albrechtice, část Moravských enkláv ve Slezsku (Panství Dívčí Hrady; Statky Hrozová a Pelhřimovy; Panství Jindřichov, statky Janov, Bartultovice, Životice a Matějovice; Statek Německé Pavlovice; Panství Osoblaha, statky Fulštejn/Bohušov, Dolní a Horní Povelice, Bučávka). Krnovské knížectví zahrnovalo i některá území mimo dnešní s. o. ORP Krnov (např. v dnešním správním obvodu ORP Bruntál, v dnešním okrese Opava a v dnešním Polsku).\n\nÚzemí SO ORP Krnov do patří Slezska.\n\nÚzemí SO ORP Krnov patřilo v letech 1849–1938 do politického okresu Krnov (něm. \"Politischer Bezirk Jägerndorf\"; okresní hejtmanství). Politický okres Krnov se členil do 4 soudních okresů (něm. \"Gerichtsbezirk\"): Krnov (něm. \"Jägerndorf\"), Albrechtice (něm. \"Olbersdorf\"), Jindřichov (něm. \"Hennersdorf\") a Osoblaha (něm. \"Hotzenplotz\").\n\n\nDo soudního okresu Krnov patřily i obce Brumovice (v tom osady Brumovice (něm. \"Braunsdorf\") a Pustý Mlýn (něm. \"Wüstemühl\")) a Úblo (v tom osady Kolná (něm. \"Jagdhase\"), Pocheň (něm. \"Pochmühl\") a Úblo (něm. \"Aubeln\")).\n\nObce Sosnová a Lichnov (dnešní \"část obce Lichnov\"; něm. \"Lichten\") patřily do soudního okresu Horní Benešov (něm. \"Benisch\" nebo \"Bennisch\") a do politického okresu Bruntál (něm. \"Freudenthal\"). Město Heřmanovice (něm. \"Hermannstadt\") patřilo soudního okresu Cukmantl (něm. \"Zuckmantel\") a do politického okresu Frývaldov (něm. \"Freiwaldau\").\n\n\nOd 28. října 1918 se politický okres Krnov nacházel v Československé republice (ČSR). Po vzniku Československa 28. října 1918 vyhlásili 29. a 30. října němečtí poslanci v pohraničí odbojné autonomní celky požadující nezávislost na Československu a připojení k Německému Rakousku. Území SO ORP Krnov patřilo pod Provincii Sudetsko (něm. \"Provinz Sudetenland\") s centrem v Opavě. Správní středisko hejtmanství Sudety (něm. Sudetenland), Opava (něm. Troppau), bylo přitom obklopeno etnicky českým územím, a proto se uvažovalo o přenesení sídla správy do Krnova (něm. Jägerndorf).\n\nČeskoslovensko obnovilo územní integritu s tímto celkem bleskovou vojenskou akcí a během prosince 1918 byl tento celek prakticky bez odporu obsazen (Krnov byl obsazen 28. 12. 1918) a přestal existovat.\n\nPlebiscit v Horním Slezsku ve věci teritoriální příslušnosti Horního Slezska k Německu nebo k Polsku. Československo si dělalo nárok na oblasti osídlené Moravci (Hlubčicko a Ratibořsko), jenž si udrželi pocit sounáležitosti s Moravou, sami sebe označovali jako Moravce a jazyk, kterým hovořili, nazývali moravštinou. Na Hlubčicku bylo ponecháno Německu 17 českých nebo většinou českých obcí, v nejméně 10 dalších žily české menšiny.\n\nV rámci navrženého župního zřízení patřily do \"župy XIV. Moravská Ostrava; slezská část\" soudní okres Krnov, s. o. Albrechtice, s. o. Osoblaha, s. o. Cukmantl, s. o. Horní Benešov. Z území o Moravskoostravské župy byla původně vyňat soudní okres Jindřichov byl začleněn do \"župy XII. Olomouc; slezská část\". Šlo ale o omyl při přepisu rozhodnutí ústavního výboru parlamentu do finálního znění zákona, který byl proto ještě během roku 1920 korigován a soudní okres Jindřichov byl začleněn do Moravskoostravské župy.\n\nSoudní okres Osoblaha a soudní okres Jindřichov zároveň patřily do Moravských enkláv ve Slezsku.\n\nDo roku 1928 se politický okres Krnov nacházel v zemi Slezské.\n\nOd 1. prosince 1928 se politický okres Krnov nacházel v zemi Moravskoslezské.\n\nPo Mnichovské dohodě bylo od Česka odděleno pohraniční území.\nSudety byly připojeny k Německé říši. \"Politischer Bezirk\" se přejmenoval na \"Landkreis\" a \"Gerichtsbezirk\" se přejmenoval na \"Amtsgerichtsbezirk\". Landkreis Jägerndorf (venkovský okres Krnov) patřily do Regierungsbezirk Troppau (vládní obvod Opava) a do Reichsgau Sudetenland (Říšská župa Sudety).\n\nLandkreis Freiwaldau (venkovský okres Frývaldov), Landkreis Freudenthal (venkovský okres Bruntál) a Landkreis Troppau (venkovský okres Opava) patřily do Regierungsbezirk Troppau (vládní obvod Opava) v rámci Reichsgau Sudetenland (Říšská župa Sudety). Landkreis Leobschütz (venkovský okres Hlubčice) a Landkreis Neustadt (venkovský okres Prudník) do Provinz Schlesien (provincie Slezsko) taktéž v rámci Německé říše a od ledna 1941 do Regierungsbezirk Oppeln (vládní obvod Opolí) v rámci Provinz Oberchlesien (provincie Horní Slezsko).\n\n1. září 1939 napadlo Německo Polsko a ve Škrochovicích (něm. \"Skrochowitz\"; venkovský okres Opava) byl otevřen internační tábor pro Poláky z Těšínska a Katovicka.\n\n30. prosince 1943 byla obec \"Liebenthal\" (čes. \"Liptaň\") přejmenována na \"Großliebental\".\n\nV březnu 1945 se Krnov stává bezprostředním frontovým územím. Blízkost fronty se projevovala ve městě Krnově od konce března, kdy bylo osvobozeno Osoblažsko.\nKrnov, Brumovice, Lichnov, Zátor a dalších 18 obcí obsadila 6. května 1945 pevnostní brigáda generálmajora Ivana Nikolajeviče Vinogradova, takzvaná Dněstrovská obranná skupina. Příští den obsadila Rudá armáda Vrbno, Čakovou, Nové Heřminovy, Širokou Nivu a dalších 11 vesnic.\n\nPo osvobození byly roku 1945 v obnoveném Československu v podstatě obnoveny správní poměry z doby před Mnichovskou dohodou. Obvod \"správního okresu Krnov\" tvoří obce soudních okresů Albrechtice, Jindřichov, Krnov a Osoblaha. České Slezsko (v něm správní okres Krnov) se stává součástí Slezské expozitury země Moravskoslezské.\n\nV tomto období došlo k čechizaci německy znějících českých geografických názvů, např. Fulštejn (něm. \"Füllstein\") na Bohušov, Heindorf na Hejnov, Hyršperk (něm. \"Hirschberg\") na Jelení, Kružberk (něm. \"Kreuzberg\") na Křížová, Kutlberk (něm. \"Kuttelberg\") na Spálené, Německé Pavlovice (něm. \"Deutsch Paulowitz\") na Slezské Pavlovice, Šelenburk/Šelemburk (něm. \"Schellenberg\") na Zadní Cvilínský kopec, Štundorf (něm. \"Stubendorf\") na Studnici.\n\nDalší šance na získání Hlubčicka Československem se objevila po druhé světové válce, avšak Poláci na znovuzískaných západních územích rozmístili proti Čechoslovákům vojska a Stalin Československu také zarazil jakékoliv územní požadavky přesahující hranice z r. 1937.\n\nVysídlení sudetských Němců.\n\nV letech 1949–1960 patřilo území SO ORP Krnov (včetně tehdejších obcí Lichnov a Heřmanovice) do okresu Krnov a do Ostravského kraje. Do okresu Krnov patřily i obec Brumovice (v tom osady Brumovice a Pustý Mlýn) a obec Úblo (v tom osady Kolná, Pocheň a Úblo). Obec Sosnová patřila do okresu Opava.\n\nOkres Bruntál a okres Jeseník patřily do Olomouckého kraje. Okres Opava patřil do Ostravského kraje.\n\nOd 21. června 1954 přijímá město Ansbach ve Středních Francích v Bavorsku patronát nad krnovskými Němci.\nÚpravy (narovnání a zkrácení) československo-polské státní hranice. Státní hranice se napřimovala proto, aby ji šlo lépe uhlídat.\n\nOkres Krnov zanikl 1. července 1960 z důvodu malosti a tedy neekonomičnosti. Od roku 1960 dodnes patří území SO ORP Krnov do okresu Bruntál a do Severomoravského kraje. Město Bruntál se stalo navzdory třetinovému počtu obyvatel a horší spádovosti oproti Krnovu, okresním městem. Do okresu Bruntál bylo začleněno vedle západního dílu Opavska též Rýmařovsko, spolu s onou částí Nízkého Jeseníku, která se již hospodářsky začíná obracet k olomoucké části Hané. Takto sestavené území netvořilo ekonomický celek. Umístění okresních orgánů v Bruntále (ve středu nově vytvořeného okresního území) mělo dát možnost účinněji řešit problém dosídlení, rozvoje zemědělství a industrializace, zvláště na Bruntálsku a Rýmařovsku. Město Bruntál je jako administrativní centrum okresu lépe položeno.\nArgumenty pro okres Bruntál byly, že se sloučí rozsáhlé zemědělské oblasti do jednoho celku, doly na olovo a zinek v Horním Benešově a ve Zlatých Horách budou fungovat pod jednou okresní střechou a pohraniční pásmo bude mít pod Bruntálem jednotnou správu. Podle administrativního členění z roku 1989 a podle sčítání lidu z roku 2001 by mělo město Bruntál rozlohu 129,25 km² a 20 322 obyvatel, neboť součástí města Bruntálu byly i tyto dnes samostatné obce: Dlouhá Stráň, Mezina, Milotice nad Opavou, Moravský Kočov a Slezský Kočov, Nová Pláň, Nové Heřminovy, Oborná, Staré Město, Valšov.\n\n21. srpna 1968 obsadila Krnovsko vojska Polské lidové republiky (PLR). Polské vojáky vystřídala v září 1968 Střední skupina vojsk Sovětské armády, která umístila v krnovských kasárnách tankový pluk. Jedna z pěti sovětských pozemních divizí byla dislokována v Bruntále (v blízkosti VVP Libavá).\n\nOd 1. ledna 1969 se okres Bruntál nacházel v České socialistické republice (ČSR).\n\nObce SO ORP Krnov (kromě obcí Lichnov a Býkov-Láryšov) byly zahrnuty do vybraného území pohraničních oblastí České republiky.\n\nV roce 1995 byla zřízena krnovská pobočka Okresního soudu v Bruntále. Do obvodu pobočky v Krnově patří území obcí SO ORP Krnov a navíc obec Sosnová.\n\nOkres Bruntál patří pod Policii ČR – \"Územní odbor Bruntál\" (dříve \"Okresní ředitelství Bruntál\"). Území SO ORP Krnov se dále člení na \"Obvodní oddělení Krnov\" (územní působnost pro obce Krnov, Býkov, Brantice, Zátor, Čaková, Krasov) a na \"OOP Město Albrechtice\" (obce Město Albrechtice, Holčovice, Heřmanovice, Třemešná, Liptaň, Jindřichov, Vysoká, Janov, Petrovice, Osoblaha, Slezské Pavlovice, Hlinka, Dívčí Hrad, Slezské Rudoltice, Rusín, Bohušov). Obec Lichnov patří pod \"OOP Horní Benešov\".\n\nObec Zlaté Hory byla od 1. ledna 1996 převedena pod okres Jeseník v Olomouckém kraji.\n\n12. března 1999 byly Česko a Polsko přijaty do NATO.\n\nOd roku 2000 patří území do VÚSC Moravskoslezský kraj.\n\nNa základě zákona č. 320/2002 Sb. o změně a zrušení některých zákonů v souvislosti s ukončením činnosti okresních úřadů skončila k 31. 12. 2002 činnost Okresního úřadu Bruntál. Jeho kompetence přecházejí na:\n\n1. května 2004 vstoupily Česko a Polsko do Evropské unie.\n\nObec Sosnová byla od 1. ledna 2007 převedena pod okres Opava Moravskoslezském kraji.\n\n21. prosince 2007 se Česko a Polsko staly součástí Schengenského prostoru.\n\n\n\n"}
{"id": "634200", "url": "https://cs.wikipedia.org/wiki?curid=634200", "title": "Liščí hora (Krušné hory)", "text": "Liščí hora (Krušné hory)\n\nLiščí hora (německy \"Schuppenberg\", 994 m n. m.) je plochý vrchol v západním Krušnohoří severně od Perninského vrchu. Podle některých názorů se jedná o jeho součást (\"severní vrchol\"). U vrcholu Liščí hory je malá skalka, nejlepší přístup je od mělkého sedla, kterým prochází málo zřetelná cesta, odbočující přibližně v půlce Šupenberské cesty na západ (přibližně 1 km na jih od místa, kde se na Šupenberskou cestu napojuje zelená značka od Nejdku).\n\nNa západním úbočí, v údolí Bílého potoka, nedaleko silnice mezi Horní Blatnou a Novými Hamry, je zajímavé seskupení skalek.\n"}
{"id": "634202", "url": "https://cs.wikipedia.org/wiki?curid=634202", "title": "Tkadlec", "text": "Tkadlec\n\nTkadlec (v nespisovné češtině také \"kadlec\") vyrábí z přírodních a umělých materiálů na tkacím stroji textilie. Vlastní profese se nazývá tkalcovství, česká příjmení jsou \"Tkadlec\" i \"Kadlec\".\n\nStruktura pracovní činnosti tkalce se měnila a mění v závislosti na vývoji výrobní techniky:\n\nNálezy jednoduchých tkanin jsou údajně 2,6 miliony roků staré. Nejstarší zmínky o tkalcích z povolání pocházejí z Egypta (lněné tkaniny asi 3600 před n.l). V Evropě se začalo uplatňovat profesionální tkalcovství kolem roku 800..Po průmyslové revolucí koncem 18. století se postupně nahrazovala většina dosavadních ručně poháněných zařízení mechanickými (člunkovými) stavy a asi od poloviny 20.století se začaly uplatňovat bezčlunkové stroje (skřipcové, jehlové a tryskové). \n\nV první dekádě 21. století se z cca 2/3 textilních surovin vyrábějí tkaniny v „klasickém“ formátu pro oděvní, bytové a technické účely, což odpovídá v hrubém přepočtu 250 miliardám m za rok. \nZe známého počtu a průměrného výkonu instalovaných strojů a z odhadu průměrných výkonů tkalce se dá odvodit, že celosvětově pracuje na tkalcovských stavech a tkacích strojích řádově 10 milionů lidí, z toho:\n\nMimo těchto úseků je ve světě menší počet tkalců zaměstnán výrobou stuh, hadicových tkanin (na kruhových strojích) a kovových tkanin.\n\n(V České republice bylo např. v roce 2008 vyrobeno cca 400 milionů m tkanin, převážně na bezčlunkových strojích. Z těchto údajů se dá odvodit (výkon na stroj 20 m/hod, 200 m na prac. hodinu tkalce), že se na výrobě podílelo asi 1200 tkalců).\n\nRučně tkané zboží se vyrábí většinou po domácku nebo jsou tkalci organizování ve družstvech. Např. v Indii jsou tkalci z 61 % samostatní řemeslníci, u 34 % je tkalcovská živnost ekonomicky závislá na faktorovi a 5 % je organizováno družstevně. Odborné znalosti se zpravidla předávají z jedné generace na druhou, bez teoretického školení.\n\nMechanické stroje jsou zpravidla v provozu ve velkých výrobních halách (obvykle s více než 200 stroji), tkalci jsou zaměstnáni jako tovární dělníci. Trvalé zatížení hlukem zde přesahuje u člunkových strojů 100 dB, u bezčlunkových 90 dB. Odborná kvalifikace se získává většinou jen zaučením, tkalcovství jako výuční obor existuje jen v některých evropských státech. Známé jsou zde také tříleté odborné školy pro textilní techniky s tkalcovskou specializací, pro jejichž absolventy se někdy používá také označení \"tkadlec\".\n\nV minulosti tkalci často protestovali proti špatným pracovním a životním podmínkám. Zejména v 19. století došlo několikrát k hromadným nepokojům. K historicky nejznámějším patří povstání slezských tkalců v roce 1844 (na jehož příčiny a průběh mají historici a literáti zčásti protichůdné názory).\n\nV České republice se vyskytvoalo v roce 2015 příjmení\n\n\n"}
{"id": "634204", "url": "https://cs.wikipedia.org/wiki?curid=634204", "title": "Live (album, Iron Butterfly)", "text": "Live (album, Iron Butterfly)\n\nLive je první koncertní album americké rockové skupiny Iron Butterfly, vydané v dubnu 1970 u vydavatelství Atco Records. Nahráno bylo mezi 25. a 30. květnem roku 1969. Obsahuje skladby z jejich prvních třech alb \"Heavy\" (1968), \"In-A-Gadda-Da-Vida\" (1968) a \"Ball\" (1969). V žebříčku Billboard 200 se album umístilo nejlépe na dvacátém místě.\n\n"}
{"id": "634216", "url": "https://cs.wikipedia.org/wiki?curid=634216", "title": "Arnsberg", "text": "Arnsberg\n\nArnsberg je bývalé okresní město ležící v Německu, ve spolkové zemi Severní Porýní-Vestfálsko. Nachází se v severní části Rýnského masivu v údolí řeky Ruhr. V roce 2009 zde žilo necelých 75 000 obyvatel.\n\nMěsto Arnsberg si i po zrušení vlastního okresu podrželo důležitou administrativní funkci, neboť je sídlem vládního obvodu Arnsberg, jednoho z pěti vládních obvodů (\"Regierungsbezirk\") v Severním Porýní-Vestfálsku.\n\nV Ansbergu jsou převážně římští katolíci, taktéž hřbitovy jsou převážně katolické a jeden je židovský.\n\n\n"}
{"id": "634218", "url": "https://cs.wikipedia.org/wiki?curid=634218", "title": "Metamorphosis (album, Iron Butterfly)", "text": "Metamorphosis (album, Iron Butterfly)\n\nMetamorphosis je čtvrté studiové album americké rockové skupiny Iron Butterfly, vydané v srpnu roku 1970 u vydavatelství Atco Records. Nahráno bylo od května do července 1970 a jeho producentem byl Richard Podolor. V hitparádovém žebříčku Billboard 200 se album umístilo nejlépe na šestnáctém místě. V době nahrávání alba ve skupině působili pouze zpěvák a klávesista Doug Ingle, baskytarista Lee Dorman a bubeník Ron Bushy; na albu je doprovází ještě kytaristé Mike Pinera a Larry Reinhardt, kteří se členy skupiny stali až později.\n\nAutory všech textů i hudby jsou Doug Ingle, Ron Bushy a Lee Dorman, mimo textů k písním „Shady Lady“, „Slower Than Guns“, „Soldier in Our Town“ a „Easy Rider“, které napsal Robert Woods Edmonson.\n"}
{"id": "634219", "url": "https://cs.wikipedia.org/wiki?curid=634219", "title": "Egyptské písmo", "text": "Egyptské písmo\n\nEgyptské písmo může mít vícero významů v závislosti na časový a kulturní kontext:\n\n\n\n"}
{"id": "634220", "url": "https://cs.wikipedia.org/wiki?curid=634220", "title": "Mostní ložisko", "text": "Mostní ložisko\n\nMostní ložisko zajišťuje přenos zejména svislých sil z nosné konstrukce mostu do podpěr, tj. opěr, pilířů nebo přímo do základu při zajištění volného průběhu deformací např. vodorovného posunu nebo pootočení. Vynucené deformace jsou způsobeny externími vlivy, jakými jsou např. změna teploty, smršťování a dotvarování betonu, pokles nebo naklonění podpěr.\n\nV současnosti se na nových mostních konstrukcích v Česku nejčastěji uplatní \"ložiska hrncová\".\n\nV ojedinělých případech se používají mostní ložiska při stavbách inženýrských konstrukcí nebo budov, např. stropní nosníky odbavovací haly Hlavního nádraží v Praze.\n\n\n\n"}
{"id": "634229", "url": "https://cs.wikipedia.org/wiki?curid=634229", "title": "Gervasius z Tilbury", "text": "Gervasius z Tilbury\n\nGervasius z Tilbury (: \"Gervais de Tilbury\", : \"Gervase Tilbury\"; kolem 1150 – asi 1235) byl anglický právník , historik a geograf. Gervasius z Tilbury za svého života hodně cestoval, pobýval například v Boloni, kde učil církevní právo, v Benátkách byl roku 1177.\n\n"}
{"id": "634231", "url": "https://cs.wikipedia.org/wiki?curid=634231", "title": "Mostovka", "text": "Mostovka\n\nMostovka je složka nosné konstrukce mostu, jejímž účelem je přenášet především účinky zatížení z mostního svršku na jeho hlavní nosnou konstrukci. Prvková mostovka je tvořena podélníky a příčníky mostu. \n\nU drážních komunikací podélníky nesou mostní svršek, který je tvořen mostnicemi a kolejnicemi s upevňovadly. Osová vzdálenost podélníků je 1,8 m. Vzdálenost mezi příčníky je mezi 2–6 m, závisí to na typu hlavního nosníku.\n\nPodélníky v příčném směru se spojují ztužením, které přispívá ke zvýšení vodorovné tuhosti. Když je vzdálenost příčníků větší, tak je nutné tuhost podélníků zajistit samostatným podélným ztužením.\n\nDesková mostovka je tvořena ortotropní, spřaženou ocelobetonovou nebo železobetonovou deskou.\n\n\n\n\n"}
{"id": "634234", "url": "https://cs.wikipedia.org/wiki?curid=634234", "title": "Dračí skála (Krušné hory)", "text": "Dračí skála (Krušné hory)\n\nDračí skála (953 m n. m.) je vrchol ležící 3 km jihovýchodně od Perninského vrchu a 2 km jižně od Perninku. Na plochém vrcholu je seskupeno množství žulových skal. Jižně od vrcholu se nachází v přírodní rezervaci Oceán zachovalé rašeliniště. Přibližně 2 km jižně, poblíž druhého konce rezervace, leží Trousnická skála (948 m n. m.)\n\nPřístup je odbočkou z modře značené cesty ze Pstruží do Vysoké Pece vedoucí od železničního přejezdu na silnici z Perninku do Nejdku na nejvyšším místě železniční trati z Karlových Varů do Potůčků. Další možnost přístupu je po lesní cestě z Perninku vedoucí od lyžařského areálu \"Velflink\", asi po dvou kilometrech se setká s modře značenou cestou, od křižovatky po modré cestě doprava (na západ).\n\n"}
{"id": "634237", "url": "https://cs.wikipedia.org/wiki?curid=634237", "title": "Dmitrij Ivanovič Jermakov", "text": "Dmitrij Ivanovič Jermakov\n\nDmitrij Ivanovič Jermakov (rusky Ермаков Дмитрий Иванович) (1845 Tbilisi — 1916) byl ruský fotograf, orientalista a etnolog. Je známý především fotografiemi z Kavkazu. Věnoval se fotografii architektury, portrétní fotografii a byl osobním fotografem perského šáha.\n\nJermakov se narodil v Tbilisi, jeho otec byl italský architekt Luigi Caribaggio a gruzínská matka byla rakouského původu. Odborně se začal fotografií zabývat v Tbilisi v roce 1860. V roce 1870 během cesty do Persie vytvořil velké množství fotografií národopisného charakteru a byl jmenován \"Fotografem Jeho Veličenstva perského šáha\". Jeho reportážní snímky odrážejí události rusko-turecké války z období 1877–1878. Poté v Tbilisi založil vlastní fotografický podnik. Hodně cestoval, navštívil Írán a zúčastnil se několika archeologických expedic na Kavkaze, při kterých vznikla řada unikátních fotografií. Svými cestami inspiroval Antona Sevrjugina, který se rozhodl vrátit do Persie a sestavit rozsáhlou fotodokumentaci o životě a obyvatelích tohoto státu. Se svým bratrem Koljou odcestoval do íránského Ázerbájdžánu, odkud pokračoval ve své cestě do Kurdistánu a Luristánu. V roce 1883 založil spolu se svými bratry Koljou a Emanuelem fotografické studio v Teheránu,\n\nRozsáhlá sbírka fotografií Jermakova byly věnovány Tbilisi, Kavkazu, Turecku a Persii. Tisíce jeho negativů jsou archivovány v Gruzii.\n\nZa svou práci získal ocenění Francouzské fotografické společnosti (1874) a na antropologické výstavě v Moskvě (1878).\n\n\n\n"}
{"id": "634244", "url": "https://cs.wikipedia.org/wiki?curid=634244", "title": "Spolujezdec", "text": "Spolujezdec\n\nSpolujezdec je člověk jedoucí či konající společnou jízdu s někým jiným. Zpravidla se tak označuje zejména osoba, která v osobním automobilu sedí na místě vedle řidiče (anglicky \"front passenger\"), případně osoba sedící za řidičem motocyklu nebo neřídící osoba na tandemovém jízdním kole. \n\nMísto spolujezdce v autě na místě vedle řidiče (což je ve vozech pro pravostranný provoz obvykle vpravo, ve vozech pro levostranný provoz vlevo) je obvykle pokládáno za rizikové, protože na tomto místě hrozí větší riziko úrazu při dopravní nehodě. V některých automobilových soutěžích (např. rallye ) sedí vedle řidiče navigátor. \n"}
{"id": "634256", "url": "https://cs.wikipedia.org/wiki?curid=634256", "title": "Elliott Smith", "text": "Elliott Smith\n\nElliott Smith (narozený jako Steven Paul Smith, 6. srpna 1969, Omaha, – 21. října 2003, Los Angeles) byl americký písničkář a hudebník. Vyrůstal v Texasu, ale významnou část života pobýval v Portlandu ve státě Oregon, kde poprvé začala narůstat jeho popularita. Jako hlavní nástroj používal kytaru, ale uměl dobře hrát i na klavír, klarinet, basovou kytaru, harmoniku a bicí. Měl zvláštní, šeptavý hlasový projev a používal vícestopé nahrávání pro vytvoření určité polohy, struktury a harmonie svého hlasu.\n\nNejdříve působil několik let v rockové kapele Heatmiser, roku 1994 se vydal na sólovou dráhu, když začal nahrávat u nezávislých společností Cavity Search Records a Kill Rock Stars. V roce 1997 podepsal smlouvu se společností Dreamworks Records, pro kterou vytvořil dvě alba. Součástí mainstreamové hudební scény se začínal stávat v roce 1998, když jeho nahrávka \"Miss Misery\", ze soundtracku k filmu \"Dobrý Will Hunting\", byla nominována na Oscara v kategorii Nejlepší originální píseň.\n\nSmith trpěl depresemi, byl závislý na alkoholu a také drogách, proto se tyto témata často objevovaly v jeho textech. V věku 34 let zemřel v Los Angeles, když podlehl zranění v důsledku dvou bodných ran ve svém hrudníku. Podle pitevní zprávy se nepodařilo prokázat, zda šlo nebo nešlo o sebevraždu. V okamžiku své smrti Smith pracoval na šestém studiovém albu \"From a Basement on the Hill\", které bylo následně posmrtně vydáno.\n\n"}
{"id": "634261", "url": "https://cs.wikipedia.org/wiki?curid=634261", "title": "Electronic Sports World Cup", "text": "Electronic Sports World Cup\n\nElectronic Sports World Cup (ESWC) je mezinárodní profesionální herní mistrovství. Každý rok vítězové národních kvalifikačních akcí po celém světě mají právo reprezentovat svoji zemi na ESWC finále . Tato akce získala obdiv za skvělou organizaci a schopnost udělat perfektní show jako nikdo jiný .\nESWC Bylo původně vytvořeno francouzskou společností Ligarena , která dříve hostila menší lan akci ve Francii pod názvem LAN Arena . Později se Ligarena rozhodla udělat něco ve větším měřítku a to vedlo ke vzniku ESWC. V roce 2005 se Ligarena stává společností která poskytuje herní služby . V roce 2009 kupuje ESWC další francouzská společnost Games-Solution a stává se tak oficiálním majitelem ESWC .\nOd roku 2003 do roku 2010 bylo rozdáno v Grand finále přes více než 1,721,000$ to znamená 34 420 000 KČ .\n\n"}
{"id": "634264", "url": "https://cs.wikipedia.org/wiki?curid=634264", "title": "HyperMemory", "text": "HyperMemory\n\nHyperMemory (zkráceně HM) je technologie od firmy AMD, která umožňuje sdílení operační paměti pro GPU na grafické kartě a integrované GPU (IGP) v čipsetu přes PCI-E a následné využití jako paměť pro GPU. Využívá nový rychlý přenos dat přes PCI-E, který popisuje 2012 pojmenovaný \"3D grafické renderování\" přes čipy vyvinuté ATI/AMD.\n\nPodle AMD má tato technologie přinést zvýšení výkonu, zvýšení propustnosti grafického subsystému, snížení ceny, nároků na výrobu atd. i u nižší třídy grafických karet (GPU), kde při použití této technologie je osazováno méně grafické paměti. Tato technologie však přinesla hlavně zvýšení odezvy a snížení propustnosti paměťového subsystému GPU oproti grafické kartě s plnou velikostí grafické paměti. Přesto u IGP přinesla tato technologie zvýšení výkonu díky zvýšení využitelné paměti. Při použití této technologie je využito u GPU 32 nebo 64 bitové sběrnice k připojení grafické paměti, kam se ukládají nejčastěji používaný nebo nejpotřebnější data.\n\nV praxi se používalo u některých grafických karet nebo integrovaných GPU, třeba HD 3300. Maximální využitelná velikost operační paměti je 1,919 GB.\n\nPři použití HyperMemory na grafických kartách nižší třídy dojde ke snížení nákladů na výrobu, díky použití užší sběrnice a méně paměťových čipů, to má za následek snížení počtu vodivých cest na PCB, jednodušší napájecí kaskádu a i zmenšení samotné velikosti PCB. Díky tomu máme stále možnost dobrého 2D vykreslování a možnost si spustit méně náročné 3D aplikace (hry, programy,…). Řešení s HyperMemory je pomalejší než s vlastní diskrétní pamětí o vyšší paměti, většinou to je poměr s hypermemory proti diskrétní pamětí 1:4 nebo 1:2.\n\nGrafické karty s doplňkovým názvem LE nebo HM měli většinou právě technologii HyperMemory.\n\nPrvní čipset s použitím HM byl Radeon Xpress 200. První grafická karta s použitím HM byla Radeon X300, zde bylo použito názvu Radeon X300 SE.\n\n\n"}
{"id": "634268", "url": "https://cs.wikipedia.org/wiki?curid=634268", "title": "Mistrovství světa juniorů v ledním hokeji 2012", "text": "Mistrovství světa juniorů v ledním hokeji 2012\n\nMistrovství světa juniorů v ledním hokeji 2012 se konalo od 26. prosince 2011 do 5. ledna 2012 v kanadském Edmontonu a Calgary.\n\nVe dvou základních skupinách si zahrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsali bod a následovalo 5 min. prodloužení a samostatné nájezdy. Tato kritéria rozhodovovala o držiteli bonusového bodu. V případě rovnosti rozhodoval vzájemný zápas (pravidlo užito při určení vítěze skupiny A a sestupujícího).\n\nVítězové základních skupin postoupili přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkaly ve skupině o udržení, ze které sestoupil nejhorší celek. Také hrály zápasy o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo deset minut (případně měla následovat trestná střílení, na ta však ve vyřazovacích bojích nedošlo). Ve finále se nastavovalo minut dvacet.\n\nV nižších divizích I. a II. byly týmy rozděleny nově podle výkonnosti do skupin A a B. Vítěz A skupiny I. divize postoupí mezi elitu, poslední jde do B skupiny, nahradí jej její vítěz. Nejhorší tým B skupiny I. divize sestoupí do A skupiny II. divize, jejíž vítěz jde do B skupiny I. divize, poslední sestoupí do B skupiny. V B skupině II. divize jde vítěz do A skupiny a poslední sestupuje do III. divize, jejíž vítěz jej nahradí.\n\n\"Poznámka:\" Zápasy Švýcarsko 5:3 Lotyšsko \"a\" USA 11:3 Dánsko \"se započítaly ze základní skupiny.\"\n\nSkupina A se hrála od 11. do 17. prosince 2011 v Garmisch-Partenkirchenu v Německu, skupina B od 12. do 18. prosince 2011 v Tychách v Polsku.\n\nSkupina A se hrála od 12. do 18. prosince 2011 v Doněcku na Ukrajině, skupina B od 10. do 16. prosince 2011 v Tallinnu v Estonsku.\n\nDivize se hrála od 17. do 22. ledna 2012 v Dunedinu na Novém Zélandu.\n"}
{"id": "634270", "url": "https://cs.wikipedia.org/wiki?curid=634270", "title": "Okres Słubice", "text": "Okres Słubice\n\nOkres Słubice (polsky \"Powiat słubicki\") je okres v polském Lubušském vojvodství. Rozlohu má 999,7 km² a v roce 2009 zde žilo 46 609 obyvatel. Sídlem správy okresu je město Słubice.\n\nMěstsko-vesnické:\n\nVesnická:\n\n"}
{"id": "634275", "url": "https://cs.wikipedia.org/wiki?curid=634275", "title": "Tikaboo Peak", "text": "Tikaboo Peak\n\nTikaboo Peak je hora v Nevadě vzdálená 42 km od Oblasti 51. Je to nejbližší místo, odkud lze legálně pozorovat tuto přísně střeženou základnu Amerických vzdušných sil.\n\nZájemci využívají možností pozorování Oblasti 51 z Tikaboo Peaku, protože vláda USA v roce 1995 uzavřela dvě bližší, a tedy výhodnější pozorovatelské pozice, Freedom Ridge a White Sides, pro veřejnost s odůvodněním, že si odtud lidé fotili a natáčeli základnu.\n"}
{"id": "634283", "url": "https://cs.wikipedia.org/wiki?curid=634283", "title": "Cornelia Popescuová", "text": "Cornelia Popescuová\n\nCornelia Popescuová, provdaná Cornelia Popová (* 27. srpna 1950, Bukurešť) je bývalá rumunská atletka, jejíž specializací byl skok do výšky.\n\nS atletikou začínala jako vícebojařka. V roce 1968 vybojovala na třetím ročníku Evropských juniorských her v Lipsku bronzovou medaili v pětiboji. V témže roce reprezentovala na letních olympijských hrách v Ciudad de México, kde pětiboj (80 m př., vrh koulí, skok do výšky, skok daleký, běh na 200 m) dokončila s počtem 4 435 bodů na 22. místě.\n\nVětšinu svých úspěchů však zaznamenala jako výškařka na začátku 70. let. V roce 1970 na prvním halovém ME ve Vídni získala stříbrnou medaili (182 cm), když výše skočila jen Rakušanka Ilona Gusenbauerová, která výkonem 188 cm tehdy vytvořila nový halový světový rekord. Stříbro brala také na světové letní univerziádě v italském Turíně.\n\nO rok později vybojovala na halovém ME v Sofii výkonem 178 cm bronzovou medaili. Stejnou výšku zdolala také Marta Kostlánová, kvůli horšímu technickému zápisu však skončila čtvrtá. Stříbrnou medaili poté získala na evropském šampionátu v Helsinkách, kde překonala 185 cm. V roce 1972 na olympiádě v Mnichově obsadila ve finále 19. místo (176 cm). Zúčastnila se také letních olympijských her 1976 v Montrealu kde skončila osmá (187 cm) i olympiády 1980 v Moskvě, kde se umístila rovněž na 8. místě (188 cm).\n\nMezi její úspěchy patří také 4. místo na halovém ME 1974 v Göteborgu. V roce 1974 a 1977 se stala vítězkou halového výškařského mítinku Beskydská laťka v Třinci. V roce 1977 zvítězila také na Novinářské laťce.\n\n\n"}
{"id": "634288", "url": "https://cs.wikipedia.org/wiki?curid=634288", "title": "Pozemní hokej na Letních olympijských hrách 1996", "text": "Pozemní hokej na Letních olympijských hrách 1996\n\nPozemní hokej na Letních olympijských hrách 1984 zahrnoval turnaj mužů i turnaj žen. Všechny zápasy obou turnajů se odehrály ve dnech 20. července až 2. srpna 1996. Hrálo se na dvou stadionech konkrétně na Herndon Stadium v areálu Morris Brown College a na Panther Stadium v areálu Clark Atlanta University.\n\nTurnaje mužů se zúčastnilo 12 mužstev, která byla rozdělena do 2 šestičlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo. Turnaje žen se zúčastnilo 8 týmů, které spolu hrály způsobem jeden zápas každý s každým a poté byla vyhodnocena tabulka, ze které týmy na 1. a 2. místě postoupily do finále a týmy na 3. a 4. místě spolu sehrály zápas o 3. místo.\n\n\n\n\n\n"}
{"id": "634298", "url": "https://cs.wikipedia.org/wiki?curid=634298", "title": "Skřivánek", "text": "Skřivánek\n\nSkřivánek může znamenat:\n\n\n\n\n"}
{"id": "634302", "url": "https://cs.wikipedia.org/wiki?curid=634302", "title": "Neuwirth", "text": "Neuwirth\n\nPříjmení Neuwirth, Neuwirt, Neuwirthová nosí více různých osobností:\n"}
{"id": "634305", "url": "https://cs.wikipedia.org/wiki?curid=634305", "title": "Sommer a Behles", "text": "Sommer a Behles\n\nSommer and Behles byl název italského fotografického studia v 19. století, které vlastnili dva fotografové Giorgio Sommer (1834-1914) a Edmund Behles (1841-1924). Studio se nacházelo v Římě na Mario di Fiori č.p. 28 a pobočku mělo v Neapoli na Monte di Dio č.p. 4.\n\nSommer se provozováním neapolského a římského studia stal jedním z největších a nejplodnějším fotografem v Itálii. Sommer a Behles se zúčastnili mnoha výstav a získali řadu ocenění a cen za jejich práci (Světová výstava 1862 Londýn, Světová výstava 1867 v Paříži, Světová výstava 1873 ve Vídni a v Norimberku 1885).\n\nOba fotografové provozovali na sobě nezávislou kariéru i svá vlastní studia před i po společném partnerství, které začalo v roce 1867 a skončilo v roce 1874.\n\n"}
{"id": "634306", "url": "https://cs.wikipedia.org/wiki?curid=634306", "title": "Giorgio Sommer", "text": "Giorgio Sommer\n\nGiorgio Sommer (2. září 1834, Frankfurt nad Mohanem, Německo – 7. srpna 1914) byl italský fotograf původem z Německa. Stal se jedním z nejvýznamnějších a nejplodnějších evropských fotografů 19. století. Aktivní byl v letech 1857–1888, během nichž vyprodukoval tisíce snímků archeologických vykopávek, krajin, portrétů a uměleckých předmětů. Spolu s fotografem Edmundem Behlesem (1841–1924) vlastnili fotografické studio Sommer and Behles.\n\nNarodil se v roce 1834 ve Frankfurtu nad Mohanem. Po studiu obchodu ve Frankfurtu si Sommer otevřel svůj první ateliér a během této doby působil ve Švýcarsku, kde fotografoval hory pro švýcarskou vládu. V roce 1856 přestěhoval podnikání do Neapole a později (1866) vytvořil partnerství s kolegou, německým fotografem Edmundem Behlesem (1841–1924) (také známým jako Edmondo Behles). Spolu provozovali fotografické studio Sommer and Behles, které se nacházelo v Římě na Mario di Fiori č.p. 28 a pobočku mělo v Neapoli na Monte di Dio č.p. 4. Provozováním jejich neapolského a římského studia se stal jedním z největších a nejplodnějších fotografů v Itálii.\n\nJeho studia v Neapoli byla na adresách:\n\nSommerův katalog obsahuje fotografie z Vatikánského muzea, National Archeological Museum at Naples, románské zříceniny v Pompejích, stejně jako ulice a architektonické scény z Neapole, Florencie, Říma, Capri nebo Sicílie. Při cestách využil příležitost vytvořit působivý a trvalý obraz zemí, lidí a událostí, které byly neznámé a vzdálené většině lidí v Evropě. Za pozornost stojí Sommerovo obsáhlé fotografické album \"Dintorni di Napoli\", které obsahuje více než sto snímků každodenních výjevů z Neapole. V dubnu 1872 zaznamenal velké erupce Vesuvu v sérii ohromujících fotografií.\n\nSommer a Behles se zúčastnili mnoha výstav a získali řadu ocenění a cen za svou práci (Světová výstava 1862 Londýn, Světová výstava 1867 v Paříži, Světová výstava 1873 ve Vídni a v Norimberku 1885). Sommer byl jmenován oficiálním fotografem Viktora Emanuela II. – prvního krále sjednocené Itálie. Autorství děl je obecně připisováno společně Behlesovi i Sommerovi.\n\nSommer se zapojil do všech možných aspektů fotografického podnikání. Vydával své vlastní fotografie, které prodával ve svých studiích a zákazníkům v celé Evropě. V pozdějších letech fotografoval vlastní obrazy pro knižní ilustrace, tiskl svá vlastní alba a pohlednice. Sommer pracoval ve všech populárních formátech své doby: carte de visite, stereopohlednice a velké pohlednice na albuminovém papíře (přibližně 20×25 cm), které byly prodávány individuálně a ve vázaných albech.\n\nPartnerství s Behlesem skončilo v roce 1874, poté každý fotograf pokračoval ve svém vlastním podnikání. V Neapoli Sommer otevřel celkem čtyři další studia: na č.p. 4 a č.p. 8 Monte di Dio, č.p. 5 Magazzino S. Caterina a poslední na náměstí Piazza della Vittoria.\n\nGiorgio Sommer a Roberto Rive začali systematicky sepisovat památky a dokumenty každodenního života a ty sjednotili v úžasné kolekci, která poskytovala informace o Kampánii a Sicílii.\n\nGiorgio Sommer zemřel v Neapoli v roce 1914.\n\n"}
{"id": "634310", "url": "https://cs.wikipedia.org/wiki?curid=634310", "title": "Bara", "text": "Bara\n\nBara může být:\n\n"}
{"id": "634314", "url": "https://cs.wikipedia.org/wiki?curid=634314", "title": "Koloběžka první", "text": "Koloběžka první\n\nKoloběžka první je česká filmová pohádka žánru hudební komedie z roku 1984 režiséra Ludvíka Ráži, kterou napsal Jan Werich. Hrají Jan Čenský, Dagmar Patrasová, Zdena Hadrbolcová, Jitka Molavcová a další. Moudrý a laskavý humor, který charakterizuje herectví Jana Wericha, je typický i pro jeho psanou tvorbu. Je to příběh o chytré vesnické dívce Zdeničce, která nejenže vynalezne koloběžku, ale pro svůj důvtip se nakonec stane i královnou.\n\nKrál Jan se moc nemá k ženění. Uhání ho rytířka z Trychtýřovic, která ráda žužlá cukrlata. Chytrý král, který má rád různé vtípky a hádanky, ale nemůže najít pro sebe stejně chytrou ženu.\nJednoho dne soudí ve sporu mlynáře a rybáře. Vyjde najevo, že rybářovi radí jeho inteligentní dcerka Zdenička. Král si ji pozve na zámek, musí však splnit jeho úkoly: má přijet-nepřijet, být ustrojená-neustrojená, obutá-neobutá, učesaná-neučesaná a má mu přivézt dar-nedar. Zdenička vše zvládne hravě. Ze zámku vypudí i rytířku, což král jen kvituje. Král Jan nabídne Zdeničce sňatek, ale pod podmínkou, že se mu nebude plést do vladařských záležitostí. \nKrál v dalším sporu rozhodne špatně a handlíři Kotrbovi poradí Zdenička, jak ho převézt. Ale Kotrba neudrží jazyk za zuby a prozradí ji.\nKrálova ješitnost zaúřaduje a vladař vykáže svou snoubenku Zdeničku ze zámku. Dovolí jí však odnést si to, co je jí nejmilejší. A tak si Zdenička nechá odnést krále zamotaného v koberci na rybárnu.\nA byla svatba na koloběžkách...\n\n"}
{"id": "634315", "url": "https://cs.wikipedia.org/wiki?curid=634315", "title": "Jak si zasloužit princeznu", "text": "Jak si zasloužit princeznu\n\nJak si zasloužit princeznu je česká filmová pohádka režiséra Jana Schmidta z roku 1995. Film byl v kinech premiérově uveden 2. února 1995. Televizní premiéra se odehrála na stanici ČT1 24. prosince 1996, kdy byl odvysílán jako štědrovečerní pohádka České televize.\n\nChudému rybáři se narodí tři synové. Pouze jeden z nich má laskavé srdce - Miroslav. Ten vysvobodí princeznu Verunku z rukou zlého čaroděje a přivede ji králi, který se s ní má oženit. Miroslav se ale do ní sám zamiluje. S pomocí svých zvířecích přátel musí překonat nástrahy, které mu přichystají jeho závistiví bratři. Nakonec se ale dočká šťastného konce.\n\n"}
{"id": "634316", "url": "https://cs.wikipedia.org/wiki?curid=634316", "title": "Tamara (rozcestník)", "text": "Tamara (rozcestník)\n\nTamara může být:\n\n"}
{"id": "634323", "url": "https://cs.wikipedia.org/wiki?curid=634323", "title": "Jiří Knot", "text": "Jiří Knot\n\nJiří Knot (* 8. května 1949 Praha) je český herec.\n\n\n"}
{"id": "634324", "url": "https://cs.wikipedia.org/wiki?curid=634324", "title": "Jan Bedřich", "text": "Jan Bedřich\n\nJan Bedřich (16. prosince 1932 Kralupy nad Vltavou – 14. července 1996 Olomouc) byl český hudební skladatel, varhaník a dirigent.\n\nAbsolvoval gymnázium v Žatci. Vedle toho soukromě studoval hru na klavír. Po maturitě byl varhaníkem v Žatci a současně studoval na Akademii múzických umění v Praze u Pavla Bořkovce. Studia dokončil v roce 1956.\n\nStal se dirigentem Východočeského divadla v Pardubicích. V letech 1966–1978 zastával místo šéfdirigenta operety v Olomouci.\n\n\n\n\n\nHudba k filmu \"Stavba míru\" (1953) a scénická hudba k činohrám.\n\n\n"}
{"id": "634326", "url": "https://cs.wikipedia.org/wiki?curid=634326", "title": "Carvoeiro", "text": "Carvoeiro\n\nCarvoeiro (Praia de Carvoeiro) je malé město a oblíbené turistické letovisko na jihu Portugalska při pobřeží Atlantiku. Spadá pod město Lagoa, které leží přibližně 5 kilometrů směrem do vnitrozemí.\n\nOblast, kde se dnešní obec nachází, byla osídlena již starověkými Římany. Dnešní obec získala vlastní samosprávu v roce 1985, status města nese od roku 2001. Dnešní název obce má být odvozen z středověkého označení pro rybářské osady \"Caboiere\". Až do 60. let 20. století se totiž jednalo o zapadlou rybářskou vesnici.\n\nOd té doby dodnes získává poskytování služeb souvisejících s turistickým ruchem stále větší vliv na hospodaření obce. Bylo vybudováno mnoho hotelových komplexů a došlo k zásadnímu vylepšení infrastruktury. Rozvoj masové turistiky v poklidné portugalské osadě zachycuje ve svém díle i někdejší obyvatel Carvoeira spisovatel Patrick Swift. \n\nMezi nejznámější místa v Carvoeiru patří kaple Nossa Senhora da Encarnaçao s výhledem na moře. Ta byla v historii mnohokrát zničena zemětřesením a vyplundrována piráty. Mezi další významná místa patří i Atlantické pláže Carvoeiro , Carvalho , Alagar Seco, Marinha, Benagil či Vale de lapa.\n\n\n"}
{"id": "634327", "url": "https://cs.wikipedia.org/wiki?curid=634327", "title": "Karel Semerád", "text": "Karel Semerád\n\nKarel Semerád (* 28. dubna 1937 Blatná - 30. listopadu 2015 Zlín) byl český herec.\n\n\n"}
{"id": "634328", "url": "https://cs.wikipedia.org/wiki?curid=634328", "title": "Skřivan", "text": "Skřivan\n\nSkřivan je český souhrnný název pro 14 rodů ptáků z čeledi skřivanovitých. V Česku se vyskytují tři druhy z různých rodů: skřivan lesní (\"Lullula arborea\"), skřivan ouškatý (\"Eremophila alpestris\") a skřivan polní (\"Alauda arvensis\").\n\n\n"}
{"id": "634330", "url": "https://cs.wikipedia.org/wiki?curid=634330", "title": "Čertova nevěsta (film, 2011)", "text": "Čertova nevěsta (film, 2011)\n\nČertova nevěsta je česká filmová pohádka režiséra Zdeňka Trošky z roku 2011 natočená na motivy české pohádky \"Spravedlivý Bohumil\" Boženy Němcové.\n\nFilm se natáčel na zámku v Buchlovicích na Uherskohradišťsku a u Židovy strouhy u Týna nad Vltavou v létě 2010. Film obsahuje 195 triků (např. létající víly a ožívající sošky).\n\nKrálovna moc touží po dítěti, a proto se upíše čertu. Narodí se princezna Štěpánka, kterou od narození opatruje syn služky Štěpán. Když princezna vyroste, Štěpán ji chce za ženu. Také ji chce Lucifer, který říká, že na ni má právo. Štěpán s ním nic nezmůže, a tak se vydá pro kouzelný květ. Ten princeznu ochrání jen polovičně, takže se princezna stane přízrakem.\nŠtěpán ji však jde osvobodit do pekla a čert mu řekne, že když splní 3 úkoly, je Štěpánka jeho. 1. úkol byl, že měl uhodnout kolik má čert, který mu dával úkoly, let. Tak ho napálil tím, že tam přišel v noci, zakukal jako kukačka a on řekl: za celých 770 let, co tady žiju, jsem neslyšel kukat kukačku v noci, a tak Štěpán věděl, kolik mu je let. Druhý úkol byl, že musí ukrást víle Lekníně zrcátko. Štěpán ji dojal svou písní, řekl jí, co se mu stalo a co se stalo Štěpánce, a víle Leknínce to připadalo smutné, a tak mu zrcátko darovala a Štěpán slíbil, že jí ho vrátí a za to jí dal Štěpánčin prstýnek, který mu dala z lásky k němu. A tak splnil druhý úkol.\nTřetí úkol je, že musí Štěpán vymyslet něco, na co je i peklo krátké, a on řekne, že mu musí Lucifer vytrhnout jeden vlas tak, aby necítil ani sebemenší štípnutí. Štěpán při trhání vytáhne zrcátko víly Lekníny a Lucifer se lekne a vytrhne jich víc a Štěpána to bolí. Lucifer tedy vrátí Štěpánovi princeznu Štěpánku a všechno dobře skončí.\n\n\nFilm získal na filmovém festivalu v Minsku hlavní ceny v sekci filmů pro děti a mládež, jednu od odborné poroty dospělých a druhou od dětské poroty. Cenu získal také na mezinárodním festivalu rodinného filmu v Uljanovsku.\n\n\nVe filmu je odkaz na Dorotu Máchalovou z pohádky \"S čerty nejsou žerty\" (1984).\n\n"}
{"id": "634344", "url": "https://cs.wikipedia.org/wiki?curid=634344", "title": "Salmán Tásír", "text": "Salmán Tásír\n\nSalmán Tásír (12. června 1946 – 4. ledna 2011) byl pákistánský obchodník a politik, který byl členem Pákistánské lidové strany.\n\nV letech 2008–2011 zastával úřad guvernéra provincie Paňdžáb.\n\nVystupoval proti různým projevům islámského extremismu. Veřejně se také zastal pákistánské křesťanky Asie Bibiové, která byla pákistánským soudem za údajné rouhání odsouzena k trestu oběšení. \n\nPravděpodobně pro svou liberální orientaci byl dne 4. ledna 2011 na tržišti Chósar v Islámábádu zavražděn příslušníkem vlastní ochranky. Vrah Mumtáz Kadrí byl později odsouzen k trestu smrti a 29. února 2016 byl ve věznici v Rávalpindí popraven.\n\n"}
{"id": "634345", "url": "https://cs.wikipedia.org/wiki?curid=634345", "title": "Sedmero krkavců", "text": "Sedmero krkavců\n\nSedmero krkavců je pohádka Boženy Němcové a bratří Grimmů. \n\n\n\n"}
{"id": "634346", "url": "https://cs.wikipedia.org/wiki?curid=634346", "title": "Jaroslav Fenyk", "text": "Jaroslav Fenyk\n\nJaroslav Fenyk (* 26. dubna 1961 Pelhřimov) je český právník, dříve působil jako státní zástupce, později jako advokát, zároveň vždy však i jako právní teoretik v oboru trestního práva. V letech 1999 až 2006 byl náměstkem nejvyšší státní zástupkyně.\n\nV dubnu 2013 Senát vyslovil souhlas se jmenováním prof. Fenyka soudcem Ústavního soudu a 3. května byl prezidentem jmenován. Dne 7. srpna 2013 byl navíc prezidentem jmenován místopředsedou Ústavního soudu.\n\nPráva vystudoval v roce 1986 na Právnické fakultě UK v Praze, kde v roce 1987 získal v oboru trestní právo - teorie státu a práva i titul doktora práv. V roce 2001 získal v oboru trestního práva hmotného a procesního na Právnické fakultě Masarykovy univerzity titul Ph.D. a v roce 2002 se habilitoval v oboru bezpečnostní služby na Akadémii policajného zboru v Bratislavě. V roce 2004 mu Univerzita v maďarském Miskolci udělila titul \"Egyetemi magántanár\" (soukromý univerzitní profesor – Univ. Priv. Prof.) pro obor společenské vědy - evropské trestní právo, Akademie věd ČR pak v roce 2008 titul doktora sociálních a humanitních věd (DSc.). Profesorem trestního práva byl jmenován na Právnické fakultě Masarykovy univerzity v roce 2009.\n\nJe profesorem na katedře trestního práva Právnické fakulty Masarykovy univerzity v Brně, přednáší na dalších českých a zahraničních univerzitách a institutech (USA, Rakousko, Maďarsko, Švédsko, Slovensko atd.), byl proděkanem pro zahraniční vztahy na Bratislavské vysoké škole práva, absolvoval řadu zahraničních stáží, např. u francouzského nejvyššího správního soudu a ministerstva spravedlnosti, vládního studijního programu USA, programu Fordovy nadace v JAR atd. Byl členem expertních výborů Rady Evropy, účastnil se mnoha mezinárodních konferencí a seminářů týkajících se trestního práva a potírání hospodářské a finanční kriminality a korupce, spolupracoval se zahraničními odbornými a výzkumnými pracovišti (Ministerstvo spravedlnosti USA, Max-Planck Institut pro srovnávací právo ve Freiburgu, Institut for Advanced Legal Studies při Londýnské univerzitě, Akademie evropského práva v Trevíru, Univerzita ve Vídni, Rotterdamu, Nijmegenu, Gentu), stejně tak řešil řadu mezinárodních výzkumných projektů zaměřených na trestní právo, postavení veřejné žaloby nebo mezinárodní justiční spolupráci v trestních věcech i např. projektů k harmonizaci trestního práva a související legislativy v souvislosti se vstupem ČR do Evropské unie. Byl též členem různých pracovních komisí Ministerstva spravedlnosti pro novelizace a rekodifikace trestního práva. Je členem Vědecké rady Právnické fakulty MU v Brně, Panevropské vysoké školy v Bratislavě a členem komise pro obhajoby disertací v oboru Právní vědy Akademie věd ČR. Získal cenu Právník roku za rok 2010 v oboru trestního práva.\n\nRoku 1981 se stal členem KSČ. Od roku 1985 do roku 2006 byl postupně právním čekatelem prokuratury, vyšetřovatelem, prokurátorem a státním zástupcem, později navíc náměstkem nejvyšší státní zástupkyně.\n\nV roce 1988 působil jako vojenský prokurátor v procesu vedeném Vojenským obvodovým soudem v Praze, v němž byl absolvent vojenské katedry vysoké školy Vladan Kočí odsouzen na 15 měsíců nepodmíněně za odpírání vojenské služby z důvodů náboženských a morálních. Soud tak rozhodl přes návrh prokurátora uložit trest při dolní hranici trestní sazby (která činila jeden rok až pět let odnětí svobody) a přesvědčivé vystoupení obhájce (Otakar Motejl). O případu informoval Výbor na obranu nespravedlivě stíhaných.\n\nV roce 2005 zastupoval Nejvyšší státní zastupitelství před Nejvyšším soudem v případu katarského prince Hámida bina Abdala Sáního, nepravomocně odsouzeného českým soudem pro pohlavní zneužívání dětí proti ministerstvu spravedlnosti, které usilovalo o předání neskončeného případu do Kataru. Výsledek tohoto procesu byl jedním z důvodů jeho následné rezignace na funkci státního zástupce (2005).\n\nDo roku 2006 byl také členem Mezinárodní asociace státních zástupců a Legislativní rady vlády ČR, v letech 2002 až 2004 i Rady Justiční akademie. Od roku 2006 do počátku května 2013 vykonával advokátní praxi, a to jako samostatný advokát i jako spolupracovník mezinárodní advokátní kanceláře White & Case (od 2007).\n\nJe předsedou národní skupiny Mezinárodní asociace pro trestní právo (AIDP), byl řadu let prezidentem Asociace českých právníků na ochranu finančních zájmů ES, byl členem expertní skupiny Aliance proti domácímu násilí při Bílém kruhu bezpečí, byl předsedou redakční rady časopisu \"Státní zastupitelství\" (nyní člen), členem redakční rady časopisu \"Trestní právo\", je členem zkušební komise České advokátní komory pro obor trestního práva, je členem pracovní skupiny ČAK pro trestní právo, je členem rady poradců The Czech Yearbook of International Law, atd. V roce 2015 se stal členem komise pro vytvoření nového trestního řádu, který by měl nahradit trestní řád z roku 1961.\n\n\n"}
{"id": "634347", "url": "https://cs.wikipedia.org/wiki?curid=634347", "title": "Konkurenční zpravodajství", "text": "Konkurenční zpravodajství\n\nKonkurenční zpravodajství (též Competitive intelligence či CI) je interdisciplinární obor. Je to jedna z disciplín Business Intelligence. Částečně souvisí s managementem znalostí.\n\nJedná se o systematický a etický proces shromažďování, analyzování a využívání externích informací, které mohou ovlivňovat záměry organizace, její rozhodnutí a fungování, také lze CI označit jako systém brzkého varování nebo jako podporu rozhodování.\n\nVíce se podobá investigativní žurnalistice než BI.\n\nInformační pracovníci poskytují již existující informace, ke kterým přidávají hodnotu v obsahu nebo funkčnosti.\n\nDoplňují se zde nové údaje získané sběrem nebo se tvoří odvozené informace (poměrové ukazatele a jejich interpretace, komentáře, rating atd.).\n\nBěžně získatelné informace jsou přehledněji uspořádány, selektovány, propojeny a následně vizualizovány v přehledných tabulkách, grafech atd.\n\nMezi nejčastěji vyhotovované informační produkty patří různé:\n\n\n\nInfrastruktura konkurenčního zpravodajství má 4 dimenze:\n\nZpravodajský cyklus popisuje obecné zásady zpravodajství (tj. organizované informování) a má 4 fáze:\n\n\n"}
{"id": "634350", "url": "https://cs.wikipedia.org/wiki?curid=634350", "title": "Holon", "text": "Holon\n\nHolon může znamenat:\n"}
{"id": "634351", "url": "https://cs.wikipedia.org/wiki?curid=634351", "title": "Okres Gorzów", "text": "Okres Gorzów\n\nOkres Gorzów (polsky \"Powiat gorzowski\") je okres v polském Lubušském vojvodství. Rozlohu má 1213 km² a v roce 2009 zde žilo 67 443 obyvatel. Sídlem správy okresu je město Gorzów Wielkopolski, které není jeho součástí, ale tvoří samostatný městský okres.\n\nMěstská:\n\nMěstsko-vesnické:\n\nVesnické:\n\n"}
{"id": "634355", "url": "https://cs.wikipedia.org/wiki?curid=634355", "title": "Bergues", "text": "Bergues\n\nBergues [\"bergg\"] je obec v severní Francii v regionu Hauts-de-France a départementu Nord, poblíž hranic Belgie a asi 9 kilometrů na jih od slavného přístavu Dunkerk. V roce 2011 zde žilo 3 898 obyvatel. Obec se těší intenzivnímu zájmu turistů od roku 2007, kdy zde byl natáčen úspěšný film \"Vítejte u Ch'tisů\".\n\nAčkoli dnes ekonomickým i politickým významem Bergues zastiňuje nedaleký Dunkerk, v minulosti tomu bylo přesně naopak. V devátém století leželo město na hranici Flanderského hrabství a čelilo nájezdům normandských dobyvatelů. Proto zde vlámský hrabě Boudewijn II. nechal vybudovat primitivní opevnění. Boudewijn IV. zde v roce 1022 založil kostel, který se později stal základem opatství. Výhodná poloha v rámci regionu a poblíž pobřeží způsobila, že se z Bergues stalo centrum regionu, důležité obchodní středisko a přístav, přičemž nejdůležitější obchodní komoditou byl jako v celých Flandrech textil. \n\nBergues byl součástí Flanderského hrabství až do konce třináctého století, kdy jej na krátkou dobu dobyli Francouzi, ale následně ho opět vrátili Flandrům. Tato situace se v dalších staletích opakuje ještě několikrát. Na konci patnáctého století se španělský císař stává i vládcem Flander. V této době si Bergues užívá svého největšího rozkvětu. V roce 1668 je po válce mezi Flandry a Francií společně s několika dalšími městy v okolí připojeno definitivně k Francii. Svůj velký význam si však nadále uchoval.\n\nKatastrofální byla pro Bergues Velká francouzská revoluce. Po jejím konci vliv města upadal a jeho dosavadní funkce převzal nedaleký Dunkerk.\n\n\nBierne, Coudekerque-Village, Hoymille, Quaëdypre,\n\n\"Počet obyvatel\" \n"}
{"id": "634358", "url": "https://cs.wikipedia.org/wiki?curid=634358", "title": "Princ Bajaja", "text": "Princ Bajaja\n\nPrinc Bajaja je pohádka pocházející ze sbírek Boženy Němcové.\n\n\n\n"}
{"id": "634360", "url": "https://cs.wikipedia.org/wiki?curid=634360", "title": "Rudolf Papežík", "text": "Rudolf Papežík\n\nRudolf Papežík (* 24. srpna 1944, Vyškov) je český herec. Hrál na příklad v Případy detektiva Packala Mgr. Smolaře nebo v televizním pořadu jménem Malý televizní kabaret.\n\n"}
{"id": "634361", "url": "https://cs.wikipedia.org/wiki?curid=634361", "title": "Aféra Schnaebele", "text": "Aféra Schnaebele\n\nAféra Schnaebele byla diplomatický incident mezi Francií a Německem v roce 1887. Francouzský celník Guillaume Schnaebelé byl podezírán Německem ze špionáže v Alsasku-Lotrinsku, byl vylákán na německou půdu a zatčen. Aféra téměř vedla k válce, nakonec byla vyřešena smírně, avšak předznamenala pád francouzského ministra války Boulangera.\n"}
{"id": "634362", "url": "https://cs.wikipedia.org/wiki?curid=634362", "title": "Karel Dobrý", "text": "Karel Dobrý\n\nKarel Dobrý (* 2. května 1969 Karlovy Vary) je český divadelní, filmový a televizní herec, který natáčí i pro zahraniční produkce.\n\nStálé angažmá měl v Divadelním spolku Kašpar (1991–1993) a v Divadle Na zábradlí (1993–2002), poté pohostinsky účinkoval na různých scénách. Po ročním hostování se začátkem roku 2014 stal členem činoherního souboru pražského Národního divadla. Za dvojroli v inscenaci \"Církev\" byl nominován na Cenu Alfréda Radoka za nejlepší mužský herecký výkon roku 2012. Za hlavní roli Andreje Daniloviče v inscenaci \"Den opričníka\" obdržel Cenu Alfréda Radoka za nejlepší mužský herecký výkon roku 2013, Cenu Divadelních novin za herecký výkon sezóny 2012/13 bez ohledu na žánr a byl rovněž nominován na Cenu Thálie za mimořádný jevištní výkon v oboru činohra.\n\nJeho rodiče v době, kdy mu bylo šest měsíců, se rozešli. Jelikož na jeho výchovu jeho matka sama nestačila, dala jej po nějaké době do péče svých rodičů. Jeho otec, primář rentgenologie, o něj nikdy nejevil zájem. Karel jej viděl jednou jedinkrát až v dospělosti, kdy před ním prásknul dveřmi svého bytu. Když mu bylo osm, jeho dědeček, povoláním stavař, odjel stavět pneumatikárnu do Sýrie a rodinu vzal pochopitelně s sebou. Karel tam s nimi zůstal až do svých dvanácti let, a studoval tam na ruské škole, kde si vedle ruštiny jako hlavního vyučovacího jazyka osvojil i angličtinu, ale i základy arabštiny. V Sýrii byl také – jak sám vzpomíná – dvakrát unesen, jednou musel před spolužáky, kteří jej šikanovali, přísaha na svou víru v Alláha, nebo byl také mnohokrát svědkem nemilosrdného vyřizování účtů mezi jednotlivými Syřany.\n\nPo návratu do Prahy a dokončení základního studia absolvoval jeden semestr na Vysoké škole ekonomické, ale poté odešel na DAMU, kde však studia nedokončil. Nejdříve získal angažmá v Divadelním spolku Kašpar a následně působil deset let v Divadle Na zábradlí (1993–2002). V roce 2014 se stal členem Činohry pražského Národního divadla. Za inscenaci Den opričnika, získal v roce 2013 Cenu Alfréda Radoka za nejlepší mužský herecký výkon. Angažmá v ND ukončil k 31. 8. 2017.\n\nDíky svému charismatu se již nedlouho po svém prvním angažmá začal objevovat v televizi a ve filmech. Po úspěšném satirickém pořadu Česká soda, kde většinou působil jako moderátor nebo skečař reklamních parodií se začal objevovat ve filmech zahraničních produkcí nebo koprodukcí. Mezi nimi je vhodné jmenovat seriál Mladý Indiana Jones, Duna a Děti Duny, ale také především výraznou vedlejší roli padoucha ve filmu Mission Impossible, jejíž úvodní část se odehrává přímo v Praze. V domácí produkci bylo přelomové jeho obsazení do filmů Kytice a Pramen života, kde hral nemilosrdného SS-manna Odilla. Jeho zatím poslední významnou rolí je kardinál Giovanni Colonna v televizním seriálu Borgia.\n\nSporadicky se dnes věnuje dabingu a účinkováním v reklamách.\n\nMluví několika jazyky, díky čemuž účinkoval v mnoha zahraničních filmech. Mluví plynně rusky, německy, anglicky. Arabsky doposud zvládá násobilku a někdy i arabsky nadává.\n\nČasto doprovází svým hlasem některé české reklamy. Nejvýznamnější je jeho účinkování v reklamách na Pilsner Urquell a na produkty Pojišťovny Allianz.\n\nMá tři děti. S překladatelkou Evou Turnovou dceru Johanu a s kostymní výtvarnicí a dlouholetou partnerkou Terezou Hrzánovou syny Cyrila a Diviše.\n\nDelší čas se léčil ze závislosti na alkoholu, která se projevovala jeho zvýšenou agresivitou. Podle svých slov je dnes již z této závislosti vyléčený.\n\n\n\n\n"}
{"id": "634363", "url": "https://cs.wikipedia.org/wiki?curid=634363", "title": "Martina Gasparovič Bezoušková", "text": "Martina Gasparovič Bezoušková\n\nMartina Gasparovič Bezoušková (* 9. ledna 1961, Praha) je česká herečka a pedagožka.\n\nNarodila se v Praze na Malé Straně v umělecké rodině malířky Emy Blažkové Gasparovičové (1924–2003) a Martina Gasparoviče (1923–1989). Je jedním ze čtyř dětí – sestra Jana (* 1951), bratři Lukáš (* 1953) a Marek (* 1954). Od předškolního věku se věnovala klasickému baletu v přípravce Národního divadla, stepu, zpívala v Dětském pěveckém sboru Českého rozhlasu. Později soutěžila ve společenském tanci.\n\nV letech 1976–1980 studovala na Střední zdravotnické škole v Praze 1 obor zubní laborant.\n\nPo maturitě byla přijata ke studiu na Katedře činoherního divadla, obor herectví DAMU, kde úspěšně absolvovala v roce 1984, titulem MgA. K pedagogům jejího ročníku patřili mj. Jana Hlaváčová, František Laurin, Jiří Klem, Miloš Nedbal, Eva Kröschlová, Alena Livorová, František Štěpánek, Evžen Němec, Jan Císař, Jiřina Tejkalová, Jan Dušek, Jana Makovská, Antonín Dvořák. V ročníku s ní absolvovali také např. Martin Zahálka, Petr Dohnal, Stanislav Lehký, Josef Vrána, Jiří Kalužný, Roman Šmejkal, Romana Chvalová, Alexandra Tomanová, Petra Cibulková, Eva Režnarová, Jitka Sedláčková, v oboru režie - dramaturgie pak Jan Burian, Jakub Korčák, Martin Nezval, Anna Dudková, Jana Klimentová.\n\nOd roku 2014 působí jako pedagog jevištní mluvy na Katedře činoherního divadla DAMU. Od roku 2016 přednáší na Filozofické fakultě UK v Praze na Univerzitě třetího věku program \"Mluvit či nemluvit\" a \"Cesta k úspěchu je dlážděná slovy\". Současně od roku 2018 vyučuje na Konzervatoři a střední škole Jana Deyla a také na Mezinárodní konzervatoři Praha.\n\nV divadle a ve filmu bývala uváděna i jako \"Martina Gasparovičová\", \"Martina Gasparovičová-Bezoušková\" nebo \"Martina Bezoušková\".\n\nJejím manželem byl Martin Bezouška (* 1955), český scenárista a dramaturg. Mají spolu čtyři děti: Jan (* 1985), Patrik (* 1993), Anna (* 1996) a Jáchym (* 1998).\n\n\n\n\n\n\n\n\n"}
{"id": "634366", "url": "https://cs.wikipedia.org/wiki?curid=634366", "title": "Jednotný kancionál", "text": "Jednotný kancionál\n\nKancionál – společný zpěvník českých a moravských diecézí, obvykle označovaný jako jednotný kancionál, je český kancionál vydaný po druhém vatikánském koncilu pro českou a moravskou církevní provincii. Jedná se o historicky první český kancionál určený pro celé území Česka. První vydání bylo připraveno péčí Mons. Ladislava Simajchla a vyšlo v roce 1973, na pozdějších vydáních se zásadním způsobem podílel Karel Cikrle.\n\n\nNárodní knihovna uvádí rozporné údaje: v kolonce „nakladatelské údaje“ uvádí od 1. do 11. vydání jako vydavatele Ústřední církevní nakladatelství, ale v poznámce, rovněž od 1. do 11. vydání, uvádí, že knihu vydala Česká katolická charita, která je také jako vydavatel uvedena v tiráži ve výtiscích. \n\nVětšina vydání vyšla v modrých deskách, podle nejnovějších vydání z nakladatelství Zvon je však základní verze někdy nazývána „červený kancionál“.\n\n\n\n\nZelený kancionál. \n\nNa adrese kancional.cz se 22. prosince 2013 objevil tzv. „elektronický kancionál“, od února 2014 dostupný i v několika verzích elektronické knihy. V srpnu 2014 byl provoz webu z důvodu nevyřešených autorských práv na neurčitou dobu pozastaven. V listopadu 2014 Česká biskupská konference na poradě rozhodla, že po vyřešení autorských práv a po dojednání obsahu a formy (což mělo být kolem dubna 2015) elektronický kancionál bude zdarma k dispozici. Podle zprávy z 23. prosince 2016 byl vyřešen problém s autorskými právy ke kancionálu a web kancional.cz byl údajně po 1 roce a 14 dnech výpadku znovu zprovozněn. \n\nKoncem roku 2016 o sobě web deklaruje, že je elektronickou kopií knižního vydání Kancionálu – společného zpěvníku českých a moravských diecézí včetně obou jeho dodatků – Olomouckého a Královéhradeckého podle jeho nejnovějšího vydání, avšak že projekt ještě není dokončen, takže některé písně nebo noty k nim mohou chybět. Postupně mají přibývat i hudební nahrávky písní. Dobrovolníci zaangažovaní na přepisu kancionálu se organizují na přidruženém blogu; při jednáních s církevními představiteli je v roce 2015 zastupoval kněz Radek Tichý, jinak administrátor farnosti v Praze-Stodůlkách. Zprávy na blogu psané v první osobě jednotného čísla jsou nepodepsané, nicméně jako vývojář webové aplikace je uveden Ondřej Geršl.\n\nNárodní knihovna eviduje vydání do roku 1988, kdy vydavatelem byla Česká katolická charita pro Ústřední církevní nakladatelství, a dvě vydání z nakladatelství Zvon z let 1990 a 1992. Novější vydání databáze NK ČR neobsahuje. \n\nPodle informace na Elektronickém kancionálu (2016) práva na kancionál vlastní Česká biskupská konference, elektronická verze spadá pod web Liturgie.cz a je schválena Českou biskupskou konferencí a tištěnou verzi vydává Katolický týdeník s.r.o. a distribuuje jej v knihkupectvích s katolickou literaturou.\n\nJednotný kancionál obsahuje kromě rozčleněných písní v úvodní části nejdůležitější křesťanské modlitby (Otčenáš, Zdrávas Maria, Anděl Páně, Vyznání víry atp.). Dále obsahuje další modlitby, zpovědní zrcadla, mešní řád, litanie, denní modlitbu církve, křížovou cestu ap.\nPísně jsou rozčleněny dle liturgických období, každé období má charakteristickou počáteční číslici:\n\nPísně z rozšířených vydání mají čísla ke konci řad (x8x, x9x).\nNa závěr kancionál uvádí přehled zdrojů písní a skladatelů.\n\n\n"}
{"id": "634368", "url": "https://cs.wikipedia.org/wiki?curid=634368", "title": "Zdeněk Dušek (1942)", "text": "Zdeněk Dušek (1942)\n\nZdeněk Dušek (* 2. listopadu 1942 Obecnice) je český herec a režisér. Ve filmu se objevil již v roce 1963. Vytvořil mnoho vedlejších rolí. Snad jeho nejvýznamnější role je role Bartáka ve filmu \"Smradi\". Jeho ženou byla herečka Jana Březinová.\n\nPůsobil v Divadle na okraji.\n\n\n"}
{"id": "634370", "url": "https://cs.wikipedia.org/wiki?curid=634370", "title": "Kolejová doprava ve Švýcarsku", "text": "Kolejová doprava ve Švýcarsku\n\nKolejová doprava tvoří ve Švýcarsku páteř veřejné dopravy. Švýcarsko má hustou železniční síť s dobrou nabídkou služeb. Klasická železniční doprava spolu se zajímavými horskými a úzkorozchodnými drahami v Alpách je jedním ze znaků Švýcarska.\n\nŠvýcarská železniční síť má délku 5.035 km (údaj z roku 2004), s rozlohou 41.285 km², to je jako rozloha sídel v České republice a na rozdíl od městských států Monaka a Vatikánu, je nejhustší na světě a je téměř celá elektrifikována.\n\nŠvýcarský drážní zákon se vztahuje na všechny druhy kolejové dopravy, včetně lanovek a tramvají. Železniční síť je rozdělena na hlavní a vedlejší tratě. Hlavní tratě jsou všechny tratě normálního rozchodu (1435mm) sloužící k veřejnému provozu. Vlaky S-Bahn jsou provozovány v běžné železniční síti, a to jak na normálním tak i úzkém rozchodu.\n\nNa území Švýcarska je 42 km tratí Deutsche Bahn (DB), které jsou ve vlastnictví Spolkové republiky Německo, přičemž úsek na Horním Rýnu tvoří největší část těchto tratí. Dále to jsou 2 km v oblasti Středního Rýnu, most u vjezdu do stanice St.Margrethen z ÖBB (SBB Rafz – Neuhausen, Tirano RhB, BLT Leymen). Naopak, 14 km švýcarských železničních tratí je na území sousedních států. Pro všechny tratě překračující státní hranice Švýcarska platí nájemní smlouvy a přechod vlakových souprav z území jednoho státu na druhý je řešen pomocí nájemních smluv a koncesí.\n\nNa rozdíl od jiných zemí, není ve Švýcarsku konkurence mezi autobusovou dopravou a hlavními železničními tratěmi. Veřejné železniční a autobusové sítě jsou navrženy tak, aby se vzájemně doplňovaly a jízdní řády na sebe navazovaly.\nPřibližně dvě třetiny železniční sítě (cca 3.610 km) je normálního rozchodu 1.435 mm, z toho je 1.747 km provozováno soukromými společnostmi (údaj z roku 2004). Železniční síť dosáhla největšího rozkvětu v druhé polovině 19. století. Téměř všechny hlavní tratě jsou v rukou SBB, s výjimkou některých úseků ve správě BLS a SOB.\n\nNejdůležitější železniční tratě spojují východ a západ Švýcarska. Ženevu a Lausanne a Bernem a Curychem na Bodamském jezeře a sever s jihem v podhůří Jura a souběžný směr sever-jih Gotthardské železnice a Lötschberg-Simplon. Tyto dva alpské přechody mají velký mezinárodní význam, protože jsou spoji mezi přístavy v Severním moři a Itálií, středozemními přístavy. V roce 2015 by mělo být dokončeno nové spojení železnice přes Alpy (NEAT), s využitím nových úpatních tunelů Gotthardský úpatní tunel a Ceneri úpatní tunel.\n\nVe vnitrostátní dopravě je nejdůležitější trojúhelník Basilej – Bern – Curych a na západě spojnice podél Ženevského jezera mezi Ženevou a Lausanne. Nejdůležitější železniční uzel je Olten, křižovatka tratí ve směru východ-západ a sever-jih.\n\nVzhledem k topografii je většina tratí vedena v obloucích podle terénního profilu což omezuje rychlost. Nově budované železniční úseky jsou však již projektovány jako vysokorychlostní (Bern – Olten) na rychlost 200 km/h a v tunelech NEAT až 250 km/h. Tyto nové tratě budou propojeny s vysokorychlostními tratěmi sousedních států.\n\nÚzkorozchodné železnice jsou neodmyslitelnou součástí Švýcarska, zejména v horských oblastech Alp a podhůří Jura. Tyto úzkokolejné tratě byly budovány z důvodu úspory nákladů. Všechny úzkorozchodné tratě jsou považovány za vedlejší tratě. Z celkové délky 1.392 km úzkorozchodných tratí je pouze 45 km propojeno se sousedními státy. Převážná většina úzkorozchodných tratí používá metrový rozchod, dále jsou používány rozchody 800 mm (např. Wengernalpbahn), 1200 mm (lanovka Rheineck-Walzenhausen) a 750 mm (Waldenburgerbahn).\n\nNejdelší železnice úzkého rozchodu ve Švýcarsku je to Rhétská dráha a Matterhorn Gotthard Bahn. Tyto dvě železnice využívá Glacier Express, mezi letovisky Svatý Mořic a Zermattem. Albula a Bernina linie RhB směrem Tirano v severní Itálii je třetí železniční přejezd Alp ve Švýcarsku po normálním rozchodu přes Gotthard a Simplon.\n\nS nástupem kolejové dopravy byly tramvaje ve Švýcarsku hodně rozšířené, v současnosti je však tramvajový provoz minimální. Města, která původně provozovala tramvajovou dopravu přešla na trolejbusové linky a v současnosti je v provozu hodně trolejbusových linek. Tramvajová doprava zůstala v provozu v Basileji, Bernu, Ženevě a v Curychu. V Lausanne byla tramvajová doprava v provozu až do doby výstavy Expo 64 a po té ukončena, ale o čtvrt století později opět obnovena. Od konce 90. let 20 století se Švýcarsko opět v některých městech vrací k tramvajové dopravě.\n\nRozdíl mezi tramvajovým provozem a normální železnicí není právně rozdílný. Tramvajové sítě ve městech a městských oblastech, s výjimkou Lausanne (TSOL) mají metrový rozchod. Na mnohých místech splývá rozdíl mezi tramvajovou a normální železniční dopravou v příměstské a meziměstské dopravě.\n\nPozemní lanovky jsou součástí železniční dopravy ve Švýcarsku. Používají se především pro cestovní a výletní dopravu. Lanovky nejsou plně integrovány do přepravní struktury. Do 31. prosince 2006 spadaly pozemní lanovky do stejné skupiny jako železnice, od 1. ledna 2007 spadají pod nový zákon o lanovkách (SEBG).\n\nŠvýcarské spolkové dráhy (SBB), byly vytvořeny v roce 1901 znárodněním velkých soukromých železničních společností tehdejší doby. Oficiální datum založení je 1. ledna 1902, ale již v roce 1901 byly provozovány některé tratě pod hlavičkou SBB. Od 1. ledna 1999 byly spolkové dráhy přeměněny zvláštním zákonem akciovou společnost. SBB je plně ve vlastnictví švýcarské konfederace, ale je nyní považována za soukromou společnost ve většině oblastí švýcarského práva.\n\nKromě SBB je ve Švýcarsku velký počet licencovaných dopravců (KTU). KTU se v železniční dopravě také nazývají soukromé železnice. KTU tvoří podstatnou část švýcarské železniční sítě. Používaný termín Privatebahn – soukromá dráha v konečném právním důsledku znamená, že dráha je vlastněna veřejnou správou jako je federální vláda, kantony a obce. Státní správa má pak majoritní podíl akcií, např. u BLS 21% základního kapitálu, v kantonu Bern dokonce 55%, zatímco jednotlivci mají jen zanedbatelnou menšinu akcií. Rhétská dráha je ve většinovém držení kantonu Graubünden, a proto je také označována jako \"státní železnice kantonu Graubünden\".\n\nNěkteré důležité KTU\n\n\nVšechny prostředky veřejné dopravy ve Švýcarsku jsou vzájemně koordinovány do jednoho dopravního systému, mají společně vydaný jízdní řád, sjednocené ceny, slevy předplatného a polovičního jízdného mimo turistických tratí, kde je možno využít Swiss Pass.\n\nJízdní řád švýcarských železnic je založen na následujících principech:\n\nV mezinárodním srovnání je Švýcarsko spolu s Japonskem na špičce v osobní dopravě po železnici. V průměru, každý Švýcar utratí za jízdné po železnici 47 €/rok. Ve vzdálenosti ujeté cestujícími po železnici (v roce 2004), je Švýcarsko 1.739 km za Japonskem. S ročním úhrnem ujeté vzdálenosti 1.897 km/osobu se řadí Švýcarsko ke špičce v osobní dopravě. V této analýze jsou zahrnuty země spadající pod UIC, tedy berou se úvahu státní dráhy a jejich následovníci.\n\nV aktuální dopravní politice ve Švýcarsku je železnice brána pozitivní způsob dopravy. Klíčovými body jsou:\n\n\nNejdůležitější roli ve financování železniční infrastruktury má federální vláda. Financuje velké projekty, infrastrukturu SBB a některé soukromé železniční infrastruktury (především v tranzitní ose Lötschberg). Zbývající soukromé železniční infrastruktury jsou financovány z prostředků kantonů, z projektů v městských oblastech (např., Tram Bern West, Glattalbahn, M2 v Lausanne), kde tato finanční účast dosahuje až 50%.\n\nDoprava na velké vzdálenosti musí být celkově soběstačná (ale ne v plné výši za použití). Regionální služby všech druhů dopravy (železniční, autobusové, lodní, lanovky) financuje federální vláda spolu s kantony podle jednotných zásad podpory. Financování místní dopravy je záležitostí kantonů a obcí.\n\nSpolkový úřad pro dopravu (FOT) je nejvyšším orgánem dohledu veškeré železniční dopravy.\n\nPrávní normy upravuje Federální zákon o železnici. \n\nViz Značení švýcarských lokomotiv\n\nElektrická trakce na většině normálně rozchodných tratí a některé tratě s metrovým rozchodem (např. TRAVYS, MBC) jsou elektrifikované napětím 15 kV 16,7 Hz, tedy shodně s železnicí v Německu a Rakousku, pouze šířka pantografového sběrače u švýcarských lokomotiv je menší než 1.450 mm než v obou sousedních zemích.\n\nÚzkorozchodné železnice RhB a MGB jsou elektrifikovány 11 kV 16,7 Hz. Další úzkorozchodné železnice a některé speciální tratě s normálním rozchodem (OC, TSOL, LO, RB) jsou elektrifikovány stejnosměrným napětím od 600 do 1500 V. Ozubnicové železnice na Gornergratbahn a Jungfraubahn používají třífázové trakční napájení.\n\nNěkolik set metrů tratí v pohraniční stanici Chiasso je elektrifikované systémem FS DC 3000V. Podél hranice s Francií, jsou použity francouzské napájecí systémy, a to stejnosměrných 1500 V a střídavých 25 kV 50 Hz.\nŠvýcarské spolkové dráhy a soukromé železnice používající normální rozchod používají od roku 1933 systém \"Integra-Signum\". Jedná se o světově první bezkontaktní přenos signálů mezi lokomotivou a traťovým signálním zařízením, který se vyznačuje jednoduchostí a robustností. Tento systém byl z důvodu nárůstu dopravy doplněn v devadesátých letech minulého století modernějším systémem ZUB 121. V současnosti se používá magnetický ZUB systém tzv. Euro-Signum/Euro-ZUB (založený na protokolu 44). V budoucnu by švýcarské dráhy měly přejít na evropský systém ETCS, Level 2. Nejprve bude tento systém použit na železnicích \"2000\" a NEAT. Později by měl být na úrovni 1 (Level 1) použit v kombinaci s Euro-Signum/Euro-ZUB v celé síti drah.\nŠvýcarské lokomotivy, a s nimi i místní průmysl kolejových vozidel, nesly punc národní hrdosti Švýcarska. Například lokomotiva SBB Ae 8/14 (Landi-Lok) byla jednou z nejsilnějších lokomotiv světa, ale i když nebyla komerčně příliš úspěšná, byla symbolem vzdoru proti nacismu a fašismu. V době rozkvětu hospodářství byly vyváženy švýcarské lokomotivy firem Machine Works a Maschinenfabrik Oerlikon do celého světa.\n\nS tlakem konkurence z východu a předem globalizace došlo k různým fúzím a s mezinárodními společnostmi. Mnoho výrobních závodů ve Švýcarsku byly uzavřeno. Jako jediný domácí výrobce kolejových vozidel zůstává Stadler Rail, které se udržel s prodejem na úzce specializovaných trzích.\n\nNávěstidla švýcarských drah byla dlouhou dobu závislá na německém průmyslu, který prodával své produkty prostřednictvím Signum AG v Wallisellen. První bezkontaktní řešení na principu indukce této společnosti pochází z roku 1933 a dosáhla velkého úspěchu a mezinárodní uznání. Návěstidla Integra-Signum AG byla použita na většině švýcarských železničních stanic, než tuto oblast ovládla společnost Siemens v devadesátých letech, poté, co domácí produkce selhala.\n\n\n"}
{"id": "634387", "url": "https://cs.wikipedia.org/wiki?curid=634387", "title": "Calandrella", "text": "Calandrella\n\nCalandrella je rod ptáků z čeledi skřivanovitých, pro který se používá české jméno skřivánek. Jméno skřivánek se však kromě toho užívá také pro rody \"Eremalauda\" a \"Spizocorys\".\n\nPatří sem tyto druhy:\n"}
{"id": "634408", "url": "https://cs.wikipedia.org/wiki?curid=634408", "title": "Slezské vojvodství (1920–1945)", "text": "Slezské vojvodství (1920–1945)\n\nSlezské vojvodství ( , ) byla autonomní oblast v meziválečném Polsku. Vzniklo v roce 1920 na té části území dřívějšího německého Horního Slezska a rakousko-uherského Těšínska, které po I. světové válce připadly Polsku. Hlavním městem vojvodství byly Katovice. Vojvodství mělo i vlastní parlament. V roce 1929 žilo ve vojvodstrví přibližně 1 533 500 osob. Rozloha byla 4230 km² (v roce 1938 se vojvodství rozšířilo o Záolší a jeho plocha vzrostla na 5122 km²).\n\nZaniklo po německém napadení Polska v roce 1939, de iure bylo polskými orgány zrušeno v roce 1945. \n\nDne 15. července 1920 vydal polský Sejm ústavní zákon, jenž měl zaručovat širokou autonomii pro části Slezska, které by eventuálně mohly připadnout tomuto státu. Tuto záruku parlament vydal z důvodu snahy naklonit si obyvatelstvo Horního Slezska, na jehož území měl proběhnout plebiscit o budoucí státní příslušnosti. Zákonodárná moc měla přejít na Slezský sněm, který měl pravomoc vydávat zákony ve všech oblastech, vyjma vojenské a zahraniční. Složku výkonnou měla ve sněmu zastupovat sedmičlenná vojvodská rada v čele s vojvodou a vicevojvodou, ostatních pět členů mělo být voleno sněmem. Dále byl zřízen vojvodský úřad. Zákon nabýval účinnosti (podle svého článku 45) dnem převzetí území Slezského vojvodství Polskou republikou.\n\nPo proběhnutém hornoslezském plebiscitu byla část Horního Slezska předána ve dnech 17. června až 4. července 1922 Polsku. K této části Slezska se připojilo i území Těšínska, odstoupené Československem roku 1920 a vytvořilo se tak Slezské vojvodství. Prvním vojvodou byl 18. června jmenován Józef Rymer. \n\n\n"}
{"id": "634412", "url": "https://cs.wikipedia.org/wiki?curid=634412", "title": "Mistrovství světa juniorů v ledním hokeji 2001", "text": "Mistrovství světa juniorů v ledním hokeji 2001\n\nMistrovství světa juniorů v ledním hokeji 2001 bylo 23. ročníkem Mistrovství světa juniorů v ledním hokeji. Konalo se v Rusku, v Moskvě a Podolsku od 26. prosince 2000 do 5. ledna 2001.\n\n\" Kazachstán sestoupil do I. divize na Mistrovství světa juniorů v ledním hokeji 2002\"\n\n Česko\n\nTomáš Duba, Lukáš Čučela, Rostislav Klesla, Libor Ustrnul, David Pojkar, Jan Výtisk, David Nosek, Jakub Čutta, Jan Chotěborský, Jakub Grof, Pavel Brendl, Václav Nedorost, Zdeněk Blatný, Radim Vrbata, Michal Sivek, Martin Erat, Patrik Moskal, Tomáš Plekanec, Ladislav Vlček, Lukáš Havel, Marek Tomica, Ivan Rachůnek\n\nAri Ahonen (B), Kari Lehtonen (B), Lasse Kukkonen, Olli Malmivaara, Tuukka Mäntylä, Tero Määttä, Janne Niskala, Markku Paukkunen, Harri Tikkanen,\nJuha-Pekka Hytönen, Ville Hämäläinen, Toni Koivisto, Mikko Koivu, Jouni Kulonen, Miro Laitinen, Toni Mustonen, Tuomas Pihlman, Jani Rita, Tuomo Ruutu, Teemu Sainomaa, Tony Salmelainen, Sami Venäläinen\n\nAlex Auld (B),Maxime Ouellet (B), Jay Bouwmeester, Dan Hamhuis, Jay Harrison, Barret Jackman, Steve McCarthy, Mark Popovic, Nick Schultz, Brad Boyes, Michael Cammalleri, Dany Heatley, Jason Jaspers, Jamie Lundmark, Derek MacKenzie, David Morisset, Steve Ott, Brandon Reid, Jason Spezza,\nJarret Stoll, Raffi Torres, Mike Zigomanis\n\nI. divize byla hrána od 10. prosince do 16. prosince 2000 v Landsbergu, v Německu.\n\n\" Francie postoupila na Mistrovství světa juniorů v ledním hokeji 2002 a Lotyšsko sestoupilo do II. divize MSJ 2002.\"\n\nII. divize byla hrána od 30. prosince 2000 do 3. ledna 2001 v Elektrėnai, v Litvě.\n\n\n\" Slovinsko postoupilo do I. divize na MSJ 2002, Estonsko sestoupilo do II. divize na MSJ 2002.\"\n\nII. divize byla hrána od 1. do 4. ledna 2001 v Bělehradě, v Jugoslávii.\n\n\n\" Nizozemsko postoupilo do II. divize MSJ 2002\"\n\nHráno v Lucemburku, v Lucembursku od 26. do 28. dubna 2001.\n\n\" Island se kvalifikoval do II. divize MSJ 2002\"\n\n"}
{"id": "634416", "url": "https://cs.wikipedia.org/wiki?curid=634416", "title": "Eugène Emmanuel Amaury Duval", "text": "Eugène Emmanuel Amaury Duval\n\nEugène Emmanuel Amaury Pineux Duval (16. dubna 1808 Montrouge – 25. prosince 1885 Paříž), známý spíše pod pseudonymem\nAmaury Duval, byl francouzský malíř, žák Jeana Augusta Dominiquea Ingrese.\n\nAmaury-Duval se narodil v Montrouge u Paříže v rodině právníka, diplomata, spisovatele a učence Charles-Alexandre-Amauryho Pineuxe (1760–1838), který si také říkal Amaury-Duval.\nStal se jedním z prvních studentů v Ingresově ateliéru. Jeho učitel na něj měl značný vliv. V roce 1829 se zúčastnil výpravy učenců a umělců, kterou Karel X. vyslal v době řecké osvobozenecké války do Řecka. Amaury-Duval se tam věnoval převážně archeologickým kresbám.\n\nPařížského Salonu výtvarníků se poprvé zúčastnil v roce 1833 s řadou portrétů, jako byla například \"Dáma v zeleném\", která již neexistuje, či umělcův \"Autoportrét\", který je dnes umístěn v Musée des Beaux-Arts de Rennes v Rennes). V roce 1834 vystavoval svého \"Řeckého ovčáka objevujícího antický basreliéf\".\n\nV letech 1834–1836 se vypravil na dlouhou studijní cestu do Florencie, Říma a Neapole, při níž se seznámil s italským renesančním uměním. Po návratu do Francie se dostal mezi umělce, jež vláda Napoleona III. pověřila výzdobou některých kostelů. Jednalo se o kapli sv. Filomény v pařížském kostele Saint-Merry (1840–1844), o kapli Panny Marie v pařížském kostele Saint-Germain l'Auxerrois (1844–1846) a o farní kostel v Saint-Germain-en-Laye (1849–1856).\n\nAmaury-Duval vydal také svoje paměti. Zemřel v Paříži v roce 1885.\n\nJe známo 76 obrazů, jež Amaury-Duval namaloval. Patří k nim:\n"}
{"id": "634418", "url": "https://cs.wikipedia.org/wiki?curid=634418", "title": "Ball (album)", "text": "Ball (album)\n\nBall je třetí studiové album americké rockové skupiny Iron Butterfly, vydané v únoru 1969. Producenty alba byli Jim Hilton a Gordon Anderson a vydala jej společnost Atco Records. V roce 1999 vyšlo album v reedici doplněné o dvě bonusové skladby. Tentokrát desku vydalo vydavatelství Collector's Choice Music.\n\n"}
{"id": "634421", "url": "https://cs.wikipedia.org/wiki?curid=634421", "title": "Ompax spatuloides", "text": "Ompax spatuloides\n\nOmpax spatuloides je druhové jméno, pod kterým byl popsán falešný exemplář neexistujícího druhu australského bahníka údajně chyceného roku 1872 v severním Queenslandu. Falešný exemplář, sestavený z několika druhů ryb a zobáku ptakopyska, byl naservírován řediteli muzea v Brisbane během jeho cesty severním Queenslandem. Dříve, než ředitel exemplář snědl, pořídil náčrt, který později zaslal významnému ichtyologovi Francisi de Castelnau. Ten na základě náčrtu popsal druh \"Ompax spatuloides\", který byl veden v seznamech australské fauny půl století, přestože druhý exemplář nebyl nikdy nalezen.\n"}
{"id": "634423", "url": "https://cs.wikipedia.org/wiki?curid=634423", "title": "Horváth", "text": "Horváth\n\nMaďarské příjmení Horváth nebo Chorváth nosí více různých osobností:\n\n\n"}
{"id": "634426", "url": "https://cs.wikipedia.org/wiki?curid=634426", "title": "Česká správa sociálního zabezpečení", "text": "Česká správa sociálního zabezpečení\n\nČeská správa sociálního zabezpečení, zkráceně ČSSZ, je správní úřad České republiky, který je podřízen Ministerstvu práce a sociálních věcí. Je to největší finančně správní instituce v rámci celé státní správy České republiky. Má na starosti výplatu důchodů a nemocenských dávek.\n\nSpravuje téměř 8 milionů pojištěnců, z toho více než 2,5 milionu starobních důchodců. Vyplácí přes 3 miliony důchodů.\n\n"}
{"id": "634431", "url": "https://cs.wikipedia.org/wiki?curid=634431", "title": "Ron Bushy", "text": "Ron Bushy\n\nRon Bushy (* 23. září 1945 Washington, D.C.) je americký rockový bubeník.\n\nPůsobil ve skupině The Voxmen. V roce 1966 se stal členem skupiny Iron Butterfly, se kterou nahrál její alba \"Heavy\" (1968), \"In-A-Gadda-Da-Vida\" (1968), \"Ball\" (1969), \"Live\" (1970) a \"Metamorphosis\" (1970). V roce 1971 se skupina rozpadla a Bushy na čas ukončil svou hudební kariéru. V roce 1974 byla skupina obnovena a Bushy s ní nahrál její dvě poslední studiová alba: \"Scorching Beauty\" a \"Sun and Steel\" (1975). Je jediným členem skupiny, který se podílel na všech jejích šesti studiových albech. Po odchodu z Iron Butterfly vybudoval vlastní nahrávací studio pojmenované Bushwack Studios.\n\nV roce 1977 odešel z Iron Butterfly a spolu s druhým bubeníkem Walterem Kibbeyem, kytaristou a zpěvákem Ronem „Rocket“ Ritchotte a dvěma dalšími bývalými členy Iron Butterfly, baskytaristou Philipem Taylorem Kramerem a klávesistou Billem DeMartinesem založil skupinu Magic. Skupina však dlouho neexistovala a v roce 1978 se rozpadla. Bushy opět přešel k Iron Butterfly, kde vydržel do roku 1979. Následně založil skupinu Gold, kde vedle něj působili kytarista a zpěvák John Koehring, Kramer a Ritchotte, který byl krátce po založení nahrazen Stuartem Youngem. Skupina na jaře 1979 nahrála jedno album, ale nebylo nikdy vydáno. Roku 1978 hrál Bushy na bicí v jedné písni z alba \"First Taste\" skupiny Juicy Groove.\n\nV roce 1982 a znovu v letech 1987-1988 se Bushy zúčastnil několika koncertů Iron Butterfly. Od roku 1993 ve skupině působil až do jejího rozpadu v roce 2012.\n\nK roku 2012 žil v Santa Monice v Kalifornii.\n\n"}
{"id": "634433", "url": "https://cs.wikipedia.org/wiki?curid=634433", "title": "Mistrovství světa juniorů v ledním hokeji 2000", "text": "Mistrovství světa juniorů v ledním hokeji 2000\n\nMistrovství světa juniorů v ledním hokeji 2000 bylo 24. ročníkem Mistrovství světa juniorů v ledním hokeji. Konalo se ve švédských městech Skellefteå a Umeå od 25. prosince 1999 do 4. ledna 2000.\n\n\" Ukrajina sestoupila do I. divize na MSJ 2001.\"\n\n\"Minimálně 40% z celkového herního času týmu.\"\n Česko\n\nTomáš Duba, Zdeněk Šmíd, Petr Svoboda, David Hájek, Zdeněk Kutlák, Martin Holý, Josef Jindra, Jan Boháč, Angel Krstev, Jiří David, Jaroslav Kristek, Milan Kraft, Michal Sivek, Jaroslav Svoboda, Josef Vašíček, Martin Havlát, Libor Pivko, Václav Nedorost, Zbyněk Irgl, Tomáš Horna, Jan Sochor, Vladimír Novák\n\nIlja Bryzgalov (B), Alexej Volkov (B), Michail Balandin, Denis Denisov, Pavel Duma, Andrei Esipov, Aleksandr Lyubimov, Artem Maryams, Alexandr Rjazancev, Kirill Safronov, Igor Schadilov, Dmitrij Afanasenkov, Ale Anton, Jevgenij Fedorov, Valeri Khlebnikov, Jevgenij Lapin, Evgeni Muratov,\nDenis Shvidki, Oleg Smirnov, Alexej Tereschenko, Aleksandr Zevakhin, Sergej Zinověv\n\nMaxim Ouellet (B), Brian Finley (B), Brandon Reid, Jamie Lundmark, Matt Pettinger, Dany Heatley, Michael Ryder, Chris Nielsen, Eric Chouinard,\nTyler Bouck, Mark Bell, Brad Richards, Manny Malhotra, Jason Spezza, Steve McCarthy, Mike Ribeiro, Barret Jackman, Kyle Rossiter, Mathieu Biron, Joe Rullier, Jay Bouwmeester, Matt Kinch\n\nTato skupina byla hrána v Minsku, v Bělorusku od 13. do 19. prosince 1999.\n\n\" Dánsko sestoupilo do II. divize na MSJ 2001.\"\n\n\" Bělorusko postoupilo do I. divize na MSJ 2001.\"\n\nTato skupina byla hrána od 30. prosince 1999 do 3. ledna 2000 v Naganu, v Japonsku.\n\n\" Jugoslávie sestoupila do III. divize na MSJ 2001.\"\n\n\" Rakousko postoupilo do I. divize na MSJ 2001.\"\n\nTato skupina byla hrána od 9. do 15. ledna 2000 v Mexiku City, v Mexiku.\n\n\" Chorvatsko postoupilo do II. divize na MSJ 2001.\"\n\n"}
{"id": "634440", "url": "https://cs.wikipedia.org/wiki?curid=634440", "title": "Kuře v hodinkách", "text": "Kuře v hodinkách\n\nKuře v hodinkách je jediné studiové album české rockové skupiny Flamengo z roku 1972. Jde o album, které je dodnes pokládáno za jedno z nejlepších alb české rockové historie. Na jeho vzniku se podílel jako textař básník Josef Kainar. Nahráno 28. října 1971 – 16. března 1972 v pražském studiu v Dejvicích.\n\n"}
{"id": "634442", "url": "https://cs.wikipedia.org/wiki?curid=634442", "title": "Oxid rheniový", "text": "Oxid rheniový\n\nOxid rheniový je jedním z oxidů rhenia, to je v něm přítomno v oxidačním stavu VI.\n"}
{"id": "634445", "url": "https://cs.wikipedia.org/wiki?curid=634445", "title": "Carbonský ledovec", "text": "Carbonský ledovec\n\nCarbonský ledovec (\"angl. Carbon Glacier\") se nachází na severním svahu Mount Rainier, v americkém státě Washington a pramení z něj řeka Carbon. Špička morény je v nadmořské výšce pouze 1 066 metrů, což z něj činí nejníže položený ledovec v pevninských Spojených státech. Ledovec má také největší délku (9,17 km), tloušťku (213 m) a objem (0,83 km³) ze všech amerických ledovců kromě těch aljašských. \n\nLedovec je přístupný ze severozápadního vjezdu do národního parku Mount Rainier (\"Carbon River Entrance\") nedaleko města Carbonado. Pěšky se k němu dá dostat po 6,4 kilometrové vycházce od tábořiště Ipsut Creek, které se nachází poblíž vchodu do národního parku. Cesta k němu je ale místy odplavena kvůli záplavám řeky Carbon, obcházky jsou ale zřetelně vyznačeny. Zhruba v polovině cesty se nachází viklavý řetězový most, který musí být překonán těmi, kteří se chtějí k ledovci dostat.\n\n"}
{"id": "634450", "url": "https://cs.wikipedia.org/wiki?curid=634450", "title": "Skalka (přírodní památka, okres Prachatice)", "text": "Skalka (přírodní památka, okres Prachatice)\n\nSkalka je přírodní památka nalézající se východo-jihovýchodně od obce Svatá Maří v okrese Prachatice, která je chráněná z důvodu výskytu turmalínových sluncí na obnažené skále spadající do moldanubika.\n\nOblast dnešní přírodní památky je chráněná již od 6. dubna 1940 výnosem SPÚ okresního úřadu ve Strakonicích, načež další vyhlášení proběhlo 10. února 1958 usnesením Lidového soudu ve Vimperku. Poslední vyhlášení současného stavu proběhlo 3. března 1992. Na západním okraji přírodní památky dříve probíhala těžba kamene pomocí malého stěnového lomu.\n\nOkolo přírodní památky se nachází 50 metrové ochranné pásmo.\n\n"}
{"id": "634452", "url": "https://cs.wikipedia.org/wiki?curid=634452", "title": "Radouň (přírodní památka)", "text": "Radouň (přírodní památka)\n\nRadouň je přírodní památka, vyhlášená v roce 1983. Nachází se u obce Radouň. Důvodem ochrany jsou opukové stráně s výskytem vstavače vojenského a populací dalších na ně vázaných druhů.\n\n"}
{"id": "634455", "url": "https://cs.wikipedia.org/wiki?curid=634455", "title": "Slatiniště u Vrbky", "text": "Slatiniště u Vrbky\n\nSlatiniště u Vrbky je přírodní památka, vyhlášená v roce 2006. Nachází se u obcí Budyně nad Ohří a Mšené-lázně. Důvodem ochrany je reliktní mokřadní biocenózy vázané na ložisko slatinného humolitu.\n\n"}
{"id": "634468", "url": "https://cs.wikipedia.org/wiki?curid=634468", "title": "Markéta z Baru", "text": "Markéta z Baru\n\nMarkéta z Baru (\"fr. Marguerite de Bar\", 1220 – 23. listopadu 1273) byla lucemburská hraběnka a namurská markraběnka.\n\nMarkéta byla dcerou Jindřicha II. z Baru a Filipy, dcery Roberta II. z Dreux. Roku 1231 byla zasnoubena s Jindřichem Lucemburským. Svatba se konala zřejmě roku 1240 a nevěsta do manželství přinesla panství Ligny-en-Barrois.\n\nZ manželství se narodilo šest dětí, matčino věno se později stalo majetkem druhorozeného syna Walrama. Hraběnka zemřela v listopadu 1273 a byla pohřbena v cisterciáckém klášteře Clairefontaine, tradičním pohřebišti lucemburského rodu.\n"}
{"id": "634469", "url": "https://cs.wikipedia.org/wiki?curid=634469", "title": "Larry Reinhardt", "text": "Larry Reinhardt\n\nLarry „Rhino“ Reinhardt (7. července 1948, Florida – 2. ledna 2012, Bradenton, Florida) byl americký kytarista a zpěvák, který hrál s Iron Butterfly a Captain Beyond, někde byl také známý jako „El Rhino“ a „Ryno“. Svou hudební kariéru začal v šedesátých letech na Floridě. V roce 1969 se stal členem skupiny Iron Butterfly a nahrál s nimi jejich čtvrté album \"Metamorphosis\". Skupina se rozpadla v roce 1971 s Reinhardt spolu s jejím baskytaristou Lee Dormanem a zpěvákem skupiny Deep Purple Rodem Evansem založili skupinu Captain Beyond. Skupina se rozpadla po vydání dvou alb v roce 1973, v roce 1976 byla znovu obnovena v čele s novým zpěvákem, vydali spolu jedno album. Existence skupiny neměla dlouhého trvání a následující rok se rozpadla. Reinhardt později byl ještě několikrát členem Iron Butterfly (1977–1979, 1981–1984 a 1988–1993). V roce 1991 hrál na albu Roberta Teppera \"No Rest for the Wounded Heart\", které bylo vydané až v roce 1996. V letech 1998–2002 proběhl další reunion kapely Captain Beyond. Své první sólové album s názvem \"Rhino's Last Dance\" vydal v roce 2009. Larry Reinhardt zemřel 2. ledna 2012.\n\n"}
{"id": "634470", "url": "https://cs.wikipedia.org/wiki?curid=634470", "title": "Richard Wallace", "text": "Richard Wallace\n\nSir Richard Wallace (21. června 1818 – 20. července 1890 v Neuilly-sur-Seine) byl anglický sběratel umění a mecenáš.\n\nRichard Wallace byl nemanželský syn Richarda Seymour-Conwaye, 4. markýze z Hertfordu. Po smrti svého otce v roce 1870 zdědil jeho rozsáhlý majetek včetně významné umělecké sbírky, tzv. Wallace Collection. Stejně jako jeho otec i Richard Wallace strávil podstatnou část svého života v Paříži a věnoval se rozšiřování sbírky o významná díla francouzského umění 18. století.\n\nTrvalý odkaz ve městě Paříži zanechal v roce 1872, když založil asi 50 fontán s pitnou vodou pro chudé obyvatelstvo, nazvané Wallaceovy fontány. Později opustil Paříž a usadil se v rodinném sídle Hertford House v Londýně, kam také převezl svou legendární uměleckou sbírku. V roce 1871 obdržel šlechtický titul baroneta. V letech 1873–1885 zasedal v britské dolní sněmovně za volební obvod Lisburn. V roce 1887 se vrátil do Paříže, kde zemřel v roce 1890 a byl pochován na hřbitově Père Lachaise. V roce 1897 odkázala jeho vdova, lady Julie Wallaceová, uměleckou sbírku a Hertford House britskému státu.\n\n\n"}
{"id": "634471", "url": "https://cs.wikipedia.org/wiki?curid=634471", "title": "Chu-kuang", "text": "Chu-kuang\n\nChu-kuang (, doslova „Jezerní kraj“) byla čínská provincie existující v říších Jüan, Ming a prvních desetiletí říše Čching. Hlavním městem byl Wu-čchang.\n\nProvincie byla vytvořena v jüanské říši, tehdy zahrnovala dnešní Chu-nan, jižní Chu-pej, západní Kuang-tung, Kuang-si, Kuej-čou a Chaj-nan. Po vzniku říše Ming byla zmenšena a nadále odpovídala dnešním provinciím Chu-pej a Chu-nan. Roku 1664, začátkem éry Kchang-si, byl Chu-kuang rozdělen na provincie Chu-pej a Chu-nan, existující podnes. I nadále však existoval úřad generálního guvernéra \"cung-tu\" Chu-kuangu, nadřízený guvernérům \"sün-fu\" uvedených dvou provincií.\n"}
{"id": "634472", "url": "https://cs.wikipedia.org/wiki?curid=634472", "title": "Husův vrch", "text": "Husův vrch\n\nHusův vrch je přírodní památka na úbočí stejnojmenného vrchu, vyhlášená v roce 1989. Nachází se u obce Hostomice. Péči o přírodní památku zajišťuje Krajský úřad Ústeckého kraje. Předmětem ochrany je teplomilná vegetace s hlaváčkem jarním.\n\nChráněné území měří 4,6891 hektaru a nachází se v nadmořské výšce 220–230 (podle mapy území zahrnuje i vrchol s výškou 266 metrů) metrů v katastrálním území Hostomice nad Bílinou. Rozloha vyhlášeného ochranného pásma je 6,43 hektaru.\n\nV geomorfologickém členění lokalita leží v Českém středohoří v podcelku Milešovské středohoří a okrsku Teplické středohoří.\n\n"}
{"id": "634473", "url": "https://cs.wikipedia.org/wiki?curid=634473", "title": "Colbertova fontána", "text": "Colbertova fontána\n\nColbertova fontána (francouzsky \"Fontaine Colbert\") je fontána v Paříži ve 2. obvodu v ulici \"Rue Colbert\" u domu č. 6. Fontána nese jméno ministra financí Colberta podle této ulice.\n\nFontánu vytvořil v roce 1708 architekt Jean Beausire (1651-1743). Od 24. března 1925 je chráněná jako historická památka. V současnosti již v kašně voda neteče.\n\nFontána je umístěna na zdi domu pod oknem. Horní část nad oknem tvoří fronton se znakem města Paříže. Dolní část tvoří bronzový maskaron ve tvaru mužské hlavy, ze kterého vytékala voda.\n\n"}
{"id": "634476", "url": "https://cs.wikipedia.org/wiki?curid=634476", "title": "Vrása (přírodní památka)", "text": "Vrása (přírodní památka)\n\nVrása je přírodní památka, vyhlášená v roce 1986. Geotop se nachází na katastrálním území sídla Hrad Osek, které je částí města Oseka v okrese Teplice. Chráněné území je ve správě Krajského úřadu Ústeckého kraje. V roce 2019 (v souvislosti se zvětšením území přírodní rezervace Vlčí důl) byla přírodní památka Vrása začleněna do jeho území, a přestala jako přírodní památka formálně existovat. \n\nPředmětem ochrany je horizontální vrása, vytvořená v parabole komplexu krušnohorských šedých rul na východním svahu Vlčí hory.\n\n"}
{"id": "634479", "url": "https://cs.wikipedia.org/wiki?curid=634479", "title": "Wallaceova fontána", "text": "Wallaceova fontána\n\nWallaceova fontána je označení pro veřejný zdroj pitné vody, který má tvar malé svatyně a je vyrobena z litiny. První takové fontány vznikly v roce 1872 v Paříži, kde se jich nachází nejvíce, a později se rozšířily i do některých dalších měst. Fontány jsou pojmenovány po anglickém filantropovi, Richardovi Wallaceovi, který financoval jejich výstavbu. Dnes jsou jedním ze známých symbolů Paříže.\n\nRichard Wallace se rozhodl věnovat obyvatelům Paříže podle svých slov „bohulibý dar, který by zároveň zkrášlil město“. Z tohoto důvodu zvolil síť veřejných fontán a tím spojil estetiku a účelnost. Z toho důvodu byly při tvorbě kašen respektovány určité skutečnosti:\n\nTéměř všechny náklady na pořízení financoval Richard Wallace. Město Paříž přispívalo do výše 1000 franků pro velký typ a 450 franků na typ montovaný na zeď. Výrobou kašen byla pověřena slévárna \"Val d'Osne\", v Haute-Marne u Saint-Dizier, významný výrobce uměleckých předmětů ze železa. Později přešla výroba (která pokračuje dodnes) na firmu \"Générale d'hydraulique et de mécanique\" v Sommevoire (Haute-Marne), která firmu Val d'Osne koupila a pokračuje ve výrobě soch, kašen a dalšího městského mobiliáře. Autorem kašen byl sochař Charles-Auguste Lebourg.\n\nO umístění kašen rozhodovalo město Paříž, konkrétně městský architekt a ředitel pařížských vodovodů a kanalizací Eugène Belgrand. Měly být snadno přístupné pro veřejnost a být sladěny s okolním prostředím. Většina z nich byla proto postavena na náměstích nebo na rohu ulic. První fontána byla uvedena do provozu v srpnu 1872 na Boulevardu de la Villette. Při jejím otevření se shromáždil dav lidí, až se strhla rvačka.\n\nVětšina fontán dodnes ve městě funguje a nabízí pitnou vodu. Jsou v provozu od 15. března do 15. listopadu (kvůli nebezpečí zamrznutí během zimních měsíců ohrožující vnitřní instalace). Jsou pravidelně udržovány a každé dva roky natírány.\n\nNarážka na fontánu se objevila i ve filmu \"Amélie z Montmartru\", kde vystupuje postava domovnice Madeleine Wallace, která tvrdí, že pláče jako fontána. Také Georges Brassens ve své písni \"Le Bistro\" zpívá, jaká by to byla námaha vypít vodu ze všech Wallaceových fontán.\n\nPřes století, kdy fontány fungují, nedošlo nikdy k jejich výpadku. Během okupace Paříže za druhé světové války respektovali jejich rozmístění i nacisté, kteří jinak v Paříži roztavili pro válečné účely mnoho kovových soch a předmětů.\n\nV roce 2000 pařížská vodárenská společnost vypsala soutěž na nový typ fontány inspirovaný Wallaceovou fontánou. V letech 2000-2001 poté byly instalovány tři fontány na \"Parvis de Notre-Dame\" (na rohu \"Rue d'Arcole\"), na \"Place Saint-Michel\" a na \"Place de la Garenne\" (ve 14. obvodu).\n\nByly vytvořeny čtyři různé druhy fontán odlišné velikostí a provedením. První dva typy navrhl a financoval sir Richard Wallace. Druhé dva typy byly vytvořeny až později ve stejném stylu v návaznosti na úspěch svých předchůdců.\n\nVýška 2,71 m, váha 610 kg\n\nNavrhl jej sám Richard Wallace, který se inspiroval u fontány Neviňátek. Na kamenné základně spočívá osmihranný podstavec, na kterém jsou čtyři karyatidy v kruhu obrácené k sobě zády, které podpírají kupoli zdobenou delfíny. Alegorické postavy dívek představují Laskavost, Jednoduchost, Charitu a Střídmost. Odlišují se postavením v nohách či kolenech a způsobem uvázání tuniky v pase. Jednoduchost a Střídmost mají zavřené oči, Charita a Laskavost otevřené. Představují rovněž čtyři roční období: Jednoduchost symbolizuje jaro, Charita léto, Střídmost podzim a Laskavost zimu. Voda tryská v tenkém proudu z centra kupole, odkud padá do nádržky chráněné mříží. Původně byly fontány doplněny dvěma kalíšky z pocínovaného železa připevněné řetězem. V roce 1952 však byly z hygienických důvodů odstraněny.[1]\n\nVýška 2,50 m, váha něco málo přes 500 kg\n\nTento model byl vyroben až později. Postavy dívek byly kvůli snížení výrobních nákladů nahrazeny sloupky, jinak je fontána přibližně stejného vzhledu jako velký typ. Vyrobeno bylo třicet kusů, ze kterých se dnes v Paříži dochovaly jen dva v Rue de Rémusat a v Avenue des Ternes. Další exemplář této fontány je také ve městě La Roche-sur-Yon.\n\nVýška 1,96 m, váha 300 kg\n\nUprostřed polokruhového štítu je maskaron v podobě hlavy najády, ze kterého vytéká tenký pramen vody do malé nádržky ve tvaru v mořské pánve mezi pilastry. Také tato fontána byla vybavena dvěma nádobkami, které byly odstraněny v roce 1952. Tento model byl určen k namontování v řadě vedle sebe na zdi budov s vysokou koncentrací lidí typu nemocnice, kasárny apod. Dnes se dochoval jen jeden exemplář v Rue Geoffroy-Saint-Hilaire.\n\nVýška 1,32 m, váha 130 kg\n\nJedná se o jednoduchý hydrant s tlačítkem, který lze najít na náměstích a veřejných parcích a zahradách. Fontána je ozdobaná pařížským znakem (pouze fontána na Place des Invalides nemá tento znak). Tento typ byl plně hrazen z rozpočtu města.\n\nV samotné Paříži se dnes nachází 95 fontán velkého typu, 2 fontány sloupkového typu, jediná nástěnná a 21 fontán malého typu.\n\n\n\n\n\n\nNěkteré kašny byly časem odstraněny, jiné byly vyměněny za jiné druhy fontán.\n\n\n\n\nWallaceovy fontány se nalézají i v Jihoafrické republice, Německu, Brazílii, Kanadě (Montreal, Québec, Granby), Španělsku (Barcelona, San Sebastián, Ferrol), Portugalsku (Lisabon), USA (New Orleans), Velké Británii (Lisburn, Londýn, v zahradě Wallace Collection), Jordánsku (Ammán), Mosambiku (Maputo), Švýcarsku, Číně (na ostrově Macao) a Izraeli (2 v Jeruzalémě).\n\n"}
{"id": "634480", "url": "https://cs.wikipedia.org/wiki?curid=634480", "title": "Mase", "text": "Mase\n\nMason Durell Betha (* 27. srpna 1977, Jacksonville, Florida) spíše známý jako Mase je americký rapper. Nejvíce známý pro své debutové album \"Harlem World\" (1997).\n\nNarodil se ve městě Jacksonville, Florida v roce 1977. V roce 1982 se s rodinou přestěhovali do Harlemu v New Yorku, o sedm let později se vrátili na Floridu a o další dva roky později se přestěhovali zpět do Harlemu. V New Yorku studoval na Manhattan Center High School, kde hrál v basketballovém týmu. Ve stejné době vystupoval jako rapper pod pseudonymem Murda Ma$e ve skupině Children of the Corn. Po střední škole nastoupil na newyorskou státní univerzitu ve čtvrti Purchase. Během studia narazil na hudebního producenta, který si říkal Country, ten ho představil Seanu \"Puff Daddy\" Combsovi, který mu dal příležitost a posléze ho upsal pod svůj label Bad Boy Records. Kvůli své hudební kariéře odešel z univerzity.\n\nSvůj mainstreamový debut zažil po úspěchu remixu písně \"Only You\" od skupiny 112, na které hostoval. Poté v roce 1997 hostoval na úspěšných písních od The Notorious B.I.G. \"Mo Money Mo Problems\" a Puff Daddyho \"Can't Nobody Hold Me Down\" a \"Been Around the World\".\n\nDebutové album nazvané \"Harlem World\" vydal v říjnu 1997. Album debutovalo na prvních místech žebříčků Billboard 200, Top R&B/Hip-Hop Albums a Canadian Albums. Získalo certifikace 4x platinová deska v USA a 3x platinová deska v Kanadě. \"Harlem World\" obsahuje velmi úspěšné singly \"Feel So Good\" (ft. Kelly Price), \"What You Want\" (ft. Total) a \"Lookin' at Me\" (ft. Puff Daddy).\n\nDruhé album \"Double Up\" vydal v červnu 1999, to již úspěch předchozího alba nezopakovalo. \"Double Up\" neobsahoval žádný úspěšný singl i proto se umístilo na 11 příčce v žebříčku Billboard 200 s 107 000 prodanými kusy první týden prodeje v USA. Album získalo zlatou certifikaci od společnosti RIAA.\n\nPo vydání oznámil, že končí s hudební kariérou, aby s Boží pomocí našel správnou cestu svého života. Během následujících pěti let se věnoval propagaci křesťanské církve.\n\nRoku 2004 oznámil velký comeback a rychle nahrál album \"Welcome Back\". Album debutovalo na 4. místě žebříčku Billboard 200 s 188 000 prodanými kopiemi v první týden v USA, a později získalo zlatou certifikaci. Obsahovalo vcelku úspěšné singly \"Welcome Back\" a \"Breathe, Stretch, Shake\" (ft. P. Diddy). Album bylo ovlivněno Maseovým křesťanským osvícením.\n\nPoté začal nahrávat u G-Unit Records, kde vydal mixtape \"Crucified 4 The Hood: 10 Years of Hate\" (2006), ale brzy si začal na poměry u G-Unit Records stěžovat. Navíc P.Diddy odmítal prodat jeho smlouvu s Bad Boy Records za méně než dva miliony amerických dolarů, tím tedy Maseova spolupráce s G-Unit skončila. Roku 2007 znovu ukončil svou kariéru.\n\nV roce 2009 ho Diddy uvolnil z kontraktu s Bad Boy Records. Poté Mase ohlásil svůj druhý comeback, kdy řekl, že od smrti Michaela Jacksona cítí vnitřní touhu po nové tvorbě.\n\n"}
{"id": "634481", "url": "https://cs.wikipedia.org/wiki?curid=634481", "title": "Lego City", "text": "Lego City\n\nLEGO City je jeden z produktů společnosti LEGO Group, který se začal prodávat v roce 1978 původně pod názvem Lego town, později pod názvy LegoLand a World City. Jde o několik samostatně zakoupitelných dětských stavebnic lega (hasičská zbrojnice, policejní stanice, městské nároží, nádraží, letiště, benzínová pumpa apod.), které lze libovolně kombinovat a sestavovat tak originální urbanizační celky. Produkt tímto způsobem rozvíjí dětskou fantazii a zároveň je nenásilnou formou socializuje do městského životního stylu.\n\nV lego City se poprvé objevilo v roce 2014 a následně v roce 2018. \n\n"}
{"id": "634482", "url": "https://cs.wikipedia.org/wiki?curid=634482", "title": "Colbert", "text": "Colbert\n\nJméno Colbert [\"kolbér\"] může mít více významů:\n\n\n\n"}
{"id": "634484", "url": "https://cs.wikipedia.org/wiki?curid=634484", "title": "Quarter Horse", "text": "Quarter Horse\n\nQuarter horse, také americký kovbojský kůň, je jedno z nejstarších amerických plemen koní, které se začalo chovat již na počátku 17. století. Vyvinul se z dovezených španělských, arabských, berberských a tureckých koní, které osadníci křížili s různými anglickými „cestovními“ plemeny. Výsledkem byl velice rychlý, mohutně stavěný sprinter. Používá se hlavně ve směru práce s dobytkem.\n\nPůvodně si jeho předchůdce britští kolonisté v 17. a začátkem 18. století oblíbili pro jeho schopnost běhat rychleji, než kterékoliv jiné plemeno na čtvrt míle (odtud jméno Quarter z tzv. \"Quarter mile\" závodů). Později si ho oblíbili američtí dobytkáři pro jeho nenahraditelnost při nahánění stád dobytka.\n\nV dnešní době je Quarter Horse z důvodu modernizace dobytkářství chován hlavně pro sport. Rychlost, schopnost práce s dobytkem, inteligence, laskavost a další přednosti mu zůstaly dodnes, ale místo práce na pastvinách je častěji využívá na sportovních kolbištích a díky své povaze také jako ideální kůň na rodinné vyjížďky ve volném čase.\n\nMyšlenka vytvoření plemenné knihy pro toto plemeno se datuje k 14. březnu 1940, kdy se na dnes již legendárním dobytkářském trhu ve Forth Worth, Texas, USA, sešli vlivní statkáři, aby vytvořili organizaci zastřešující chov těchto koní. Samotná plemenná kniha sice vznikla až o několik let později, ale samotní zakladatelé si tehdy neuvědomili, že právě založili organizaci, která se stane největší plemennou knihou na světě. Organizace vedoucí plemennou knihu se nyní jmenuje American Quarter Horse Association (AQHA) a sídlí v Amarillo, Texas, USA. Od svého založení zaregistrovala již přes 5 milionů koní tohoto plemene a sdružuje statisíce členů po celém světě. Ve svém sídle má stovky zaměstnanců, registrace koní probíhají elektronicky a na základě ověření přes DNA testy. Po celém světě má AQHA přes 25 mezinárodních poboček.\n\nPlemeno je tak populární, že jej znají chovatelé téměř z celého světa, z České republiky nevyjímaje. Samotný chov a aktivity v naší zemi zastřešuje Czech Quarter Horse Association (CZQHA), která je oficiální mateřskou mezinárodní afiliací AQHA. Každoročně pořádá řadu závodů, kurzů, společenských vyjížděk. Byla založena v roce 2001 a dodnes patří mezi nejdynamičtěji vyvíjející se mezinárodní afiliace mateřské AQHA. Při založení CZQHA bylo v naší zemi přibližně 250 koní plemene Quarter Horse. O 10 let později, v roce 2011, se tento počet znásobil na více než 1 300 koní. Roční přírůstek v ČR přesahuje i přírůstky v takových zemích jako Austrálie, Nový Zéland, Argentina, Švýcarsko, Nizozemí aj. Díky dlouhodobé podpoře a pravidelným programům patří populace plemene Quarter Horse mezi nejrozvinutější ve všech zemích bývalého sovětského bloku.\n\nNejvětší evropská populace plemene se nyní nachází v Německu, kde je přibližně 32 000 koní tohoto plemene. Následuje Itálie s populací 21 000 koní, Francie 7 000 koní, Rakousko 4 000 koní, Belgie 3 500 koní, Nizozemí taktéž 3 500 koní, naopak Polsko má jen 400 koní, Slovensko dokonce jen 345 koní.\n\nDaleko největší populace Quarter Horse žije na rodném kontinentu, tj. v USA, kde žije téměř 2.800.000 koní. Nejvíce je chován ve státech jako Texas 461.000, Oklahoma 188.000, Kalifornie 136.000. Mezi další významné lokality patří Kanada ( celkově 240.000 koní ) a Mexiko ( 34.000 koní ).\n\nZdroj dat: Výroční zpráva AQHA za rok 2009.\n\nQuarter horse je kůň menšího vzrůstu, ale těžké konstrukce s dobrým osvalením na celém těle. Hřbet je poměrně krátký, hrudník široký a silný. Na výšku tito koně mívají mezi 140 až 150 cm, někteří jedinci mohou dorůst výšky až 173 cm. Hmotnost se pohybuje okolo 500-600 kg. Obecně se dělí na závodní a pracovní typy. Závodní typ má jemnější a pružnější konstrukci, bývá větší. Naopak pracovní typ je mírně těžkopádný, ale silný a lépe osvalený. Mají mnoho různých zbarvení, ale všechna jsou jednolitá. Nejčastěji se vyskytují zbarvení plavák, palomino nebo vraník.\n\nVelmi podrobně zpracované údaje o povolených barvách, znacích a jiných důležitých charakteristikách jsou k nalezení na webu CZQHA: https://web.archive.org/web/20100609194626/http://www.czqha.cz/quarterhorse.html\n\n"}
{"id": "634494", "url": "https://cs.wikipedia.org/wiki?curid=634494", "title": "Hradišťanská louka", "text": "Hradišťanská louka\n\nHradišťanská louka je přírodní rezervace, vyhlášená v roce 1952. Nachází se na vrcholové plošině hory Hradišťany východně od vesnice Mukov, místní části obce Hrobčice v okrese Teplice v Ústeckém kraji. Lokalita se nachází v Chráněné krajinné oblasti České středohoří.\n\nDůvodem vyhlášení přírodní rezervace byla ochrana místní flóry na relativně suché podhorské louce a kamenných valů knovízského hradiště z období přibližně 1200 - 1000 př. n. l.\n\nV minulosti, ještě na přelomu 19. a 20. století, byla Hradišťanská louka označována jako \"orchidejová louka\" . Vyskytovaly se zde hojně vstavačovité rostliny, ty však v důsledku hnojení luk od 30. až do 70. let 20. století postupně vymizely. V 50. letech 20. století byla dokonce louka částečně rozorána. Mezi těmito zmizelými druhy čeledi vstavačovitých byly např. vemeníček zelený (\"Coeloglossum viride\"), prstnatec bezový (\"Dactylorhiza sambucina\"), hlavinka horská (\"Traunsteinera globosa\"), prstnatec májový (\"Dactylorhiza majalis\"), pětiprstka žežulník (\"Gymnadenia conopsea\"), vstavač kukačka (\"Orchis morio\") a vstavač mužský (\"Orchis mascula\").\n\nDříve se zde vyskytovaly i další vzácné druhy rostlin, jako koniklec otevřený (\"Pulsatilla patens\"), pomněnka úzkolistá (\"Myosotis stenophylla\"), zvonovec liliolistý (\"Adenophora liliifolia\"), jednokvítek velekvětý (\"Moneses uniflora\") a kohátka kalíškatá (\"Tofieldia calyculata\").\n\nMezi sledovanými vzácnými a chráněnými rostlinami jsou i dva kriticky ohrožené druhy, které se zde vyskytovaly až do 80., respektive 90. let 20. století - starček oranžový (\"Tephroseris aurantiaca\") a kostřava ametystová (Festuca amethystina), neboť se předpokládá, že jejich populace zde nezanikla úplně. Z vzácných druhů se na louce dále vyskytují: hrachor různolistý (\"Lathyrus heterophyllus\"), prasetník plamatý (\"Hypochaeris maculata\"), upolín nejvyšší (\"Trollius altissimus\"), prha arnika (\"Arnica montana\"), chrpa chlumní širolistá (\"Centaurea\" \"triumfettii subsp. axilaris\"). lilie zlatohlavá (\"Lilium martagon\") a v okrajových lučních porostech oměj pestrý (\"Aconitum variegatum\").\n\nZ ohrožených druhů živočichů se v prostoru louky i na okolních kamenných valech vyskytují populace zmije obecné (\"Vipera berus\") a ještěrky obecné (\"Lacerta agilis\"). Dále zde nalezneme měkkýše řasnatku lesní (\"Macrogastra plicatula\") a stejnonožce svinky (Armadillium pictum).\n\nSoučástí chráněného území v prostoru louky jsou kamenné valy antropogenního původu. Valy, složené z čedičových balvanů, jsou vysoké do 3 metrů a široké až 6 metrů. Jejich vznik je datován do doby bronzové, do období známého jako knovízská kultura.\n\nNa vrchol Hradišťan do prostoru přírodní rezervace vede červeně značená turistická cesta z Třebívlic (tzv. \"Ulričina stezka\"). Přístup na horu je možný též lesními cestami z Mukova, Dřevců, Lhoty nebo Štěpánova.\n\n\n"}
{"id": "634498", "url": "https://cs.wikipedia.org/wiki?curid=634498", "title": "Vlčí důl (přírodní rezervace)", "text": "Vlčí důl (přírodní rezervace)\n\nVlčí důl je přírodní rezervace, vyhlášená v roce 1989. Nachází se u obce Osek. Důvodem je ochrana cca 180 let starého porostu buku lesního s bohatým zastoupením doupných stromů. Lokalita téměř pralesního charakteru slouží jako významné hnízdiště ptáků. V roce 2019 byla vyhlášena přírodní rezeravace Vlčí důl na nově vymezeném území.\n\n\n"}
{"id": "634501", "url": "https://cs.wikipedia.org/wiki?curid=634501", "title": "Koně z Marly", "text": "Koně z Marly\n\nKoně z Marly (francouzsky \"Chevaux de Marly\") je dvojice soch představující vzpínající se koně a jejich krotitele. Autorem díla je francouzský sochař Guillaume Coustou (1677-1746), který jej vytvořil v letech 1743-1745 z carrarského mramoru.\n\nV roce 1739 sousoší objednal Ludvík XV. jako výzdobu pro svůj zámek v Marly-le-Roi. Sochy byly umístěny u vstupu do zámeckého parku. V roce 1794 byly přesunuty do Paříže na Place de la Concorde u začátku Avenue des Champs-Élysées. V roce 1984 byly přemístěny do Louvru a pod širým nebem zůstaly kopie z betonu. Originály jsou uloženy v muzeu Louvre na zastřešeném nádvoří křídla Richelieu, které se nazývá Cour Marly (Nádvoří Marly).\n"}
{"id": "634503", "url": "https://cs.wikipedia.org/wiki?curid=634503", "title": "Fontána Haudriettes", "text": "Fontána Haudriettes\n\nFontána Haudriettes (francouzsky \"Fontaine des Haudriettes\") je klasicistní fontána v Paříži. Její název je odvozen od ulice \"Rue des Haudriettes\".\n\nKašna se nachází ve 3. obvodu u domu č. 1 na ulici \"Rue des Haudriettes\" na křižovatce s ulicemi \"Rue des Archives\" a \"Rue des Quatre-Fils\".\n\nKašna byla postavena v roce 1764 na příkaz prévôta a na náklady knížete Françoise de Rohana. Nahradila kašnu Neuve z roku 1636. Původně fontána přiléhala k budově. Několikrát byla přestavována, zejména v roce 1836 a v roce 1933 byla přemístěna na dnešní místo kvůli rozšíření ulice. Původně byla do kašny vedena voda z Belleville, později byla fontána napojena na Canal Saint-Martin. Od 24. března 1925 je stavba chráněná jako historická památka.\n\nAutorem klasicistní stavby je architekt Pierre-Louis Moreau-Desproux (1727–1794), sochařskou výzdobu provedl sochař Pierre-Philippe Mignot (1715–1770). Fontána tvoří samostatnou stavbu na obdélníkovitém půdorysu. Na široké straně je nádrž, do které teče voda z maskaronu ve tvaru lví hlavy. Nad ním je basreliéf představující najádu ležící zády v rákosí a opírající se o svou amforu. Fontána je završena frontonem a atikou.\n\n"}
{"id": "634505", "url": "https://cs.wikipedia.org/wiki?curid=634505", "title": "Seznam osobností pochovaných na Vyšehradě", "text": "Seznam osobností pochovaných na Vyšehradě\n\nToto je seznam významných českých osob a osobností, které jsou pochovány na pražském Vyšehradě. Seznam prozatím obsahuje pouze osoby, které jsou pohřbeny na Vyšehradském hřbitově včetně Slavína. Nejsou zde zahrnuty osoby z panovnického rodu Přemyslovců, kteří byli v raném středověku pochováváni v bazilice svatého Petra a Pavla.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "634508", "url": "https://cs.wikipedia.org/wiki?curid=634508", "title": "Liza", "text": "Liza\n\nLiza je rod mořských, brakických i sladkovodních paprskoploutvých ryb z řádu cípalové (Mugiliformes) a čeledi cípalovití (Mugilidae). Rod zahrnuje asi 25 druhů vyskytujících se v Atlantském, Tichém, Indickém oceánu a přilehlých vodách.\n\n"}
{"id": "634509", "url": "https://cs.wikipedia.org/wiki?curid=634509", "title": "Svojsík", "text": "Svojsík\n\nPříjmení Svojsík nosí více různých osobností:\n\n"}
{"id": "634513", "url": "https://cs.wikipedia.org/wiki?curid=634513", "title": "Vyděděnec", "text": "Vyděděnec\n\nVyděděnec (anglicky \"The Dispossessed: An Ambiguous Utopia\") je utopický sci-fi román americké spisovatelky Ursuly Kroeber Le Guin vydaný nakladatelstvím Harper & Row v roce 1974. Podtitul knihy by se dal přeložit jako \"Nejasná utopie\". Dílo volně náleží do cyklu \"Hain\" a bylo oceněno cenami Nebula, Hugo, Locus, Jupiter (za rok 1975) a Prometheus (1993).\n\nČesky knihu vydalo nakladatelství Laser v roce 1995.\n\nHlavní děj se odehrává na Anarresu (měsíc planety Urras) a na Urrasu v zemi A-Io. Obyvatelé Anarresu i Urrasu se nazývají Cetiané podle hvězdy Tau Ceti. První část děje se odehrává na Anarresu, poté hlavní postava – fyzik Shevek odcestuje na Urras a příběh se dále vyvíjí. \nCelkem 13 kapitol je členěno střídavě po sobě Anarres/Urras, takže děj osciluje mezi těmito světy. Kdo chce číst chronologicky, musí dodržet následující klíč kapitol:\n2, 4, 6, 8, 10, 12, 1, 3, 5, 7, 9, 11, 13.\n\nAutorka nám předkládá příběh člověka, vědce, jenž má možnost vidět chyby ve svém jinak přijatelném společenském zřízení. Nesdílí nacionalistické názory a navzdory silnému odporu spoluobčanů (z nichž někteří jej považují přímo za zrádce) touží prolomit zdi, bariéry a hranice mezi svým a ostatními světy, zároveň tak přispět k ozdravění společnosti.\n\nPustý a nevlídný měsíc Urrasu, osídlený teprve před 150 lety odonisty z Urrasu, hlavní město \"Abbenay\".\nJe to uzavřený svět, který nestojí o komunikaci s jinými civilizacemi, Urrasané jsou považováni přímo za nepřátele. V hlavním městě je kosmický přístav obehnaný zdí a přísně střežený. Flotila Anarresu se skládá z nemnoha zastaralých vesmírných lodí a slouží pouze k patrole na orbitě. Mezi Urrasem a Anarresem existuje obchod, několikrát do roka přistávají lodě z Urrasu, aby přivezly některé cenné zboží a techniku a zpátky se vracejí s nákladem nerostných surovin.\nOdonisté (pojmenovaní podle své zakladatelky Odo), de facto anarchisté chtěli na Urrasu svobodnější společnost a pro kapitalistické zřízení v A-Io představovali hrozbu, byli přesídleni na Anarres.\nNa měsíci vybudovali odonisté rovnoprávnou společnost bez vlády, kde všichni mají stejná práva. Ženy mohou vykonávat tutéž práci jako muži, každý může pracovat v oboru, ve kterém chce a má nárok na vše, co každý jiný člen společnosti. Vzhledem k nedostatku zdrojů je jídlo, voda i další suroviny na příděl. Neexistuje materiální nadbytek, pouze nedostatek, který je\nodstraňován houževnatou prací a společným zájmem všech obyvatel.\nI když se zdá rovnostářský systém bez chyby, zdaleka tomu tak není a skupina lidí kolem ústřední postavy Sheveka si uvědomuje stagnaci. Univerzální právo na osobitost a vlastní realizaci potažmo svobodnou vůli je postupem doby a vývojem společnosti potlačováno, čímž se vytrácí původní myšlenka revoluce.\n\nVyspělý svět rozdělený mezi dvě mocnosti, které se posléze vojensky střetávají ve třetí zemi zmítající se v krizi. Paralela k dřívějšímu bipolárnímu rozdělení světa mezi sféry vlivu SSSR a USA.\nV kontrastu k Anarresu je zde všeho dostatek a spousta věcí slouží jen okázalosti.\n\n\nVlastně Země, svět zdevastovaný lidmi. Přežil jen díky pomoci od Hainů. Je zde zavedena absolutní centralizace, kontrola všeho – porodnosti, euthanasie, každého využitelného akru půdy, každého vytěženého kousku rudy, každé maličkosti. Přelidnění si vyžaduje silnou úřední kontrolu a dohled nad obyvatelstvem. Odtud pochází velvyslankyně Keng.\n\nVelmi starý národ, zmíněn pouze okrajově na konci knihy. Domov Ketha, člena posádky hainské lodi Davenant, kterou se vrací Shevek na Anarres.\n\nShevek se narodil Palatovi a Rulag. Matka od něj a Palata záhy odešla, zatímco otec s ním zůstal. Od dětství vykazuje Shevek talent na matematiku a později na fyziku. Jak roste a poznává pravidla odonistické společnosti, se svými vrstevníky Tirinem, Bedapem a Kveturem rozmlouvá o věcech, které je učí ve škole. Například o tom, proč jsou lidé z Urrasu považováni za nepřátele. Jako všichni ostatní musí pracovat pro společnou věc v různých pracovních táborech a osadách. Přesto se nadále zabývá svou oblíbenou intelektuální činností, která ho ovšem staví do větší a větší izolace. Nestěžuje si, pracuje dál na svých teoriích.\n\nVe fyzikálním institutu mu starší vážená spolupracovnice Mitis oznámí, že bude spolupracovat v Abbenay se Sabulem, známým vědcem a zároveň jej varuje, aby si dal na něj pozor.\n\nSabul mu zadá první úkol – naučit se iotsky (řeč Urrasanů), aby mohl číst jejich vědecké knihy a čerpat z nich. Po čase mladý dvacetiletý fyzik zpracuje kritiku na vědecké dílo urraského fyzika Atra. Sabul zařídí její vytištění a sebe uvede jako spoluautora. Shevek by rád rozvinul výměnu informací s urraskými vědci, naráží ale na odpor Sabula, kterému jde jen o vlastní prospěch. Začíná chápat, že je něco špatně.\n\nCestou na ubytovnu (soukromé domy neexistují, byl by to neadekvátní luxus a prohřešek proti pospolitosti) ucítí Shevek bolest v krku, propuká u něj choroba. Během nemoci jej navštíví matka Rulag, dostala se jí do ruky Shevekova vědecká práce a ona najednou pocítila hrdost. Shevek ji odmítá, jakým právem ona, která opustila Palata v nouzi, přichází sem, k Palatovu synovi?\n\nPo vyléčení se Shevek setkává se svým přítelem z mládí, Bedapem. I on pozoruje pozvolný úpadek a při diskuzi vmete příteli do tváře několik pádných argumentů, čímž ještě více nahlodá Shevekovu zbývající víru ve smysl správné funkce odonistické sociální struktury. Mimo jiné se dozvídá o Tirinově umístění v ústavu.\n\nBedap zůstává na čas u svého přítele. Společně s dalšími lidmi si vyjedou na výlet na hory, kde se Shevek seznámí s Takver. Začnou spolu žít, Shevek kromě výzkumu ještě vede matematické přednášky. Za čas se jim narodí Sadik.\nShevek shrnul svou teoretickou práci do knihy Základy simultaneity a opět naráží na neochotu Sabula ji doporučit k vydání. Musí mu zase nabídnout spoluautorství. Teprve poté jde kniha do tisku a Shevek může poslat několik výtisků na Urras dr. Atrovi na univerzitu v Ieu Eun.\n\nNa Anarresu nastalo několikaleté období sucha, které ohrožuje zemědělskou produkci a přímo se dotýká všech obyvatel. Situace je vážná, potraviny dochází, je potřeba maximálního pracovního úsilí. Shevek odjíždí na brigádu do osady Rudé prameny v Jižních výšinách, vysušené a prašné oblasti dva a půl tisíce mil vzdálené od Abbenay. Lidé zde trpí chronickým kašlem, mají často záněty spojivek a krvácení z nosu. Když se po šesti dekádách vrací vlakem do Abbenay za Takver a Sadik, ony už zde nejsou. Takver byla přeložena do Rolny na severovýchodě, na brigádu do laboratoře pro vývoj jedlých řas. Obdrží vzkaz od Sabula, jde jej tedy navštívit. Ten mu sdělí, že pro něj na institutu už není práce. Sheveka jeho jednání nepřekvapí. Jde na pracovní úřad, aby zjistil, zda je nějaké volné místo v Rolny, ale není. Přijímá brigádu v pracovní kolonii Elbow v Prašné poušti na jihozápadě.\n\nPo čtyřech letech hladu, nouze a tvrdé dřiny se nemocný konečně vrací za svou ženou a dítětem. Vzpomene si na Tirina, svého spolužáka a jeho neradostný osud a rozhodne se jednat. Má dost všeho toho podrobování se a nemožnosti vyjádřit nesouhlas. Touží po všelidské solidaritě, nikoli jen té národní, a po svobodné výměně informací. Obklopí se svými spolupracovníky a společně založí vlastní tiskový syndikát, aby mohl vydat svá díla v nezkrácené podobě, postaví vysílač pro svobodnou komunikaci s Urrasem a založí opozici v radě. Rázem se Shevek a jeho lidé stanou vyvrheli, anarchisty ve vlastní anarchistické společnosti a pocítí nenávist většiny. Na druhou stranu však získají i sympatizanty. Je rozhodnuto, Shevek přijme pozvání od urraského institutu a podnikne jako první Anarresan cestu na Urras, aby tam mohl pokračovat ve vědecké práci a dokončit své dílo.\n\nOdlet Sheveka provází demonstrace, přičemž je jeden člen ochranky zabit a samotný Shevek raněn. Na urraské lodi Mindful se o něj stará dr. Kimoe, od něhož se dozvídá první informace o poměrech na jeho planetě, které jsou tolik odlišné. Přílet na Urras je velkou událostí pro tisk i politiky, první dny zde je představován všem význačným lidem, vládním činitelům, vyslancům, ředitelům atd. Vozí ho po všech významných společenských akcích, ukazují mu fungování institucí, parlamentu, fyzikální fakulty, laboratoře, národní archiv, aj., Shevek je stále v záři reflektorů. Je mu předána vědecká cena \"Seo Oen\" a s ní i vysoká finanční prémie. Nechápe, jak mohou žít všichni lidé na Urrasu v takovém přepychu, když doma jej učili, že Urrasané žijí v bídě. To ovšem ještě neviděl chudinské čtvrti, továrny, doly a ostatní věci, od nichž ho chce iotská vláda držet stranou. Její úmysly jsou čistě zištné – Shevek vypracuje revoluční teorii, která poskytne A-Io nadvládu nad znepřáteleným státem Thu potažmo nad ostatními světy. To však anarreský fyzik nemůže tušit.\n\nSám si těžce zvyká na odlišné podmínky. Osobní vlastnictví, rozlišování podle třídního postavení, peněžní systém, to vše je pro něj tak nezvyklé.\nNa hotelu je mu k dispozici sluha Efor, Shevek jej (a každého) bere jako sobě rovného, což on (prozatím) odmítá.\n\nPři setkání s urraskými kolegy (které zná z rádiového vysílání) přijde řeč na jeho \"Všeobecnou temporální teorii\", dílo, které by zcela změnilo pohled na současnou fyziku a způsobilo by revoluci. Mnohé technologie by rázem zastaraly a musely by uvolnit místo novým. Shevek odpoví, že má v plánu ji dokončit zde na Urrasu, základní myšlenky nosí v hlavě.\n\nPo všech těch hektických dnech a týdnech seznamování Shevek cítí, že by měl začít pracovat. Převezme semináře a začne vyučovat. O jeho přednášky je velký zájem mezi studenty.\nChifoilisk, thuvianský fyzik a agent vlády v jedné osobě se jej snaží přemluvit k návštěvě socialistického státu Thu, aby dokončil svou teorii zde. Shevek odmítá a Chifoilisk se krátce nato vrací domů.\n\nAle přece jen se mu podařilo zasít v Shevekově nitru semínko podezření. To mu jen potvrdí starý iotský fyzik Atro, s nímž jinak Shevek vychází velmi korektně. Atro nelpí na hmotném majetku jako takovém, svým způsobem se vymyká ostatním lidem z A-Io, nicméně pro něj hodně znamenají pojmy jako prestiž a elitářství. Po Shevekovi chce, aby svou teorii vypracoval ve prospěch cetianské vědy, což by Urrasu a Anarresu zajistilo vůdčí postavení mezi planetami.\n\nOiie pozve anarreského vědce k sobě domů, aby mu ukázal i obyčejný rodinný život občana A-Io. Představí jej své ženě a dětem, které si hosta rychle oblíbí díky jeho nenucené přirozenosti. U jídlo probíhá volná debata a Shevek poznává podrobněji odlišnou kulturu.\n\nJednoho dne nalezne znepokojivý vzkaz vyzývající ho, aby se přidal ke svým bratrům. Neví přesně, co znamená a zkusí si promluvit s Eforem, svým služebníkem. Nezformuluje svou otázku správně a setká se s nepochopením.\n\nMezitím vypukne v Benbili státní převrat a schyluje se k vojenské intervenci. Shevek čte aktuální zprávy s nadějí, pojem revoluce je mu blízký. Zde v A-Io se cítí čím dál víc udušený, zabalený v třpytivém obalu jako všechno ostatní zboží, které lze pořídit za peníze.\n\nSetká se s Veou Oiie a přijme pozvání na její večírek, během něhož to poněkud přežene s alkoholem. Demaer Oiie a Saio Pae jej odvezou domů, přičemž mu prohledají místnosti, hledají nějaké nové zápisky o \"Všeobecné temporální teorii\". Vyjde najevo, že pracují ve prospěch své vlády.\nShevek zažívá kocovinu a trpce si uvědomuje, že být fyzikem v A-Io neznamená sloužit lidstvu, ale státu. Udělali z něj vlastní majetek. Pae mu to nepřímo potvrdí, když mu oznámí, že údajně kvůli utajení informací vzhledem k válečnému stavu nesmí opustit půdu univerzity.\n\nShevek provede sebereflexi a začne důsledně pracovat na své teorii. Stále mu uniká důležitý bod, poslední kolečko jinak dokonalého soukolí rovnic, které by uvedlo celou soustavu do pohybu. Poté mu dojde, co schází k tomu, aby rovnice mohly vstoupit v platnost. Konečně spatřil základy vesmíru…\n\nZnovu se obrátí na Efora, se kterým se již trochu sblížil s prosbou o pomoc. Chce uprchnout z této zlaté klece. Efor mu dá kontakt na člověka z podsvětí, z organizace zaměřené proti vládě. V chudinské čtvrti se Shevekovi nakonec podaří dopátrat Tuio Maeddu, onu kontaktní osobu.\nTuio Maedda je členem podzemní guerilly spolupracující i se socialistickými odbory v Thu. Chce uspořádat masivní, ale nenásilnou generální stávku. Shevek může být triumfem v rukávu, pokud promluví on, vážená osobnost, a uvede své humanistické důvody, může to lidi přimět se zamyslet.\nStávka probíhá na velkém Kapitolském náměstí, kde se sešlo asi sto tisíc lidí (více lidí než má Abbenay, pomyslí si Shevek). Během proslovu se ozve hřmění policejních helikoptér a kulomety spustí palbu do davu. V nastalé panice a všeobecném úprku se podaří Shevekovi a jednomu těžce raněnému dělníkovi ukrýt se ve skladišti. Ošetří mu zranění, ven nemůžou, na ulicích se stále bojuje. Po třech dnech a třech nocích muž umírá na ztrátu krve. Shevek je otřesen…\n\nPodaří se mu dostat na ambasádu Terry, kde jej přijme velvyslankyně Keng. Vysvětlí jí své pohnutky a ona mu přislíbí pomoc. Bude moci svobodně zveřejnit své velkolepé dílo tak, aby z něj mohli těžit další vědci kdekoli ve vesmíru. Současně mu zaručí bezpečný návrat na Anarres.\n\nStavěl se proti nesmyslné izolaci, bořil zdi, prolamoval bariéry. Bojoval za myšlenku lidské jednoty. Dokázal to.\n\n\"„Jak to? Určitě jste…“\"\n\"„Protože na Urrasu není nic, ale vůbec nic, co bychom mohli my Anarresané potřebovat! Odtáhli jsme před sto sedmdesáti lety s prázdnýma rukama a udělali jsme dobře. Nic jsme si sebou nevzali, protože zde není nic jiného než státy a jejich zbraně, bohatí a jejich lži, chudí a jejich bída. Na Urrasu není možnost zapůsobit čistým srdcem. Nelze udělat nic, aniž by profit, strach před ztrátou a touha po moci nehrály určitou roli. Nelze říct dobré ráno, aniž by člověk věděl, kdo z vás je druhému ´nadřízený´ nebo se to snaží alespoň dokázat. Nelze se chovat k ostatním lidem jako k bratrům, nýbrž člověk je musí manipulovat, komandovat, podrobit si je a podvádět je. Nelze se dotknout jiného člověka a přesto vás nenechají na pokoji. Není tu žádná svoboda. Je to krabice – Urras je krabice, balík, s nádherným obalem modré oblohy, luk a lesů, velkých měst. A když člověk otevře tuto krabici, co je uvnitř? Tmavý sklep plný prachu a nepořádku a mrtvý člověk. Člověk, kterému ustřelili ruku, protože ji chtěl podat druhým. Konečně jsem byl v Pekle. Desar měl pravdu, je to Urras, Urras je Peklo.“\"\nV roce 1987 zpracovala kanadská rozhlasová stanice CBC román do rozhlasové adaptace, kterou odvysílala v 6 třicetiminutových dílech ve svém programu Vanishing Point.\n\n\n\n\n"}
{"id": "634521", "url": "https://cs.wikipedia.org/wiki?curid=634521", "title": "Georges Prêtre", "text": "Georges Prêtre\n\nGeorges Prêtre (14. srpna 1924 Waziers, Francie – 4. ledna 2017 Navès, Castres-Ouest, Francie) byl francouzský dirigent. Používal též pseudonym \"Georges Dhérain\".\n\nGeorges Prêtre se narodil roku 1924 v severofrancouzském městě Waziers. Po vystudování konzervatoře v Douai studoval Conservatoire de Paris. Jeho dirigentský debut byl v roce 1946, kdy dirigoval v marseillské opeře. V letech 1986–1991 byl šéfdirigentem vídeňského symfonického orchestru.\nDvakrát dirigoval Novoroční koncert Vídeňských filharmoniků (v letech 2008 a 2010).\n\nZemřel ve věku 92 let na svém zámku \"Vaudricourt\" v obci Navès, v kantonu Castres-Ouest v departementu Tarn.\n\n\n\n"}
{"id": "634523", "url": "https://cs.wikipedia.org/wiki?curid=634523", "title": "Trousnická skála", "text": "Trousnická skála\n\nTrousnická skála (948 m n. m) je vrchol v západním Krušnohoří v okrese Karlovy Vary, na jižním okraji rezervace Oceán se zachovalým rašeliništěm a přibližně 2 km severně od vrcholu Dračí skála (953 m n. m). Na západním okraji plošiny nazývané Vlčiny tvoří tento vrchol rozsáhlá skupina skal se zbytky dřevěné triangulační věže a impozantní, asi 10 m vysoký torr s nádherným výhledem na Porolaví, do Krajkovské pahorkatiny, Sokolovské pánve a na Slavkovský les. Sedlem, kterým protéká Vitický potok, je oddělen vrchol Trousnice.\n\nPřístup do podvrcholového prostoru je po modré turistické značce z železniční zastávky Nejdek-Oldřichov zastávka (Tellerovy domky).\n"}
{"id": "634525", "url": "https://cs.wikipedia.org/wiki?curid=634525", "title": "CI", "text": "CI\n\nSpojení písmen C a I může mít různé významy:\n\n\n"}
{"id": "634534", "url": "https://cs.wikipedia.org/wiki?curid=634534", "title": "Scorching Beauty", "text": "Scorching Beauty\n\nScorching Beauty je páté studiové album americké rockové hudební Iron Butterfly z roku 1975. Producentem nahrávky byl Denny Randell a vydala ji společnost MCA Records. Jde o první album skupiny od roku 1970, kdy vyšla deska \"Metamorphosis\". Spoluautorem písně „Pearly Gates“ byl Jon Anderson, zpěvák anglické skupiny Yes.\n\n\n"}
{"id": "634537", "url": "https://cs.wikipedia.org/wiki?curid=634537", "title": "Star Collection", "text": "Star Collection\n\nStar Collection je kompilační album americké rockové skupiny Iron Butterfly, vydané v roce 1973. Obsahuje písně z prvního (\"Heavy\", 1968) a třetího alba skupiny (\"Ball\", 1969). Producenty původních nahrávek byli Charles Greene a Brian Stone (\"Heavy\") a Jim Hilton a Gordon Anderson (\"Ball\").\n\n\n"}
{"id": "634538", "url": "https://cs.wikipedia.org/wiki?curid=634538", "title": "Poradní shromáždění Sultanátu Omán", "text": "Poradní shromáždění Sultanátu Omán\n\nPoradní shromáždění (\"Majlis al-Šura\") je dolní komora Rady Ománu v Sultanátu Omán. Její sídlo se nachází v Maskatu. Členové tohoto shromáždění, jimiž mohou být rovněž i ženy, jsou voleni občany podle definovaných pravidel. Shromáždění se sestavuje ze zvolených představitelů jednotlivých provincií (\"vilájety\"). Vilájety s více než 30 000 obyvateli volí dva své zástupce. Ostatní vilájety, které nepřekročily tuto hranici, volí po jednom zástupci. Shromáždění se obvykle koná čtyřikrát do roka, a to v lednu, březnu, květnu a říjnu. V případě nouze může mluvčí svolat naléhavou schůzi. Poradní shromáždění, neboli Majlis al-Šura, disponuje několika pravomocemi v sociální a rozvojové oblasti. Poradní shromáždění má své předsednictvo, které je tvořeno mluvčím shromáždění, dvěma náměstky a šesti běžnými členy. Vykonává řadu úkolů, včetně určování data zasedání, vyřizování dopisů od občanů a dohlížení na aktivitu členů shromáždění v době, kdy se nekoná žádná schůze. Člen Poradního shromáždění nesmí být členem ani Státní Rady, ani jiné veřejné rady.\n\nKandidáti do Poradního shromáždění musí splňovat následující požadavky: mít ománské občanství; být starší 30 let; mít dobrou pověst v provincii, kde kandidují; nemít záznam v trestním rejstříku; mít vhodné pracovní zkušenosti a nebýt odsouzení za porušení cti. V případě, že se dopustili porušení cti, musí uplynout jistá doba od takovéto události.\n\nSeznam předsedů (mluvčích) Poradního shromáždění:\n"}
{"id": "634542", "url": "https://cs.wikipedia.org/wiki?curid=634542", "title": "Kuo Šou-ťing", "text": "Kuo Šou-ťing\n\nKuo Šou-ťing (; 1231 Sing-tchaj, Che-pej – 1316) byl čínský astronom a matematik žijící v období vlády dynastie Jüan. Jezuitský misionář Johann Adam Schall von Bell ho prohlašoval za „čínského Tycho Braha“.\n\nKuo Šou-ťing používal zdvořilostní jméno Žuo-s’ ().\n\nKuo Šou-ťing se narodil roku 1231 ve městě Sing-tchaj ležícím v provincii Che-pej. Jména jeho rodičů jsou neznámá, otec zemřel, když byl Kuo ještě dítě a matka ho opustila. Vychovával ho především dědeček Kuo Jung, známý po Číně díky odborným znalostem v celé řadě oborů, od konfucianismu po astronomii, matematiku a hydrauliku.\n\nKuo se učil vše, co mu děda předkládal a brzy se projevilo jeho výjimečné technické nadání. Už v dětském věku si hrál s předměty, zjišťoval, jak fungují a jak by je mohl změnit, nebo udělat lépe. Ve 14 nebo 15 letech se dostal k plánům vodních hodin, na kterých pracoval jeho děd, pochopil jak fungují a zdokonalil je. Poté začal studovat matematiku, díky níž dosáhl hlubšího porozumění hydraulice i astronomii. Z těchto základů čerpal po celý život.\n\nOd roku 1251 získal post v místní správě, pracoval na zdokonalení obecního vodovodu, podílel se na opravě mostu. Jeho schopnosti nezůstaly bez povšimnutí. Koncem 50. let prostřednictvím přítele Čang Wen-čchiena, zaměstnaného v mongolské administrativě, získal přístup k chánovi Chubilajovi. Chubilaj si uvědomoval význam vodohospodářských staveb, zavlažování a vodní dopravy pro rozvoj hospodářství a stabilitu říše. Proto Kua pověřil dohledem nad hospodařením s vodou v oblasti mezi Ta-tu (dnešní Peking, tehdejší hlavní město) a Žlutou řekou. Zásobování Pekingu vodou se Kuo rozhodl zajistit z pramenů v horách Šen-šan, 30 km vzdálených. Navrhl a vybudoval soustavu kanálů spojujících řeky v okolí města, která zajistila dostatek vody. V letech 1292–1293 opravil a rozšířil Velký kanál, spojující metropoli s povodím Žluté řeky a řek Chuaj a Jang-c’-ťiang. Po úspěchu tohoto projektu si Chubilaj velmi cenil jeho práce a pověřoval ho dalšími projekty v jiných částech říše. Kuo se stal hlavním vládním expertem na hydrauliku, matematiku a astronomii.\n\nSoučasně se věnoval konstrukci astronomických přístrojů. Zdokonalil gnómon, zjednodušil sférický astroláb, a používal vodou poháněný astroláb (armillární sféru) zvaný Ling-lung-i. Gnómon vylepšil, aby mohl přesněji stanovit čas. Zkvalitnil postupy měření azimutu a úhlů obecně.\n\nChubilaj jemu, Čangovi a Wang Sünovi přikázal vypracování přesnějšího kalendáře. Trojice začala výstavbou nové observatoře u Teng-fongu. Po jejím dokončení postavili dalších 26 observatoří po celé Číně, s cílem získat dostatečné množství dat pro výpočty. Roku 1280 Kuo kalendář dokončil, přičemž délku roku vypočetl na 365,2425 dnů, hodnotu lišící se o pouhých 26 sekund od délky používané v současné době. Jeho kalendář užívali Číňané po staletí, kdy měli nejpřesnější kalendář na světě, těsně následovaný gregoriánským kalendářem. Roku 1283 byl Kuo povýšen na ředitele observatoře v Pekingu a roku 1292 se stal hlavou úřadu vodních staveb. Celý život se věnoval rozsáhlým studiím sférické trigonometrie. Po smrti Chubilaje Kuo nadále pracoval ve státní správě. Zemřel roku 1316. \n\nJe po něm pojmenován asteroid 2012 Guo Shou-Jing.\n\n\n"}
{"id": "634546", "url": "https://cs.wikipedia.org/wiki?curid=634546", "title": "Evolution: The Best of Iron Butterfly", "text": "Evolution: The Best of Iron Butterfly\n\nEvolution: The Best Of Iron Butterfly je kompilační album americké rockové skupiny Iron Butterfly vydané v roce 1971 společností Atlantic Records. Písně pocházejí ze čtyř jejích alb \"Heavy\" (1968), \"In-A-Gadda-Da-Vida\" (1968), \"Ball\" (1969) a \"Metamorphosis\" (1970).\n\n"}
{"id": "634548", "url": "https://cs.wikipedia.org/wiki?curid=634548", "title": "Sun and Steel", "text": "Sun and Steel\n\nSun and Steel je šesté a zároveň poslední studiové album americké rockové skupiny Iron Butterfly. Vydalo jej v říjnu 1975 vydavatelství MCA Records a jeho producentem byl John Ryan. Z desky pochází dva singly: „Beyond the Milky Way“ (na B-straně „Get It Out“) a „I'm Right, I'm Wrong“ (zkrácená verze, 3:50; na B-straně „Free“). Na albu se nachází také píseň „Scorching Beauty“. Stejný název neslo i předchozí album skupiny – \"Scorching Beauty\".\n\n"}
{"id": "634549", "url": "https://cs.wikipedia.org/wiki?curid=634549", "title": "Helene Fischer", "text": "Helene Fischer\n\nHelene Fischer (* 5. srpna 1984 Krasnojarsk, Rusko) je německá popová zpěvačka.\n\nNarodila se jako druhé dítě rusko-německým manželům Marii a Petrovi Fischerovým v ruském městě Krasnojarsk na Sibiři. V roce 1988 se přestěhovala se svými rodiči do Wöllsteinu ve spolkové zemi Porýní-Falc. Po ukončení reálky absolvovala tříletou nástavbu na hudební škole (\"Stage and Music School\") ve Frankfurtu nad Mohanem, kterou úspěšně zakončila jako hudební herečka. Během studií zaslala její maminka bez jejího vědomí jedno její demo CD manažerovi Uwemu Kanthakovi, který se spojil s uznávaným producentem Jeanem Frankfurterem a díky němu pak získala smlouvu u vydavatelské firmy.\n\nOd roku 2006 zaznamenala umístění v německých šlágrových a popových hitparádách a vystupovala v pořadech. Na svém kontě má více studiových alb. Do konce roku 2010 prodala více jak 2 000 000 nosičů, přičemž nejprodávanější album se stala debutová deska \"Von hier bis unendlich\", které se prodalo přes 520 000 ks. První výběrovka \"Best of\" vyšla v červnu 2010 a první týden se usadila na druhém místě německé albové hitparády. V Rakousku dosáhla na 1. místo. Toto album zaznamenalo úspěch dokonce i v neněmecky mluvících zemích, jako jsou Nizozemsko a Dánsko. V Dánsku se album dostalo až na 5. místo.\n\nOpakovaně vyhrála v soutěžích Goldene Henne (2007, 2008 a 2010), Krone der Volksmusik (2008, 2009, 2010) a Echo (2009 – za německy zpívaný šlágr roku a DVD produkci roku \"Mut zum Gefühl – Helene Fischer live\", za rok 2010 – DVD Produkce; \"Zaubermond live\").\n\nDne 14. října 2011 představila nové studiové album s názvem \"Für einen Tag\".\nK 13. červnu 2013 prodala celkem 3 505 000 alb. Dne 4. října 2013 vyšlo další studiové album \"Farbenspiel\".\n\n\n\n\n"}
{"id": "634557", "url": "https://cs.wikipedia.org/wiki?curid=634557", "title": "Markéta Saská (1449–1501)", "text": "Markéta Saská (1449–1501)\n\nMarkéta Saská (1449, Výmar – 13. července 1501, Špandava) byla saská princezna a sňatkem braniborská kurfiřtka a markraběnka.\n\nMarkéta byla starší ze dvou dcer saského vévody Viléma III. (1425–1482) z jeho manželství s Annou Habsburskou (1432–1462), dcerou římského krále Albrechta II. Habsburského. Po narození její mladší sestry Kateřiny otec matku zapudil. Markéta dále žila na dvoře otce, který vedl jednání o jejím sňatku. Po jeho smrti připadlo durynské hrabství Markétiným bratrancům \"Albrechtovi a Ernstovi von Sachsen\". Vágní nároky na území Markétina děda Albrechta II. Habsburského ztroskotaly již v osobách jejích rodičů. V sedmileté válce však pruský král Fridrich II. Veliký předložil říšskému sněmu v únoru roku 1757 svou dedukci, podle níž na svém původu od Markéty zakládal své nároky na České království.\n\nMarkéta se 25. srpna roku 1476 v Berlíně provdala za pozdějšího braniborského markraběte Johanna Cicera von Brandendurg\n(1455–1499). Termín svatby byl kvůli potížím s penězi vícekrát přesunut. Markétino věno mohlo být vyplaceno teprve v roce 1492.\n\nVe své závěti zajistil Johann své manželce města Špandavu, Küstrin, Wriezen, Bötzow, Liebenwalde a Saarmund jako doživotní věno a k jejímu pobytu určil zámek ve Špandavě.\n\nZ manželství Markéty a Johanna vzešlo sedm dětí:\n\n"}
{"id": "634560", "url": "https://cs.wikipedia.org/wiki?curid=634560", "title": "Fontána Labyrint", "text": "Fontána Labyrint\n\nFontána Labyrint (francouzsky \"Fontaine-labyrinthe\") je fontána v Paříži. Nachází se v 19. obvodu v západní části náměstí \"Place des Fêtes\". Fontána má tvar labyrintu, ve kterém proudí voda.\n\nFontána vzešla z výběrového řízení organizovaného v roce 1980 na vytvoření nových kašen v Paříži. Fontánu navrhla francouzská umělkyně maďarského původu Marta Pan (1923-2008) a byla zprovozněna v roce 1987.\n"}
{"id": "634570", "url": "https://cs.wikipedia.org/wiki?curid=634570", "title": "Hierarchická databáze", "text": "Hierarchická databáze\n\nHierarchická databáze (také hierarchická nebo stromová datová struktura) je datový model, ve kterém jsou data uspořádána ve stromové struktuře. Je to první z datových modelů, který byl v minulosti hojně využíván v praxi. Její vznik se datuje do 70. let minulého století a nejznámějším hierarchickým systémem řízení báze dat byl IMS od společnosti IBM. Hierarchická koncepce ovšem vykazuje jisté nedostatky při modelování reality, a proto bylo od jejího používání upuštěno, kdy byla prvně překonána koncepcí síťovou a v roce 1970 koncepcí relační.\n\n\n\nZ výše uvedených vlastností vyplývá, že hierarchický model je schopen bezproblémově modelovat pouze vztahy kardinality 1:N. Vztahy kardinality M:N je možné modelovat za využití dvou vztahů 1:N za pomocí tzv. \"směrníkových vět\", jedná se o speciální případ \"virtuální věty\", která obsahuje klíče z obou vztahů 1:N a binární ukazatele na umístění vztahů v hierarchickém schématu.\n"}
{"id": "634578", "url": "https://cs.wikipedia.org/wiki?curid=634578", "title": "Herbert Kroemer", "text": "Herbert Kroemer\n\nHerbert Kroemer (* 25. srpna 1928) je profesor elektrotechniky na University of California, Santa Barbara. Získal Ph.D. v teoretické fyzice na Univerzitě v Göttingenu (Německo) a poté pracoval v oblasti polovodičů. V roce 2000 získal spolu s Žoresem Alferovem Nobelovu cenu za fyziku „za vývoj heterogenních polovodičových struktur používaných ve vysokorychlostní elektronice a optoelektronice“. Za stejný rok získal Nobelovu cenu také Jack Kilby za podíl na vynálezu integrovaného obvodu.\n\nV roce 2003 se stal členem Národní akademie věd Spojených států amerických. \n\n"}
{"id": "634579", "url": "https://cs.wikipedia.org/wiki?curid=634579", "title": "Mistrovství Evropy v rychlobruslení 2011", "text": "Mistrovství Evropy v rychlobruslení 2011\n\nMistrovství Evropy v rychlobruslení 2011 se konalo ve dnech 7. až 9. ledna 2011 na otevřené rychlobruslařské dráze Arena Ritten v italském Klobensteinu, které je součástí obce Ritten. Jednalo se o 22. společné mistrovství Evropy a celkově o 36. evropský ženský šampionát a 105. mistrovství Evropy pro muže. Z předchozího šampionátu obhajovala titul pouze Češka Martina Sáblíková, Nizozemec Sven Kramer celou sezónu kvůli zranění vynechal.\n\nV Klobensteinu obhájila titul Martina Sáblíková a stala se potřetí mistryní Evropy. Mezi muži poprvé zvítězil Rus Ivan Skobrev.\n\nKromě Martiny Sáblíkové se závodů v Klobensteinu z českých závodníků zúčastnili taky Karolína Erbanová, Kateřina Novotná (short trackařka, pro niž to byla závodní premiéra na velkém závodě v klasickém rychlobruslení) a Milan Sáblík.\n\nMužského mistrovství Evropy se zúčastnilo celkem 29 závodníků z následujících zemí: Nizozemsko (4), Norsko (3), Polsko (3), Itálie (3), Rusko (2), Švédsko (2), Německo (2), Francie (2), Lotyšsko (1), Bělorusko (1), Česko (1), Finsko (1), Belgie (1), Švýcarsko (1), Rakousko (1), Rumunsko (1).\n\nZávodníci na prvních 15 příčkách zajistili pro své země odpovídající počet míst pro start na Mistrovství světa ve víceboji 2011.\n\nŽenského mistrovství Evropy se zúčastnilo celkem 23 závodnic z následujících zemí: Nizozemsko (4), Německo (3), Norsko (3), Polsko (3), Rusko (3), Česko (3), Bělorusko (1), Dánsko (1), Maďarsko (1), Rakousko (1).\n\nZávodnice na prvních 14 příčkách zajistily pro své země odpovídající počet míst pro start na Mistrovství světa ve víceboji 2011.\n<nowiki>*</nowiki> pád\n\n"}
{"id": "634581", "url": "https://cs.wikipedia.org/wiki?curid=634581", "title": "August Gailit", "text": "August Gailit\n\nGeorg August Gailit (9. ledna 1891 – 5. listopadu 1960) byl estonský prozaik.\n\nAugust Gailit se narodil v estonské obci Sangaste v kraji Valgamaa. Jako syn tesaře vyrůstal na farmě v Laatre (dnešní Tolle). Po otci byl lotyšského původu. Od roku 1899 navštěvoval obecní školu a od roku 1905 školu ve Valze. Od roku 1907 pak studoval školu v Tartu.\n\nMezi lety 1911 - 1914 pracoval jako žurnalista v Rize, později také v Tallinnu a Tartu. Během estonské války za nezávislost působil jako válečný zpravodaj. Od roku 1922 žil postupně v Německu, Francii a Itálii. Od roku 1923 se plně zaměřil na literaturu. Mezi lety 1932-1934 zastával funkci ředitele divadla Vanemuine v Tartu. Roku 1932 se oženil s herečkou Elvi Nanda (1898-1981), která o rok později porodila dceru Aili-Viktoorii. Roku 1944 emigruje do Švédska, kde zůstává až do své smrti. Zemřel roku 1960 ve švédském Örebro.\n\nAugust Gailit se začal věnovat literatuře již v raném věku. V devatenácti letech vydal své první dílo. Jedná se o krátkou povídku Kui päike loojub, (1910, Když slunce zapadá). V roce 1917 Gailit společně s ostatními spisovateli a básníky založil literární spolek Siuru. Do tohoto spolku patřili například Friedebert Tuglas, Artur Adson, Marie Under, Johannes Semper a Henrik Visnapuu. Díla vydaná členy tohoto spolku často šokovala veřejnost svými kontroverzními náměty. Během tohoto období Gailit napsal několik novel a krátkých příběhů. Mimo jiné i sbírku povídek Saatana karussell, (1917, Ďáblův kolotoč), satirickou sbírku Klounid ja faunid, (1919) nebo novelu Muinasmaa (1918), která svým humorem vybočuje z Gailitovy rané pochmurné tvorby, jež je silně ovlivněna novoromantismem.\n\nOblíbeným motivem, který se objevuje v několika jeho dílech, je opěvování estonské a severské přírody. Gailit také popisuje obyvatele těchto zemí. Ve svých dílech je zobrazuje jako tvrdě pracující lidi, kteří nedávají najevo své emoce, přesto jsou však laskaví a mají dobré srdce. Nejkrásnější popis severské krajiny podává v novele Ekke Moor (1942). V díle Leegitsev Sudan (1945) proti sobě staví zkaženost velkoměst a ryzost a krásu venkova. V některých novelách se objevují i politická témata, jako v díle Isade maa (1935, Země otců), kde líčí estonskou osvobozeneckou válku (1918-20).\n\nV září roku 1944 Gailit společně se svojí rodinou emigroval do Švédska. Okupace jeho vlasti na něj měla negativní vliv. Ten se odráží v jeho exilové tvorbě, která se od jeho raných děl odlišuje svým pesimismem a vážností. Mezi novely, které vyšly v exilu, patří například Üle rahutu vee (1951) nebo Kas mäletad, mu arm? (1951-1959, Vzpomínáš, má lásko?), která je někdy označována jako estonský dekameron.\n\nGailit je někdy napadán, že píše stále jednu a tu samou novelu, kde vystupují podobné postavy i náměty. Je pravda, že celou jeho tvorbu provází popis protikladu krásy a ošklivosti. Tato jeho filosofie je nejlépe shrnuta v díle Leegitsev süda (1945).\n\nTyto dva vesnické romány patří k vrcholu Gailitovy tvorby. Dílo Toomas Nipernaadi popisuje romantická dobrodružství stejnojmenného muže. Ten cestuje od vesnice k vesnici a vypráví svoje fantastické příběhy, díky nimž se mu povede získat srdce každé ženy.\n\nDrsné moře vypráví o mladičké Katrině Leetové, kterou si jako svoji manželku přiveze na ostrov Matt Ruhve. Obyvatelé ostrova vytvářejí pevnou komunitu. Celý jejich život je závislý na moři, dává jim obživu, ale také bere životy.\n\nOběma románům se dostalo i filmového zpracování. Roku 1982 Arvo Kruusement natočil stejnojmenný film Karge meri. O dva roky později se objevuje film Nipernaadi, režie Kaljo Kiisk.\n\n\n\n"}
{"id": "634582", "url": "https://cs.wikipedia.org/wiki?curid=634582", "title": "Canned Heat", "text": "Canned Heat\n\nCanned Heat je bluesrocková skupina, která vznikla v Los Angeles v Kalifornii v roce 1965. Skupina původně hrála klasické bluesové skladby. Založili ji Alan Wilson a Bob Hite. Název vznikl z písně „Canned Heat Blues“ od Tommyho Johnsona z roku 1928. Po vystoupení na festivalech v Monterey nebo na Woodstocku na konci šedesátých let se skupina proslavila téměř po celém světě. Nejklasičtější sestava skupiny byla: Bob Hite, přezdívaný „The Bear“ (zpěv), Alan Wilson, přezdívaný „Blind Owl“ (kytara, foukací harmonika, zpěv), Henry Vestine („Sunflower“) nebo Harvey Mandel („The Snake“) na sólové kytaře, Larry Taylor, přezdívaný „The Mole“ (baskytara) a Adolfo de la Parra, přezdívaný „Fito“ (bicí).\n\nSkupina se stala jednou z hlavních částí éry hippies. Hrála na většině významných hudebních událostí konce 60. let. Dvě z jejich písní, konkrétně „Going Up the Country“ a „On the Road Again,“ se staly mezinárodními hity. V té době byla všechna jejich alba vydána pro celosvětovou distribuci. Několik členů Canned Heat později hráli například s Johnem Mayallem v jeho skupině The Bluesbreakers nebo u Toma Waitse.\n\nOd počátku 70. let se ve skupině vystřídalo mnoho hudebníků. Dnes, v pátém desetiletí existence kapely, ve skupině hrají dva hudebníci z klasické sestavy z 60. let. Jmenovitě De la Parra a Taylor. Doplňují je Dale Spalding a John Paulus.\n\nCanned Heat vznikli v roce 1965 v Los Angeles. V původní sestavě byli zpěvák Bob Hite, rytmický kytarista Alan Wilson, sólový kytarista Mike Perlowin, baskytarista Stu Brotman a bubeník Keith Sawyer. Perlowin a Sawyer se rozhodli po několika dnech z kapely odejít. Skupina si našla nového kytaristu, byl jím Kenny Edwards, Wilsonův přítel. Na bicí hrál Ron Holmes. Později ze skupiny odešel i Edwards, kterého nahradil Henry Vestine, který byl kvůli užívání drog vyloučen ze skupiny Franka Zappy The Mothers of Invention. Edwards po odchodu založil skupinu The Stone Poneys s Lindou Ronstadt. V té době také odešel Holmes a nahradil ho Frank Cook, který již v té době hrál s jazzovými hudebníky jako byli Charlie Haden, Chet Baker, Elmo Hope nebo Dobie Gray.\n\nV roce 1966 skupina nahrála první album, které vyšlo až v roce 1970 u Janus Records pod názvem \"Vintage\". Skupinu opouští baskytarista Stuart Brotman a nahrazuje ho Mark Andes. Andes ve skupině také moc dlouho nevydržel a v březnu 1967 ho nahradil současný baskytarista Larry Taylor, který dnes mimo Canned Heat také hraje s Tomem Waitsem. Larry Taylor byl bratrem Mela Taylora ze skupiny The Ventures.\n\nSkupina 17. června 1967 vystoupila na festivalu Monterey Pop Festival. Skupina se objevila na obálce časopisu \"Down Beat\", kde o nich bylo napsáno: Vestine a Wilson jsou pravděpodobně nejlepší kytarové duo světa a Wilson je pravděpodobně nejlepší bílý bluesový harmonikář světa.\n\nSkupina byla uvězněna v Denveru ve státě Colorado za držení drog. Tento incident připomínají v písni „My Crime“. Manažer skupiny Skip Taylor byl donucen k získání 10 000 dolarů na kauci, které získal prodejem vydavatelských práv u Liberty Records. Po incidentu v Denveru byl Frank Cook nahrazen bubeníkem ze skupiny Bluesberry Jam, jmenoval se Adolfo „Fito“ de la Parra. Jako člen skupiny odehrál Fito první koncert 1. prosince 1967. Byl to společný koncert se skupinou The Doors a odehrál se na Long Beach Auditorium. Vznikla nejlasičtější sestava:\n\nDruhé album vydali v lednu 1968 a jmenovalo se \"Boogie with Canned Heat\" a byl na něm i hit „On the Road Again“, který s Alanem Wilsonem napsal Floyd Jones. Ze skladby se stal celosvětový hit a dostala se vrchol hitparád.\n\nV říjnu 1968 kapela vydala své třetí album, \"Living Blues\", na kterém byla i jedna z jejich nejznámějších písní „Going Up the Country“. Píseň se stala hitem číslo 1 v 25 zemích po celém světě. V roce 1969 v Hollywoodu nahráli album \"Live at Topanga Corral\", které vyšlo až v roce 1971. V červenci 1969 skupina vydala své další album \"Hallelujah\". Pár dní po vydání alba ze skupiny Vestine odešel a nahradil ho Harvey Mandel. Skupina poté vystoupila v sobotu 16. srpna 1969 na festivalu Woodstock, jejich vystoupení probíhalo přibližně od 20 do 21 hodiny a odehráli zde skladby „A Change Is Gonna Come/Leaving This Town“, „Going Up the Country“, „Let's Work Together“, „Woodstock Boogie“ a „On the Road Again“. Skladba „Going Up the Country“ byla použita jako úvodní skladba v dokumentárním filmu \"Woodstock\" z roku 1970.\n\nV srpnu 1970 vyšlo páté studiové album \"Future Blues\", na kterém se nachází i další jejich hit „Let's Work Together“. Jedná se o cover verzi skladby „Let's Stick Together“ od Wilberta Harrisona. Na piáno na tomto albu hrál Dr. John. V tomtéž roce se konalo evropské turné, ze kterého vzniklo koncertní album \"Canned Heat '70 Concert Live in Europe\". Album je složené z nahrávek z několika koncertů po celé Evropě. Larry Taylor a Harvey Mandel v té době opustili skupinu a připojily se k Johnu Mayallovi a jeho skupině The Bluesbreakers.\n\nPo odchodu Taylora a Mandela do Bluesbreakers se vrátil zpět do kapely Henry Vestine a nový baskytarista Antonio de la Barreda. V této sestavě skupina začala nahrávat nové album, společné s Johnem Lee Hookerem. Album vyšlo jako dvojalbum 15. ledna 1971 pod názvem \"Hooker 'n Heat\". Hooker se se skupinou začal přátelit. Dokonce říkal, že Wilson byl nejlepší hráč na foukací harmoniku. Další album s Hookerem skupina nahrála v roce 1978 pod názvem \"\". V roce 1989 potom členové Canned Heat spolu s mnoha dalšími hudebníky hostovali na sólovém albu Hookera s názvem \"The Healer\". 3. září 1970 umírá Alan Wilson na předávkování barbituráty ve věku 27. let. Zemřel jen pár týdnů před Jimi Hendrixem a Janis Joplin, kteří zemřeli i ve stejném věku.\n\nPo Wilsonově smrti do skupiny přichází Joel Scott Hill, který předtím hrál s The Strangers a Moby Grape. Skupina vyrazila na turné po Evropě a Austrálii. Z vystoupení ve Finsku byl pořízen záznam, který o mnoho let později, přesněji v roce 1995, vyšel pod názvem \"Live at Turku Rock Festival\". Na konci roku 1971 vyšlo nové studiové album \"Historical Figures and Ancient Heads\", na kterém si jako host zahrál Little Richard.\n\nRoku 1972 skupinu opouští Antonio de la Barreda a Joel Scott Hill, kvůli nepohodnutí s ostatními členy kapely. Do skupiny přichází James Shane na rytmickou kytaru, Ed Beyer na klávesy a Hiteův bratr Richard Hite na basovou kytaru. Tato sestava nahrála album \"The New Age\", které vyšlo v březnu 1973. Skladbu „Lookin' for My Rainbow“ odzpívala gospelová zpěvačka Clara Ward. Skupina absolvovala další evropské turné a při něm jeden koncert ve švýcarském Montreux natočila a v roce 2004 vyšel na DVD pod názvem \"Live at Montreux 1973\". V roce 1974 vyšlo album \"One More River to Cross\". V té době se prostřídalo několik dalších členů. V roce 1977 vyšlo album \"Human Condition\". Po vydání alba skupinu opouští Mark Skyer, Chris Morgan a Richard Hite. Přichází nový baskytarista Richard Exley, který ve skupině také moc dlouho nevydržel.\n\nNa přelomu 70. a 80. let se zvyšuje popularita blues, což bylo způsobeno hlavně právě vznikající filmovou skupinou The Blues Brothers. Do skupiny přichází noví členové Mike „Hollywood Fats“ Mann a Ronnie Barron. Brzy se ke skupině připojil slepý pianista Jay Spell. V roce 1979 zahráli Canned Heat na výročním koncertu, konaném u příležitosti deseti let od původního festivalu Woodstock v roce 1969. Koncert proběhl v Parr Meadows. Ze skupiny znovu odchází Larry Taylor a nahrazuje ho Jon Lamb. Skupinu opustil i Jay Spell. Před vánoci v roce 1980 ji opouští i Jon Lamb a nahrazuje ho Ernie Rodriguez. V roce 1981 skupina vydala další studiové album \"Kings of the Boogie\". Bylo to poslední album, na kterém se podílel Bob Hite. 5. dubna 1981 se Bob Hite silně předávkoval heroinem a tentýž den byl nalezen ve svém bytě mrtev. Bylo mu 38. let.\n\n\n\n\n\n\n\n"}
{"id": "634583", "url": "https://cs.wikipedia.org/wiki?curid=634583", "title": "Tučňák novozélandský", "text": "Tučňák novozélandský\n\nTučňák novozélandský (\"Eudyptes pachyrhynchus\"), přezdívaný tawaki, je zástupce čeledi tučňákovitých obývající novozélandský Jižní ostrov a Stewartův ostrov. Popsal ho v roce 1845 anglický zoolog George Robert Gray. Mezinárodní svaz ochrany přírody (IUCN) hodnotí druh jako zranitelný. Odhaduje se, že v divoké přírodě přežívá pouze 3000 až 10 000 dospělých jedinců.\n\nTučňák novozélandský tvoří společně s tučňákem chocholatým (\"Eudyptes sclateri\") a tučňákem snárským (\"Eudyptes robustus\") tzv. superdruh.\n\nJeho druhové jméno je odvozeno ze starořeckého slova \"παχυ\" (\"pachy\") – „tlustý“, a \"ρύγχος\" (\"rhynchus\") – „zobák“. Rodové jméno \"Eudyptes,\" je pak odvozeno z řeckého slova \"ευ\" (\"eu\") – „dobrý“, a \"δύτης\" (\"dyptes\") – „potápěč“.\n\nMaorové říkali tučňákovi novozélandskému \"tawaki\". Jméno Tawaki nosí v v jejich mytologii bůh, který navštěvoval Zemi v lidské podobě. Maoři se s ním přátelili ale neměli nejmenší tušení, o koho se ve skutečnosti jedná. To boha nahněvalo, odhodil svůj převlek a zjevil se lidem ve skutečné podobě oděný jen do blesků. Maorům připomínali Tawakiho a jeho blesky žluté chocholky po stranách hlavy, jakož mají tito ptáci.\n\nDospělý tučňák novozélandský dosahuje výšky 47–60 cm a váhy 2–5 kg s ohledem na výkyvy v rozmnožování, výměnu peří a pohlavní dimorfismus. Má modro-černá záda a bíle až krémové břicho. Horní část ploutví je černá s bílou spodinou. Jistě zaujme krátkým ale silným zobákem červené až hnědé barvy. Oči jsou tmavě hnědé až červené. Podobně jako ostatní druhy tučňáků z rodu \"Eudyptes,\" má nad očima zlato-žluté pruhy, které jsou na konci roztřepené. Samci bývají o něco větší než samice a mají také delší křídla nebo silnější zobák. Tyto parametry však nemusí byt vždy očima postřehnutelné. Od ostatních druhů jeho rodu je snadněji rozeznatelný, kvůli bělavým peřím pod očima. \n\nMláďata nemají výrazné barvy. První opeření je tmavě černé až hnědé na zádech s bílým bříškem, které později chytá krémový nádech, nebo je zbarveno do béžové. Dospívající jsou během chovu po celou dobu od dospělých rozeznatelní a to především nezbarvenými nebo plně nedorostlými charakterními chocholy.\n\nŽiví se zpravidla hlavonožci (z 85 %), korýši (z 13 % a to především krilem) nebo malými rybami (z 2 %) ve velikosti 5,2 až 8,2 cm.\n\nStravovací návyky tučňáků novozélandských se liší v závislosti na lokalitě. Už při vzdálenosti 100 km od jiné kolonie můžeme zpozorovat jiné chování na základě odlišných podmínek a s nimi je spojeno především různorodé množství ulovené potravy – například na Stewartově ostrově uloví tučňák denně 160 g potravy, kdežto v zálivu Nového Zélandu až 345 g, tedy o polovinu více.\n\nV období rozmnožování loví zpravidla v mělkých vodách blízko vodní hladiny, nejdále asi 9–16 km od svého hnízdiště. Jindy je schopen cestovat za potravou do vzdálenosti 750–2500 kilometrů a denně uplavat i 20–80 kilometrů, jak prokázala studie publikovaná v srpnu roku 2018, pod vedením ornitologa Thomase Matterna z novozélandské univerzity Otago – 17 tučňáků (10 samců a 7 samic) bylo vybaveno satelitními vysílači a ty průběžně ukazovaly jejich polohu.\n\nTučňák novozélandský stráví až 75 % života na moři. V období rozmnožování jej nespatříme ve velkých a těsných koloniích, za což nepochybně může i jeho nízký populační stav. Na pevnině se hnízda nacházejí v uctivé vzdálenosti od sousedních ptáků, a lze je spatřit i daleko ve vnitrozemí v hustém lese. Zde ho neohrožují žádní predátoři, protože je dobře ukryt pod korunami stromů, a ze země maskován kořeny, kmeny nebo hustou vegetací.\n\nV červnu až červenci se samec jako první dostaví k loňskému hnízdu a zanedlouho ho následuje i samice. Zpravidla do poloviny července se oddávají námluvám a páření.\n\nV červenci až srpnu snese samice dvě malé vejce s tím rozdílem, že je druhé (123 gramů) oproti prvému (105 gramů) patřičně větší. Z většího vejce se také s větší pravděpodobností mládě vylíhne a úspěšné odchová. Inkubace trvá obvykle 30–36 dní s alternativním výkyvem 5–12 dnů. \n\nPrvní týdny po vylíhnutí střeží mláďata samec a samice jim denně přináší potravu. Jakmile jsou mláďata příliš velká, aby se vešla mezi nohy rodičů, utvoří s ostatními malé školky nebo jsou sama schována v hnízdě. Tento krok umožní rodičům lovit společně a síly tak podělit, jelikož mají mláďata vyšší nároky na přísun potravy. Krmení mláďat probíhá zásadně v hnízdě a pokud jsou mimo dosah, rodiče je zavedou zpátky.\n\nZhruba po deseti týdnech ztrácí mláďata „dětský“ šat a jsou plně odhodlána brázdit moře. Vrátí se asi po 5–6 letech, kdy budou pohlavně vyzrálý. Dospělý pobudou asi dva měsíce na moři a v únoru až březnu se vrátí opět na pevninu shodit opotřebené peří.\n\nOd března do června se kolonie nachází mimo hnízdiště daleko na moři, kde se skupiny o 10–15 tučňácích společně vykrmují a připravují na další hnízdění.\n\nNejvětší hrozbu představuje chřástal weka (\"Gallirallus australis\") živící se vejci tučňáků. Jako nelétavý pták se dobře orientuje v porostech a tak často navštěvuje jejich hnízda. Dále je ohrožují především invazní druhy živočichů, jako třeba kuny, krysy, fretky, lasice, psi či divoké kočky, jenž mají spadeno nejen na vejce a mláďata, ale i na dospělé. V případě, že je pár zahnízděn při pobřeží, nevyhnou se útokům racků. Na moři se stávají oběťmi žraloků, tuleňů nebo lachtanů, a častou jsou smrtelně zraněni i od větších dravých ryb.\n\nV přírodě se rozmnožuje přibližně 6000 dospělých jedinců, přičemž populace klesá. Kvůli nízké populaci a nevelké rozloze výskytu je tučňák novozélandský klasifikován jako zranitelný.\n\nNejvyšší hrozbu představují invazivní živočichové, jež na ostrovy člověk zavlekl, a ty se usadily a množí (zatoulaní psi, kočky, lasice, fretky, weky). Během rozmnožování a línání korigují tito novodobý predátoři jejich úmrtnost až z 38 %. Samotný člověk je rovněž škůdcem, poněvadž ničí těmto tučňákům životní prostředí, a to neustávajícím osídlováním a omezováním prostoru. Případné mořské odchylky mohou způsobit podstatné změny v hojnosti kořisti, a budoucnost spojená s klimatickými výkyvy může mít rovněž negativní dopad.\n\n"}
{"id": "634586", "url": "https://cs.wikipedia.org/wiki?curid=634586", "title": "Rare Flight", "text": "Rare Flight\n\nRare Flight je kompilační album americké rockové skupiny Iron Butterfly, vydané ke 40. výročí společnosti Atlantic Records. Tato kompilace obsahuje písně Iron Butterfly z jejich prvního a třetího alba: \"Heavy\" (1968) a \"Ball\" (1969).\n\n\n"}
{"id": "634589", "url": "https://cs.wikipedia.org/wiki?curid=634589", "title": "La Danse de la fontaine émergente", "text": "La Danse de la fontaine émergente\n\nLa Danse de la fontaine émergente (česky \"Tanec vynořující se fontány\") je název fontány v Paříži. Jedná se o umělecké dílo, jehož autorem je francouzsko-čínský umělec Šen Zen (1955–2000). Fontána připomíná tělo čínského draka, jehož tělo se jakoby několikrát vynořuje ze země na náměstí. Uvnitř průhledného těla tryská voda pod vysokým tlakem. Dílo si objednalo město Paříž a bylo slavnostně otevřeno v roce 2008.\n\nFontána se nachází ve 13. obvodu na náměstí \"Place Augusta-Holmes\" a ulici \"Rue Paul-Klee\" v nové čtvrti Seine Rive Gauche.\n\nO zřízení fontány rozhodl výbor pro kulturní záležitosti města Paříže v roce 1999. Realizací byl pověřen umělec Šen Zen, který však zemřel v roce 2000, kdy jeho práce byla ještě v podobě návrhu. Dílo proto dokončila umělcova manželka a blízká spolupracovnice Xu Min. Práce financovalo město Paříž a ministerstvo kultury. Fontána byla slavnostně otevřena 12. února 2008 za přítomnosti Xu Min.\n\nDílo se skládá ze tří samostatných částí, z nichž každá představuje tělo draka, který jako by se v pravidelných intervalech vynořoval ze země. První část je umístěná jako basreliéf na zdi podzemní úpravny vody a je neprůhledná. Další dvě části mají podobu průhledných trubic zahnutých do oblouku, na jejich vrcholu jsou šupiny. Dračí hlava není zobrazena. Uvnitř těchto dvou částí tryská pod silným tlakem voda, která je navíc doplněna proměnlivým barevným osvětlením.\n\n"}
{"id": "634590", "url": "https://cs.wikipedia.org/wiki?curid=634590", "title": "Northern Premier League 2008-09", "text": "Northern Premier League 2008-09\n\nSezóna 2008-2009 byla 41. ročník divize Northern Premier League Premier Division a druhou sezónu pro Northern Premier League Division One North and South. \n\nJako další součást poloprofesionální ligy je restruktualizace. Division One South má dočasně 20 týmů, Division One North má 21 týmů, pro obě tyto divize je cíleno mít 22 týmů. To bude mít samozřejmě vliv na počet sestupujících v této sezóně, protože tyto divize se snaží zvětšit počet týmů.\n\nPremier Division přivítala pro tento ročník šest nových klubů:\n\nLegenda: Poz. - pozice, Z - zápasy, V - výhry, R - remízy, P - prohry, GV - góly vstřelené, GO - góly obdržené, B - body\n"}
{"id": "634595", "url": "https://cs.wikipedia.org/wiki?curid=634595", "title": "Milan Sáblík", "text": "Milan Sáblík\n\nMilan Sáblík (* 14. března 1991 Nové Město na Moravě) je bývalý český rychlobruslař, mladší bratr rychlobruslařky Martiny Sáblíkové. Je mistrem České republiky za rok 2009 a několikanásobným držitelem rekordů českého mužského rychlobruslení.\n\nV mezinárodních rychlobruslařských závodech působil od roku 2006, v březnu toho roku se poprvé zúčastnil juniorského mistrovství světa a na podzim se v 15 letech kvalifikoval do divize B Světového poháru. V průběhu následujících let zde opakovaně závodil, ovšem bez bodových úspěchů. Společně s podobně starými Zdeňkem Haselbergerem a Pavlem Kulmou zajel ve stíhacím závodě družstev 18. listopadu 2007 juniorský světový rekord s časem 3:55,26, který byl překonán až nizozemským týmem v březnu 2010. Od podzimu 2008 pravidelně nastupoval do závodů Světového poháru, na začátku roku 2009 zvítězil ve víceboji na mistrovství České republiky. V únoru 2009 skončil na juniorském světovém šampionátu v Zakopanem na 10. místě, což bylo jeho nejlepší umístění. V roce 2013 ukončil sportovní kariéru, poslední rychlobruslařský závod absolvoval 3. března toho roku na Světovém poháru v Erfurtu.\n\nVěnoval se také cyklistice a in-line bruslení, ve kterém se v roce 2010 na seniorském mistrovství České republiky ve víceboji na dlouhém oválu umístil na 4. místě.\n\n<nowiki>*</nowiki> = český rekord\n"}
{"id": "634596", "url": "https://cs.wikipedia.org/wiki?curid=634596", "title": "Národní akademické divadlo opery a baletu (Lvov)", "text": "Národní akademické divadlo opery a baletu (Lvov)\n\nLvovské Národní akademické divadlo opery a baletu Solomiji Krušelnycké ( ) se nachází v centru Lvova na třídě Svobody, č.p. 28.\n\nStavba divadla začala v červnu 1897 podle projektu architekta Zigmunta Gorgolewskoho, autora mnoha monumentálních budov v Polsku a Německu.\n\nPro veřejnost se divadlo otevřelo 4. října 1900 premiérou lyricko-dramatické opery „Janek“ V. Želenského o životě Karpatských horalů. Hlavní část zpíval ukrajinský tenorista Oleksander Myšuha. Slavnostního otevření se zúčastnili umělec H. Semyradskyj, spisovatel H. Sienkiewicz, skladatel J. Paderewski a delegace z různých evropských divadel.\n\nDivadlo se jmenovalo Velké městské divadlo a fungovalo do roku 1934, v repertoáru divadla byly například opery „Tannhäuser aneb zápas pěvců na Wartburgu“, „Lohengrin“ a „Prsten Nibelungův“ R. Wagnera, „La traviata“ a „Trubadúr“ G. Verdiho, „Carmen“ G. Bizeta, „Lucie z Lammermooru“ G. Donizettiho, „Faust“ Ch. Gounoda, „Evžen Oněgin“ P. I. Čajkovského, „Boris Godunov“ M. Musorgského a jiné. V roce 1921 se odehrálo první baletní představení – „Labutí jezero“ P. I. Čajkovského.\n\nV roce 1934 se divadlo muselo z finančních důvodů zavřít. V prosinci 1939, se vstupem Západní Ukrajiny do SSSR, bylo z nařízení ministerstva kultury Ukrajiny Velké městské divadlo přejmenováno na Lvovské státní divadlo opery a baletu. Reorganizoval se orchestr, sbor, balet, mezi sólisty se objevila nová jména – jména absolventů Kyjevské, Charkovské a Oděsské konzervatoři. Repertoár divadla se rozšířil o divadla ukrajinských skladatelů – „Poltavanka Natálka“ M. Lysenka nebo „Záporožec za Dunajem“ S. Hulaka-Artemovského.\n\nBěhem války divadlo stále fungovalo, sezóna 1941–42 byla zahájena operou „Záporožec za Dunajem“, později se hrály opery především italských a německých skladatelů.\n\nPo válce se repertoár divadla rozšířil o opery a balet ukrajinských skladatelů – M. Lysenka, M. Verykivského, B. Ljatošynského, A. Kos-Anatolského, M. Skoryka, a také o tvorbu ruských skladatelů – P. I. Čajkovského, M. Rimského-Korsakova a dalších.\n\nV roce 1956, tedy sto let od narození Ivana Franka, bylo divadlu přiděleno jeho jméno. V roce 1961 pak divadlo získalo akademický status.\n\nNa konci sedmdesátých let bylo divadlo kvůli rekonstrukci opět uzavřeno. Zrekonstruovaly se základy a prostory v suterénu, opravil se speciální mechanizmus čtyř „pístů,“ který umožňoval srovnání kulis do jedné roviny. Do výklenků ve foyer byly umístěny busty T. Ševčenka, I. Franka, A. Mickiewicze a A. Puškina, a do výklenků v zrcadlovém sálu busty M. Lysenka, S. Hulaka-Artemovského, M. Mlinky, P. I. Čajkovského od sochařů E. Myska, J. Čajky, J. Sadovského a O. Pyljeva. Obnovené divadlo bylo otevřeno roku 1984.\n\nV květnu 1999 se divadlo stalo významným objektem 6. setkání prezidentů států střední Evropy ve Lvově. Setkání se zúčastnili: Petar Stojanov (Bulharsko), Emil Constantinescu (Rumunsko), Árpád Göncz (Maďarsko), Thomas Klestil (Rakousko), Milan Kučan (Slovinsko), Václav Havel (Česká republika), Roman Herzog (Německo), Leonid Kučma (Ukrajina) a Aleksander Kwaśniewski (Polsko). Toto historické setkání prezidentů přispělo k druhému obnovení divadla. V témže roce, ve kterém proběhl summit prezidentů střední Evropy, byl za použití moderních materiálů a technologií zrekonstruován interiér i exteriér budovy.\n\nV roce 2000 divadlo oslavilo jubileum 100 let od otevření divadla. Rozhodlo se, že nařízení o přidělení jména Ivana Franka divadlu už „vypršelo“ a divadlo si přisvojilo jméno Solomiji Krušelnycké. 5. října 2005 v zrcadlovém sále před pracovníky divadla tehdejší prezident Ukrajiny, Viktor Juščenko, s přihlédnutím k velkým zásluhám celého divadelního kolektivu, oznámil nejvýznamnějším sólistům a sboru, že byl divadlu přidělen status „národní“.\n\nSvětovou premiérou bylo baletní představení \"Návrat motýla\" a opery \"Mojžíš\" M. Skoryka, která se konala během návštěvy papeže Jana Pavla II. v roce 2001.\n\nV dubnu 2006 soubor lvovského operního divadla pod vedením hlavního dirigenta Mychajla Dutčaka zahrál operu \"La traviata\" G. Verdiho v Kataru.\n\nV roce 2009 se lvovské Národní akademické divadlo opery a baletu stalo členem asociace „Opera Europa“.\n\nV prvním desetiletí tohoto tisíciletí byly do zrcadlového sálu divadla umístěny sochařské portréty slavných ukrajinských zpěváků první poloviny 20. století – S. Krušelnycké, A. Myšuhy, M. Mencynského, výborného ukrajinského scénografa a národního umělce Jevhena Lysyka a dirigenta Jaroslava Voščaka.\n\nPro budovu divadla byl vytvořen projekt pro umístění prvních mosazných varhan. Kvůli nim byl nad scénou vybudován soubor několika konzolí, na které v roce 1899 lvovská firma Jana Slivinského varhany namontovala. Nástroj měl jeden manuál a jeden pedál s tak zvanou závěsnou klaviaturou, 9 rejstříků, vzdušnice a mechanickou trakturu. V té době bývaly v Polsku takovéto varhany tradiční součástí operních divadel. V malém positivu byly rejstříky se spoustou velkých píšťal: 16 stop velký Principál, 5 osmistopých rejstříků a čtyřřadová mixtura. Varhany měly silný, intenzivní zvuk a používaly se při představeních, avšak jedna nepříjemnost hru komplikovala: místo pro varhaníka bylo kvůli nevelké konzoli umístěno mezi stroje varhan tak, že varhaník neviděl na dirigenta a aby viděl na scénu, musel by se otočit dozadu. To hudebníkovu práci značně komplikovalo a vytvářelo problémy se zbytkem vystoupení.\n\nV polovině šedesátých let se rozhodlo, že se do divadla převezou varhany z nefunkčního kostela ve městě Boryslav, vyrobené v továrně Rudolfa Haase ve Lvově. Varhany byly umístěny na třetí balkónek zleva od jeviště.\n\nBěhem jednoho představení byly varhany davem diváků na balkoně vážně poškozeny a přestaly fungovat. Když začala generální oprava operního divadla, restaurování varhan mohlo oddálit znovuotevření divadla ještě o několik let a vyžadovalo nemalé investice, na které ale nebyly peníze, kromě toho varhany bránily zavedení elektroniky pro mechanizaci scény a na balkoně zabíral místo pro diváky. Za nedlouho divadlo dostalo příkaz nástroj demontovat. Ministerstvo kultury SSSR před to bylo postaveno jako před hotovou věc a s rozhodnutím stranických orgánů nic nezmohlo. A tak byly varhany rozebrány a píšťaly odvezeny do sběrny barevných kovů.\n\nNa scéně lvovské opery zpívali světově proslulí zpěváci – Alexandr Bandrivskyj, Helena Ruškovska-Zbojinska, Jan Kepura, Janina Korolewicz-Vajdova, Gemma Bellincioni, Mattia Battistini, Ada Sari, a také slavní ukrajinští zpěváci, například A. Myšuha, M. Mencynskyj a Solomija Krušelnycka, jejíž jméno divadlo nese.\n\nZe slavných sólistů můžeme jmenovat N. Sloboďana.\n\nRoli dirigenta si v divadle vyzkoušeli známí lvovští skladatelé M. Kolessa a A. Soltys.\n\nDnes se operní sbor skládá z 44 sólistů, 4 stážistů, manažera operního sboru, 5 dirigentů, 3 režisérů, 3 asistentů režie a nápovědy.\n\nSoprán: Ljubov Kačala, Svitlana Mamčur, Natalija Romaňuk, Ljudmyla Savčuk, Marija Chochpohorska, Halina Vilcha, Veronika Kolomiščeva, Vira Koltun, Natalija Kurylciv, Svitlana Razina, Julija Lysenko.\n\nMezzosoprán: Natalija Ďaďko, Natalija Sloboda, Marija Maščak, Marija Pšenyčka, Teťana Vachnovska, Natalija Velyčko, Jana Vojťuk.\n\nTenor: Roman Vitošynskyj, Volodymyr Ihnatenko, Aleksij Danylčuk, Oleh Lychač, Vitalij Vojtko, Jurij Hecko, Roman Kovalčuk, Andrij Savka, Roman Trochymuk.\n\nBaryton: Stefan P´jatnyčko, Igor Kušpler, Anatolij Lypnyk, Stepan Stepan, Andrij Beňuk, Orest Sydir, Vitalij Zahorbenskyj, Petro Radejko, Stepan Tarasovyč, Ruslan Feranc, Jurij Ševčuk.\n\nBas: Dmytro Kokotko, Aleksandr Hromyš, Vasyl Dudar, Rolan Marčuk, Igor Nazarov, Nazar Pavlenko, Jurij Tryceckyj, Volodymyr Čibisov.\n\nSložení baletního souboru zahrnuje 67 umělců (15 předních sólistů, 15 sólistů, 37 artistů, 8 pomocných artistů, manažer baletního souboru, choreograf, 3 učitelé/trenéři, 2 vedoucí.)\n\nPřední sólisté: Igor Chramov, Vitalij Ryžyj, Jevhenij Světlycja, Oleh Petryk, Serhij Najenko, Mykola Sanžarevskyj, Albina Jekymenko, Chrystyna Trač, Chrystyna Mordzik, Anastasija Isupova, Hanna Surmina.\n\nSólisté: Aleksij Poťomkin, Julija Jermolenko, Teťana Prokof´jeva, Jevhenija Koršunova, Tajisija Tarnovska, Viktorija Tkač, Natalija Didyk, Oksana Hryško-Holovanova, Hanna Sapunkova, Zorjana Nazaruk, Aleksandra Belik, Julija Roma, Andrij Bilous, Andrij Mychalicha, Myroslav Melnyk, Serhij Merzljakov, Julija Ušakova.\n\nDnes v operním divadle pracuje více než 40 sólistů, baletní soubor (60 umělců), sbor (60 umělců) a symfonický orchestr (90 hudebníků). V repertoáru divadla je 22 oper, 3 operety a asi 20 baletů. Všechny opery se hrají v původní řeči (italsky, francouzsky, rusky nebo polsky). Pro pohodlí diváků je nad jevištěm umístěna elektronická tabule, na které se zobrazují překlady do ukrajinštiny.\n\nV divadle se pořádá Mezinárodní operní festival Solomiji Kryšelnyckoji.\n\nPoslední premiéra: „Jolanta“ P. I. Čajkovského.\n\n"}
{"id": "634597", "url": "https://cs.wikipedia.org/wiki?curid=634597", "title": "Fontána Gaillon", "text": "Fontána Gaillon\n\nFontána Gaillon (francouzsky \"Fontaine Gaillon\") je fontána v Paříži.\n\nKašna se nachází ve 2. obvodu na náměstí \"Place Gaillon\" na nároží mezi ulicemi \"Rue de La Michodière\" a \"Rue du Port-Mahon\". V domě č. 1 na \"Rue La Michodière\", jehož fasádu zdobí, se nachází restaurace \"La Fontaine Gaillon\".\n\nFontána vnikla v roce 1707 a jejím autorem byl architekt Jean Beausire (1651–1743), ředitel staveb města Paříže za Ludvíka XIV. Fontánu v roce 1827 upravil architekt Louis Visconti. V roce 1971 byla restaurována.\n\nFontánu tvoří dvě okrouhlé nádrže nad sebou. Uprostřed menší horní sedí na delfínu chlapec vyzbrojený trojzubcem. Fontána je umístěna ve výklenku doplněném dvěma korintskými sloupy.\n\n"}
{"id": "634599", "url": "https://cs.wikipedia.org/wiki?curid=634599", "title": "Tučňák snárský", "text": "Tučňák snárský\n\nTučňák snárský (\"Eudyptes robustus\") je zástupce čeledi tučňákovitých obývající Nový Zéland. Vyskytuje se na skupině ostrovů na jihu Jižního ostrova s názvem Snares.\n\nDospělí mají černo-modrá záda a bíle až krémové břicho. Mají robustní zobák a charakteristické žluto-zlaté chocholy, které z vrchu lemují oči a na konci jsou vodorovně roztřepené. Od ostatních druhů jeho rodu je snadno rozeznatelný díky nápadnému bílému lemu po stranách, kolem koutků zobáku.\n\nMláďata jsou na zádech tmavě hnědá s bílým bříškem, které se postupně zbarvuje do béžova. Dospívající pak mají záda našedlá. Během chovu jsou po celou dobu od dospělých rozeznatelní a to především nezbarvenými chocholy.\n\nDosahují výšky 47 až 62 cm a váhy 3 až 4 kg, která kolísá asi o 1 kg během rozmnožování. Jsou to zpravidla monogamní ptáci. Tučňák snárský se dožil i 20 let.\n\nTito tučňáci loví ve skupinách (15 - 30 tučňáků) a to především z 60 % drobné korýše (např. \"Nyctiphanes australis\"), z 20 % chobotnice (např. \"Moroteuthis ingens\" a \"Nototodarus sloanii\") a rovněž asi z 20 % ryby (např. \"Paranotothenia magellanica\"). V době rozmnožování se nevzdalují více jak 50 km od pobřeží.\n\nHnízdí v malých (10 hnízd) až velkých (1200 hnízd) koloniích v lese nebo na otevřené planině.\n\nV srpnu samci zamíří do obvyklého hnízdiště. Týden budou hájit svá hnízdní teritoria a vyčkávat příchod svých loňských nebo budoucích družek. Hnízda si staví v keřích nebo ve vysoké trávě a v tomto čase jej upravují. Hnízdem je zpravidla jen mělká díra v hlíně schovaná ve výše zmíněné vegetaci.\n\nV době přítomnosti samic, samci svá teritoriální chování zmírní a věnují pozornost výhradně jim. Snaží se být nepřehlédnutelní a vydávají hluboké hrdelní tóny. Udržují vzpřímenou polohu s nataženou hlavou, s níž kývají. Takto vyhledávají své loňské družky nebo vábí nové nezadané samice. Po dohledání se u společného hnízda oddávají pozdravům, což je charakterizováno společným ukláněním, troubením či třením tělem, hlavou nebo zobákem. Mezi důkaz náklonnosti patří i vzájemné probírání peří. Takovéto rituály se provádí pokaždé i když se jedná o pár, který spolu hnízdí více let. Teprve až poté jsou plně odhodláni k páření.\n\nNa začátku října snese samice dvě modro-zelené vejce. První (92 g) je podobně jako u ostatních druhů rodu \"Eudyptes\" menší než druhé (120 g). Období rozmnožování začíná bezprostředně po snesení vajec, při inkubační době trvající 31 - 39 dní. Zprvu je pár pospolu a samec ochraňuje jinak bezmocnou samičku. Asi po 11 dnech se však odloučí, samec zabere její místo a samička se půjde nakrmit. Pozice si následně neustále vyměňují i po vylíhnutí mláďat (jeden hlídá, druhy loví). Po třech týdnech loví pospolu, kdy se mláďata zdržují v tzv. školkách. V nepřítomnosti rodičů se tak chrání proti predátorům.\n\nZřídkakdy přežijí dvě mláďata z páru. Museli by být opravdu vhodné podmínky a tím spíš nadbytek potravy. Větší mládě to menší doslova odstrčí a vztahuje pozornost na sebe. Kdo více žadoní ten dostane nažrat, alespoň takový je postoj rodičů. \n\nKoncem ledna, po 75 - 80 dnech mláďata definitivně přepeří a opustí spolu s ostatními kolonii. Plně samostatná se vykrmí a v květnu opět zamíří na břeh přepelichat.\n\nPohlavně dospělý jsou samice v pěti a samci až v šesti letech\n\nNa moři jsou ohroženy celou řadou predátorů jako je tuleň leopardí (\"Hydrurga leptonyx)\" či lachtani novozélandští (\"Phocarctos hookeri\" a \"Arctocephalus forsteri\"). Tučňáci jsou loveni téměř vždy v době, kdy se pohybují ve vodě. Na souši je zřídkakdy dohoní a chytí do čelistí. Pokud jej uloví, s kořistí se odeberou dále k hladině a mrskají s ní do stran. Kořist se tak o hladinu trhá a zbavuje se nechtěného peří. Zanedlouho se nad predátorem objeví racci, kteří budou chtít ukrást alespoň kousek masa.\n\nVejce a mláďata jsou ohrožovány chaluhami nebo buřňáky (\"Macronectes giganteus\"). Na obranu tučňáci používají silné zobáky. \n\nSčítáním z roku 2010 se počítá s 62.000 dospělými ptáky a s 31.000 ne-dospělci. Dle průzkumů je populace stabilní nebo dokonce mírně vzrůstá, avšak je tento druh považován za zranitelný.\n\nTučňáky ohrožuje hlavně nadměrný rybolov, ať už z hlediska nedostatku potravy nebo tím, že se tučňáci omylem chytají do sítí. Tyto lovné sítě mohou dosahovat délky několika kilometrů a zachytí několik stovek tučňáků ročně. Uvíznou a utopí se. Velkým nebezpečím jsou také havárie tankerů, při kterých uniká ropa do moře. Jedna taková havárie způsobí několik set tisícové ztráty na životech nejen tučňáků. Nějakou dobu také trvá, než se zamořená oblast stane obyvatelnou. Na moři jsou tučňáci dostiženi tvrdě. Ropa na peřním šatu způsobuje minimální tření, neumožní tučňákům plout tak rychle, jakou rychlostí mohou ulovit potravu a umírají hlady. Ve snaze si peří očistit se také mohou otrávit.\n\nKvůli bezpečnosti jsou ostrovy omezeny návštěvností a to především proto, aby se zde neusadila jiná nepřirozená zvířena, která by mohla ohrozit hnízdění. \n\n"}
{"id": "634600", "url": "https://cs.wikipedia.org/wiki?curid=634600", "title": "Feláh", "text": "Feláh\n\nFeláh též fellah (z arabského ‏فلاح \"fallah\", \"fallāḥ\") je označení pro příslušníka usedlého zemědělského obyvatelstva na Blízkém východě, především v Egyptě. Feláhové žijí dodnes převážně v hliněných domech, jako jejich předkové. Teprve s probíhající urbanizací proudí mnoho feláhů do měst.\n\n"}
{"id": "634601", "url": "https://cs.wikipedia.org/wiki?curid=634601", "title": "Pekařství", "text": "Pekařství\n\nPekařství je řemeslo a potravinářský obor, který se zabývá výrobou a případně i distribucí pečiva, tj. pečených výrobků z moučného těsta. Někdy může znamenat i malou živnostenskou pekárnu nebo jen prodejnu.\n\nPekařská technologie je velice stará a vznikla nejpravděpodobněji zároveň s obilnářstvím. Obilí jako základ výživy velké části lidstva se totiž musí nejprve zpracovat, obvykle mletím na mlýncích a ve mlýnech, zadělat s vodou a případně nechat vykynout na těsto, které se nakonec upeče. Tyto činnosti se zprvu dělaly v každé domácnosti, teprve později se z ní oddělilo specializované mlynářství a už ve starověkých městech vznikli samostatní řemeslníci, pekaři, kteří často měli i vlastní mlýny a sklady.\n\nPrvní písemné zprávy o sdružení mlynářů a pekařů do cechu pochází z Římské říše za vlády císaře Trajána. U germánských kmenů se pekaři a pekárny objevují kolem 7. století nejprve při klášterech. Například klášter v Kostnici držel v 9. století mimo polností také vlastní pec, ve které se mohlo upéci najednou 1000 chlebů. Se vznikem měst v 10. a 11. století se pekařství etablovalo do svobodného řemesla. Basilej, která nejprve sloužila pod nadvládou Římanů jako vojenská základna, se po dobytí kmeny Franků a Alamanů stala v 7. století sídelním městem biskupů z Kaiseraugstu a v roce 1032 součástí Svaté říše římské. Nejstarší písemná zmínka o basilejském pekařském cechu pochází z 30. ledna 1256, který v současnosti nese název „E.E. Zunft zu Brotbecken”. V této době pekaři prodávali své zboží na tržišti a tzv. chlebných stolicích, lavicích (\"německy Brotbank\") a chlebných loubích (\"německy Brotlaube\"). \n\nS německou kolonizací a zakládáním měst bylo spojeno pekařské řemeslo od 10. století na českém, moravském a slezském území. Chlebné lavice se vyskytují téměř v každé zakládací listině. Podle franckého práva drželo chlebnou stolici také město Vělička. Papež Martin IV. potvrdil zderazskému klášteru 3. června 1283 mimo dalších práv a majetků též užitky ze dvou masných, chlebných i ševcovských krámů.\n\nPekařské bratrstvo v Praze je zmíněno k roku 1410. Ve středověku patřili vedle řezníků mezi nejbohatší řemeslníky, jejich činnost byla ale už od 14. století také předmětem úřední kontroly. Koš na potápění nepoctivých pekařů do řeky byl z Karlova mostu odstraněn až roku 1688.\n\nAž do poloviny 20. století se rozlišovalo pekařství, cukrářství a ještě zvláštní řemeslo pecnařství, které se omezovalo jen na pečení chleba a bývalo často připojeno k mlýnům. V 19. století byly pekařské technologie (zejména kynutí) vědecky prozkoumány a koncem století se objevily první stroje, parní a později i elektrické a horkovzdušné pece. Dnes se většina pekařských výrobků vyrábí v průmyslových provozech, vedle toho se však udržely i menší živnostenské dílny, které se opět těší zvýšené oblibě. Nabízejí čerstvé pečivo „přímo z pece“, různě zdobené pečivo, ručně pletené housky atd.\n\n\n"}
{"id": "634602", "url": "https://cs.wikipedia.org/wiki?curid=634602", "title": "Johann Adam Schall von Bell", "text": "Johann Adam Schall von Bell\n\nJohann Adam Schall von Bell (: znaky zjednodušené 汤若望, tradiční 湯若望, pchin-jin Tāng Ruòwàng; 1. května 1591 Kolín nad Rýnem – 15. srpna 1666 Peking) byl německý jezuitský misionář působící v Číně.\n\nNarodil se ve staré šlechtické rodině z Kolína nad Rýnem. Vzdělával se v jezuitském gymnáziu a roku 1611 v Římě vstoupil do jezuitského řádu. Roku 1618 se vydal na východ, následující rok dosáhl Macaa a pokračoval do Číny.\n\nKromě úspěšné misijní práce se stal důvěrným poradcem císaře Šun-č' z dynastie Čching, byl jmenován ředitelem Imperiální observatoře a matematické školy. Podílel se na upřesnění tehdy používaného čínského kalendáře pojmenovaného po posledním císaři dynastie Ming Čchung-čenův kalendář. Modifikovaný kalendář umožnil přesnější předpovědi zatmění Slunce a Měsíce. Jeho postavení mu umožnilo získat od císaře pro jezuity povolení stavět kostely a kázat po celé zemi.\n\nBěhem čtrnácti let jezuité v Číně pokřtili na půl miliónu lidí. Ale po smrti císaře Šun-č' roku 1661 se postoj úřadů změnil. Astrolog Jang Kuang-sien ho obviňoval, že nepřímo zavinil smrt císařovny Siao Sien. Schall byl uvězněn a odsouzen k smrti. Rozsudek nebyl vykonán, ale zemřel po propuštění na následky věznění. Jeho sbírka rukopisů byla uložena ve vatikánské knihovně.\n\n\n"}
{"id": "634603", "url": "https://cs.wikipedia.org/wiki?curid=634603", "title": "Réseau Vert", "text": "Réseau Vert\n\nRéseau Vert (česky \"Zelená síť\") je projekt v Paříži na vytvoření trvalé sítě ulic vyhrazené chodcům, cyklistům a jezdcům na kolečkových a inline bruslích. Přístup pro automobily bude povolen s omezenou rychlostí pouze místním obyvatelům, dopravcům, vozům zásobování, taxi a zásahovým vozidlům. Cílem tohoto projektu, který vyvíjí od roku 1991 sdružení stejného jména, je získat síť přibližně 140 km ve všech obvodech Paříže. I když se projekt dostal do programu ve volbách na jaře roku 2001, nepodařilo se jej rychle zrealizovat. První práce proběhly od října 2006 do března 2007 a představovaly úsek od křižovatky ulic \"Rue Réaumur\" a \"Rue Saint-Denis\" ke křižovatce \"Rue René-Boulanger\" a \"Rue Taylor\" ve 2. obvodu, tj. jen asi 800 metrů.\n\n"}
{"id": "634608", "url": "https://cs.wikipedia.org/wiki?curid=634608", "title": "Autolib'", "text": "Autolib'\n\nAutolib' je veřejná půjčovna aut v Paříži a několika obcí kolem francouzského hlavního města, která byla uvedena do provozu v prosinci 2011. Termín Autolib' je uměle vytvořené slovo, které je složeninou slov automobil (automobile) a svoboda (liberté). Projekt prosadil pařížský starosta Bertrand Delanoë a vychází ze zavedeného systému veřejné půjčovny cyklistických kol Vélib', který existuje od roku 2007. Obdobná půjčovna funguje už ve městě Lyon.\n\nCelkem se předpokládá se zprovoznění asi 1000 stanic (z toho 700 v Paříži) s 3000 vozidly a to jak dvou tak i čtyřmístnými. V prosinci 2009 byla vypsána veřejná soutěž na provozovatele sestému Autolib'. Z původních šesti kandidátů se v březnu 2010 dostaly do užšího výběru tři společnosti: VTLIB' (Veolia), konsorcium Avis-SNCF-RATP-Vinci a Bolloré. Stanice Autolib' bude mít v průměru šest parkovacích míst. Každé parkovací místo bude vybaveno nabíjecí stanicí pro elektrické vozidlo a každá stanice bude mít dotykový displej umožňující uživateli vybrat si cílovou stanici a další možnosti. Cena měsíčního předplatného má činit 15 €, k tomu budou účtovány uživatelské poplatky 5 € za půl hodiny. Pro rodiny a studenty se plánují slevy.\n\nV říjnu 2008 oznámilo město Paříž v tiskové zprávě, že se bude jednat o vozidla s nízkými emisemi. Požadavky byly později upraveny nejprve na automobily s hybridním pohonem, nyní se s konečnou platností bude jednat o auta na elektrický pohon. V závěrečné fázi výběrového řízení kandidáti navrhli následující vozidla: VTLIB' Peugeot Ion, Avis-SNCF-RATP-Vinci Smart Fortwo firmy Daimler a Bolloré Pininfarina Bluecar.\n\n"}
{"id": "634612", "url": "https://cs.wikipedia.org/wiki?curid=634612", "title": "Rue de Prague", "text": "Rue de Prague\n\nRue de Prague (\"Pražská ulice\") je ulice v Paříži. Nachází se ve 12. obvodu.\n\nUlice vede od křižovatky s \"Rue de Charenton\", \"Rue Charles Baudelaire\" a \"Rue Abel\" a končí u křížení ulic \"Rue Traversière\", \"Rue Théophile Roussel\" a \"Avenue Ledru-Rollin\". Ulice je orientována ve směru sever-jih.\n\nUlice byla otevřena na místě bývalého areálu nemocnice Trousseau, který byl v roce 1901 zbořen a nemocnice přesunuta do sousední čtvrti Bel-Air. Ulice byla pojmenována po městě Praha.\n\n"}
{"id": "634620", "url": "https://cs.wikipedia.org/wiki?curid=634620", "title": "Souboj Titánů (film, 2010)", "text": "Souboj Titánů (film, 2010)\n\nSouboj Titánů je remake stejnojmenného snímku z roku 1981. Hlavní hrdina Perseus (Sam Worthington) se zde musí poprat nejen se svým božským původem, ale i s mnohými démony a to na zemi, v podsvětí i na nebi. A tak souboj Titánů začíná...\n\nhttp://wwws.warnerbros.co.uk/clashofthetitans/ – Oficiální stránky filmu (en)\n"}
{"id": "634623", "url": "https://cs.wikipedia.org/wiki?curid=634623", "title": "Švédské hokejové hry 1994", "text": "Švédské hokejové hry 1994\n\nŠvédské hokejové hry se konaly od 3. do 6. února 1994 v Stockholmu. Zúčastnili se čtyři reprezentační mužstva, která se utkala jednokolovým systémem každý s každým.\n\n\n"}
{"id": "634624", "url": "https://cs.wikipedia.org/wiki?curid=634624", "title": "Fontána Panny Marie", "text": "Fontána Panny Marie\n\nFontána Panny Marie (francouzsky \"Fontaine de la Vierge\") též Arcibiskupská fontána (\"Fontaine de l'Archevêché\") či Fontána Notre-Dame (\"Fontaine de Notre-Dame\") je novogotická fontána v Paříži .\n\nKašna se nachází ve 4. obvodu na Square Jean XXIII za apsidou katedrály Notre-Dame. Je situována uprostřed trávníku.\n\nKašnu vytvořil architekt Alphonse Vigoureux v roce 1845 jako výzdobu square založeného o rok dříve.\n\nNovogotická kašna má podobu trojúhelníkové kaple na čtvercovém podstavci. Je velmi štíhlá, asi deset metrů vysoká. Základna kašny se skládá ze tří stran, ale její rohy jsou zkosené, což jí dodává vzhled nepravidelného šestiúhelníku. V každém rohu fontány je socha archanděla a každý se opírá o malý podstavec, ze kterého teče voda z kašny do šestihranné nádrže. Uprostřed otevřené kaple stojí na pilíři socha Madony s Ježíšem, kterou vytvořil Louis Merlieux.\n\n"}
{"id": "634625", "url": "https://cs.wikipedia.org/wiki?curid=634625", "title": "Mistrovství světa v šachu žen 1927", "text": "Mistrovství světa v šachu žen 1927\n\nPrvní turnaj mistrovství světa v šachu žen proběhl od 18. do 30. července v roce 1927 v Londýně. Turnaj uspořádala FIDE v rámci 1. šachové olympiády. Zúčastnilo se 12 šachistek ze 7 zemí (Rakousko, Anglie, Německo, Norsko, Francie, Československo, Švédsko, Skotsko). Největší favoritkou turnaje byla Věra Menčíková a tuto roli také potvrdila. Dosáhla drtivého vítězství, když z jedenácti partií desetkrát zvítězila a jen jedenkrát remizovala. Stala se tak první mistryní světa v šachu. Na druhém místě se se ztrátou jeden a půl bodu umístila Katarina Beskowová a třetí místo obsadila se sedmi body Paula Wolf-Kalmarová.\n\n\n"}
{"id": "634626", "url": "https://cs.wikipedia.org/wiki?curid=634626", "title": "Karel Sellner", "text": "Karel Sellner\n\nKarel Sellner (23. října 1873 v Daliměřicích u Turnova – 25. února 1955 v Mladé Boleslavi) byl český učitel, archeolog, okresní školní inspektor, a spisovatel, zejména historických románů a povídek.\n\nKarel Sellner se narodil 23. října v Daliměřicích u Turnova, jako druhorozený syn v početné rodině telegrafisty na turnovském nádraží Karla Sillnera a jeho manželky Barbory, rozené Ctiborové. O domácnost se starala matka a babička. Otec Karla Sellnera pracoval v různých funkcích na tehdejší Turnovsko – Kralupsko – Pražské dráze. Několik let byl také přednostou stanice v Bezdězi. \n\nV roce 1879 až 1888 chodil do obecné školy. Ve třídě byl nejmladší, přesto ale vynikal a měl výborné výsledky. Nejvíce měl zájem o kreslení, vlastivědu a literaturu. Do této doby spadají jeho první literární a dramatické pokusy. Volný čas věnoval hlavně hře na housle, na klavír, čtení a také samozřejmě každodenním dětským radovánkám. Po absolvování školy nastoupil Karel Sellner na učitelský ústav v Hradci Králové.  Zde na něho měli vliv profesoři Adolf Černý, Jan Duchoslav Panýrek, Raimund Vychodil a další. Maturoval s výbornými výsledky v roce 1892.\n\nPo maturitě učil na několika obecných a měšťanských školách Loukovec a  Násedlnice na Mnichovohradišťsku. Sem Karel Sellner umístil děj jedné ze svých knih  \"Bohdar\", která vypráví o pohanské době. Absolvoval kurzy hry na housle, kreslení, chemie, ale také kupříkladu polního hospodářství.\n\nNejoblíbenější obcí se Sellnerovi staly Březovice v Podbezdězí. Karel Sellner zde také učinil mnohé archeologické objevy na ostrohu mezi Žákovým dolem a Nosálovskou roklí. Objevil také mohutné hradiště, které později Eduard Štorch na jeho počest pojmenoval Sellnerovým hradištěm. Krajina v okolí Březovic a všechny pověsti sebrané Sellnerem, hrají hlavní roli v řadě jeho knih jako Tajemný rytíř, Daliboh z Myšlína, nebo Rychtář Ježek.\n\nV Březovicích se Karel Sellner seznámil se svou budoucí ženou  Zdeňkou, rozenou Hankovou s níž se 29. listopadu 1902 oženil. Celý pobyt v Březovicích Karel Sellner hodnotil ve své kronice jako nejšťastnější období svého života. Byl také jedním z prvních, kdo se na svých toulkách seznámil s kočujícími cikánskými rodinami, způsobem jejich života i zvyky. V tomto období se také seznámil s Janem Evangelistou Konopasem, kronikářem v Sudoměři. Přednášel také o historii kraje, sbíral staré pověsti a působil jako varhaník v Březovicích.\n\nNa dalším působišti v Kněžmostě se  9. prosince 1906 se narodil syn Karel v pořadí třetí tohoto křestního jména. Karel Sellner, byl také reformátorem ve školství. Ve škole v Kněžmostě, kde působil od roku 1901, zavedl nové způsoby a metody vyučování. Jeho zásluhou je především to, že volný sloh i volné kreslení byly uznány jako učební metody a okresní školní inspektor rozhodl, aby se ostatní učitelé zúčastnili vyučování těchto předmětů, vedených Sellnerem. Jeho osvětová činnost spadá hlavně do doby, kterou strávil v Bakově nad Jizerou. Za pomoci starosty v Bělé pod Bezdězem uskutečnil, první vzdělávací kurz osvětové práce o českých dějinách. V tomto kurzu byl cyklus přednášek o českých dějinách od těch nejstarších dob až do revolučního roku 1848. O jeho přednášky byl obrovský zájem, o čemž svědčí i návštěvnost, která dosahovala až 300 posluchačů. Spolu se známým archeologem Eduardem Štorchem napsal úvodní díl knihovny pro dorost – První lidé v Čechách a s kolegou Františkem Hakenem publikaci – O vzniku a vývoji poddanství v Čechách. Jeho spolupracovníkem se stal i spisovatel Josef Aleš-Lyžec, povoláním také učitel z Bosně.\n\nKarel Sellner byl od roku 1907 předsedou Budče učitelské v Mnichově Hradišti, byl mluvčím učitelů v okresní radě. V Podbezdězí organizoval od roku 1909 osvětové kurzy, které měly pomoci vytvořit z vesnických škol střediska lidového vzdělávání.\n\nI přes svůj věk a nedostatek učitelů musel 26. července 1916 nastoupit do armády. Hlavním důvodem byla jeho osvětová činnost. S ohledem na věk, bylo mu 43 let, nebyl odvelen na frontu, ale do maďarského města Kecskemét a následně do Albánie k technickému praporu, který budoval a obnovoval silniční a železniční síť. Zážitky z Albánie se promítly do jeho souboru pohádek a pověstí \"Pohádky májových večerů\". V roce 1918 se Karel Sellner vrátil do Bakova nad Jizerou.\nPo návratu z války byl 1. září 1919 v historicky první a také poslední volbě učiteli zvolen okresním školním inspektorem v Mladé Boleslavi. V tomto postavení se zasloužil především o zlepšení sociálního postavení učitelstva a o stavbu nových škol a zvláště potom o rozvoj vlastivědné práce na Mladoboleslavsku. V této době také mimo jiné vytvořil učitelské desatero. Celé učitelstvo vedl přátelsky, vážil si zkušeností starších, ale měl také rád odvahu mladých. Vytvořil typ demokratického inspektora, který předtím neměl obdoby. Byl přítelem dětí, ale zároveň i zkušenějším kolegou učitelů. Byl zastáncem pracovní školy a svobody dítěte. Bohužel můžeme ale říci, že tato teorie, by byla v dnešní době jaksi nereálná, jak ze strany učitelů, tak ale i dětí. Sellnerovou jednou z kladných schopností byla i ta, že pokud nesouhlasil s někým, řekl to dotyčnému tak že ho ani neurazil, ale ani neponížil.\n\nV roce 1926 založil regionální vlastivědný sborník – \"Boleslavan\", který přinášel osobní vzpomínky, medailony a krajovou literární a výtvarnou tvorbu. Sám byl vedoucím redaktorem a do \"Boleslavana\" též přispíval. Za první republiky se angažoval ve veřejné činnosti města Mladá Boleslav.\n\nDne 8. října 1933 Sellner odstoupil z funkce školního inspektora. Tak se mohl naplno věnovat psaní knih a bádáni po okolí. Po okupaci začala převládat spíše jeho literární činnost a z veřejného života se stáhl. V roce 1941 napsal a ilustroval třídílnou rodinnou kroniku. Na 664 listech popsal svůj život, historii rodu Sellnerů. Po válce napsal čtvrtý díl této kroniky.\n\nJubilejní oslava jeho 75. narozenin se konala v hotelu Grand v Mladé Boleslavi a byla zároveň posledním jeho veřejným vystoupením a větší akcí, které se účastnil.\n\nZajímavé jsou také zápisy v kronice týkající se smrti Jana Masaryka dne 13. března 1948, XI. sokolského sletu, nebo také pohřbu prezidenta Beneše.\n\nV zápisu o smrti Jana Masaryka reaguje takto:\nPoslední zápis v kronice Karla Sellnera je z 14. listopadu 1950. Karel Sellner zemřel 25. února 1955 v Mladé Boleslavi.\n\nKarel Sellner byl nadaný a pracovitý člověk, který své úsilí dal hlavně do oblastí literární, pedagogické a do práce pro kraj, který měl velmi rád. Byl i velmi zručný co se týče manuální práce. Za svůj život vyrobil několik desítek různých výrobků. Za svého života uskutečnil na 140 přednášek na 437 různých místech především na Mnichovohradišťsku, Mladoboleslavsku, ale také v Praze nebo v Turnově. Jeho přednášky byly zaměřeny především na historii, pedagogiku, psychologii a přírodovědu. Jeho literární dílo osvětlující zajímavou a poutavou formou jednotlivé úseky našich dějin ve svém kraji je neustále žádané. Nebyl členem žádné politické strany, ale díky svým ideálům měl nejblíže zřejmě k sociální demokracii. Byl ovšem přesvědčeným demokratem, který vždy bojoval proti jakémukoliv tělesnému či duchovnímu nátlaku a útisku a omezování lidské svobody. Za své přesvědčení a myšlenky byl za Rakouska-Uherska, ale i za Protektorátu vyšetřován a šikanován. Po roce 1948 byla především jeho díla označena jako nežádoucí a vyřazována z knihoven. Symbolické je také to, že pamětní deska na jeho domě v Mladé Boleslavi byla odhalena v roce 1968. Jeho odkazu se však začalo vzpomínat až po roce 1989. Udržoval, přátelství i korespondenci s mnoha českými osobnostmi, například J. S. Macharem, Eduardem Štorchem, Antonínem Tomíčkem, Františkem Rajtrem a dalšími. \n\n\n\n"}
{"id": "634627", "url": "https://cs.wikipedia.org/wiki?curid=634627", "title": "Potivá horečka", "text": "Potivá horečka\n\nPotivá horečka nebo Potivá nemoc (: ', : ') je jedna z lékařských záhad z 15. a 16. století, kdy tato nemoc zasáhla určité části Evropy, když se zhruba kolem roku 1485 rozšířila z Anglie, podle níž byla také pojmenována. Poslední známá zpráva o této dosud neprozkoumané nemoci pochází z doby kolem roku 1551. Byla to poměrně závažná nemoc, která se projevovala náhlými a rychlými projevy, které nezřídka vedly ke smrti. Mezi původci této nemoci jsou nejčastěji zmiňovány různé formy hantavirů. Nebo také anthrax. Přesto však není seriózní výzkum této nemoci možný díky její neexistenci v současnosti.\n"}
{"id": "634628", "url": "https://cs.wikipedia.org/wiki?curid=634628", "title": "Švédské hokejové hry 1995", "text": "Švédské hokejové hry 1995\n\nŠvédské hokejové hry se konaly od 9. do 12. února 1995 v Stockholmu. Zúčastnila se čtyři reprezentační mužstva, která se utkala jednokolovým systémem každý s každým.\n\n\n"}
{"id": "634631", "url": "https://cs.wikipedia.org/wiki?curid=634631", "title": "Švédské hokejové hry 1996", "text": "Švédské hokejové hry 1996\n\nŠvédské hokejové hry se konaly od 8. do 11. února 1996 v Stockholmu. Zúčastnili se čtyři reprezentační mužstva, která se utkala jednokolovým systémem každý s každým.\n\n\n"}
{"id": "634633", "url": "https://cs.wikipedia.org/wiki?curid=634633", "title": "Musée de Notre Dame de Paris", "text": "Musée de Notre Dame de Paris\n\nMusée de Notre Dame de Paris bylo malé muzeum v Paříži věnované historii katedrály Notre-Dame. Nacházelo se v domě č. 10 v ulici \"Rue du Cloître-Notre-Dame\" naproti severnímu křídlu katedrály.\n\nMuzeum bylo založeno v roce 1951, aby představovalo historii katedrály a vystavovalo předměty od římských dob až po 19. století nalezené v katedrále při archeologických vykopávkách. Kromě nich ukazuje i další předměty vztahující se k dějinám katedrály jako jsou výkresy, plány a rytiny, zmenšené modely, moderní obrazy i historické dokumenty, včetně návrhu na obnovení chrámu, který podepsal mimo jiné Victor Hugo a Jean Auguste Dominique Ingres.\n\nMuzeum bylo uzavřeno v listopadu 2008.\n\n"}
{"id": "634635", "url": "https://cs.wikipedia.org/wiki?curid=634635", "title": "Sauna Cup 1992", "text": "Sauna Cup 1992\n\nSauna Cup se odehrál od 30. srpna do 2. září 1992 v Helsinkách a Turku. Zúčastnila se čtyři reprezentační mužstva, která se utkala jednokolovým systémem každý s každým.\n\n\n"}
{"id": "634636", "url": "https://cs.wikipedia.org/wiki?curid=634636", "title": "Feláhova fontána", "text": "Feláhova fontána\n\nFeláhova fontána (francouzsky \"Fontaine du Fellah\") je fontána v Paříži v 7. obvodu na ulici \"Rue de Sèvres\" č. 97.\n\nFontána byla postavena v roce 1806. Jejím autorem je architekt Louis-Simon Bralle a sochu vytvořil Pierre-Nicolas Beauvalet. Současná socha umístěná na fontáně je pouze kopií, kterou vytvořil Jean-François Gechter. Kašna byla 25. července 1977 zapsána na seznam historických památek.\n\nOd roku 2005 je kašna bez vody, protože pronikala do sousední stanice metra Vaneau.\n\nStyl kašny byl ovlivněn Napoleonovým tažením do Egypta. Proto je také pojmenována po egyptském zemědělci – feláhovi. Ve výklenku je socha v nadživotní velikosti ve staroegyptském stylu, která drží v každé ruce amforu, ze kterých vytéká voda. Voda padá do polokruhové nádrže, odkud vytéká z bronzového maskaronu ve tvaru lví hlavy. Ve frontonu nad fontánou je orel s roztaženými křídly.\n\n"}
{"id": "634637", "url": "https://cs.wikipedia.org/wiki?curid=634637", "title": "Christmas Cup 1995", "text": "Christmas Cup 1995\n\nChristmas Cup 1995 se odehrál od 16. – 19. prosince 1995 v Helsinkách. Zúčastnila se čtyři reprezentační mužstva, která se utkala jednokolovým systémem každý s každým.\n\n\n"}
{"id": "634638", "url": "https://cs.wikipedia.org/wiki?curid=634638", "title": "Pragobanka Cup 1994", "text": "Pragobanka Cup 1994\n\nPragobanka Cup se odehrál od 1. do 4. září 1994 ve Zlíně. Zúčastnila se jej čtyři reprezentační mužstva, která se utkala jednokolovým systémem každý s každým.\n\n\n"}
{"id": "634640", "url": "https://cs.wikipedia.org/wiki?curid=634640", "title": "Gabriel Max", "text": "Gabriel Max\n\nGabriel Cornelius Max (23. srpna 1840 Praha-Nové Město – 24. listopadu 1915 Mnichov) byl česko-německý malíř. Většinu tvůrčího života strávil v Mnichově, kde dokončil studium a později vyučoval na malířské akademii. Pro jeho díla jsou typické citově nabité a psychologicky propracované postavy, vyzařující pocity lítosti a soucitu. Malby mají mystický nádech, nejsou zcela realistické. Namaloval i několik obrazů opic a řadu ilustrací. Inspirovala ho především jeho vlastní fantazie. Ve své době byl mezinárodně uznávaný a velmi oblíbený i v Praze. Zabýval se darwinismem a spiritismem. Zanechal po sobě rozsáhlou vědeckou sbírku, zahrnující mimo jiné asi 500 lebek z různých světadílů (dnes uložena v mannheimském muzeu REM).\n\nPocházel z rodiny sochaře Josefa Maxe, jeho matka byla dcerou sochaře Schuhmanna. V dětství ve volném čase obkresloval obrazy Führicha a Cornelia; později se bavil zpodobňováním rázovitých postav z pražského podsvětí. Roku 1855 mu zemřel otec a Gabriel se zapsal na pražskou malířskou akademii, odkud přešel na akademii do Vídně k profesoru Christianu Rubenovi. Tam na sebe upozornil velkým talentem a originalitou. Po určité době strávené v Praze se pak rozhodl odcestovat za dalším studiem do Paříže. Cestou se zastavil v Mnichově, kde již zůstal. Dokončil zde studium u Carla Pilotyho (1863-67), otevřel si ateliér (1869) a roku 1879 se stal profesorem historické malby. K jeho žákům patřil např. Georgios Jakobides nebo Jakub Schikaneder.\n\nMěl zachmuřenou, samotářskou povahu. Většinu času trávil v ateliéru. Byl známý svou důkladností a svědomitostí. Říkalo se o něm, že se někdy i několik hodin dívá na nedokončený obraz, aniž by se ho dotkl, aby si promyslel další postup. Ačkoliv žil v ústraní, měl v uměleckých kruzích řadu dobrých přátel a patřil k nejpopulárnějším mnichovským umělcům. Byl oblíbený i v Čechách; Jan Neruda jej v Národních listech roku 1875 označil za geniálního umělce, mistra techniky a miláčka pražského publika (i když v další části fejetonu mu vytýká některé konkrétní nedostatky právě dokončených obrazů). Účastnil se výročních výstav v Rudolfinu, časopis Světozor často publikoval černobílé reprodukce jeho obrazů. Získal bavorský řád sv. Michala I. třídy. Stal se čestným členem mnichovské akademie. Roku 1900 jej bavorský regent povýšil do šlechtického stavu.\n\nZabýval se i darwinismem a spiritismem, zajímal se o historický vývoj člověka. Shromáždil rozsáhlou etnografickou, prehistorickou a antropologickou sbírku, která obsahovala mimo jiné asi 500 lebek z různých světadílů. Za vědeckou práci dostal u příležitosti 60. narozenin čestný doktorát univerzity v Jeně. Sbírku získalo roku 1917 muzeum v Mannheimu.\n\nOženil se v Mnichově roku 1873 s dcerou bavorského štábního lékaře Kitzinga, Emmou (1840-1929), a měl s ní tři děti. Mezi nimi byli i pozdější malíři Colombo Max (10.5.1877-5.9.1970) a Corneille Max (10.5.1875-22.2.1924). Léta trávil s rodinou na chatě u Starnberského jezera, pro své hosty postavil další dům.\n\nBrzy po rozvodu s první manželkou se v Mnichově roku 1893 podruhé oženil, jeho vyvolenou se stala Ernestine Harlunder.\n\nGabriel Max byl charakterizovaný jako melancholický snílek a trpký satirik. Obrazy vyjadřují myšlenkovou hloubku a pocity soucitu a utrpení. Malíř se snaží vystihnout tragický zápas lidské slabosti s touhou po něčem vznešeném. Ženy, které často znázorňoval, mají bledou pleť, temné oči a silné city; nejsou krásné ani sympatické, ale poetické, jakoby hledaly ztracené nebo nedosažené životní štěstí. Velmi časté jsou náboženské motivy.\n\nK jeho známým pracím patří:\n\nVytvořil také řadu obrazů opic, vyznačujících se trpkým humorem (např. \"Opička s citrónem\")\n\nRoku 1862, jako student ve Vídni, kreslil ilustrace ke skladbám Beethovena, Mendelssohna a Liszta. Za jejich originální umělecké provedení získal vyznamenání od Arnošta Sasko-Koburského.\n\n"}
{"id": "634643", "url": "https://cs.wikipedia.org/wiki?curid=634643", "title": "Nokia N900", "text": "Nokia N900\n\nNokia N900 je smartphone vyrobený firmou Nokia. Její výchozí operační systém je Maemo 5, který je postavený na bázi Linuxu. Je to první zařízení firmy Nokia založené na procesoru Texas Instruments OMAP3 s jádrem ARM Cortex-A8. Nokia N900 nabízí e-mail, webový prohlížeč, 5 MPix fotoaparát, který může být použit i pro nahrávání videa, textový editor, FM vysílač, možnost používat aplikace z linuxu (OpenOffice, MPlayer...), Wi-Fi, Bluetooth, a výsuvnou klávesnici.\n"}
{"id": "634645", "url": "https://cs.wikipedia.org/wiki?curid=634645", "title": "Provincie Granada", "text": "Provincie Granada\n\nProvincie Granada je jednou z osmi provincií Andalusie, autonomního společenství na jihu Španělska; zahrnuje hornatá území na jihozápadě Andalusie (nachází se zde část pohoří a národního parku Sierra Nevada s horou Mulhacén, který je s 3482 m nejvyšší horou Iberského poloostrova) a patří k ní krátký úsek pobřeží Středozemního moře.\n\nSousedí s provinciemi Málaga (na západě), Córdoba (na severozápadě), Jaén (na severu), s manchskou provincií Albacete a Murcií na severu a s provincií Almería na východě.\n\nŽije zde přes 900 000 obyvatel, z toho 55 % v metropolitní oblasti Granady a 11 % na středozemním pobřeží v okolí Motrilu; v těchto dvou oblastech je silný turismus a imigrace, avšak vedle toho je oblasti velmi mnoho malých a odlehlých obcí, na počet nejvíce v Andalusii.\n\nStarší verze: \"Campo de plata, una granada de su color rajada de gules y tallada de sinople. Bordura componada de León y de Castilla\"./Ve stříbře granátové jablko svých barev s červeným středem a zeleným listím. Lem kouskovaný León a Kastilie.\n\nSchváleno na plenárním zasedání 31. května 1969 provinční deputací.\n\nZnak provincie od roku 2008: \"en un campo de plata, una granada de gules (rojo), rajada del mismo esmalte (color), tallada y hojada de dos hojas de sinople o verde. Bordura de cuatro compones: cuatro de gules, con un castillo de oro almenado de tres almenas, mazonado de sable (negro) y aclarado de gules, alternados con cuatro de argén, con un león rampante, de gules, linguado del mismo esmalte, uñado de argén y coronado de oro. Dos de los leones aparecen contornados (miran a la izquierda del escudo y no a la derecha como es habitual)\"./Ve stříbrném poli s červenou nití přirozené granátové jablko s červenými semínky a zeleným stonkem a listy. Lem z osmi kusů, čtyři stříbrné s červeným skákajícím lvem s červeným jazykem a zlatými spáry a korunou, čtyři červené se zlatými hrad s věžičkami, modrými okny a branou a černými spárami. Vnější zúžený lem černý, na něm stříbrný provazec ze dvou pramenů. Klenot – uzavřená královská koruna.\n\n"}
{"id": "634648", "url": "https://cs.wikipedia.org/wiki?curid=634648", "title": "Inocenc VII.", "text": "Inocenc VII.\n\nInocenc VII., rodným jménem Cosimo de' Migliorati (pravděpodobně v roce 1339 Sulmona, Neapolské království – 6. listopadu 1406 Řím), byl 204. římským papežem v době od 17. října 1404 do 6. listopadu 1406. Papežský úřad zastával do své smrti.\n"}
{"id": "634650", "url": "https://cs.wikipedia.org/wiki?curid=634650", "title": "Index demokracie", "text": "Index demokracie\n\nIndex demokracie, sestavovaný britskou společností Economist Intelligence Unit (viz. \"The Economist\"), vyhodnocuje míru demokracie 167 zemí na této planetě. Je vypracováván na základě 60 ukazatelů, seskupených do pěti různých kategorií: míra politické volby a pluralismu, občanská práva, funkčnost vlády, politická spoluúčast a politická kultura. Tento index byl poprvé vytvořený v roce 2006. Dle hodnocení z roku 2016 patří Česko do druhé kategorie \"demokracie s nedostatky\" se skóre 7,82.\n\nPodle posledního zveřejněného indexu z roku 2010 mělo nejlepší výsledek Norsko, když obdrželo 9,8 bodů na stupnici od nuly do deseti. Na prvním místě žebříčku nahradilo Švédsko, které bylo nejlepší v roce 2008 a v současné době spadlo na čtvrtou pozici. Nejnižší hodnocení obdržela, stejně jako v roce 2008, Severní Korea – s 1,08 body je na 167. místě. Index demokracie v roce 2010 na celém světě, a zejména v Evropě, ovlivnily dopady finanční krize v letech 2008–2009. Celkové hodnocení indexu bylo v roce 2010 u 91 zemí nižší než v roce 2008, i když u většiny z nich se jednalo pouze o mírný pokles.\n\nStáty jsou řazeny do kategorií \"úplná demokracie, demokracie s nedostatky, hybridní režimy\" a \"autoritářské režimy.\" U 13 států došlo v roce 2010, oproti roku 2008, ke změně typu režimu, z toho 11 zemí si pohoršilo. Negativní směr politického vývoje ve Francii měl za následek přeřazení tohoto státu z kategorie úplná demokracie do kategorie demokracie s nedostatky. Do stejné skupiny spadla i Itálie, což zpráva přičítá zhoršení situace ve veřejných sdělovacích prostředcích od návratu Silvia Berlusconiho k moci v roce 2008. Jenom dvě země si povýšily (Ghana a Mali v Subsaharské Africe), obě byly přeřazeny z kategorie hybridní režim do kategorie demokracie s nedostatky.\nDle hodnocení z roku 2016 patří Česko do druhé kategorie \"demokracie s nedostatky\" se skóre 7,82.\n\n\n"}
{"id": "634652", "url": "https://cs.wikipedia.org/wiki?curid=634652", "title": "Psychonautika", "text": "Psychonautika\n\nPsychonautika (z řeckého (' \"duše/duch/mysl\") a (' \"námořník/navigátor\") – námořník mysli/duše) odkazuje k metodologii pro popis a vysvětlení subjektivních efektů změněných stavů vědomí, včetně těch vyvolaných mysl pozměňujícími látkami, a k výzkumnému paradigmatu, ve kterém se výzkumník dobrovolně ponořuje do změněného stavu za použití takovýchto technik, jakožto způsobu výzkumu lidské zkušenosti a existence.\n\nTermín je používán pro pojmenování všech aktivit, sloužících pro navození změněných stavů vědomí se spirituálními záměry a s cílem průzkumu lidství, včetně šamanismu, lamaismu tibetské buddhistické tradice, smyslové deprivace a archaických/moderních uživatelů drog, kteří užívají entheogeny za účelem získání hlubších vhledů a spirituálních zkušeností.\n\nOsoba, která užívá změněných stavů vědomí pro takový průzkum, se označuje jako psychonaut.\n\n"}
{"id": "634657", "url": "https://cs.wikipedia.org/wiki?curid=634657", "title": "Edmund Behles", "text": "Edmund Behles\n\nEdmund Behles (také Edmondo Behles nebo Edmond Behles 1841–1924) byl italský fotograf původem z Německa. Vyprodukoval řadu snímků archeologických vykopávek, krajin, portrétů a uměleckých předmětů. Spolu s fotografem Giorgio Sommerem (1834–1914) vlastnili fotografické studio Sommer and Behles.\n\nV roce 1866 vytvořil partnerství s kolegou německým fotografem Giorgio Sommerem. Spolu provozovali fotografické studio Sommer and Behles, které se nacházelo v Římě na Mario di Fiori čp. 28 a pobočku mělo v Neapoli na Monte di Dio čp. 4.\n\nSommer a Behles se zúčastnili mnoha výstav a získali řadu ocenění a cen za jejich práci (Světová výstava 1862 Londýn, Světová výstava 1867 v Paříži, Světová výstava 1873 ve Vídni a v Norimberku 1885). Partnerství skončilo v roce 1874, poté každý fotograf pokračoval ve svém vlastním podnikání.\n\nFotografoval románské zříceniny v Pompejích, stejně jako ulice a architektonické scény z Neapoli, Florencie nebo Říma.\n\nAutorství děl je obecně připisováno společně Behlesovi i Sommerovi.\n\n\n"}
{"id": "634661", "url": "https://cs.wikipedia.org/wiki?curid=634661", "title": "Popel a sníh", "text": "Popel a sníh\n\nPopel a sníh ( ) je cyklus kanadského umělce a fotografa Gregoryho Colberta. Jedná se o putovní výstavu fotografických děl a filmů v Kočovném muzeu.\n\nPrvní výstava Gregory Colberta \"Timewaves\" otevřená v roce 1992 v Elysejském paláci ve Švýcarsku vyvolala široký ohlas u kritiků. Dalších deset let Colbert veřejně své umění ani filmy neprezentoval. Místo toho cestoval do takových míst jako Indie, Barma, Srí Lanka, Egypt, Dominikánská republika, Etiopie, Keňa, Tonga, Namibie a Antarktida aby natáčel a fotografoval vzájemné vztahy mezi lidmi a zvířaty.\n\nOd roku 1992 absolvoval více než šedesát takových expedic, spolupracoval s více než 130. druhy zvířat. Hrdinou na fotografii či ve filmu se tak stal například slon, velryba, kapustňák, ibis posvátný, jeřáb, orel královský, sokol, zoborožec, gepard, leopard, pes hyenovitý, karakal, pavián, taurotragus, surikata, gibon, orangutan nebo krokodýl. Z lidí to byli barmští mnichové, tanečnice trance dance, lidé ze San a další domorodé kmeny z celého světa.\n\nV roce 2002 Colbert v italských Benátkách představil své dílo \"Popel a sníh\".\n\nDne 9. dubna 2002 otevřel stejnojmennou výstavu obrazů a fotografií v The Globe and Mail. Díky své ploše 12600m patří výstava k jedné z největších „one-man show“ v dějinách Evropy.\n\nNa jaře roku 2005 byla expozice představena v New Yorku v takzvaném Kočovném muzeu (angl. Nomadic Museum), což byla dočasná stavba postavená pro umístění výstavy. \"Popel a sníh\" s kočovným muzeem pak cestoval do Santa Moniky v roce 2006, Tokia v roce 2007 a Mexico City v roce 2008. Celkem výstava \"Popel a sníh\" přilákala více než 10 milionů návštěvníků a je nejnavštěvovanější výstavou žijícího umělce v historii.\nVýstava měla kritický a veřejný ohlas. Časopis \"Photo\" to komentoval slovy, že \"„se narodil nový mistr“\". Dílo \"Popel a sníh\" bylo popisováno jako \"„nadobyčejné“\" magazínem \"the Economist\" a jako \"\"exklusivní... monumentální pro všechny smysly\"\" časopisem \"Wall Street Journal\". \"Stern\" označil vystavené fotografie za \"\"fascinující\"\" a \"Vanity Fair\" označil dílo Gregoryho Colberta jednoduše za \"\"Best of the Best\"\". Článek novin \"New York Times\" od Alana Ridinga z roku 2002 uvedl, že „\"síla obrazů pochází spíše než z jejich formální krásy od způsobu, jakým obklopuje diváka jejich náladou... Jsou to zkrátka pohledy do světa, v němž všemu mlčky a trpělivě vládne čas\"“.\n\n"}
