{"id": "744852", "url": "https://cs.wikipedia.org/wiki?curid=744852", "title": "Operation Flashpoint: Resistance", "text": "Operation Flashpoint: Resistance\n\nOperation Flashpoint: Resistance je datadisk vytvořený českou společností Bohemia Interactive Studio. Tato společnost vytvořila i původní Operaci Flashpoint. OFP Resistance má k dispozici několik nových objektů a zbraní. Také může přijímat addony. Resistance byl později znovu vydán samotnými vývojáři v rámci balíčku ArmA: Cold War Assault.\n\nDěj se odehrává 3 roky před událostmi původní kampaně. Sovětská armáda obsazuje ostrov Nogova, kde žije také Viktor Troska. Ten má zkušenosti ze speciálních jednotek, ale již nechce bojovat. Je však kontaktován veliteli protisovětského odboje, kteří žádají jeho pomoc. Viktor to odmítne, ale okolnosti jej donutí změnit postoj a on se nakonec k partyzánům připojí. Následně se stane vůdcem odboje proti okupantům. Ačkoliv Viktor nevěří, že je možné vyhrát, povede se mu zasadit nepřátelům řadu těžkých ran a k odboji se začne přidávat více lidí a navíc partyzáni získají pomoc od NATO, které je zásobí zbraněmi a municí. Navíc se do boje zapojí jednotka amerických speciálních jednotek vedená Viktorovým přítelem Jamesem Gastovskim. Nakonec se povede Sověty zatlačit na nogovské letiště, ale sovětský velitel Guba se rozhodne zde připravit bombardéry, které mají ostrov zničit napalmem. Viktor je nucen k zoufalému útoku na letiště a povede se mu zničit bombardéry. Je však pravděpodobně zabit, poté co je obklíčen Sověty. Ti jsou následně z ostrova vyhnáni po zásahu jednotek NATO, které přišly partyzánům na pomoc.\n\nHlavní postavy hry: \nDatadisk do hry přidává nový ostrov Nogova. Ten značně připomíná české prostředí a obce zde mají česká jména. Některé se jmenují podle existujících obcí (Lipany nebo Petrovice), jiné, jako například Vidlákov) jsou pojmenované spíše vtipem. Dále jsou do hry přidána nová vozidla, zbraně a výstroj. Taktéž je nově umožněno vkládání zbraní do vozidel a beden v editoru. Došlo také k zlepšení grafiky a multiplayeru.\n\nNogova je ostrov na němž se hra odehrává. Rozloha mapy činí, spolu s vodními plochami, 144 km. Samotný ostrov má 95 km. Je zde několik měst a vesnic, z nichž největší je metropole Lipany. Většina obcí je pojmenovaná podle existujících českých měst a vesnic (Lipany, Modrava, Davle atd.). Některé názvy jsou však vytvořeny s humorným podtextem (např. Vidlákov, Joudov). \n\nNa ostrově lze najít i zříceniny, vykopávky, vyhlídkovou věž atd. Sever je pokrytý horami a jih je nížinatý. Na jihozápadě je poušť s letištěm. Druhé letiště se nachází na ostrově severně od Nogovy. Je zde i jezero, z kterého vytéká řeka.\n\n\nResistance bylo kladně přijato kritikou. Například časopis Computer Gaming World o něm řekl, \"že jej Codemasters mohla klidně prodat jako samostatné pokračování původní hry\". Samotní hráči Resistance hodnotili lépe než původní hru.\n"}
{"id": "744856", "url": "https://cs.wikipedia.org/wiki?curid=744856", "title": "Rodný dům Aloise Jiráska", "text": "Rodný dům Aloise Jiráska\n\nRodný dům Aloise Jiráska se nachází v Hronově, obci mezi Náchodem a Policí nad Metují. Dům byl založen v 18. století Jakubem Jiráskem, dědem Aloise Jiráska. Je chráněn jako kulturní památka České republiky.\n\nNízký roubený dům stojí u silnice II/303, přibližně 150 metrů od náměstí. Uvnitř stavby se rozkládá světnice, kdysi sloužící jako rodinná pekárna a o víkendech prodejní místo, a světnička, kde měl Jirásek během svých studií pokoj. V blízkosti domku byl i sad, dnes přeměněný na park, kde vyvěrají minerální prameny Hronovka a Regnerka. Právě v těchto místech vybudoval Jiráskův otec primitivní lázně, tj. studnu a kůlnu se dvěma vanami, kam se lidé chodili koupat pro léčivé účinky této vody. Po změně majitele se lázně zvelebily, postupem času však lázně zanikly. Obnovy se dočkaly až za druhé světové války. Z důvodů stavu stavby ji museli všichni členové opustit a žít v domě Jiráskovy matky. Při příležitosti Jiráskových 70. narozenin byla vybrána částka, za níž mohlo město dům odkoupit a v letech 1955–1957 zrekonstruovat. V současnosti je dům zpřístupněn veřejnosti.\n\n"}
{"id": "744857", "url": "https://cs.wikipedia.org/wiki?curid=744857", "title": "Regionální muzeum ve Vysokém Mýtě", "text": "Regionální muzeum ve Vysokém Mýtě\n\nRegionální muzeum ve Vysoké Mýtě je městské muzeum s nízkým vstupným, bohatými sbírkami a stálou expozicí karosářské firmy Sodomka. Spravuje také expozici v Pražské bráně a barokní areál sv. Mikuláše nad Vraclaví. Adresa: Šemberova 125/I, Vysoké Mýto.\n\nMuzeum bylo založeno v roce 1871 Karloušem Richterem, který vytvořil a spravoval nejstarší soupis s názvem „Katalog věcný Obecného muzea“. Další významná osoba byl V. V. Škorpil, který vytvořil další tři evidenční knihy pojmenované „Soupis Městského muzea vysokomýtského“ s cennými informacemi o sbírkových předmětech. V budově muzea je nyní pouze stálá expozice karosářské firmy Sodomka (Q3 2011), která zobrazuje její vývoj. Nejhodnotnějším exponátem je kabriolet Aero 50 Dynamik vyrobený v roce 1940.\n\nMuzeum vlastní celkově zhruba 80 tisíc sbírkových předmětů velmi rozmanitých zaměření. Sbírky se dělí do následující 23 skupin: 1. Archeologie, 2. Architektura, 3. Zaměstnání venkovského lidu, 4. Těžba nerostů, 5. Řemesla, 6. Domácí a průmyslová výroba, 7. Živnosti a obchod, 8. Dopravní prostředky, 9. Textil, 10. Nádobí a nářadí kuchyňské, stolní a hospodářské, 11. Nábytek a zařízení, 12. Váhy a míry, 13. Stroje a nástroje (neřemeslné), 14. Optika a svítidla, 15. Zbraně a sportovní potřeby, 16. Školství a osvěta, spolky a veřejný život, 17. Předměty pro zábavu a osobní potřebu, 18. Mince, medaile, odznaky, 19. Umělecké předměty, 20. Náboženství, 22. Archiv a 23. Přírodniny. Některé skupiny se dále dělí na podsbírky, kterých je celkem 64. Skupina architektura obsahuje 4 podsbírky, nádobí a nářadí obsahuje 7 podsbírek a textil jich má 10.\n\nMezi nezajímavější sbírkové předměty patří například v archeologických podsbírkách kamenné broušené nástroje, štípaná industrie, raně středověká předmincovní platidla (bronzové hřivny) nebo středověká militaria jako železné šipky, meč nebo fragment drátěné košile. Zajímavý je i precizně zpracovaný model zemědělské usedlosti z Vysokomýtska, který byl vystaven na Jubilejní zemské výstavě v Praze roku 1891\n\nVe sbírce knih jsou nejhodnotnější tři prvotisky z 15. století, nejstarší se datuje do roku 1483. Ve sbírce jsou i zeměpisné, politické, vojenské, silniční i geodetické mapy, nejhodnotnější z nich jsou mapa Moravy \"Moravia Marchionatus\" J. A. Komenského, mapa Čech \"Bohemiae regnum in XII. Circulos divisum\" od J. K. Müllera z roku 1720 a mapa Moravské země od A. V. Šembery vytvořená roku 1863.\n\nVe výtvarném umění jsou zastoupeni jak místní autoři, například Z. Chotěnovský, J. Juška, V. Prátr nebo A. Šauer, tak i velká část práce J. Šembery a skicáky J. Venuty s kolekcí vedut. Dále muzeum vlastní i ikonografické materiály zachycující výtvarné umění Střední Evropy z první poloviny 19. století. Nejstarším sbírkovýnm předmětem je náhrobní kámen ze 14. století, který byl původně umístěn v chrámu sv. Vavřince.\n\nMuzeum vlastní i fotografické pozitivy jak profesionálních fotografů jako byl F. Berger, F. A. Brožek, F. Khýn, J. Lukeš, J. Teplý, J. Eckert a třeba J. F. Langhans, tak i amatérských fotografů jako byl J. Černý, S. Loskot, Z. Mauer, J. Skarlický, V. Švadlena, R. Drahoš nebo S. Wirth. Významné místo v muzeu má amatérský fotograf V. Votrubce, který zdokumentoval lidový oděv a architekturu z 90. let 19 století. Jiný profesionální fotograf dokumentoval řadu významných událostí ve Vysokém Mýtě i zajímavé stavby ve městě po dobu zhruba 50 let v první polovině 20. století. Během návštěvy T. G. Masaryka v roce 1929 byl pořízen film, který tuto událost zachycuje. Vystavený exponát je ale kopie z nehořlavých materiálů.\n\n"}
{"id": "744860", "url": "https://cs.wikipedia.org/wiki?curid=744860", "title": "Porolissum", "text": "Porolissum\n\nPorolissum bylo starověké římské město v provincii Dácii. V době dáckých válek Římané na jeho místě založili vojenský tábor, který se později vlivem obchodu s lokálním obyvatelstvem rozrostl ve stálé osídlení. Za císaře Hadriana se Porolissum stalo hlavním městem nově zřízené provincie \"Dacia Porolissensis\". Septimius Severus udělil městu status municipia.\n"}
{"id": "744862", "url": "https://cs.wikipedia.org/wiki?curid=744862", "title": "Apollodóros z Damašku", "text": "Apollodóros z Damašku\n\nApollodóros z Damašku (kolem 65 – kolem 130) byl řecký architekt a sochař pocházející z Damašku. Byl oblíbencem císaře Traiana, pro něhož vybudoval Trajánův most, jímž překlenul Dunaj před tažením do Dácie.\n\nJeho nejznámější stavbou je Pantheon v Římě. Kromě mnoha jiných projektů navrhl rovněž Trajánovo forum a Trajánův sloup v Římě.\n"}
{"id": "744863", "url": "https://cs.wikipedia.org/wiki?curid=744863", "title": "Zinnwald", "text": "Zinnwald\n\nNěmecké jméno Zinnwald nese více sídel:\n"}
{"id": "744864", "url": "https://cs.wikipedia.org/wiki?curid=744864", "title": "Pozemková reforma v Československu", "text": "Pozemková reforma v Československu\n\nPozemková reforma spočívala ve vyvlastnění či zestátnění či znárodnění (řečí zákona záborem) a následném přerozdělení pozemků, zejména zemědělských a lesních. V Československu započala v dubnu 1919 záborovým zákonem zestátňujícím zemědělskou půdu nad 150 ha (nebo celkovou nad 250 ha), za náhradu pohybující se mezi jednou třetinou až polovinou reálné ceny a kterou platili noví vlastníci půdy. Reálně započala prvními příděly až v roce 1921. Za první republiky bylo do záboru vzato 40.202 km půdy (4 milióny hektarů). 27.400 km bylo nezemědělské půdy z nichž vedle luk z velké většiny tvořily lesy, 12.800 km bylo půdy zemědělské. Přiděleno ovšem 18.000 km (vč. státu). V letech 1945/1947 zestátněno 24.000 km, 157.000 uchazečů o půdu získalo 937.000 ha (9.370 km). \n\nV národnostně smíšeném Československu se pozemková reforma vyznačovala posílením pozic většinového národa vůči početné německé menšině. Německá menšina se často k diskriminačním způsobům provádění pozemkové reformy vyjadřovala (neúčast německých politických stran při formulování zemědělských zákonů, absence německého zástupce ve Státním pozemkovém úřadě). Příprava reformy byla skutečně ryze českou a slovenskou záležitostí, většina zabraného zemědělského majetku se týkala majitelů německé a maďarské národnosti a množství přidělené půdy bylo u Němců a Maďarů menší než by odpovídalo jejich počtu v jednotlivých regionech.\n\nRevoluční národní shromáždění schválilo 16. dubna 1919 zákon o pozemkové reformě, který rozhodl o záboru pozemkového majetku nad 150 ha zemědělské půdy nebo nad 250 ha celkové půdy. Pozemkovou reformou byl pověřen k tomu založený Státní pozemkový úřad. Podle přídělového zákona měli právo na půdu mimo sdružení, ústavů, svazů, zařízení a dalších právnických osob také malí zemědělci, domkáři, živnostníci, zemědělští a lesní zaměstnanci i bezzemci. Důležitou skupinu pro zestátněnou půdu tvořili legionáři, příslušníci československých ozbrojených sil a pozůstalí po padlých ve válce. K tomu byla 19. října 1919 založena agrárnická organizace „Domovina”, sdružující bezzemky a drobné pachtýře. V roce 1918 vznikly státní lesy, jejichž správu měl na starosti státní podnik Československé státní lesy a statky, spravovaný na základě zákona č. 404 z roku 1922 ministerstvem zemědělství a na základě vlád. nař. č. 206/1924 Sbírky zák. a nař. Ústředním ředitelstvím státních lesů a statků v Praze Bubenči, od roku 1926 s šesti podřízenými „Ředitelstvími státních lesů a statků” (ŘSLS).\n\n\nJeště v roce 1932 byla správa prostorově a administrativně roztříštěná a byla považována stále za přechodnou. V jihomoravské oblasti převzal stát na základě mírových smluv z vlastnictví císařské rodiny 18 518 ha lesní a zemědělské půdy, spravované před tím bývalým ředitelstvím císařských statků v Praze, které po provedení pozemkové lesní reformy (18 734 ha lesní a zemědělské půdy) spravovalo ředitelstvím státních lesů a statků v Třeboni (zřízeným po převzetí hlavního komplexu jihočeských a šumavských statků). K ředitelství státních lesů a statků v Třeboni přináležely také jihomoravské správy státních lesů Český Rudolec (rodu Picchioni), Jemnice (Alexander Koloman Pallavicini), Hrotovice (Antonín Dreher), Jaroměřice (Bruntálští z Vrbna), Uherčice (Emanuel Collalto et San Salvatore), Lesonice (Löwenstein-Wertheim-Freudenberg) a správa státních statků Janov (Alexander Koloman Pallavicini). Západní část správy státních lesů v Č. Rudolci se nacházela na území Čech a zůstala zde i po včlenění k jihomoravskému ředitelství.\n\nÚstřední ředitelství v Praze spravovalo na jižní Moravě také 1 017 ha nadačního statku v Drnovicích. V roce 1932 převzalo ředitelství v Praze též statek Rosice-Veveří (Mořice Arnolda de Foresta), dosud spravované Státním pozemkovým úřadem o rozloze okrouhle 10 400 ha. V západním Slovensku spravovalo ředitelství státních lesů a statků v Praze bývalé císařské statky Holíč a Šaštín s 12 975 ha lesní a zemědělské půdy. V téže oblasti spravoval podnik ještě 10 140 ha státní, převážně zemědělské půdy, většinou propachtované a přikázané inspekci státních statků v Bratislavě a 9 714 ha nadačních statků Pezinok a Častá, které byly správou přikázány ředitelství státních lesů a statků v Žarnovici. Tento rozsáhlý majetek o rozloze 81 500 ha (včetně Rosic-Veveří), byl spravován v roce 1932 pěti správními ústředími: z Prahy (2), Třeboně, Žarnovic a Bratislavy. \n\nU ředitelství státních lesů a statků ve Frýdku (bývalý majetek arcivévody Bedřicha Rakouského-Těšínského) se celé polesí Beskyd nacházelo ve správě Státních lesů Lomná na území Slovenska, na západě správa státních lesů v Lanškrouně zase celá na území Čech. \n\nPo poslední reorganizaci v roce 1935 spravovaly Čsl. státní lesy a statky přibližně 1 200 000 ha, z nichž asi 25 % bylo pronajato a 70 % vedeno v režii. Režijní honitby byly rozděleny podle účelu na honitby reprezentační, vyhrazené, poplatkové a personální. Za nejvýznamnější honitby se zvěří nízkou (bažanti, koroptve, zajíci, králíci) a zvěří srnčí byly považovány honitby v obvodu správy státních lesů a statků v Židlochovicích (zestátněné židlochovického panství arcivévody Bedřicha Rakousko-Těšínského ve správě státního podniku Československé státní lesy a statky).\n\nObvodové úřadovny Státního pozemkového úřadu byly I. instancemi Státního pozemkového úřadu a jako první byly aktivovány obvodové úřadovny: v Praze, Mladé Boleslavi, Č. Budějovicích, Brně, Olomouci, Trenč. Teplicích a Užhorodě, únoru roku 1922 v Hradci Králové a Plzni a jejich počet v roce 1922 měl podle rozpočtu stoupnout na 22 obvodových úřadoven Státního pozemkového úřadu. Po stránce organisační se příděloví komisaři stali exponovanými orgány obvodové úřadovny Stát. pozemkového úřadu, v jejímž obvodu působnosti byly zřízeny. Provádění programu pozemkové reformy v roce 1921–1922 měli na starost příděloví komisaři Státního pozemkového úřadu, z nichž každý měl přidělen určitý pracovní obvod. \n\nV Čechách sídlili příděloví komisaři na velkostatcích:\n\nNa Moravě a ve Slezsku ve: \n\nNa Slovensku byly zřízeny stálé přídělové komisariáty: 1. Bratislava, 2. Levice, 3. Liptovský Hrádek, 4. Lučenec, 5. Michalovce, 6. Nitra, 7. Prešov, 5. Turč. Sv. Martin. Dočasné komisariáty na objektech: 1. Slatinka, 2. Pavloce, 3. Borová, 4. Plaveč, 5. Stupava, 6. Džerice, 7. Hull, 8. Dolní Srnní, 9. Kanyňa, 10. Plavecké Podhradie 11. Plavecký sv. Petr, 12. Plavecký sv. Mikuláš, 13. Sološnice, 14. Rárbok, 15. Ožďany, 16. Hody, 17. Rohov, 18. Zamútov, 19. Velké Kapušany, 20. Nová Ďala, 21. Margitmajer. V Podkarpatské Rusi: 1. Mukačevě, 2. Tisa Salomon, 3. ve Svaljavě, 4. Beregsázu.\n\nNejvětšího rozmachu dosáhl Státní pozemkový úřad (SPÚ) v letech 1925 až 1926, kdy byl organizačně rozčleněn mezi ústředí, kolonizační referát, 11 obvodových úřadoven a 56 přídělových komisariátů. V této době zaměstnával 1 071 zaměstnanců. V dokončovacích letech 1933 až 1934 poklesla agenda SPÚ a redukoval se i pracovní aparát. K 31. srpnu 1934 byl SPÚ organizačně rozčleněn na ústředí Státního pozemkového úřadu v Praze, na 11 obvodových úřadoven a 19 přídělových komisařů a kolonizační referát v Bratislavě, kde zaměstnával celkem 796 osob. \n\nZ 56 komisariátů bylo zrušeno k 31. srpnu 1934 celkem 37 komisariátů (z toho v Čechách 18, na Moravě 9 a na Slovensku s Podkarpatskou Rusí 10): \n\nZůstaly přídělové komisariáty:\n\nJiž před koncem války se objevily požadavky na vyvlastnění velkých pozemkových vlastníků. Otištění ruského dekretu o půdě (1917) v českém tisku tuto myšlenku oživilo. Motivem byla náprava nespravedlnosti feudálních vztahů, kdy před staletími se půda stala majetkem vládnoucí vrstvy (šlechty), a také velmi vzývaným \"odčiněním Bílé hory\", kdy byly po neúspěšném stavovském povstání masově zkonfiskovány majetky mnoha českých šlechticů účastnících se či podporujících revoltu. Připomenuty by měly být i následné konfiskace po smrti Valdštejna (1634). Vedle těchto se objevila motivace kolonizace a počeskoslovenštění německých a maďarských oblastí, ač oficiálně neměl být žádný národ upřednostněn. Většího, ale stále zanedbatelného významu, nabyla kolonizace ve východní části ČSR, kde docházelo i k zakládání kolonií na „zelené louce“ (oproti koloniím při již existujících obcích). Snížením rozlohy jednotlivých hospodářství se měla zvýšit motivace lepšího obhospodaření a vyšších výnosů (ač bývalí latifundisté zintenzivňovali správu nad svými zmenšenými pozemky, tak nízká výměra drobného přídělu naopak zhoršovala možnosti efektivního hospodaření) \n\nSociální demokraté (komunisté) a národní socialisté požadovali nižší hranici pro vyvlastnění (50 ha), bez náhrady a chtěli půdu přidělovat především družstvům (zemědělských dělníků pracujících na velkostatku), naproti tomu latifundisté (majitelé rozsáhlých pozemků) reformu zcela odmítali. Mezi těmito póly byly ostatní politické strany. Kramářovi národní demokraté akcentovali zespolečenštění majetkového vlastnictví (lesů, dolů, železnic, železáren, léčivých pramenů) motivované odněmčením vlastnictví. Strana lidová odmítala vyvlastňování církve. Skutečná realizace reformy zaostala za původními proklamovanými ideály a představami obyvatel. Před volbami v dubnu 1920 se objevovala hesla jak bude radikální, tvrdá, nemilosrdná, důsledná, které se ukázaly v následném vývoji jako liché. \n\nV létě roku 1921 přistoupil Státní pozemkový úřad k provádění pozemkové reformy. Podkladem pro sestavení pracovního plánu prvního období byl úřední soupis zabraného pozemkového majetku a výsledky úředních šetření, sestavených pro všechny okresy za pomoci okresních politických správ a odborných poradců Státního pozemkového úřadu, orgánu zemědělských rad, přizvaných znalců, úřednictva Státního pozemkového úřadu a řady odborných anket. Státní pozemkový úřad v této době využil už i načerpané poznatky z provádění přídělů zabrané půdy do vnuceného pachtu podle § 63 přídělového zákona. Podle vypracovaných směrnic postihla první etapa:\n\n\nBěhem přejímání a následujícím řízení měl Státní pozemkový úřad: a) zachovávat vzorné a obecně důležité velkostatkové podniky, b) zabezpečit umělecké památky a přírodní krásy, c) podporovat výrobu, která byla závislá na zemědělské i průmyslové výrobě a d) výměnu zabrané půdy za nezabranou provádět především v krajích, kde ji měl Státní pozemkový úřad nedostatek.\n\nPracovní program pro první období pozemkové reformy byl na území Čech, Moravy a Slezska pozemkovým úřadem určen na dobu alespoň tří let, na Slovensku a Podkarpatské Rusi na dobu aspoň jednoho roku. \n\nCelkově rokem 1938 získalo nového majitele, včetně státu a obcí, 12,82% rozlohy ČSR (1.800.782 ha), z níž 862.000 ha bylo zemědělské půdy (10,5-11,5% z celkové zemědělské půdy ČSR), kterou získalo 632.131 přídělců. 99,3% úspěšných žadatelů o zemědělskou půdu získalo drobný příděl (= do 30 ha) v průměru 1,2 ha zemědělské půdy. Do roku 1928 bylo odmítnuto 41,9% žadatelů o drobný příděl pro nedostatek půdy v místě žádosti, ač do války třetina zemědělské půdy zůstala původním majitelům (rokem 1929 bylo zemědělské půdy přiděleno již 95% z celkově přidělené zemědělské půdy před druhou světovou válkou). Původním vlastníkům zůstalo 56% zabranné půdy (z té nad 150/250 ha), katolické církvi v českých zemích dokonce 84%. Mnoho přídělců zkrachovalo (zvláště pro zemědělskou odbytovou krizi a následnou velkou hospodářskou krizi) a o práci přišlo desetitisíce zaměstnanců bývalých velkostatků (získávali náhrady). Bývalí latifundisté obdrželi za vyvlastněnou půdu nemálo peněz a reformu provázela značná míra korupce na Státním pozemkovém úřadě zvláště pak při přidělování větších přídělů (zbytkových statků), při podpisech generálních dohod (ponechání si kvalitnější půdy, odklad záboru), či u možnosti rozhodnout o propuštění zabrané půdy původnímu majiteli (až 500 ha). Kolem 65.000 bezzemků se nově stalo vlastníky půdy.\n\nPředválečná část reformy byla fakticky ukončena rokem 1936, kdy se v letech 1935-36 jen podepisovaly generální dohody (kterými byla celá reforma realizována) ponechávající každému majiteli doposud nepřidělenou a nepropuštěnou půdu na dalších 20-30 let. Nejintenzivněji reforma probíhala mezi lety 1923-26. Pomyslným a faktickým vrcholem bylo období voleb do sněmovny 15. listopadu 1925 kdy se stala jedním z hlavním předvolebních témat a byla úspěšně využita agrární stranou k získání voličů. Prakticky ukončena byla ještě před velkou hospodářskou krizí (1929). Mezi lety 1930-36 bylo přiděleno novým majitelům 227.088 ha (13% z celkem přidělené) přičemž jen 42 784 hektarů zemědělské půdy (5% z celkové zemědělské přidělené)\n\nHabsburskými statky, které podle zákona ze dne 12. srpna 1921 č. 353 sb. z. připadly československému státu, zahrnovaly jednak statky bývalého císařství rakouského a bývalého království uherského a statky bývalé rakousko-uherské panovnické rodiny podle stavů ze dne 28. října 1918. Statky bývalé panovnické rodiny rakousko-uherské se rozuměly zejména statky posledního panovníka Karla a jeho manželky Zity, pak dalších osob z rodiny, zvláště bývalého následníka trůnu Františka Ferdinanda d’Este a jeho potomků a statky rodinného fondu. Ministerstvo vnitra po dohodě s ministerstvem zahraničních věcí rozhodlo, které osoby spadají pod tento zákon. Proti rozhodnutí ministerstva byla přípustná jen stížnost k Nejvyššímu správnímu soudu, po jehož rozsudku následovalo právoplatné rozhodnutí ministerstva, vyhlášené v úředním listě a vkladní listinou zaknihováno. Dědice po Františku Ferdinandu d’Este zastupoval právní zástupce dr. Arnošt Weinfurter, posledního panovníka Karla a Františka Salvatora dr. Eduard Schwarz, arcivévodu Bedřicha, pána na Těšínsku dr. Bohdan Klineberger.\n\n\"Největší držitelé pozemků v Čechách:\"\n\n\"Největší držitelé pozemků na Moravě:\"\n\n\"Největší držitelé ve Slezsku:\"\n\n\"Největší držitelé na Slovensku:\"\n\n\nUž v dubnu roku 1919 přijala strana agrárníků z agitačních důvodů název Republikánská strana československého venkova, v roce 1922, kdy se sloučila se slovenskými agrárníky, Republikánská strana československého zemědělského a malorolnického lidu. Jako nejsilnější politická strana měla během pozemkové reformy na rozdělování půdy největší vliv, ovládala Státní pozemkový úřad i ministerstvo zemědělství, v letech 1922-38 se účastnila všech vládních koalicí, kdy ve vládě obsadila všechny funkce premiéra  (Švehla, Udržal, Malypetr, Hodža). Pozemkovou reformu provázely skandály, politická i hospodářská korupce. \n\nNa začátku roku 1919 rozpoutala strana rozsáhlou dotazníkovou akci, která měla zajistit straně oficiální stanovisko k tomu, jak dalece je mezi lidem rozšířen hlad po půdě. Pravý smyslem rozeslaných dotazníků bylo v právě probíhající předvolební kampani vyvolání dojmu, že pozemková reforma bude do praxe uvedena právě přičiněním agrárníků. Podobným politickým nástrojem se stalo zakládání tzv. «Domovin domkařů a malorolníků».\n\nNa popud agrárníků začalo docházet k zakládání účelových sdružení, tzv. «Domovin domkařů a malorolníků», jejichž úkolem bylo zajistit organizaci uchazečů o půdu a stanovit, kdo a kolik žádá půdy, a následně členům zajistit přednostní příděl půdy, odbornou pomoc a vyřízení úvěru k zaplacení nově nabyté půdy.[1] Švehlovu vedení strany se na základě naslibovaného hmotného zisku (zájmu) podařilo získat široké malorolnické vrstvy a tím značně posílit členskou základnu, která jednak vytvářela tlak na přijetí pozemkové reformy a zároveň oslabovala pravicové křídlo strany. Tento masový manévr strany pomohl ovlivnit politiku agrární strany a nasměrovat ji doleva. Největší vlna zakládání domovin proběhla v letních měsících roku 1919 (v červenci 1919 dosáhlo počtu 75 místních organizací) v říjnu téhož roku se všechny domoviny sdružily do centrální zastřešující organizace Ústřední domovina domkářů a malorolníků fungující až do roku 1938.[2]\n\nNa podkladě §25 zákona o přídělu ze dne 30. ledna 1920 byly jako první v pořadí ze záboru hospodářských objektů někdejších velkostatků vyčleňovány tzv. zbytkové statky. Zbytkový statek, vyvlastněný dvůr, měl mít tolik půdy, aby budovy a ostatní inventář pro výrobu nebyly ve větším měřítku hospodářsky znehodnoceny. Podle přídělového zákona se jejich nabyvateli měly stát odborní hospodářští jednotlivci, kteří byli zvláště způsobilými k vedení větších zemědělských podniků. V důsledku přidělování zbytkových statků mezi příznivce a potenciální voliče především nejsilnější československé politické strany agrární (Republikánská strana zemědělského a malorolnického lidu) došlo i k proměně národnostního složení v oblastech obývaných obyvatelstvem hlásícím se k německé národnosti. Německý velkostatkový majetek po provedením reformy ztratil 42% rozlohy a obyvatelstvo německé národnosti to pociťovalo jako trvalou křivdu. \n\nDo dubna 1926 zřídil Státní pozemkový úřad takovýchto zbytkových statků 1.174 v celkové výměře 108.223 ha. Průměrná výměra jednoho zbytkového statku činila v Čechách 86 ha, na Slovensku 149 ha a na Podkarpatské Rusi 240 ha. Majitelům zabraného majetku bylo dovoleno se souhlasem Státního pozemkového úřadu odprodat 123 zbytkových statků ve výměře 10.118 ha. Drobným uchazečům o půdu (celkem 307.278) bylo do roku 1926 přiděleno 426.513 ha zemědělské půdy. Do konce dubna 1926 přidělil Státní pozemkový úřad z výše uvedeného počtu zbytkových statků: 31 státu (Československé státní lesy a statky), 27 obcím, 75 družstvům, 31 veřejným korporacím a humánním ústavům, 23 jiným soukromým korporacím soukromým. Ostatní zbytkové statky byly přiděleny jednotlivým osobám.\n\nPočet nabyvatelů, kteří získali v průměru 104,7 ha půdy (z toho 93,2 ha zemedělské) se dostal na číslo 2 019. Celkem 222 593 ha veškeré (189 273 ha zemědělské = 22,3 % celkové rozlohy meziválečného zemědělského přídělu). Jen 31 statků bylo přiděleno do družstevního vlastnictví, které ovšem často zkrachovaly. Cena za hektar byla nižší než u stejné půdy přidělené drobným přídělcům. I požadavky při úvěrování byly nižší. Staly se předmětem korupce - mezi přídělci se objevili lidé napojení na agrární stranu (agrárníci Rudolf Beran, Ladislav Feierabend, Jan Malypetr, František Staněk, sociální demokraté Rudolf Bechyně, František Biňovec či šéf Živnobanky Jaroslav Preiss). 56 % všech zbytkových statků získali bývalí úředníci velkostatků náhradou za to, že rozparcelováním ztratili práci.\n\nNa začátku 20. století církev v českých zemích vlastnila odhadem 380.000 ha půdy (3.800 km). Kompromis stanovil, že se reforma nebude aplikovat na církev jako na jednu jednotku, nýbrž na jednotlivé správní jednotky církve. 56.173 ha připadalo na jednotlivé fary a drobná obročí – v průměru jen 10,8 ha na jednotlivý subjekt - těch se reforma nedotkla vůbec. Pod zábor (nad 250/150 ha) spadalo 234.119 ha a do války přiděleno jen 36.975 ha. Církev do roku 1947 přišla \"do 10%\" svého pozemkového vlastnictví (v ČR) za který získala peněžní náhradu. V roce 1947 se církve dotkla \"revize\" a po únorovém převratu znárodňování.\n\nOdškodnění se týkalo 66.920 zaměstnanců a bylo prováděno ve formě přídělu půdy, peněžní náhrady, penze nebo zajištění náhradního zaměstnání. Úředníci obdrželi průměrně 31.480 Kčs (nebo 67,7 ha), deputátníci 5.173 Kčs (nebo 1,6 ha) a stálí dělníci 3.410 Kčs (nebo 1,2 ha). \n\nPo 2. světové válce (1945–1948) se objevil zájem napravit výsledky reformy. V roce 1945 dekrety vydané tehdejším prezidentem republiky Edvardem Benešem konfiskovaly majetky Němců, Maďarů, zrádců a nepřátel a kterými se uskutečnilo osidlování pohraničí po vysídlení. \n\nZákon č. 142/1947 Sb. o revizi prvorepublikové pozemkové reformy byl Národním shromážděním schválen dne 11. července 1947. Podle § 1 tohoto zákona byl revizi podroben zejména pozemkový majetek, který byl z důvodu veřejného zájmu vyloučen ze záboru (propuštěn) nebo byl vlastníku přídělovým zákonem ponechán, nebo pozemkový majetek, který již sice byl zabrán, ale nebylo u něj dosud rozhodnuto o propuštění ze záboru či provedeno přídělové řízení, popřípadě se jednalo o pozemkový majetek ve formě tzv. zbytkových statků o výměře větší než 50 hektarů, kdy si vlastník zbytkového statku mohl půdu nespadající pod revizi do 50 hektarů vybrat. Prvním krokem ministerstva zemědělství byl soupis půdy, která podléhala revizi, vyznačení v pozemkových knihách a zřízení revizní komise ministerstva zemědělství, která byla provedením pověřena, a nakonec příděl pozemkového majetku získaného revizí.\n\nNa 126. schůzi vlády Čs. republiky v úterý 13. ledna 1948, kterou řídil předseda vlády Klement Gottwald, byla na návrh ministra zemědělství J. Ďuriše a na podkladě zákona o revizi první pozemkové reformy jmenována revizní pozemková komise, jejímž úkolem bylo projednávat jednotlivé případy. Ve středu 14. ledna 1948 se konala její ustavující schůze, na které složilo 12 členů revizní komise slib a přijali příslušné dekrety. První revizní schůze se konala už v sobotu 17. ledna, další případy měly být vyřízeny nejdéle do 28. října 1948.\n\nDne 17. ledna 1948 zahájila revizní komise ministerstva zemědělství svou činnost a projednala prvních osm případů. Prvního zasedání se účasnili zástupci místních národních výborů a rolnických komisí z příslušných obcí, se komise usnesla na záboru půdy nad 50 ha pro účely drobného přídělu u těchto zbytkových statků: B. Cahy ve Vojetíně, okres Bystřice n. P. (171 ha, zábor 121 ha), F. a A. Peškovi, Strážovice, okr. Mirovice (144 ha, zábor 94 ha). J. Pospíšil v Albrechticích, obec Košice u Kutné Hory (121 ha, zábor 71 ha), V. a M. Tkaný, Dalešice, okres Hrotovice (137 ha, zábor 77 ha), manželé Urbanovi, Borek u Plzně (90 ha, zábor 40 ha), ing. K. Hnilica, zbytkový statek Obora v obci Ostrá, obec Benátky n. Jiz. (138 ha, zábor 88 ha), zbytkový statek dr. Říhy v Miroticích, okres Písek, ve výměře 64 ha byl zabrán celý, dále se revizní komise usnesla podle návrhu ministerstva zemědělství, aby pro účely revize byl zabrán pozemkový majetek velkostatku Hošťálková u Vsetína, jehož vlastníkem byl dr. Bublík, přesahující výměru 250 ha (celková výměra 733 ha).\n\nVe čtvrtek 22. ledna 1948 se konalo třetí zasedání revizní komise, kdy se rozhodovalo o 18 dalších zbytkových statcích (1.460 ha): zbytkový statek Vrhaveč, obec Klatovy (býv. maj. Roháč R. a B.), Chlumeček, obec Č. Krumlov (Bukovská M.), Čepřovice, obec Volyně (Lain F. a M.), Tisov, obec Blatná (Svobodová R.), Budičovice, o. Vodňany (Holeček J. a A.), Kysibl, o. Habry (Glušičková Ž.), Bukovany, o. Mirovice (Společnost Čs. Červ. kříže), Vesec, o. Tábor (Klain J. a F.), Miličeves I. o. Podbořany (Pochobradský J.), Sluhy, o. Brandýs n. L. (Chadraba), Závrší, o. Kostelec n. Orl. (Můllerová A.), Popovice, o. Benešov (Řezníček Jos.), Třebešice, o. Benešov (Šesták J. a M.), Ondešice, o. Slaný (Hustoles Jarosl.), Brloh, o. Louny (Ehrlich Jan), Všechlapy, o. Bílina (Menzlová M.), Myslov, o. Pelhřimov (Grošová M. - Kohlová R.), Nové Dvory o. Hrotovice (IngC. Jiří Horák), dále 9 velkostatcích (7.560 ha půdy): Litomyšl, o. Hořovice (Chmel Jaroši.), Horoměřice, o. Praha (Kanonie premonstrátů, Praha, Na Strahově), Hradištko, o. Jílové (Kanonie premonstrátů, Praha, Na Strahově), Velká Chýška - Smilovy Hory, o. Pacov, Milevsko, o. Milevsko (Kanonie premonstrátů, Praha, Na Strahově), Pátek, o. Louny (Kanonie premonstrátů, Praha, Na Strahově), Mikulovice, o. Znojmo (Kanonie premonstrátů, Praha, Na Strahově).\n\n\n\n\n\n\n\n\n\n\n\n\n\n\n"}
{"id": "744866", "url": "https://cs.wikipedia.org/wiki?curid=744866", "title": "Kohorta", "text": "Kohorta\n\nKohorta (latinsky \"cohors\", plurál \"cohortes\") byla římská vojenská jednotka o síle přibližně 500 mužů.\n\nTato formace se původně užívala k členění pěchoty římských spojenců, avšak za punských válek si ji osvojily rovněž legie. Od dob reformy Gaia Maria sestávala legie z deseti kohort jako základních taktických útvarů. Kohortu tvořily tři manipuly, přičemž ty se dále dělily na dvě setniny (\"centuriae\") po zhruba 80 mužích, následně dělených do deseti stanových družstev po osmi mužích. Jednotka osmi vojáků, která spolu sdílela stan, se nazývala contubernia. První kohortě každé legie náleželo zvláštní postavení zdůrazněné pozdějším navýšením počtu jejího mužstva na zhruba dvojnásobek oproti ostatním kohortám. Pomocné sbory (\"auxilia\"), představující za císařství druhou nejdůležitější složku římského vojska po legiích, byly organizovány do kohort s výjimkou jezdeckých oddílů - ty se dělily na eskadrony (turmae) po třiceti jezdcích, kterým velel dekurion (vždy jeden dekurion na 10 jezdců). Jeden z dekurionů vždy velel celé eskadroně, ostatní sloužili jako jeho pobočníci.\n"}
{"id": "744867", "url": "https://cs.wikipedia.org/wiki?curid=744867", "title": "Alumniportal Deutschland", "text": "Alumniportal Deutschland\n\nAlumniportal Deutschland je obecně prospěšná internetová stránka sloužící k profesnímu a soukromému propojování německých alumni. Němečtí alumni jsou všichni lidé, kteří studovali, dělali výzkum, pracovali, absolvovali jazykový nebo turistický pobyt v Německu nebo v německé instituci v zahraničí. Užívání stránky je bezplatné.\n\nByl založen v září 2008 a je provozován společně pěti německými organizacemi z oblasti mezinárodní spolupráce. Financuje ho Ministerstvo pro hospodářskou spolupráci a rozvoj Spolkové republiky Německo. Je přístupný v německé a anglické verzi.\n\nDíky portálu mohou němečtí alumni zůstat v kontaktu s Německem. Mohou navazovat a prohlubovat své kontakty mezi sebou a s německými a mezinárodními organizacemi, podniky, univerzitami a sítěmi alumni. Portal nabízí mezinárodní burzu pracovních příležitostí, informace o možnostech vzdělávání a tematických akcích po celém světě, články o kultuře, společnosti, vzdělávání, vědě, rubriku „Deutsche Sprache“ a část „Community“. Alumniportal je otevřen všem alumni nezávisle na tom, zda byl jejich pobyt v Německu hrazen některou z německých organizací nebo z vlastní kapsy.\n\nDíky obsáhlé síti kontaktů mohou zúčastněné organizace lépe koordinovat svou činnost pro alumni. Navíc je kladen důraz na potenciál německých alumni pro hospodářskou spolupráci. Jak alumni tak firmy mohou najít na portálu spolupracovníky, experty nebo partnery pro spolupráci.\n\nPráce s alumni, tedy práce s absolventy různých vzdělávacích programů se uskutečňuje prakticky výhradně v rámci jednotlivých zprostředkujících organizací. Asi 80 alumni, tj. 14 tisíc osob ročně, si však financuje svá studia sami. Vybudování kontaktu k těmto alumni vyžadovalo dosud náročné rešeršování.\n\nZ tohoto důvodu vznikl i Alumniportal Deutschland. V této podobě se jedná o jediný portál, který sjednocuje práci s alumni a propojuje různorodé kompetence a možnosti německých alumni – pro alumni samotné, pro jejich podporující organizace a pro všechny ostatní německé firmy a organizace po celém světě, které hledají partnery a spolupracovníky.\n\nZatím se na portálu zaregistrovalo více než 32 tisíc uživatelů ze 184 zemí. (Stav: červenec 2011).\n\nHlavní součástí je „Online-Community“. K jejímu využívání je nutné se bezplatně zaregistrovat. Díky této sociální síti mohou alumni navazovat a starat se o své kontakty. Kromě toho je možné v rámci Alumniportalu Deutschland zveřejňovat blogy.\n\nTzv. „Infothek“, která je rovněž bezplatná, nabízí uživatelům různé příležitosti. Patří k ní mezinárodní burza práce, kalendář akcí, nabídky související s německým jazykem, nabídky vzdělávání a redakční část (např. nabídky z oblastí hospodářství, věda a výzkum, kultura. Firmy a instituce mohou nabízet volná pracovní místa v burze práce, vyhledávat v databázi uchazečů nebo třeba zveřejňovat informace o chystaných akcích.\n\nPortál je koncipován interdisciplinárně a je spravován pěti organizacemi mezinárodní spolupráce: \n\n\nPortál podporuje více než deset strategických partnerů, například Ministerstvo zahraničí SRN, Ministerstvo pro vzdělání a výzkum SRN a různé politické nadace jako například Friedrich Ebert Stiftung, Konrad Adenauer Stiftung a Heinrich Böll Stiftung.\n\n"}
{"id": "744869", "url": "https://cs.wikipedia.org/wiki?curid=744869", "title": "Ostřice malokvětá", "text": "Ostřice malokvětá\n\nOstřice malokvětá (\"Carex parviflora\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–20 cm.. Je vytrvalá, trsnatá, lodyha je tuhá, cca 2× delší než listy. Listy jsou střídavé, přisedlé, s listovými pochvami. Čepele jsou nejčastěji 2–4 mm široké. Bazální pochvy jsou žlutohnědé až nachově hnědé, slabě síťnatě rozpadavé. Ostřice malokvětá patří mezi různoklasé ostřice, nahoře je klásek převážně samčí, dolní klásky jsou pak čistě samičí. Samčí klásek je jeden, ovšem na vrcholu často obsahuje i nějaké samičí květy, jen zřídka je čistě samčí, samičích klásků je nejčastěji 2–3, jsou 5–8 mm dlouhé, klásky jsou přisedlé nebo téměř přisedlé, víceméně hlávkovitě nahloučené. Dolní listen často přesahuje celé květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 3–3,5 mm dlouhá, oválné, černé, nahoře se světlejším okrajem na vrcholu je krátký zobánek. Každá mošnička je podepřená plevou, která je za zralosti černá se světlým kýlem a okrajem. Počet chromozómů: 2n=54.\n\nOstřice malokvětá je převážně vysokohorský druh, většinou roste na bazických podkladech. Vyskytuje se ve velehorách střední a jižní Evropy, jako jsou hory Španělska, Pyreneje, Alpy, Karpaty, Apeniny, hory na Balkánském poloostrově. V České republice neroste, nejblíže ji najdeme ve Vysokých Tatrách a Alpách.\n\n \n"}
{"id": "744870", "url": "https://cs.wikipedia.org/wiki?curid=744870", "title": "Tiberský ostrov", "text": "Tiberský ostrov\n\nTiberský ostrov (Isola Tiberina), zvaný také \"Aeskulapův ostrov\", \"Ostrov svatého Bartoloměje\" nebo \"Ostrov mezi dvěma mosty\", je ostrov ležící na řece Tibeře v centru Říma. Měří 270 m na délku a 67 m na šířku.\n\nPodle legendy vznikl ostrov tak, že král Tarquinius Superbus byl svržen do řeky a na jeho těle se začaly usazovat říční sedimenty. V roce 292 př. n. l. byl na ostrově vybudován chrám boha lékařství Aeskulapa, protože na nepřístupném ostrově mohli být nemocní drženi v karanténě. Zároveň byl vztyčen posvátný obelisk a špice ostrova byla obložena travertinovými deskami, aby připomínala legendární Aeskulapovu loď. Ostrov je přístupný po dvou mostech: Fabriciův most zvaný \"Most čtyř hlav\" vede na Campus Martius a Cestiův most spojuje ostrov s Trastevere. Na konci 10. století nechal Ota I. Veliký na místě pohanského chrámu postavit kostel zasvěcený svatému Vojtěchovi, přejmenovaný později na baziliku sv. Bartoloměje. Jeden z jejích chrličů je pokládán za původní Aeskulapův pramen.\nDále se na ostrově nachází nemocnice \"Fatebenefratelli\", kostel sv. Jana Kalybita a letní kino, kde se koná každoročně filmový festival \"Isola del Cinema\". Tiberský ostrov bývá sužován pravidelnými záplavami.\n\nMichael's Guide: Řím. Nakladatelství Lidové noviny, Praha 1991. ISBN 80-7106-035-6\n\n"}
{"id": "744872", "url": "https://cs.wikipedia.org/wiki?curid=744872", "title": "Bastarnové", "text": "Bastarnové\n\nBastarnové byl indoevropský kmenový svaz, který zhruba v období od roku 200 př. n. l. do roku 300 n. l. sídlil na území mezi východními Karpatami a řekou Dněprem na sever a východ od starověké Dácie. Jedna z větví Bastarnů, nazývaná řecko-římskými autory Peukinové (\"Peucini\"), obývala oblast severně od delty Dunaje.\n\nPodle nejstarších historiků byla etnolingvistická příslušnost Bastarnů pravděpodobně keltská. Pozdější historické prameny však udávají germánský nebo skyto-sarmatský původ. Často jsou spojováni s Germány nebo s lidmi „mezi Kelty a Germány“. Nejpravděpodobnější scénář je, že byli původně keltským kmenem, žijícím v dolním údolí řeky Visly. Kolem roku 200 př. n. l. tyto kmeny migrovaly, možná doprovázené některými germánskými prvky, na jihovýchod do oblasti severního Pontu. Zdá se, že některé prvky byly do 3. století do jisté míry asimilovány okolními Sarmaty.\n\nDo konfliktu s Římany se Bastarnové poprvé dostali během 1. století před naším letopočtem, kdy ve spojenectví s Dáky a Sarmaty neúspěšně čelili římské expanzi do Moesie a Panonie. Později se zdálo, že během prvních dvou století našeho letopočtu s římskou říší udržovaly přátelské vztahy. To se změnilo zhruba v roce 180, kdy jsou Bastarnové zaznamenáni jako účastníci invaze na římské území, opět ve spojení se sarmatskými a dáckými prvky. V polovině 3. století byli Bastarnové součástí Góty vedené velké koalice kmenů z dolního Dunaje, která opakovaně napadala balkánské provincie Římské říše.\n\nMnoho Bastarnů bylo na konci 3. století přesídleno na území Římské říše.\n"}
{"id": "744873", "url": "https://cs.wikipedia.org/wiki?curid=744873", "title": "Sáňky (součást fotoaparátu)", "text": "Sáňky (součást fotoaparátu)\n\nSáňky ve fotografické technice je zařízení na horní straně fotoaparátu nebo videokamery, které je určeno pro připojení fotografického příslušenství, jako jsou externí záblesk, světlo, hledáček, dálkoměr nebo vodováha opatřené speciálním konektorem. Takzvané studené sáňky (anglicky \"cold shoe\") poskytují pouze mechanické připojení příslušenství k fotoaparátu. Horké sáňky (anglicky \"hot shoe\" neboli centrální synchrokontakt) umožňují připojit dálkovou spoušť, která odpaluje externí blesk.\n\nPoprvé byl sáňkami pro další zařízení vybaven prototyp fotoaparátu Leica z roku 1913. Fyzické rozměry pro standardní horké sáňky určuje Mezinárodní organizace pro normalizaci v normě ISO 518:2006.\n\nExistuje ještě označení tzv. stereo sáňky, které slouží k pořízení stereofotografie pomocí jednoho fotoaparátu. Metoda se nazývá \"posun fotoaparátu\" a spočívá v tom, že nepohyblivé objekty lze vyfotografovat postupně jedním fotoaparátem tak, že se mezi levým a pravým snímkem fotoaparát posune o stereoskopickou bázi. Opět lze zvolit libovolnou bázi, toto uspořádání je vhodné zejména na makro fotografii. K tomu existují posuvné lišty, tzv. stereo sáňky.\n\n"}
{"id": "744879", "url": "https://cs.wikipedia.org/wiki?curid=744879", "title": "Skordiskové", "text": "Skordiskové\n\nSkordiskové (latinsky \"Scordisci\") byl starověký kmen obývající kraje přiléhající k soutoku řek Sávy a Drávy s Dunajem. Ohledně jejich etnického původu se mezi historiky vedou spory. Někteří je označují za Kelty, jiní za Ilyry, případně za Thráky. Od poloviny 2. století př. n. l. vedli boje s Římany, nad nimiž opakovaně zvítězili, avšak v závěru 1. století př. n. l. se jim poddali a později byli romanizováni.\n"}
{"id": "744882", "url": "https://cs.wikipedia.org/wiki?curid=744882", "title": "Udačnyj", "text": "Udačnyj\n\nUdačnyj (rusky \"Удачный\", v překladu \"\"Úspěšný\", \"Vydařený\", \"Šťastný\"\") je město v Rusku v Jakutské republice v okrese Mirnyj. V roce 2010 zde žilo přes 12 000 obyvatel.\n\nUdačnyj byl založen v roce 1968 jako osada zaměstnanců přilehlého povrchového dolu na diamanty. Na město byl Udačnyj povýšen roku 1987.\n\nV roce 1974 byl poblíž města proveden atomový výbuch. Byl objednán ministerstvem hutnictví barevných kovů a jeho cílem bylo vytvořit přehradu na potoku \"Ulachan Bysytaach\", která měla zásobovat blízký kombinát na obohacování rud. Mělo být provedeno celkem osm podobných výbuchů (1,7 kilotuny), ale po prvním výbuch byla naměřena radioaktivita, která mnohonásobně překračovala očekávané hodnoty. Z tohoto důvodu se od dalších výbuchů upustilo, ale kráter byl zasypán až po 18 letech.\n\nHospodářství města je založeno výlučně na těžbě diamantů v přilehlém povrchovém dole. Se zbytkem Ruska je Udačnyj spojen silnicí vedoucí do města Mirnyj. V osadě Poljarnyj poblíž Udačného se nachází letiště s betonovou dráhou, odkud je provozováno mimo jiné pravidelné přímé letecké spojení s Moskvou.\n\n"}
{"id": "744883", "url": "https://cs.wikipedia.org/wiki?curid=744883", "title": "Obelė (přítok Kruoji)", "text": "Obelė (přítok Kruoji)\n\nObelė je říčka na severu Litvy, pravý přítok řeky Kruoja. Je dlouhá 37,6 km. Pramení v okresním městě Radviliškis. Protéká okresy Radviliškis a Pakruojis. Teče převážně směrem severovýchodním. Do řeky Kruoja se vlévá 16,2 km od jejího soutoku s řekou Mūša, v lese 6 km na západ od města Pakruojis. Plocha povodí je 175,6 km², průměrný průtok je 0,89 m³/s. Průměrný spád je 144 cm/km. 22 km před ústím protéká rybníkem Petraičių tvenkinys.\n\nVoskoniai, Paobeliai, Petraičiai, Stačiūnai, Dargužiai, Užubeliai, Poškiečiai.\n"}
{"id": "744884", "url": "https://cs.wikipedia.org/wiki?curid=744884", "title": "Ján Mudroň", "text": "Ján Mudroň\n\nJán Mudroň (12. ledna 1866 Turčiansky Sv. Martin – 19. nebo 29. března 1926 Turčiansky Sv. Martin) byl slovenský a československý politik a meziválečný senátor Národního shromáždění ČSR za Slovenskou ľudovou stranu (od roku 1925 \"Hlinkova slovenská ľudová strana\").\n\nByl potomkem slovenského národního aktivisty Pavla Mudroně. Studoval na českém gymnáziu v Přerově, kde ho učil profesor Čulík, Slovák působící v Přerově pro slovenské studenty. Pak s Čulíkem odešel na evangelické lyceum v Prešpurku a maturitu složil na gymnáziu v Debrecíně. Právo studoval na vysokých školách v Budapešti a Kluži. V roce 1894 složil advokátské zkoušky. Působil pak jako advokát na různých místech (Trnava, Turčianský Svätý Martin). Angažoval se v slovenském národním hnutí, byl členem Slovenské národní strany. Byl za své názory stíhán. V roce 1903 byl vězněn ve Váci. Obhajoval Slováky v politických procesech.\n\nV parlamentních volbách v roce 1920 získal senátorské křeslo v Národním shromáždění. Zvolen byl na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. V senátu zasedal do roku 1925. Profesí byl advokátem v Turčianském Svätém Martinu.\n\nZemřel v březnu 1926. Některé zdroje uvádějí, že zemřel 19. března, ale dobový tisk přinesl zprávu o úmrtí až 30. března a v jednom soudobém nekrologu se výslovně uvádí, že zemřel v pondělí před 31. březnem.\n\n"}
{"id": "744899", "url": "https://cs.wikipedia.org/wiki?curid=744899", "title": "Alfred Mahovsky", "text": "Alfred Mahovsky\n\nAlfred Mahovsky (22. dubna 1907 Brno – 17. dubna 1932 tamtéž) byl český hudební skladatel.\n\nMatka skladatele byla klavírní virtuózka. Základní hudební vzdělání získal v rodině. V letech 1921–1924 studoval ve Vídni, na hudební akademii u Franze Schmidta. V roce 1928 se stal korepetitorem německého divadla v Brně a o rok později i dirigentem. Zemřel velmi mladý.\n\n\n\n"}
{"id": "744902", "url": "https://cs.wikipedia.org/wiki?curid=744902", "title": "Táhlice přímořská", "text": "Táhlice přímořská\n\nTáhlice přímořská (\"Ruppia maritima\") je druh rostlin z rodu táhlice; jsou to rostliny submerzní, tj. rostoucí ponořené ve vodě.\n\nRostlina vyrůstá ve všech světadílech, od tropického po subantarktické podnebné pásmo. Její výskyt je zhruba limitován 70° severní zeměpisné šířky (přibližně úroveň měst Tromsø v severním Norsku a Murmansk na poloostrově Kola v Rusku) a 55° jižní zeměpisné šířky (zhruba mys Horn v chilské části souostroví Ohňová země). Místy je rozšířena hojně, jinde neroste vůbec, např. v Česku.\n\nTato sladkovodní rostlina má velkou toleranci k salinitě vody, byla zjištěna v prostředí špičkově obsahující až 390 g/l, tj. 390 ‰ (slanost mořské vody je v průměru 36 ‰). V našem případě však byla salinita z převážné části způsobena síranem hořečnatým (MgSO), který má osmotický účinek jen poloviční oproti chloridu sodnému (NaCl).\n\nRoste v rozličných vodních prostředích, např. ve vyložených slaniscích kde dochází k periodickému poklesu vody (až k vysychání a tím i zvyšování slanosti), v místech se stabilní výškou hladiny i slanosti (jezerech, lagunách), v ústí řek do moře kde vlivem přílivu dochází k pravidelné změně výšky hladiny i koncentrace mořské vody (např. v mangrovech) nebo v zátokách na mořském pobřeží, v místech blízko rovníku i v chladných subantarktických vodách, s průměrnou výškou hladiny od 0,4 do 4,5 m (omezení vzdálenosti výskytu od pobřeží).\n\nVšem těmto podmínkách se dokáže táhlice přímořská přizpůsobit, ale tyto rozdíly mají podstatný vliv na variabilní vzhled, na velikost a rychlost přírůstků, množství vyzrálých semen na jednoletost nebo dlouhověkost rostliny. Dospělé rostliny tolerují mnohem tvrdší podmínky, všechny však požadují hodně slunečního světla a proto špatně rostou v zakalené vodě. Všeobecně nesnáší prudké vlnobití a silné vodní proudy které ji vytrhávají ze stanovišť. Semena, schopná přežít i zamrznutí vody až na dno, klíčí asi od +15 °C výše, rostliny přirůstají od +12 °C a kvetou od +20 °C.\n\nJe to rostlina jednoletá nebo víceletá, která má své kořeny i listy skryté pod vodní hladinou. Lze zobecnit, že v místech s vysychající vodou nebo tam kde se v průběhu roku příliš zvedá slanost vyvíjí se rostlina velice rychle a po vytvoření semen s nástupem kritického období usychá. Naopak z rostlin žijících ve stabilnějším, příliš neproměnlivém prostředí po vytvoření semen zahynou jen některé ramety (klony) a ostatní přežívají dále a za příznivých tepelných a světelných podmínek vytvářejí semena celoročně.\n\nRostlina je lehce upevněna ve dnu tenkým, stále přirůstajícím rozvětveným oddenkem ležícím jen do 1 cm hluboko ve dnu, z něho vyrůstá velký počet jemných kořínků zajišťující ukotvení v podkladu, nepronikají však hluboko. Na 1 m čtverečním může v počátku vegetace růst až 100 tenkých, vzpřímených a dále horizontálně větvených lodyh, které leží jen několik málo centimetrů pod hladinou. V období kvetení (asi o 8 až 20 týdnů později) vyroste na 1 m čtverečním dalších asi 200 reprodukčních lodyh. Lodyhy jsou většinou jen o něco málo tlustší než 1 mm a mohou být dlouhé až 3 m, jejich odbočné větve mají v průměru délku asi 50 cm; v nižších uzlinách vypouštějí vláskovité kořínky. Jsou zaznamenány případy, že u víceletých rostlin vyrostlo na čtverečním metru i 30 000 lodyh. Střídavě vyrůstající listy jsou 6 až 10 cm dlouhé, nitkovité, jednožilné s tupými špičkami a zubatými okraji. Mají pochvy a kratičké palisty.\n\nKlasovité květenství je tvořeno dvěma hydrogamními, bezobalnými (achlamydními), oboupohlavnými, přisedlými květy. Každý květ má dvě tyčinky (bez nitek) s prašníky se široce rozloženými prašnými váčky. Většinou až ze šesti plodolistů je složeno gyneceum, z kterého vyrůstá stejný počet pestíků, ty jsou nejprve přisedlé a později až 2 cm dlouhé; nemají čnělku, jen mírně deštníkovitě rozšířenou bliznu. Po otevření prašníků se pylová zrna ledvinovitého tvaru spojují do řetízků a stoupají (s pomoci plynových bublin nashromážděných v prašnících) vzhůru, tam se zachycují na blizně; většinou dochází k samoopylení květů. U některých rostlin, převážně jednoletých, jsou květy opyleny pod hladinou. U většiny vytrvalých jsou při opylení květy na hladině a následně se stopky s opylenými květy stáhnou pod hladinu. Chromozómové číslo: 2n = 20, 40.\n\nPlody vždy dozrávají ve vodě, jsou to krátce stopkaté černé peckovice vyrůstající v oplodí. Jedna bývá asi 3 mm dlouhá a 1,5 mm široká, hruškovitého tvaru se zobáčkem. Semena jsou zralá asi za 14 dnů po opylení. Na krátké vzdálenosti jsou roznášena plovoucí vegetaci hnanou větrem a ve střevech některých ryb, na dlouhé v zažívacím traktu vodního ptactva. Semena zapadlá v sedimentu si podržují klíčivost tři roky; nevyklíčí, pokud jsou hlouběji než 10 cm nebo jsou-li jen na vlhké půdě a ne ve vodě.\n\nTáhlice přímořská se rozmnožuje také vegetativně, oddělené části lodyh s vyrostlými kořínky v uzlinách klesají ke dnu kde zakořeňují a vytvářejí nové oddenky. U některých rostlin byly také zjištěny také turiony veliké 2,5 mm vznikající na oddencích.\n\nTaxonomie celého rodu táhlice není jasná a táhlice přímořská je pravděpodobně zastřešující název pro více druhů. Podle různorodých podmínek prostředí ve kterém vyrůstá je to druh velice variabilní a je pravděpodobné, že po podrobnějších morfologických a genetických výzkumech dojde k jeho rozdělení.\n\nRostliny a plody jsou důležitou potravou pro vodní ptactvo (hlavně kachny, husy a labutě) i ryby, ve výživné táhlici přímořské mají bohatou zásobárnou. Rostliny slouží také jako výborný úkryt pro hnízda a výchovu mláďat. Odumřelá biomasa, přinášená na břehy vodou hnanou větrem, zvyšuje úživnost tamní půdy.\n\nPřílišná hustota vzrostlých rostlin, které vytvářejí hrubé vrstvy lodyh (rohože), je na druhé straně nepříjemným prvkem ve vodních kanálech s malým spádem. Táhlice přímořská je ptactvem zanášena i do rýžovišť, kde je nevítaným plevelem.\n\n \n"}
{"id": "744908", "url": "https://cs.wikipedia.org/wiki?curid=744908", "title": "Vykreslovací řetězec", "text": "Vykreslovací řetězec\n\nVykreslovací řetězec (nebo též grafický řetězec) je pojem z oblasti počítačové grafiky, kterým označujeme sekvenci procesů, jejichž aplikací na data popisující scénu získáme dvourozměrný obraz této scény. O vlastní provedení těchto procesů se stará grafický procesor (GPU), který je součástí grafické karty počítače. Získaný obraz lze následně zobrazit vhodným výstupním zařízením — např. monitorem.\n\nKonkretní podoba a chování vykreslovacího řetězce jsou dány některým ze standardů pro 3D grafiku. Mezi nejvýznamnější standardy v této oblasti patří OpenGL a Direct3D (součást DirectX).\n\nPodoba vykreslovacího řetězce se stále vyvíjí aby vyhověla potřebám a trendům současné počítačové grafiky. Největší změnou byl přechod od fixního vykreslovacího řetězce k řetězci programovatelnému.\n\nJednotlivé stupně jsou popsány ve specifikacích řetězce OpenGL a řetězce Direct3D.\n\nV době, kdy se objevila první a druhá generace GPU bylo chování každého stupně vykreslovacího řetězce pevně dané. Tento přístup byl z hlediska způsobu vykreslovaní scény velmi málo flexibilní a tvorba grafických efektů byla omezená a poměrně složitá (ke tvorbě efektů se využívaly např. techniky nanášení více textur nebo alpha-blending).\n\nS příchodem karet založených na GPU GeForce 3 (NVIDIA) a Radeon 8500 (ATI) se objevila možnost řídit chování jednotlivých stupňů řetězce programem — tzv. shaderem. Délka tohoto programu byla však pevně dána a jeho tvorba probíhala v nižším programovacím jazyce podobném jazyku symbolických instrukcí. Vyšší programovací jazyky určené pro psaní shaderů se objevily s nástup karet GeForce FX a Radeon 9700 a umožňovaly vytváření složitých shaderů velkého rozsahu (délka shaderu nebyla pevně daná).\n\n\n"}
{"id": "744909", "url": "https://cs.wikipedia.org/wiki?curid=744909", "title": "Telefonní síť", "text": "Telefonní síť\n\nTelefonní síť je telekomunikační síť, určená především pro telefonní hovory mezi dvěma nebo více účastníky.\n\nExistují různé druhy telefonních sítí:\n\nVeřejní telefonní operátoři (PTO) vlastní a budují sítě prvního a druhého typu a poskytují služby veřejnosti na základě licence, kterou uděluje telekomunikační úřad určený vládou. Virtuální síťoví operátoři (VNO) si naopak pronajímají kapacity od PTO a telefonní služby pak prodávají veřejnosti přímo.\n\n"}
{"id": "744911", "url": "https://cs.wikipedia.org/wiki?curid=744911", "title": "Facilitátor", "text": "Facilitátor\n\nFacilitátor je odborník na vedení diskuse. Na rozdíl od moderátora aktivně řídí diskusi po stránce procesní a odpovídá za její průběh, ale nikoliv za její obsah.\n\nÚkolem facilitátora je usnadnit komunikaci a dát účastníkům diskuse možnost, aby se mohli soustředit na věcnou stránku problému a jeho řešení. Role facilitátora bývá přirovnávána k porodní asistentce, která sice pomáhá při narození dítěte, ale není jeho rodičem. Facilitátor musí být vždy nestranný, a to i když se v diskusi vyskytne spor. \n\nFacilitátor dbá na dodržování dohodnutých pravidel diskuse. Sleduje například, zda diskutující nepřesáhl dobu vymezenou pro diskuzní příspěvek, pokud byla dohodnuta. Na druhé straně povzbuzuje některé zdrženlivější účastníky diskuse. Facilitátor vždy musí vést diskusi směrem k dosažení shody. Pokud shoda není možná, měl by se pokusit alespoň objasnit jádro problému. Facilitátor obvykle též dělá během diskuse shrnující poznámky. \n\nNa facilitátora je kladena řada požadavků, jako např. schopnost pozorně naslouchat diskutujícím, respektovat diskutující, snažit se je pochopit, v potřebné míře parafrázovat výroky diskutujících, za každé situace zachovat nestrannost a umět zabránit případným konfliktům mezi diskutujícími. Facilitátor ale ve výsledku vždy musí jednat tak, aby přispěl k tvořivosti skupiny. \n\n\nV roce 1993 byla založena mezinárodní organizace, sdružující facilitátory (The International Association of Facilitators).\n\nBěhem roku 2007 byly v Indii nainstalovány automaty na prodej jízdenek vybavené jednoduchým dotykovým displejem a vyžadující použití předplacených čipových karet. Jejich využití bylo nízké a cestující raději čekali 20 až 30 minut u běžných pokladen. V roce 2011 železnice umožnila zaměstnancům, aby v mimopracovní době nebo o dovolené pracovali jako „facilitátoři“. Do jednoho měsíce se použití automatů zvýšilo o 20 %.\n\n"}
{"id": "744914", "url": "https://cs.wikipedia.org/wiki?curid=744914", "title": "Fotbal na Letních olympijských hrách 1912", "text": "Fotbal na Letních olympijských hrách 1912\n\nFotbalový turnaj na Letních olympijských hrách 1912 byl druhý oficiální fotbalový turnaj na olympijských hrách. Vítězem se stala Velká Británie, která tak obhájila titul z minulého turnaje.\n\nTýmy, které vypadly v prvních dvou kolech, se utkaly vyřazovacím způsobem o páté místo a cenu věnovanou Švédskou fotbalovou asociací. Účastníků bylo sedm, Maďaři měli v prvním kole volný los.\n"}
{"id": "744916", "url": "https://cs.wikipedia.org/wiki?curid=744916", "title": "Peyton Manning", "text": "Peyton Manning\n\nPeyton Williams Manning (* 24. března 1976 v New Orleans, stát Louisiana) je bývalý hráč amerického fotbalu, který 18 let nastupoval na pozici Quarterbacka. Je považován za jednoho z nejlepších Quarterbacků všech dob; velkou část své kariéry strávil v dresu Indianapolis Colts, poslední čtyři sezóny hrál za Denver Broncos. Manning stále drží rekordních pět cen pro nejužitečnějšího hráče (MVP) NFL. Byl draftován týmem Indianapolis Colts v roce 1998 jako první hráč celkově po vynikající kariéře v univerzitním týmu Tennessee Volunteers. Je synem slavného Quarterbacka Archieho Manninga a starším bratrem současného Quarterbacka New York Giants Eliho Manninga.\n\nManning drží mnoho rekordů, například ten v za sebou jdoucích sezónách, ve kterých naházel přes 4 000 yardů, nejvíc sezón v kariéře s naházenými minimálně 4 000 yardy, šestý největší quarterback rating (94,9) v historii NFL nebo největší rating přihrávek v jedné sezóně (121,4 v roce 2004). Je rovněž historickým lídrem Colts v počtu vítězství, přihrávek, pokusů o přihrávku, zkompletovaných přihrávek a přihrávek na touchdown.\n\nV roce 2009 byl vyhlášen listem \"The Sporting News\" nejlepším hráčem NFL dneška, ve stejném roce ho stanice \"Fox Sports\" zvolila nejlepším hráčem dekády.\n\nOd chvíle, co Colts draftovali Manninga v roce 1998, měl tým největší úspěšnost z celé NFL v získání třetího (44,6 %) a čtvrtého downu (61,1 %). Během cesty Colts k vítězství v Super Bowlu XLI v roce 2006 pomohl Manning týmu rekordním proměněním 56,1 % třetích downů.\n\nProtože je Manning velmi žádaný i mimo fotbal, objevil je v mnoha reklamách a televizních pořadech, včetně Saturday Night Live nebo Simpsonových spolu s bratry Elim a Cooperem.\n\nManningův rituál před převzetím míče se stal jednou z nejznámějších scén v NFL. Před každou hrou se obyčejně ofenzíva sejde v kruhu; Manning tuto fázi vynechává, co nejrychleji se postaví na \"line of scrimmage\" a Manning poté hlasitě podle svého uvážení udílí pokyny jednotlivým hráčům. V roce 2010 byl vyhlášen osmým nejlepším hráčem v historii NFL a je také jediným aktivním hráčem z elitní první desítky.\n\nManning navštěvoval soukromou školu Isidora Newmana v New Orleans ve státě Louisiana. Během tří sezón dovedl tým k bilanci 34:5 a byl jmenován do Gatorade Circle of Champions National Player-of-the-Year a Columbus (Ohio) Touchdown Club National Offensive Player-of-the-Year v roce 1993.\n\nManning ohromil mnohé, když se rozhodl navštěvovat University of Tennessee, místo Ole Miss, alma mater jeho otce Archieho. Stal se rekordmanem školy v počtu naházených yardů (11 201), touchdownů (89) a zvítězil v 39 z 45 zápasů, takže překonal rekord Southeastern konference NCAA v počtu vítězství v kariéře.\n\nJako nováček byl až třetím quarterbackem, ale zranění Todda Heltona a Jerryho Colquitta ho donutilo převzít otěže v utkání proti Mississippi State University, které nakonec skončilo porážkou 21:24. Následující týden proti Washington State University hraje Manning poprvé od začátku a Tennessee vyhrává 10:9. Ve všech zbývajících zápasech kromě jediného Tennessee Volunteers vítězí a končí sezónu s bilancí 8:4, ve finále (Gator Bowl) poráží Virginia Tech 45:23.\n\nSezónu 1995 začínají Manning a Volunteers vítězstvím nad East Carolina a Georgií a cestují do Gainsville na zápas proti místním Gators. Manning nasbírá 326 yardů, 2 touchdowny a zajišťuje poločasové vedení 30:21, po změně stran Gators skóre otáčejí a vítězí 37:62. Toto je jediná porážka Tennessee v sezóně, zbývajících osm utkání získávají ve svůj prospěch, včetně vítězství 41:14 nad Alabamou v Citrus Bowlu. Volunteers končí sezónu na třetím místě, Manning je šestý v hlasování o Heisman Trophy.\n\nV roce 1995 Tennessee začíná vítězstvími nad UNLV a UCLA, ale znovu prohrává s Gators 29:35 a Manning hází 4 interceptiony. Po čtyřech vítězstvích v řadě prohrávají s Memphisem i přesto, že Manning přihrává na 296 yardů. Ve zbývajících utkáních Volunteers vítězí, v Citrus Bowlu poráží Northwestern 48:28, Manning přihrává na 408 yardů, 4 touchdowny a je vyhlášen nejužitečnějším hráčem utkání.\n\nManning dokončuje vzdělání ve třetím roce a je považován za jedničku následujícího draftu NFL, ale ještě na jeden rok se vrací do Tennessee. Po vítězstvích nad Texas Tech a UCLA potřetí v kariéře prohrává s Gators, tentokrát 20:33. Volunteers končí sezónu s bilancí 10:1 a postupují do SEC Championship proti Auburnu. Za nepříznivého stavu 7:20 vede Manning Tennessee k vítězství 30:29, přihrává na 4 touchdowny a je vyhlášen nejužitečnšjčím hráčem utkání, ale zraňuje se. Volunteers jsou nasazeni jako číslo 3 proti druhé Nebrasce v Orange Bowlu. Pokud by Tennessee zvítězilo a Michigan proti Washington State v Rose Bowlu prohrál, stali by se Volunteers národními šampiony. Nicméně obrana Tennessee není schopna zastavit běhací útok Nebrasky, povoluje jim přes 400 yardů a prohrává 17:42. I tak získává Manning množství cen; je jmenován členem prvního týmu ligy, vítězem Maxwell Award, Davey O'Brien Award, Johnny Unitas Award a nejlepším univerzitním hráčem podle ESPY, ačkoliv nezískává Heisman Trophy, končí druhý za Charlesem Woodsonem. V roce 2005 Tennessee vyřazuje Manningovo číslo 16. Jedna z ulic vedoucí k Neyland Stadium v Knoxvillu je přejmenována na Peyton Manning Pass.\n\nManning byl vybrán první celkově v Draftu NFL 1998 týmem Indianapolis Colts. V první sezóně přihrál na 3 739 yardů, 26 touchdownů, stanovil pět různých nováčkovských rekordů, včetně nejvíce přihrávek na touchdown v jedné sezóně, a byl jmenován do NFL All-Stars týmu nováčků. Manningovo první vítězství 17:12 přišlo proti kolegovi nováčkovi Ryanu Leafovi, quarterbacku San Diega Chargers. O týden později stanul proti Stevu Youngovi; přihrál na tři touchdowny, čímž vyrovnal rekord Colts, ale San Francisco zaznamenalo pozdní field gól a zvítězilo 31:34. V listopadu při výhře 24:23 nad New York Jets přihrál Manning na tři touchdowny a byl jmenován „AFC ofenzivním hráčem týdne“ na své pozici. Byl to první vítězný drive jeho kariéry, když touchdownovou přihrávkou našel Marcuse Pollarda. Manning byl světlým bodem Colts sezóny 1998, i když naházel 28 interceptionů (nejvíc z ligy); tým zakončil rok s bilancí 3:13 a průměrem přes 27 inkasovaných bodů na zápas. Colts ztratili mnoho těsných zápasů, včetně pěti, ve kterých vedli dvouciferných rozdílem.\n\nColts otevírají sezónu 1999 vítězstvím nad Buffalem Bills 31:14, ale poté ztrácejí vedení 28:7 proti New England Patriots a prohrávají 28:31. Po zdolání Chargers 27:19, kdy Manning hází přes 400 yardů a je jmenován „AFC ofenzivním hráčem týdne“, přichází další porážka od Miami Dolphins. Colts reagují jedenácti výhrami z dvanácti zápasů a s bilancí 13:3 se stávají mistry divize AFC East. Zlepšením bilance o 10 utkání proti předchozímu roku stanovují nový rekord NFL a postupují až do AFC Divisional Play-off proti Tennessee Titans. S pozdějším finalistou Super Bowlu Colts prohrávají 16:19, Manningův vliv je omezen na jeden touchdown. Sezónu končí se 4 135 naházenými yardy, 26 přihrávkami na touchdown a poprvé je zvolen do Pro Bowlu. V něm přihrává na 270 yardů a 2 touchdowny.\n\nColts začínají nevyrovnaně, po vítězství v zahajovacím týdnu nad Kansas City Chiefs ztrácejí proti Oakland Raiders vedení 21:0 a prohrávají 31:38. Poté v \"Monday Night Football\" poráží Jacksonville Jaguars 42:14, Manning přihrává na 430 yardů, 4 touchdowny a je za to zvolen „AFC ofenzivním hráčem týdne“. Z následujících pěti utkání vítězí Colts ve čtyřech, proti Patriots zaznamenává Manning první perfektní \"passer rating\" kariéry; z dalších pěti zápasů naopak čtyři Colts prohrávají. Indianapolis se vrací do hry třemi vítězstvími v klíčové fázi sezóny, včetně zdolání Minnesoty Vikings 31:10 v týdnu 17. Manning přihrává na 4 touchdowny, je znovu zvolen „AFC ofenzivním hráčem týdne“, Colts končí s bilancí 10:6 a jsou jako číslo 6 nasazeni do play-off. Ve Wild Card Game prohrávají Colts s Miami Dolphins 17:23 v prodloužení. Manning končí sezónu s 4 413 naházenými yardy, 33 přihrávkami na touchdown a podruhé je zvolen do Pro Bowlu. V něm přihrává na 2 touchdowny.\n\nManning a Colts představují novou \"no-huddle offense\" a v prvním týdnu využívají jejího efektu ke zdolání New York Jets 45:24. O dva týdny později (druhé kolo je odloženo kvůli událostem 11. září) vítězí Colts nad Buffalem Bills a Manning přihrává na 421 yardů. Nicméně následující týden Indianapolis prohrává s Patriots a ztrácí také dvě další utkání. Poté sice získávají dvě vítězství za sebou, ale ze zbývajících devíti utkání v sedmi prohrávají, včetně domácí porážky 21:40 se San Franciscem a Manning hází čtyři interceptiony. I přes zápornou bilanci 6:10 končí Manning sezónu s 4 131 naházenými yardy, 26 přihrávkami na touchdown a 4 běhacími touchdowny, protože ofenzíva je druhá nejlepší v lize. Bohužel obrana je nejhorší a po sezóně je trenér Jim Mora vyhozen.\n\nTony Dungy se stává Manningovým druhým hlavním trenérem v NFL. Colts startují rok 2002 dobře, ale tři porážky v řadě je srovnávají na 4:4. Indianapolis odpovídá šesti vítězstvími z osmi zápasů, včetně zdolání Philadelphie Eagles 35:13, kdy Manning podruhé v kariéře zaznamenává perfektní passer rating a s bilancí 10:6 posunuje Colts do play-off. Tam je Indianapolis smeten New York Jets 0:41, Manning přihrává pouze na 137 yardů a i třetí utkání v play-off prohrává, aniž by jediné vyhrál. Manning končí sezónu s 4 200 naházenými yardy, 27 přihrávkami na touchdown a je zvolen do Pro Bowlu. Zde zkompletuje 5 přihrávek z 11 pro zisk 100 yardů a 1 touchdown.\n\nIndianapolis začíná sezónu pěti vítězstvími v řadě, včetně smetení New Orleans Saints 55:21, kdy Manning potřetí zaznamenává perfektní passer rating a v osobním rekordu přihrává na 6 touchdownů. O týden později v Monday Night Football poráží Colts obhájce titulu Tampu Bay Buccaneers 38:35, když ještě pět minut před koncem prohrávají 14:35. Je to první a jediný případ v historii NFL, kdy se týmu podařilo v posledních čtyřech minutách základní hrací doby zaznamenat 21 bodů. Manning si v utkání připsal 386 yardů.\n\nPo porážce od Caroliny Panthers v nastavení vítězí Colts v sedmi z následujících deseti utkání, včetně důležité výhry ve 14. týdnu nad Tennessee Titans, takže základní část končí s bilancí 12:4. Mezitím 30. listopadu hostí Colts New England Patriots s bilancí 9:2 a pokládají tak základy největší rivality nového tisíciletí.\n\nVe Wild Card playoff Colts poráží Denver Broncos 41:10 a Manning zaznamenává první vítězství v play-off v kariéře. Přihrává pro 377 yardů a 5 touchdownů, čímž zaznamenává perfektní passer rating podruhé v sezóně a počtvrté v kariéře. Po utkání je potřetí v sezóně vyhlášen hráčem týdne. V Divisional Play-off vede Manning Colts k vítězství 38:31 nad Kansas City Chiefs. V ofenzivně laděném utkání ani jeden tým nepuntuje. V konferenčním finále je Manning zastaven kvalitní obranou New England Patriots. Colts prohrávají 14:24, Peyton zaznamenává třetí nejnižší passer rating v kariéře (35,5 %), je čtyřikrát sackován a zaznamená čtyři interceptiony.\n\nBěhem ročníku 2003 je Manning jmenován „AFC ofenzivním hráčem měsíce září“ a Nejužitečnějším hráčem NFL spolu s quarterbackem Tennessee Titans Stevem McNairem. Také obdrží cenu ESPY pro nejlepšího hráče NFL. Peyton vede ligové statistiky s 4 267 naházenými yardy a 29 touchdowny, je jmenován do All-Pro týmu a do Super Bowlu, ve kterém si připisuje 342 yardů a 3 touchdowny.\n\nColts začínají sezónu 2004 porážkou s Patriots 24:27 poté, co Mike Vanderjagt nepromění jednoduchý field gól v závěrečných sekundách hry. Poté vítězí v následujících čtyřech zápasech včetně zdolání Green Bay Packers 45:31, ve kterém Manning přihrává na 5 touchdownů a je zvolen „AFC ofenzivním hráčem týdne“. Následují dvě porážky v řadě od Jacksonville Jaguars a Kansas City Chiefs, ale Colts odpovídají sérii osmi vítězství a zajišťují si vítězství v divizi a účast v play-off. Během listopadu je Manning dvakrát vyhlášen ofenzivním hráčem týdne; poprvé za 5 touchdownů a zničení Houstonu Texans 49:14, podruhé na Den díkuvzdání a 6 touchdownů proti Detroit Lions (41:9). Podle očekávání je také zvolen „AFC ofenzivním hráčem měsíce listopadu“.\n\nColts jsou s bilancí 12:4 nasazeni do play-off na třetím místě proti Denveru Broncos. Manning přihrává na 458 yardů a 4 touchdowny a Indianapolis vítězí 49:24. O týden později ve Foxborough ovšem pro ně sezóna končí, domácí Patriots vítězí 3:20 a Manning si připisuje nejnižší passer rating v sezóně (69,3). Byla to jeho sedmá porážka od Patriots na jejich hřišti v řadě a tři získané body jsou nejmíň od otevíracího utkání sezóny 2003.\n\nBěhem ročníku 2004 nasbírá Peyton Manning 4 557 yardů, passer rating 121,1 a především přihrává na 49 touchdownů, tehdejší rekord NFL. Je také zvolen nejužitečnějším hráčem NFL 49 hlasy z 50, ofenzivním hráčem roku a podruhé v řadě ESPY nejlepším hráčem NFL. Manning je znovu jmenován do All-Pro týmu a Pro Bowlu, ve kterém přihrává na 3 touchdowny při vítězství 38:27 a jmenován nejužitečnějším hráčem zápasu.\n\nV sezóně 2005 Colts výrazně zlepšují hru obrany oproti minulým rokům. V kombinaci se stále kvalitní ofenzívou vítězí v prvních třinácti utkáních sezóny, včetně rozdrcení 40:21 šampionů z posledních dvou let, New England Patriots. Je to první Manningovo vítězství na hřišti Patriots na osmý pokus a za tři přihrávky na touchdown v zápase je vyhlášen „AFC ofenzivním hráčem týdne“. Před 15. týdnem sezóny mají Colts zajištěné první místo v konferenci a nejlepší pozici pro play-off. Peyton přihrává na 3 747 yardů a poprvé od nováčkovské sezóny nepřekonává hranici 4 000 yardů, protože v posledních třech zápasech je šetřen pro vyřazovací část. I tak je jeho rating 104,1 nejlepší v lize.\n\nPo volnu v první kole se v AFC divisional playoff Colts na domácím RCA Dome utkávají s šestými nasazenými Pittsburgh Steelers. Hosté se v první čtvrtině ujímají vedení 0:14 a domácí ve zbytku utkání ztrátu stahují. Pár minut před koncem základní hrací doby hází Manning podle všeho rozhodující interception do rukou Troye Polamala, ale rozhodčí verdikt otáčí, což je později označeno vedením NFL jako špatné rozhodnutí sudího. Colts tak pokračují ve hře a musí proměnit čtvrtý down, ale Manning je sackován na jednoyardové linii. Steelers jsou tak kousek od touchdownu a jistého vítězství, ale Jerome Bettis při běhu ztrácí míč. Ten zachytává obránce Nick Harper a má volné celé hřiště až do endzóny soupeře, jenže quarterback Steelers Ben Roethlisberger ho zastavuje na 42 yardech a neumožňuje Colts zaznamenat touchdown. Indianapolis se probojuje na 27 yardů, ale kicker Mike Vanderjagt nepromění jednoduchý field gól a Pittsburgh vítězí 18:21.\n\nManning se umístí druhý v hlasování o nejužitečnějšího hráče NFL za Shaunem Alexanderem. Stává se držitelem trofeje Walter Payton Man of the Year Award a je nominován na FedEx Air Player of the Year Award spolu s Tomem Bradym a Carsonem Palmerem. Potřetí v řadě nominován do All-Pro týmu a Pro Bowlu.\n\nManning otevírá sezónu 2006 v Monday Night Football zápasem proti New York Giants, za které hraje jeho bratr Eli (první tzv. „Manning Bowl“). Poprvé v historii NFL proti sobě nastupují dva bratři jako quarterbaci a Peytonův tým vítězí 26:21. Colts vítězí i v následujících osmi utkáních, Manning je za své výkony dvakrát zvolen „AFC ofenzivním hráčem týdne“, konkrétně v 2. (proti Houstonu Texans) a 7. týdnu (Washington Reskins). V následujících šesti zápasech Indianapolis hraje čtyřikrát venku a všechna utkání prohrává, i když divizní titul má dávno zajištěný. V posledním utkání základní části proti Miami Dolphins přihrává Manning na 282 yardů a 2 touchdowny, přidává 1 běhací a Colts jsou po vítězství 27:22 nasazeni do play-off na třetím místě. Peyton je potřetí v sezóně zvolen „AFC ofenzivním hráčem týdne“, přihrává celkem na 4 397 yardů a 31 touchdownů, nejvíc z celé NFL. Jeho passer rating 101 % je třetí rok po sobě nejvyšší z celé ligy a Colts stanovují rekord NFL v počtu proměněných třetích downů (56,1 %).\n\nI přes tři interceptiony v utkání prvního kola play-off Manning zkompletuje 30 přihrávek z 38 a Indianapolis Colts poráží Kansas City Chiefs 23:8. O týden později pevná obrana Baltimore Ravens nedovolí Colts žádný touchdown, ale pět proměněných field gólů Adama Vinatieriho posouvá dále hosty po vítězství 15:6. Manning zkompletuje 15 přihrávek z 30 pro 170 yardů, žádný touchdown a 2 interceptiony, ale zazáří především obrana Colts; v základní části je nejhorší proti běhům z celé NFL, v tomto zápase ovšem povolí Ravens pouhých 83 yardů. V AFC Championship game proti New England Patriots se na začátku druhé čtvrtiny ujímají domácí vedení 3:21 poté, co Manning hází interception a Asante Samuel ji vrací pro touchdown. Je to právě Peyton Manning, kdo z kraje druhé půle vyrovnává utkání na 21:21 a minutu před koncem 80yardovým drivem otáčí utkání ve prospěch Colts v poměru 38:34. Je to největší obrat v konferenčním finále v historii.\n\nManning vede Colts v Super Bowlu XLI k vítězství nad Chicagem Bears 29:17 a stává se nejužitečnějším hráčem utkání. Peyton byl v předchozích letech kritizován, že nezvládá velká utkání, tentokrát poráží své démony a vítězí. „V předchozích letech, když náš tým vyšel zkrátka, jsme byli zklamaní,“ řekl novinářům. „Ale našli jsme způsob, jak se poučit z porážek a to nás jako tým posílilo.“ Znovu je jmenován do All-Pro týmu a Super Bowlu. Také je mu vedením Colts nabídnut vylepšený kontrakt na 8,2 milionů dolarů ročně.\n\nManning a Colts začínají sezónu sérií sedmi vítězství v řadě a jsou poraženi až New England Patriots v utkání označovaném „Super Bowl 41,5“. Indianapolis vede v poločase 13:7 a ještě těsně před koncem 20:10, ale Tom Brady vede Patriots k obratu a dvěma touchdowny otáčí výsledek na 20:24. Manning přihrává na 225 yardů a 1 touchdown, a také přidává jeden běhací.\n\nPeyton se z této porážky těžko vzpamatovává a proti San Diegu Chargers zaznamenává negativní rekord 6 interceptionů v jednom utkání, ale ke konci utkání alespoň zmírňuje porážku z 0:23 na 21:23 a navíc připravuje dobrou pozici pro vítězný Vinatieriho field gól. Ten však výbornou pozici na 29yardech zahazuje. Ani proti Kansas City Chiefs Manningův výkon není dobrý, když nepřihraje ani na jeden touchdown, ale alespoň připraví pozici pro vítězný field gól a v celkovém součtu překonává hranici 40 000 naházených yardů v kariéře. Zároveň je to jeho jubilejní sté vítězství v kariéře. Pěti vítěznými utkáními v řadě si Colts zajišťují vítězství v divizi AFC South a jsou nasazeni jako číslo dvě do play-off.\n\nPo volnu v prvním kole se Colts utkávají se San Diegem a prohrávají 24:28. Manning pomáhá Indianapolisu čtyřikrát do vedení, ale není schopen bodovat v posledním drivu utkání. Celkový účet zápasu pro Peytona zní na 402 yardů a tři touchdowny.\n\nManning končí sezónu se 4 040 naházenými yardy, 31 touchdowny a passer ratingem 98,0. Poosmé v kariéře je zvolen do Pro Bowlu. Také je často vidět během Super Bowlu XLII, ve kterém fandí bratrovi Elimu, jehož New York Giants poráží favorizované New England Patriots 17:14.\n\n14. července 2008 se Manning podrobuje chirurgickému zákroku k odstranění infikovaného váčku z levého kolena. Kvůli tomu zameškává přípravný kemp a všechna předsezónní utkání.\n\nZačátek sezóny podle toho vypadá, Colts prohrávají čtyři ze sedmi utkání, včetně porážky 13:29 od Chicaga Bears na nově otevřeném Lucas Oil Stadium. Zlomem v nepříznivém vývoji se stává duel s New England Patriots v rámci Sunday Night Football. Za vyrovnaného stavu 15:15 připraví Manning pozici pro vítězný field gól Adama Vinatieriho. Sám zkompletuje 21 z 29 přihrávek pro 254 yardů, 2 touchdowny a žádnou interception. Od této chvíle až do konce základní části neprohrají Colts ani jeden zápas, včetně těžkých a vyrovnaných utkání na hřištích Steelers (24:20), Chargers (23:20) nebo Browns (10:6). Peyton Manning je třikrát v sezóně vyhlášen „AFC ofenzivním hráčem týdne“, celkem v kariéře podevatenácté a překonává do té doby vedoucího Dana Marinoa. Kromě toho je zvolen FedEx Air Player of the Week. Statistici mu napočítají rekordní devátou sezónu s minimálně 4 000 naházenými yardy a šestou sezónu v řadě, ve které Colts pomohl k minimálně dvanácti vítězstvím v základní části. Na konci sezóny je potřetí vyhlášen neužitečnějším hráčem NFL a v počtu těchto trofejí dorovnává Bretta Favra.\n\nBohužel ani tyto výkony nepomůžou Colts k diviznímu titulu, Tennessee Titans jsou s bilancí 13:3 o jedno vítězství lepší. Indianapolis je tak nasazen do play-off jako číslo pět a v prvním kole se střetává s Chargers, kteří je rok předtím vyřadili. San Diego začíná lépe a v poločase vede díky 2 touchdownům 10:14. Manning sice přihrává ve třetí čtvrtině na touchdown a otáčí vedení ve prospěch svého týmu na 17:14, ale Nate Kaeding 22yardovým field gólem srovnává skóre a jde se do prodloužení. Chargers získávají díky losu mincí míč a tuto výhodu přetavují ve vítězný touchdown. Pro Manninga a Colts sezóna končí.\nManningovým třetím hlavním trenér v NFL se stává Jim Caldwell. Po vyrovnaných, ale vítězných zápasech s Jacksonville Jaguars (14:12) a Miami Dolphins (27:23) se Colts s utkávají s Arizonou Cardinals. Manning přihrává pro 379 yardů a 4 touchdowny. Za své výkony je vyhlášen „AFC ofenzivním hráčem měsíce září“ počtvrté v kariéře a Indianapolis se rozjíždí k velké sérii. Colts vítězí ve čtrnácti zápasech v řadě a suverénně si zajišťují první místo v divizi AFC South i konferenci AFC celkově. Výjimečným zápasem je střetnutí s Houstonem Texans v 9. týdnu, ve kterém překonávají Colts rekord v počtu vítězných utkání v základní části za sebou (17), Manning překonává Franka Tarkentona na čtvrtém místě v počtu vítězství (125) a stává se první quartebackem, který v dekádě naházel přes 40 000 yardů. Poprvé v kariéře také zkompletuje v první čtvrtině 25 přihrávek a do poločasové přestávky 40. Jim Caldwell dva zápasy před koncem základní části činí kontroverzní rozhodnutí, když nechává startující hráče odpočinout a tím pádem Colts prohrávají poslední dva zápasy s Jets (15:29) a Bills (7:30). Manning je počtvrté Nejužitečnějším hráčem NFL a stává se v tomto směru rekordmanem, a popáté se dostává do All-Pro týmu.\n\nV AFC Divisional playoff se Colts střetávají s Baltimore Ravens a vítězí 20:3. Rozhodující náskok získávají domácí ve druhé čtvrtině, kdy Manning přihrává na 2 touchdowny Austinovi Collie a Reggiemu Waynovi. V odvetě za měsíc starou porážku vítězí Colts ve finále konference AFC nad New Yorkem Jets 30:17. Po bezbodové první čtvrtině se do čela dostávají Jets vedení Markem Sanchezem, ale Indianapolis po touchdownové přihrávce Manninga na Austina Collieho snižuje. Od této chvíle Colts na hřišti dominují, přičemž Peyton zaznamenává 26 zkompletovaných přihrávek z 39 pro 377 yardů, 3 touchdowny a žádný interception.\n\nV Super Bowlu XLIV proti svému rodnému městu vede Manning Colts k vedení 10:0 po první čtvrtině, Saints odpovídají ve druhé dvěma field góly. Po změně stran získává New Orleans míč po dobře provedeném onside kicku a ujímá se vedení 10:13. Joseph Addai naposledy otáčí skóre ve prospěch Colts, ale ve čtvrté čtvrtině pět minut před koncem přihrává Drew Brees na vítězný touchdown a tři minuty před koncem Peyton Manning hází interception do rukou Tracyho Portera. Saints vítězí 17:31 a získávají Super Bowl.\n\nV otevíracím utkání sezóny 2010 proti Texans si Manning připisuje nejvíc pokusů o přihrávku (57) a zkompletovaných přihrávek (40) v kariéře, kromě toho 433 naházených yardů a 3 touchdowny, ale prohrává 24:34. Nicméně z následujících šesti zápasů vítězí v pěti, včetně „Manning Bowlu“ v druhém týdnu. Poté ovšem Colts prohrávají čtyři z pěti zápasů a jedinou cestou do play-off je vítězství ve všech zbývajících zápasech, včetně tří divizních derby. Manning zastavuje černou sérii interceptionů, a 319 naházenými yardy a dvěma touchdowny přispívá k porážce Tennessee Titans 30:28, za což je jmenován „AFC ofenzivním hráčem měsíce“. Také zápasy s Jaguars (34:24), Raiders (31:26) a znovu s Titans (23:20) končí vítězstvím a Indianapolis vstupuje do play-off ze čtvrtého místa.\n\nVe Wild Card playoff se Colts utkávají s New York Jets. Vyrovnané utkání se rozhoduje v poslední čtvrtině; necelé dvě minuty před koncem dostává Colts do vedení Adam Vinatieri, ale obrana Indianapolisu není schopna zastavit běhací hru Jets a ti se v krátké době dostávají na dohled endzóny, aby Nick Folk z 32yardové vzdálenosti proměnil field gól a zajistil vítězství New Yorku 16:17.\n\nPůvodní smlouva Colts s Peytonem Manningem vypršela 15. února 2011. 30. července podepisují obě strany nový kontrakt na 5 let za 90 milionů dolarů poté, co Manning dementuje zvěsti, že se chce stát nejlépe placeným hráčem NFL.\n\n23. května se Manning podrobuje operaci krku a rekonvalescence probíhá dobře, ale 7. září těsně před začátkem základní části NFL si zranění obnovuje. Doba léčení se odhaduje minimálně na dva měsíce, takže pro něj sezóna končí a končí také série 208 zápasů (227 s play-off) v řadě, do kterých nastoupil. Na jeho místo je najat vysloužilý quarterback Kerry Collins, zatímco Manning se 8. září podrobuje další operaci. Přestože v polovině prosince začíná s lehkým tréninkem, do zbytku základní části nezasáhne. Colts se s bilancí 2-14 stávají nejhorším týmem NFL a majitel Jim Irsay se rozhodne přebudovat celý tým. Po nevyplacení bonusu za sezónu 2011 se 7. března 2012 stává Peyton Manning volným hráčem. Jim Irsay prohlašuje, že číslo 18 na dresu Colts již nikdo nebude nosit.\n\n20. května 2012 podepisuje Manning pětiletý kontrakt na 96 milionů dolarů s Denver Broncos. Přestože číslo 18 je vyřazeno, Manning dostává povolení od předchozího majitele, Franka Tripucky, že jej může používat. První start v novém dresu si připisuje 9. srpna v přípravném utkání proti Chicagu Bears. V prvním soutěžním utkání proti Pittsburghu Steelers slaví vítězství 31-19, když zkompletuje 19 z 26 přihrávek pro 253 yardů a 2 touchdowny. Zároveň přihrává na čtyřstý touchdown v kariéře, což ho řadí na třetí místo historických tabulek za Dana Marinoa a Bretta Favra. Celkem si v sezóně připíše 400 zkompletovaných přihrávek z 583 pro 4 659 yardů, 37 touchdownů a 11 interceptionů. Je znovu vybrán do Pro Bowlu, po sedmé v kariéře se stává AFC Hráčem roku a 2. února je vyznamenán cenou AP National Football League Comeback Player of the Year, čímž definitivně ukončuje spekulace o svém zdravotním stavu. Bohužel v semifinále konference AFC Broncos prohrávají s Baltimore Ravens 35-38 a jejich cesta play-off končí. Pro Manninga je to rekordní osmá porážka v prvním zápase play-off v kariéře, dvakrát více než jakýkoliv jiný hráč v historii NFL.\n\nV otevíracím utkání celé sezóny Broncos porazili úřadující šampióny Ravens a Manning se stal teprve šestým hráčem v historii NFL, který přihrál v jednou utkání na 7 touchdownů. Proti Oakland Raiders ve třetím týdnu pak zlomil rekord Toma Bradyho z roku 2011 za nejvíc touchdownových přihrávek v prvních třech zápasech sezóny. V 16. týdnu proti Houston Texans Manning zlomil Bradyho rekord v počtu přihrávek na touchdown za sezónu (51), jeho účet se zastavil na čísle 55 a rovněž si připsal rekordních naházených 5 477 yardů. Počtem čtyřistapadesáti zkompletovaných přihrávek stávající rekord vyrovnal.\n\nBroncos zdolali v Divisional Round San Diego Chargers 24:17, poté v AFC Championship game New England Patriots 26:16, ale v Super Bowl XLVIII podlehli Seattle Seahawks jednoznačně 8:43. Manning v tomto utkání stanovil rekord Super Bowlu (později překonaný) 34 zkompletovanými přihrávkami, ale jím vedený útok zaznamenal první down až ve druhé čtvrtině a až do třetí čtvrtiny nedokázal skórovat body. Skvělá defenzíva Seahawks toho Manningovi mnoho nedovolila a ten kromě jednoho touchdownu zaznamenal také dva interceptiony. Přesto se Peyton po Craigu Mortonovi a Kurtu Warnerovi stal teprve třetím startujícím Quarterbackem v historii NFL, který se dostal do Super Bowlu se dvěma různými týmy.\n\nPo úspěšném zdolání Indianapolis Colts na začátku sezóny 2014 se Manning stal teprve druhým startujícím Quarterbackem historie (spolu s Brettem Favrem), který dokázal porazit všech 32 týmů NFL. 18. října 2014 proti San Francisco 49ers Manning přihrál na 509. touchdown kariéry a stal se tak lídrem NFL všech dob v této kategorii. Nicméně sezóna pro něj nebyla úspěšná, protože Broncos jako druhý nasazený tým v AFC prohrál v Divisional Round s Manningovým bývalým klubem, Indianapolis Colts, 13:24.\n\nPo mnoha spekulacích Manning v přestávce mezi sezónami oznámil, že odehraje osmnáctou sezónu v NFL. V 10. týdnu proti Kansas City Chiefs pak překonal významný rekord NFL v počtu naházených yardů v kariéře, když překonal dosavadního lídra Bretta Favra. Z pohledu statistik nicméně pro něj sezóna úspěšná nebyla, do šesti zápasů základní části vůbec nezasáhl, ve zmíněném utkání proti Chiefs dokonce zaznamenal passer rating 0.0 a byl střídán. Celkem zaznamenal passer rating 67.9, 9 touchdownů (obojí nejhorší v kariéře) a 17 interceptionů. V posledním utkání základní části byl dokonce jako aktivní hráč poprvé v NFL pouze náhradníkem, nicméně v celém play-off už byl startujícím hráčem. Po zdolání Pittsburgh Steelers a New England Patriots se Broncos v Super Bowlu střetli s Carolinou Panthers. Manning zakončil utkání se 13 zkompletovanými přihrávkami z 23 pro 141 yardů a jednu interception. Díky vítězství svého týmu 24:10 tak mohl oslavit zisk druhého Super Bowlu v kariéře, přičemž se stal druhým nejstarším Quarterbackem, který ho hrál i získal. Rovněž se stal první Quarterbackem v historii, který získal Super Bowl se dvěma různými týmy. Tímto vítězstvím zaokrouhlil počet vyhraných zápasů v základní části i play-off na 200, čímž vyrovnal rekord Bretta Favra.\n\nPoté, co si vzal čas na rozmyšlenou, 7. března 2016 ukončil kariéru.\n\nManning se narodil v New Orleans ve státě Louisiana. Svou ženu Ashley si vzal na Den svatého Patrika v roce 2001, poznali se v prvním ročníku na univerzitě.\n\nBěhem léta Archie, Peyton, Eli a Cooper pořádají Manning Passing Academy, pětidenní tábor, ve kterém mohou své schopnosti vylepšit quarterbaci, wide receiveři, tight endi a running baci. Kromě Manningových svými poznatky přispívají špičkoví hráči jako Reggie Wayne nebo Marvin Harrison.\n\nPeyton spolu s Archiem napsali v roce 2000 knihu nazvanou \"Manning: A Father, His Sons, and a Football Legacy\". Kniha obsahuje celý život a kariéru Archieho a Coopera, část Peytonovi kariéry do doby vydání knihy, a jejich úhel pohledu na hru.\n\nV roce 2009 Peyton, Eli a Archie vydávají dětskou knihu \"Family Huddle\", která obrázky a jednoduchými výrazy popisuje, jak tři bratři začínali s americkým fotbalem jako malí kluci.\n\nPeyton se postupem času stal hráčem s největším reklamním potenciálem v NFL, načež se objevil v několika reklamách propagujících produkty oficiálních sponzorů NFL. Mezi ně patřili Sprint, Sony, MasterCard, Gatorade, DirecTV, HHGregg nebo americký Červený kříž. Také se objevil jako komentátor zápasů NFL ve hrách pro Xbox a samozřejmě na jejich obalech.\n\nManning se dvakrát zúčastnil Saturday Night Live; poprvé 24. března 2007 na své 31. narozeniny a podruhé speciálního vydání v roce 2008. 27. května 2007 odstartoval zelenou vlajkou 91. závod 500 mil Indianapolis. V roce 2009 propůjčil hlas (spolu s Elim a Cooperem) své postavičce v seriálu Simpsonovi v epizodě Bartříčku, kde jsi?\n\nKrátce po začátku kariéry v NFL založil Manning vlastní charitativní společnost nazvanou Peyback Foundation. Jejím cílem je pomoc znevýhodněným dětem a poukázání na jejich problémy. Působí ve státech Indiana, Louisiana a Tennessee.\n\nPeyton spolu s bratrem Elim nabídli svou pomoc obětem Hurikánu Katrina. Poté se podíleli na distribuci čisté vody, dětské stravy, plenek nebo polštářů obyvatelům New Orleans. 27. září 2007 se dětské oddělení nemocnice Svatého Vincenta v Indianapolisu přejmenovalo na \"Peyton Manning Children's Hospital at St. Vincent.\" Manning a jeho žena přispěli zařízení nezveřejněnou částkou a udržovali s nemocnicí dobré vztahy od přestěhování se do Indianapolisu.\n\nBratři Peyton a Eli již několikrát v profesionální kariéře stanuli proti sobě. Tyto zápasy jsou označovány jako „Manning Bowl“. Poprvé se tak stalo 10. září 2006 a Peytonovi Colts porazili Eliho Giants 26:21, podruhé 29. září 2010 znovu zvítězil Peyton a jeho spoluhráči 38:14.\n\n"}
{"id": "744917", "url": "https://cs.wikipedia.org/wiki?curid=744917", "title": "Hopman Cup 2012", "text": "Hopman Cup 2012\n\nHopman Cup 2012, oficiálně se jménem sponzora Hyundai Hopman Cup 2012, byl 24. ročník Hopmanova poháru, turnaje smíšených družstev v tenisu. Účastní se jej osm týmů. Událost s rozpočtem 1 000 000 australských dolarů se konala naposledy v Burswood Dome v australském Perthu. V sezóně 2013 se stala novým dějištěm turnaje Perth Arena.\n\nHrálo se na tvrdém povrchu od 31. prosince 2011 do 7. ledna 2012, jakožto první událost nové sezóny. Mezinárodní tenisová federace soutěž nazývá Oficiální mistrovství smíšených družstev (Official Mixed Teams Championships of the ITF).\n\nObhájcem titulu z roku 2011 bylo družstvo Spojených států amerických, které vyhrálo 23. ročník ve složení John Isner a Bethanie Matteková-Sandsová, když ve finále zdolalo Belgii 2:1.\n\nVítězem se stala Česká republika, jíž reprezentovali Tomáš Berdych a Petra Kvitová. V sezóně 2012 pak Česko vyhrálo také Fed Cup a Davis Cup. Stalo se tak prvním státem v historii tenisu, kterému se podařilo získat dané tři týmové trofeje v jediném kalendářním roce.\n\nNaposledy se soutěž konala v hale Burswood Dome.\n\nŽenská tenisová asociace udělila za start osmi profesionálních tenistek pokutu v celkové výši 375 000 amerických dolarů, z toho za první (Wozniackou) a druhou (Kvitovou) hráčku světa suma činila sto tisíc dolarů. Pokuta byla uplatněna v souvislosti s porušením pravidel WTA, podle kterých nesmí tenistka startovat na exhibici v průběhu turnaje kategorie WTA Premier Tournaments, do které od sezóny 2012 povýšila ženská část Brisbane International. Celou částku uhradili organizátoři turnaje.\n\nCaroline Wozniacká se stala 24. světovou jedničkou, která na turnaji startovala. Ve třetím zápase základní skupiny proti České republice se ve dvouhře utkala se světovou dvojkou Petrou Kvitovou, jíž podlehla po setech 6–7, 6–3 a 4–6.\n\nVe finále XXIV. ročníku Česká republika porazila Francii 2:0 a získala Hopmanův pohár, poprvé od roku 1994.\n\n\"O nasazení týmů rozhodli ředitel turnaje Paul McNamee, Rob Casey a Geoff Masters.\"\n\n\n\n"}
{"id": "744921", "url": "https://cs.wikipedia.org/wiki?curid=744921", "title": "Kvalifikace na Mistrovství světa ve fotbale 2014 (UEFA) – skupina B", "text": "Kvalifikace na Mistrovství světa ve fotbale 2014 (UEFA) – skupina B\n\nSkupina B kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl. Nejhorším týmem na druhých místech ze všech skupin bylo právě Dánsko (skupina B), takže do baráže nepostoupilo.\n\n\nRozpis zápasů byl dohodnut na setkání zástupců účastníků této skupiny v Praze dne 28. listopadu 2011.\n\n"}
{"id": "744922", "url": "https://cs.wikipedia.org/wiki?curid=744922", "title": "Nordea Nordic Light Open", "text": "Nordea Nordic Light Open\n\nNordea Nordic Light Open je zaniklý ženský tenisový turnaj WTA Tour, který se hrál venku na tvrdém povrchu v letech 2002–2008. Konal se ve švédském Stockholmu s účastí třiceti dvou tenistek ve dvouhře a šestnácti párů ve čtyřhře. První dva ročníky se uskutečnily ve finském Espoo. Řadil se do kategorie \"Tier IV\".\n\nPo odkoupení turnajových práv jej od roku 2009 nahradila ženská část turnaje Swedish Open.\n\nV roce 2007 na tomto turnaji odehrála svůj první zápas hlavní soutěže v rámci profesionálního okruhu WTA Češka Petra Kvitová, když v prvním kole podlehla Polce Martě Domachowské po setech 6:4, 3:6, 1:6.\n"}
{"id": "744925", "url": "https://cs.wikipedia.org/wiki?curid=744925", "title": "Podivuhodný případ Benjamina Buttona (film)", "text": "Podivuhodný případ Benjamina Buttona (film)\n\nPodivuhodný případ Benjamina Buttona ( ) je romantické fantasy drama z roku 2008 režírované Davidem Fincherem. Námět Erica Rotha a Robina Swicorda představuje adaptaci krátké stejnojmenné povídky napsané představitelem ztracené generace Francisem Scottem Fitzgeraldem a vydané v květnu 1922.\nHlavní postavy ztvárnili Brad Pitt jako mládnoucí muž s opačnou chronologií života od stáří do dětství a Cate Blanchettová v roli jeho osudové ženy.\nAmerická premiéra proběhla 25. prosince 2008 s kladnou kritikou. Snímek získal 13 Oscarových nominací, z nichž tři kategorie proměnil ve vítězství, a to za nejlepší umělecké vedení, masky a vizuální efekty. Celkově pak obdržel 35 cen a 80 nominací.\n\nDěj začíná v neworleanské nemocnici roku 2005, kde na smrtelné posteli leží stará žena Daisy Fullerová (Cate Blanchettová) a žádá od přítomné dcery Caroline (Julia Ormond), aby jí předčítala z deníku jistého Benjamina Buttona.\n\nSlepý hodinář pan Gateau (Elias Coteas) ztratil v posledním roce první světové války syna, který padl ve Francii. Na velké zakázce hodin, které měly být umístěny v nádražní hale New Orleans, pracoval řadu týdnů. Na jejich slavnostním uvedení do chodu byl přítomen i bývalý prezident Theodore Roosevelt. Hodiny se však k údivu hostů rozešly pozpátku. Na otázku proč tomu tak je odpověděl, že se tak čas možná začne ubírat opačným směrem a padlí synové – včetně jeho – se budou moci vrátit domů.\n\nV den konce první světové války 11. listopadu 1918 se v New Orleans narodil chlapec s chorobami, které jsou typické pro staré lidi. Matka krátce po porodu zemřela. Vystrašený otec Thomas Button popadl dítě a vyběhl s ním na ulici. Odložil jej na schody pečovatelského domu s osmnácti dolary. Krátce nato o novorozence zakopl pan Tizzy Weathers (Mahershalalhashbaz Ali), který scházel ze schodů se zdravotní sestrou Queenie (Taraji P. Hensonová). Ta se o něj rozhodla pečovat a stala se mu matkou.\n\nDvanáctiletý Benjamin vyměnil v roce 1930 invalidní vozík za francouzské hole a také poznal šestiletou Daisy (Elle Fanningová), vnučku ženy, která žila v pečovatelském domě. I když byl stále fyzicky starý, přijal práci na lodi Chelsea pod vedením kapitána Mika Clarka (Jared Harris). Mimo jiné se také v tomto období střetl se svým otcem Thomasem Buttonem (Jason Flemyng), který mu ale jejich skutečný příbuzenský vztah nesdělil. V roce 1936 odplul na dlouhou dobu s posádkou lodi Chelsea z New Orleans. Nějaký čas pobýval v Murmansku, kde prožil milostnou aférku s Elizabeth Abbottovou (Tilda Swinton), manželkou britského ministra obchodu.\n\nPo japonském útoku na Pearl Harbor v prosinci 1941 se přidal jako dobrovolník do řad amerického námořnictva a s lodí Chelsea operovali v Tichém oceánu, jako podpůrné plavidlo. Při střetu s ponorkou Třetí říše přišel téměř o život.\n\nV roce 1945 se vrátil domů do New Orleans, kde se setkal s tehdy jednadvacetiletou Daisy, z níž se stalá úspěšná a krásná baletka žijící v New Yorku. Thomas Button, jenž trpěl terminální fází nevyléčitelné choroby mu tehdy prozradil, že je jeho skutečným otcem a učinil z něj dědice – majitele velké rodinné firmy na knoflíky.\n\nV roce 1957 skončila taneční kariéra Daisy, když ji v Paříži srazil taxík. Následkem byla pětinásobná komplikovaná zlomenina pravé dolní končetiny. Když za ní dorazil, byla překvapena jeho mladým atraktivním vzhledem, ale frustrovaná svým stavem pomoc odmítla a vyslovila se pro to, aby odešel z jejího života. Až v roce 1962 se Daisy vrátila do New Orleans a navázala s ním milostný vztah. Ten vyústil ve svatbu a roku 1968 v narození dcery Caroline (Shiloh Jolieová-Pittová, 2letá).\n\nBenjamin věděl, že mládnutí bude pokračovat a být dobrým otcem a manželem nebude v jeho moci. Proto prodal firmu, hotovost vložil na spořící účty Daisy a Caroline a obě opustil, aby se v 70. letech osamocen toulal světem.\n\nV roce 1980, když mu bylo něco přes dvacet, vrátil se do New Orleans. Zjistil, že je Daisy podruhé vdaná a vede místní baletní školu. V ní se střetl i s dcerou a s novým manželem, kterým byl představen jako rodinný přítel. Poté jej Daisy navštívila v hotelovém pokoji, kde strávili vášnivou noc. Pochopila, že tehdejší Benjaminův odjezd byl správný. Nyní opět zmizel z jejího života.\n\nV roce 1991 přijala ovdovělá Daisy telefonát od sociální pracovnice. Ta ji informovala, že došlo k nalezení chlapce ve věku okolo dvanácti let, který žil v domě určeném k demolici. V jeho diáři bylo zapsáno její jméno. Zvláštním faktem bylo, že chlapec jevil příznaky demence, typické pro staré lidi. Daisy jej odvezla do pečovatelského domu, kde vyrůstal a začala o něj pečovat. Proces mládnutí spolu s postupující demencí pokračoval až v roce 2003 zemřel jako nemluvně v její náruči.\n\nPo odvyprávění příběhu zemřela Daisy na nemocničním lůžku. Nemocnice se připravovala na evakuaci. Psal se rok 2005 a k New Orleans se blížil hurikán Katrina.\n\nAž z deníku se dcera Caroline dozvěděla, kdo byl jejím skutečným otcem.\n\n"}
{"id": "744926", "url": "https://cs.wikipedia.org/wiki?curid=744926", "title": "Podivuhodný případ Benjamina Buttona", "text": "Podivuhodný případ Benjamina Buttona\n\nPodivuhodný případ Benjamina Buttona ( ) je název více uměleckých děl: \n\n"}
{"id": "744928", "url": "https://cs.wikipedia.org/wiki?curid=744928", "title": "Zdeněk Svatonský", "text": "Zdeněk Svatonský\n\nZdeněk Svatonský (* 23. ledna 1953) je bývalý československý fotbalista, obránce a záložník. Po skončení aktivní kariéry působil jako rozhodčí, trenér v nižších soutěžích a fotbalový funkcionář.\n\nV československé lize hrál za Baník Ostrava a TJ Vítkovice. Nastoupil ve 127 ligových utkáních a dal 13 gólů. Získal ligový titul s Baníkem Ostrava a s Vítkovicemi. V evropských pohárech odehrál 4 utkání (2 v Poháru mistrů a 2 v Poháru vítězů pohárů).\n\n\n"}
{"id": "744929", "url": "https://cs.wikipedia.org/wiki?curid=744929", "title": "Přírodní park Šárka-Lysolaje", "text": "Přírodní park Šárka-Lysolaje\n\nPřírodní park Šárka-Lysolaje je přírodní park na severozápadě Prahy. Byl zřízen v roce 1990 jako Území klidu, zákonem 114/92.Sb. byl změněn na přírodní park. Jeho rozloha je 1005 ha.\n\n\n"}
{"id": "744931", "url": "https://cs.wikipedia.org/wiki?curid=744931", "title": "Milan Lišaník", "text": "Milan Lišaník\n\nMilan Lišaník (7. března 1951, Otrokovice – 14. září 2005) byl československý fotbalista, obránce.\n\nOdchovanec Otrokovic hrál v lize za TŽ Třinec, TJ Jednota Trenčín a TJ Vítkovice. Získal ligový titul v sezóně 1985/86 s Vítkovicemi. Nastoupil v 227 ligových utkáních a dal 8 gólů. V nižší soutěži hrál i za TJ VP Frýdek-Místek.\n\n"}
{"id": "744932", "url": "https://cs.wikipedia.org/wiki?curid=744932", "title": "Lumír Havránek", "text": "Lumír Havránek\n\nLumír Havránek (* 13. března 1963) je bývalý československý fotbalista, obránce.\n\nV lize hrál za TJ Vítkovice a Spartak Hradec Králové. Získal ligový titul v sezóně 1985/1986 s Vítkovicemi. V lize odehrál 54 utkání, 14 s Vítkovicemi a 40 s Hradcem Králové.\n\n"}
{"id": "744933", "url": "https://cs.wikipedia.org/wiki?curid=744933", "title": "Bijsk", "text": "Bijsk\n\nBijsk ( ) je město v Altajském kraji Ruské federace. V rámci kraje jde, se zhruba dvěma sty tisíc obyvatel, o druhé největší město po Barnaulu. Leží na jihozápadní Sibiři na řece Bije nedaleko od místa, kde soutokem Biji s Katuní vzniká Ob. Leží také poměrně blízko pohoří Altaj.\n\nV roce 1709 byla z rozkazu cara Petra I. Velikého založena u soutoku Biji a Katuně pevnost Bikatunskaja ( ), ale ta byla do roka vypálena místními obyvateli. V roce 1718 byla pevnost postavena znovu ve vzdálenosti zhruba dvacet kilometrů od soutoku na pravém břehu Biji a pojmenována Bijskaja ( ). Ta postupně ztrácela vojenský význam, ale získávala na významu střediska obchodu a v roce 1782 získala statut města.\n\nK vybudování průmyslu v Bijsku výrazně přispěla evakuace továren ze západu Sovětského svazu během druhé světové války.\n\nDnes zde sídlí například Evalar, jedna z největších farmaceutických firem dnešního Ruska.\n\n"}
{"id": "744936", "url": "https://cs.wikipedia.org/wiki?curid=744936", "title": "Turkmenistan Airlines", "text": "Turkmenistan Airlines\n\nTurkmenistan Airlines jsou národní turkmenské aerolinie s ředitelstvím v Aşgabatě. Byly založeny 4. května 1992.\n\nV září roku 2010 Turkmenistan Airlines nabízelá 5 vnitrostátních letů a 15 mezinárodních. Nedávno otevřeli lety do tureckého Istanbulu, běloruského Minsku, ruského Petrohradu a do thajského Bangkoku. Stoupl také zájem o lety do Dubaj, Frankfurtu, Londýna a Moskvy.\n\n"}
{"id": "744940", "url": "https://cs.wikipedia.org/wiki?curid=744940", "title": "Wilhelm Niessner", "text": "Wilhelm Niessner\n\nWilhelm Niessner (21. září 1873 Nové Hvězdlice – 14. května 1953 Brno) ,byl rakousko-uherský a československý novinář a politik německé národnosti, meziválečný senátor Národního shromáždění.\n\nVystudoval národní a měšťanskou školu. Politicky aktivní byl již za Rakouska-Uherska, od roku 1888 v rakouské sociální demokracii. V letech 1905–1922 zasedal v obecním zastupitelstvu v Brně. Roku 1912 byl delegátem na kongresu druhé internacionály v Basileji.\n\nVe volbách do Říšské rady roku 1907 se jako člen Sociálně demokratické strany Rakouska stal poslancem Říšské rady (celostátní parlament), kam byl zvolen za německý okrsek Morava 09 (městský obvod Nový Jičín). Usedl do poslanecké frakce Klub německých sociálních demokratů. Ve vídeňském parlamentu setrval do konce funkčního období sněmovny, tedy do roku 1911. Působil jako novinář, šéfredaktor listu \"Sozialdemokrat\".\n\nV zemských volbách roku 1913 byl zvolen na Moravský zemský sněm za všeobecnou německou kurii, obvod Šumperk, Šilperk, Rýmařov atd. Zemským poslancem byl až do roku 1918.\n\nPolitice se věnoval i po vzniku Československa. V letech 1919–1921 byl členem kontrolní komise DSAP a v období let 1927–1930 byl členem výkonného výboru strany. Od roku 1921 až do března 1938 byl členem předsednictva DSAP. V parlamentních volbách v roce 1920 získal za Německou sociálně demokratickou stranu dělnickou v ČSR (DSAP) senátorské křeslo v československém Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V letech 1920-1929 zastával funkci místopředsedy senátu. Na post senátora rezignoval roku 1936. Místo něj jako náhradník nastoupil Mathias Wellan.\n\nProfesí byl šéfredaktorem v Brně.\n\nPatřil mezi demokraticky orientované představitele Sudetských Němců. V roce 1945 působil ve výborech, které sdružovaly etnické Němce z českých zemí se statusem \"antifašistů\". V roce 1945 také zaslal československým úřadům memorandum, ve kterém protestuje proti způsobu provádění vysídlení Němců z Československa. V prosinci 1945 byl pozván na audienci k prezidentovi Edvardu Benešovi. Poslední roky svého života strávil v Brně, kde žil ve velmi skromných poměrech.\n\n"}
{"id": "744941", "url": "https://cs.wikipedia.org/wiki?curid=744941", "title": "Ivo Králík", "text": "Ivo Králík\n\nIvo Králík (19. června 1960 – 28. června 2019) byl český fotbalista, který nastupoval v obraně a záloze.\n\nByl odchovanec oddílu TJ Počenice - Tetětice. V československé lize hrál za Vítkovice a ZVL Považská Bystrica. Získal ligový titul v roce 1986 s Vítkovicemi. V lize odehrál 135 utkání a dal 7 gólů.\n\n"}
{"id": "744945", "url": "https://cs.wikipedia.org/wiki?curid=744945", "title": "Gustav Oberleithner", "text": "Gustav Oberleithner\n\nGustav Oberleithner (8. dubna 1871 Šumperk - 19. května 1945 Rapotín), byl československý politik německé národnosti a meziválečný senátor Národního shromáždění ČSR za Německou nacionální stranu.\n\nVystudoval obor chemie a zdědil podnik na výrobu mýdla, který proměnil na rafinerii minerálních olejů. Brzy ale podnikání opustil a působil jako komunální politik. Od roku 1900 byl členem obecního zastupitelstva v Šumperku a roku 1906 se stal náměstkem starosty. 9. března 1917 mu město Šumperk udělilo čestné občanství. V období let 1918–1921 zastával úřad starosty Šumperka.\n\nV roce 1918 se angažoval v krátkodobě existující provincii Sudetenland, kterou v rámci práva na sebeurčení vyhlásili etničtí Němci na severu Moravy, ve Slezsku a východních Čechách s cílem připojit ji k Německému Rakousku. Působil jako náměstek jejího hejtmana. Byl také předsedou šumperské německé národní rady \"Nationalrat\" a v této funkci zahájil jednání s opavskými předáky o organizaci společného správního útvaru a o vzniku dobrovolnických jednotek. Zároveň byl místopředsedou německé Národní rady pro severní Moravu.\n\nProfesí byl inženýrem a starostou v Šumperku.\n\nV parlamentních volbách v roce 1920 získal senátorské křeslo v Národním shromáždění za německé nacionály. Jejich strana šla do voleb v rámci koalice Německá volební pospolitost (Deutsche Wahlgemeinschaft), v níž se sdružila s Německou národně socialistickou stranou dělnickou. Mandát obhájil v parlamentních volbách v roce 1925. V senátu zasedal do roku 1929.\n\nVe 30. letech se již politicky neangažoval. Bydlel v Šumperku, v domě č. 29 v Mühlfeldstrasse (nynější ulice 8. května). Zemřel roku 1945.\n\n"}
{"id": "744957", "url": "https://cs.wikipedia.org/wiki?curid=744957", "title": "Richard Osvald", "text": "Richard Osvald\n\nRichard Osvald, též František Richard Osvald (3. října 1845 Hodruša-Hámre – 14. dubna 1926 Trnava), byl slovenský a československý římskokatolický kněz, novinář, publicista, předseda Matice slovenské a politik, meziválečný senátor Národního shromáždění ČSR za Slovenskou ľudovou stranu (od roku 1925 \"Hlinkova slovenská ľudová strana\").\n\nVystudoval střední školu v Trnavě, kde ho tamní učitel Chovanec zapálil pro slovenský jazyk. Slovenskému jazyku se věnoval i v kněžském semináři. Během svého života napsal řadu spisků, novinových článků a náboženských knih.\n\nPůsobil jako redaktor a organizátor literárního života. Byl čestným předsedou Spolku svatého Vojtěcha. Po Andrejovi Radlinském převzal vedení redakce \"Katolických novin\". Byl spolupracovníkem Andreje Kmetě. Jako kaplan působil v 70. letech 19. století ve Starém Tekově a Vráblích.\n\nV parlamentních volbách v roce 1920 získal senátorské křeslo v Národním shromáždění. Zvolen byl na společné kandidátce Slovenské ľudové strany a celostátní za Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. Mandátu se vzdal roku 1921. Místo něj jako náhradník nastoupil do senátu Jozef Barinka.\n\nProfesí byl generální arcibiskupský vikář v Trnavě. Tuto funkci zastával v letech 1919-1922. Šlo o nejvyššího církevního hodnostáře na té části území Ostřihomské arcidiecéze, která byla začleněna do Československa. V letech 1919-1926 byl také předsedou Matice slovenské. Podle jiného zdroje byl spolupředsedou Matice slovenské.\n\nZemřel v dubnu 1926.\n\n"}
{"id": "744963", "url": "https://cs.wikipedia.org/wiki?curid=744963", "title": "František Pánek", "text": "František Pánek\n\nFrantišek Pánek (31. ledna 1853 Pavlíkov — 27. května 1945 Pavlíkov) byl český a československý politik, meziválečný senátor Národního shromáždění ČSR za Republikánskou stranu zemědělského a malorolnického lidu (agrárníky).\n\nV letech 1894-1919 byl okresním starostou na Rakovnicku. Předsedal okresní hospodářské záložně a inicioval vznik hospodářského družstva a lihovaru v Rakovníku. V tomto městě také do roku 1929 předsedal kuratoriu hospodářsko-chmelařské školy. V domovském Pavlíkově zřídil na svém pozemku \"vzornou ovocnářskou zahradu\". Od roku 1884 byl starostou Pavlíkova.\n\nV parlamentních volbách v roce 1920 získal za agrárníky senátorské křeslo v Národním shromáždění. Mandátu se vzdal roku 1922. Místo něj jako náhradník nastoupil Antonín Slavík. Profesí byl rolníkem v Pavlíkově.\n"}
{"id": "744967", "url": "https://cs.wikipedia.org/wiki?curid=744967", "title": "Vimberk", "text": "Vimberk\n\nVimberk (též \"Melmatěj\") je zaniklý hrad, který stával na říční terase nad údolím řeky Klabavy u vstupu do strašické kotliny západně od Strašic, nedaleko bývalého mlýna Melmatěj. Pozůstatky hradu jsou chráněny jako kulturní památka. Malý hrad, jehož stavebníkem byl nejspíše panovník, existoval od druhé poloviny třináctého do poloviny čtrnáctého století. Pro jeho archaickou podobu jej Tomáš Durdík navrhl typologicky zařadit mezi hrady přechodného typu.\n\nNázev hradu je nejistý. August Sedláček ho ztotožnil s novověkým místním názvem Vimberk, ale pozdější práce Antonína Drachovského a Jiřího Světlíka vztažení jména Windberg či Wimberk k tomuto hradu zpochybňují. Podle blízkého mlýna bývá hrad od druhé poloviny sedmnáctého století někdy nazýván také Melmatěj. Existuje však také hypotéza, že Vimberk je ve skutečnosti dosud nelokalizovaným hradem Chlukovem.\n\nO hradu se nedochovaly žádné písemné zmínky. Podle archeologických nálezů byl založen ve druhé polovině třináctého století, kdy okolní krajina patřila panovníkovi, kterého lze považovat za zakladatele hradu. Úkolem hradní posádky pravděpodobně byla ostraha okolních železnorudných dolů. Ve čtrnáctém století, za vlády krále Jana Lucemburského, byl zástavním držitelem okolních vesnic Nachval z Osvračína, který je dalším možným stavitelem hradu. Roku 1325 však král povolil Petrovi I. z Rožmberka, aby je od Nachvala vykoupil a připojil ke Strašicím a Zbirohu. Synům Petra z Rožmberka zdejší panství patřilo ještě roku 1349.\n\nV roce 1351 došlo z blíže neznámé příčiny k válce mezi jihočeskými a německými šlechtici. Toho využil král Karel IV. a vytáhl proti Rožmberkům. V únoru 1352 královské vojsko dobylo rožmberské hrady Strašice a Chlukov. Během stejné vojenské akce pravděpodobně zanikl také Vimberk, protože podle archeologických nálezů byl zničen okolo poloviny čtrnáctého století mohutným požárem.\n\nHrad stál na okraji skalnaté terasy obtékané řekou. Zejména na jižní a východní straně ho chránily strmé svahy a od zbytku terasy ho odděloval val a široký příkop. Val je na dvou místech přerušen. V severním přerušení se pravděpodobně nacházel původní vstup do hradu. V hradním jádře se nedochovaly pozůstatky zdiva ani malty, z čehož lze usuzovat, že hlavním stavebním materiálem bylo dřevo. Jedinou stopou po zástavbě je do skály zahloubený objekt u západní strany, který mohl být zemnicí.\n\nZbytky hradu jsou volně přístupné po modře značené turistické trase z Dobřívi do Strašic.\n\n"}
{"id": "744969", "url": "https://cs.wikipedia.org/wiki?curid=744969", "title": "Seznam zápasů české fotbalové reprezentace 2013", "text": "Seznam zápasů české fotbalové reprezentace 2013\n\nV roce 2013 odehrála česká fotbalová reprezentace celkem 10 mezistátních zápasů, z toho 7 kvalifikačních na MS 2014 a 3 přátelské. Celková bilance byla 5 výher, 2 remízy a 3 prohry. Hlavním trenérem byl zpočátku Michal Bílek, kterého po utkání v Itálii vystřídal Josef Pešice. Ten ve funkci zůstal do konce roku.\n"}
{"id": "744972", "url": "https://cs.wikipedia.org/wiki?curid=744972", "title": "Ija", "text": "Ija\n\nIja ( ) je řeka v Irkutské oblasti v Rusku. Je 486 km dlouhá. Povodí má rozlohu 18 100 km².\n\nPramení na severních svazích Východních Sajan. Na horním toku má horský charakter, níže se dolina řeky rozšiřuje a tok se zklidňuje. Ústí do Okinského zálivu Bratské přehradní nádrže, která byla vybudovaná na Angaře v povodí Jeniseje. Záliv přehrady, jenž vznikl v údolí řeky, je dlouhý více než 320 km.\n\n\nZdrojem vody jsou převážně dešťové srážky. Průměrný průtok vody u města Tulun ve vzdálenosti 119 km od ústí činí 149 m³/s. Zamrzá na konci října až na začátku listopadu a rozmrzá na konci dubna až na začátku května.\n"}
{"id": "744978", "url": "https://cs.wikipedia.org/wiki?curid=744978", "title": "Rudolf Pánek", "text": "Rudolf Pánek\n\nRudolf Pánek (16. října 1872 Praha – 27. října 1938 Praha) byl český a československý odborový funkcionář, politik a meziválečný senátor Národního shromáždění ČSR za Československou stranu národně socialistickou.\n\nPo absolvování vysokoškolských studií působil na poštách. Bojoval za jazykovou rovnoprávnost v rámci poštovní sítě. Byl zvolen předsedou Československé obce dělnické (odborová centrála napojená na národní socialisty). Předsedal také dalším organizacím jako Unie československých družstev a Československá obec úřednická. Během převratu v říjnu 1918 zajišťoval přechod úřednictva do služeb nového státu. Za první světové války se zapojil do domácího odboje. Od léta roku 1915 byl členem Maffie. Využíval pro odbojové aktivity poštovní sítě.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a do senátu se dostal i po parlamentních volbách v roce 1935, ovšem tehdy až dodatečně roku 1937 jako náhradník poté, co zemřel senátor Emil Špatný. Po jeho smrti v roce 1938 za něj ještě krátce nastoupil (než byl senát zrušen) Ferdinand Šťastný.\n\nPovoláním byl tajemníkem ministerstva pošt, bytem na Královských Vinohradech.\n\nZemřel v říjnu 1938 ve svém bytě na Královských Vinohradech v Praze. Po delší dobu trpěl srdeční chorobou.\n\n"}
{"id": "744981", "url": "https://cs.wikipedia.org/wiki?curid=744981", "title": "Jaroslav Melichar", "text": "Jaroslav Melichar\n\nJaroslav Melichar (* 20. listopadu 1949) je bývalý československý fotbalista, záložník. Po skončení aktivní kariéry působil jako fotbalový funkcionář, v roce 2004 byl zvolen předsedou komise rozhodčích ČMFS.\n\nCelou aktivní kariéru s výjimkou vojny v Dukle Banská Bystrica a Dukle Praha hrál za TJ Sklo Union Teplice. Byl členem mládežnických a juniorských reprezentačních výběrů, stal se neoficiálním mistrem Evropy do 18 let a mistrem Evropy do 23 let. Levonohý středový hráč s vybroušenou technikou a tvrdou střelou ze střední vzdálenosti.\n\n\n"}
{"id": "744983", "url": "https://cs.wikipedia.org/wiki?curid=744983", "title": "Anna Perthen", "text": "Anna Perthen\n\nAnna Perthen, též Anna Perthenová, rozená \"Anna Nickel\" (22. prosince 1866 nebo 24. prosince 1875 Jílové u Podmokel – 11. prosince 1957 Magdala), byla československá politička německé národnosti a meziválečná senátorka Národního shromáždění ČSR za Německou sociálně demokratickou stranu dělnickou v ČSR.\n\nProžila krátké dětství, už ve věku dvanácti let musela nastoupit do práce, do továrny v Podmoklech. Zde působila až do svého sňatku. Profesí byla k roku 1920 soukromnicí v Podmoklech.\n\nUž před rokem 1918 se angažovala v rakouské sociální demokracii. Byla členkou městského zastupitelstva v Podmoklech, předsedkyní ženského říšského sociálně demokratického komitétu, členkou župního zastupitelstva a členkou konzumního spolku v Podmoklech. Od roku 1919 cca do roku 1925 byla první předsedkyní ženského výboru DSAP. Bývala označována jako \"Erweckerin der böhmischen Arbeiterinnenbewegung\" (Buditelka českého ženského dělnického hnutí).\n\nV parlamentních volbách v roce 1920 získala za Německou sociálně demokratickou stranu dělnickou v ČSR (DSAP) senátorské křeslo v Národním shromáždění. V senátu zasedala do roku 1925.\n\nZemřela v tehdejší NDR roku 1957.\n\n"}
{"id": "744984", "url": "https://cs.wikipedia.org/wiki?curid=744984", "title": "Piněga", "text": "Piněga\n\nPiněga ( ) je řeka v Archangelské oblasti v Rusku. Je dlouhá 779 km. Plocha povodí měří 42 600 km².\n\nTeče převážně v širokém úvalu. Na dolním toku se přibližuje k řece Kuloj, jež ústí do Mezeňské zátoky Bílého moře, a s níž je spojena vodním kanálem Kuloj. Piněga ústí zprava do Severní Dviny.\n\n\nZdrojem vody jsou převážně sněhové a na druhém místě pak dešťové srážky. Průměrný roční průtok vody činí přibližně 430 m³/s. Zamrzá ve druhé polovině října až na začátku listopadu a rozmrzá ve druhé polovině dubna až v první polovině května.\n\nVodní doprava je možná od ústí v délce přibližně 580 km do přístavu Gorka.\n"}
{"id": "744987", "url": "https://cs.wikipedia.org/wiki?curid=744987", "title": "Žďárec (hrad)", "text": "Žďárec (hrad)\n\nHrad Žďárec stával nad pravým břehem říčky Libochůvky na jihozápad od obce Žďárec, na katastru obce Rojetín. Typologicky stojí na rozhraní mezi hradem a tvrzí.\n\nPrvní písemná zmínka a zároveň také jediná pochází z roku 1365. Jméno objektu se nedochovalo. V zápise do zemských desk sloužil jako topografický bod pro vymezení hranice panství. V té době už byl nejspíš opuštěný, protože v roce 1358 došlo k připojení Žďárce k Víckovu. Archeologický průzkum datoval existenci hradu od 2. poloviny 13. do 1. poloviny 14. století.\n\nZe severu a západu byl objekt chráněn strmými svahy ostrožny, na které stál. Z východu, kde je svah mírnější, jej doplňoval dvojitý val s příkopem. Přístupová cesta vedla od jihu, kde cestu přehrazoval příkop. Vlastní hradní areál měl tvar lichoběžníka, přičemž směrem k severu se zužuje. Zbytky zdiva na východě ukazují na alespoň částečně kamennou hradbu. Podoba budov se nedá určit, pouze na západě se dochovala 6,5 metru široká prohlubeň, snad zbytek po obdélné budově, ovšem mohlo se jednat i o nedokončený příkop.\n\n"}
{"id": "744991", "url": "https://cs.wikipedia.org/wiki?curid=744991", "title": "Zelenodolsk", "text": "Zelenodolsk\n\nZelenodolsk ( , , – \"Parat\") je město na severozápadě Tatarstánu v Ruské federaci. Leží na levém břehu Volhy necelých čtyřicet kilometrů na východ od Kazaně. V roce 2010 měl přes 97 tisíc obyvatel.\n\nMěsto stojí na místě bývalé marijské vesnice. V roce 1865 dědina nesla název \"Kabačisčenskije poljany\" (podle názvu obdělávaných pozemků). Od roku 1897 se obec nazývala \"Paratskij zaton\" a od roku 1928 \"Zeljonyj Dol\". V roce 1932 byla obec povýšena na město s názvem Zelenodolsk.\n\nOd konce 19. století zde bylo zimoviště a opravna lodí, což byl počátek Zelenodolských loděnic. V důsledku výstavby Kujbyševské přehrady se hladina řeky zvýšila a břeh se dramaticky změnil.\n"}
{"id": "744992", "url": "https://cs.wikipedia.org/wiki?curid=744992", "title": "František Franke", "text": "František Franke\n\nFrantišek Franke (* 24. května 1954) je bývalý český fotbalista, obránce. Po skončení aktivní kariéry se stal asistentem trenéra u A-týmu FK Teplice.\n\nOdchovanec Avie Čakovice. V československé liza hrál za TJ Sklo Union Teplice. Nastoupil ve 127 ligových utkáních a dal 1 ligový gól. Byl členem juniorských reprezentačních výběrů. V roce 1978 nastoupil jednou za olympijský tým. Spolehlivý a zodpovědný střední obránce, s Františkem Weigendem vytvořili kvalitní stoperskou dvojici. \n\n"}
{"id": "744994", "url": "https://cs.wikipedia.org/wiki?curid=744994", "title": "Josef Petřík (politik)", "text": "Josef Petřík (politik)\n\nJosef Petřík (22. prosince 1873 Druztová – 1945) byl český a československý politik a meziválečný senátor Národního shromáždění za Československou sociálně demokratickou stranu dělnickou.\n\nProfesí byl tajemníkem Svazu domkářů v Plzni.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935.\n\nV červnu 1935 ho na Václavském náměstí v Praze porazil osobní automobil. Petřík byl odvezen do nemocnice. Zranění byla jen lehkého charakteru.\n\n"}
{"id": "744995", "url": "https://cs.wikipedia.org/wiki?curid=744995", "title": "Mames", "text": "Mames\n\nSvatý Mames nebo Mamans (asi 258 – 273/274) byl dle legendy turecký pastýř, který byl umučen při pronásledování křesťanů v době vlády císaře Aureliána.\n\nJako poustevník žil v míru s divokou zvěří. Byl zajat a odsouzen k roztrhání lvy v aréně. Ti ho však nechali bez povšimnutí a Mames byl ukamenován přihlížejícími diváky.\n\nVe 12. století byla postavena ve francouzském městě Langres katedrála, která je tomuto světci zasvěcena a která uchovává jeho hlavu a paži.\n\nLegendu ve svém díle popsali Basileios Veliký a Řehoř Naziánský.\n\n"}
{"id": "744996", "url": "https://cs.wikipedia.org/wiki?curid=744996", "title": "Josef Petřík", "text": "Josef Petřík\n\nJméno a příjmení Josef Petřík má více nositelů:\n\n"}
{"id": "744998", "url": "https://cs.wikipedia.org/wiki?curid=744998", "title": "Johann Polach", "text": "Johann Polach\n\nJohann Polach (16. května 1871 Velké Bílovice – 16. listopadu 1942 Terezín) byl československý učitel a politik židovského původu a německé národnosti, meziválečný senátor Národního shromáždění.\n\nNarodil se jako nejstarší z šesti dětí chudého dělníka z malé vesnice na Moravě. Díky talentu byl poslán do Vídně, kde navštěvoval gymnázium v Schottenringu. Absolvoval univerzitu a přivydělávál si soukromým doučováním. Angažoval se v rakouském sociálně demokratickém hnutí ve Vídni a Brně. V Brně učil latinu a řečtinu na střední školě.\n\nV parlamentních volbách v roce 1920 získal za Německou sociálně demokratickou stranu dělnickou v ČSR senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V Senátu zasedal do roku 1935.\n\nPovoláním byl gymnaziálním profesorem v Brně.\n\nV sociálně demokratických periodikách publikoval články zaměřené na problematiku dělnického odborového hnutí. V polovině 30. let 20. století odešel z aktivní politiky kvůli nemoci. Za druhé světové války byl deportován do koncentračního tábora Terezín. V Terezíně přežil jen tři týdny a v říjnu 1942 umírá.\n\n"}
{"id": "745000", "url": "https://cs.wikipedia.org/wiki?curid=745000", "title": "Stará myslivna Konopiště", "text": "Stará myslivna Konopiště\n\nStará myslivna Konopiště, nebo také Stará myslivna na Konopišti, je historická budova z konce 19. století, která se nachází nedaleko Benešova v bezprostřední blízkosti Státního zámku Konopiště, po rekonstrukci slouží jako restaurace.\n\nBudova je umístěna na severozápadní straně zámku Konopiště na pěší cestě od veřejného parkoviště k Zámeckému rybníku.\n\nVlastníkem zámku Konopiště a zakladatelem hospodářských objektů kolem zámku včetně budovy Staré myslivny byl Arcivévoda František Ferdinand Rakouský d'Este, následník rakousko-uherského trůnu a synovec císaře a krále Františka Josefa I. zámek Konopiště využíval jako domovské sídlo pro své tři děti a manželku Žofii, z českého šlechtického rodu Chotků. V závěru 19. století zámek zásadním způsobem přestavěl a upravil také jeho široké okolí. Na místě Staré myslivny byl v roce 1840 postaven nový lihovar, který stál původně severně od zámeckého pivovaru. Lihovar byl v roce 1894 přemístěn do Benešova a budova byla přestavěna pro účely pošty a školy a v Konopišti jí bylo přiděleno číslo popisné 2.\nNaposledy byla budova přestavěna podle návrhu věhlasného architekta, českého rodáka, Ludwiga Baumanna, který je mimo jiné autorem budovy Dolnorakouské obchodně – průmyslové komory ve Vídni, Ministerstva války a přestavby Nového Hofburgu. V této podobě se budova dochovala prakticky dodnes. V průběhu první světové války byl v budově zřízen vojenský lazaret pro zraněné vojáky CK Rakousko-Uherské armády. Koncem 20. století zde byly prostory pro pohoštění prominentních účastníků mysliveckých honů v bažantnici Konopiště. V současnosti je budova v majetku českého státu a je spravována Lesy České republiky s.p. a je součástí komplexu Lesního závodu Konopiště. Polovina budovy je využívána pro ubytování zaměstnanců Lesního závodu a ve druhé polovině se nachází zvěřinová lovecká restaurace.\n\nStará myslivna Konopiště patří k vyhledávaným turistickým cílům na Benešovsku nejenom pro svoji historickou a architektonickou hodnotu a prostředí. V budově, v její restaurační části, se nachází množství historických artefaktů, které jsou veřejně přístupné.\n\nAutomatic piano, H.Horvilleur & Georges-Presberg, vyrobeno v Paříži začátkem 20. století pod označením „Jazz Band Rex“ byla oblíbená kratochvíle dětí Františka Ferdinanda De Este. Více jak sto let starý orchestrion byl náhodně objeven u belgického starožitníka a poté velice náročně rekonstruován věhlasným restaurátorem Ivo Roháčem z Olomouce. Základní nástroj tvoří strunná baraš s 41. tóny. Orchestrion dále obsahuje basový buben, malý bubínek, činel, rolničky, tamburínu, dva dřevěné kalíšky a 7 trubkových zvonů. Klasický hřebíčkový válec uvádí v pohyb mechaniku s kladívky a abstrakty. Jedná se o vzácný technický a historický unikát.\n\nSousoší Svatého Huberta, patrona myslivců a lovců je polychromovaná dřevořezba z lipového dřeva, kterou vytvořil řezbář Miroslav Šimek ze Zdemyslic a polychromem opatřil uznávaný restaurátor Viktor Brůžek včetně použití plátkového ryzího zlata. Toto sousoší bylo volně vytvořeno podle skutečné historické sochy, která se v minulosti nacházela v nice budovy Stará myslivna a nyní je součástí expozice Muzea Podblanicka na zámku ve Vlašimi. Sousoší bylo slavnostně benedikováno (posvěceno) Jeho Milostí kanovníkem svatoštěpánské kapituly Mgr. Martinem Davídkem dne 29. 7. 2011.\n\nSál restaurace navazuje na zámecké interiéry a Františka Ferdinanda d´Este. Stylový lovecký interiér doplňuje bohatá trofejní výzdoba vážně konkurující trofejím arcivévody na zámku. Paroží jelení, dančí a srnčí zvěře, kejpy jelena, divočáka a muflona, kůže medvěda a lišek, preparáty jezevce, kuny, vydry, kachen, orebic, hus divokých, kachen divokých, bažantů, tetřevů, tetřívků, volavky, sovy a dravých ptáků. Dále jsou součástí interiéru, vzácné lovecké artefakty, autentické střelné zbraně, historické obrazy, terče a rytiny Martina Eliase Ridingera z 1. pol. 18. století.\n\nVlastníkem zámku Konopiště a hospodářských objektů kolem zámku, včetně budovy Staré myslivny byl arcivévoda František Ferdinand d'Este, následník rakousko-uherského trůnu a synovec císaře a krále Františka Josefa I. Následník trůnu byl nejen vášnivým lovcem a sběratelem loveckých trofejí, ale také sběratelem umění. Dne 28. června 1914 byl v Sarajevu na něj a jeho manželku vévodkyni Žofii z Hohenbergu spáchán atentát. Jeho smrt byla záminkou pro rozpoutání první světové války. V interiéru Staré myslivny se nachází originální olejomalba, portrét F. F. d'Este v životní velikosti, signovaný \"Bochňák Bohumil 09\", největší dochovaný portrét na světě.\n\nStarodávné kyvadlové hodiny bohatě ručně vyřezávané jsou dílem neznámého řezbáře ze západních Čech a na Starou myslivnu se dostaly až z Blovic u Plzně. Jedná se o unikátní, mechanismus, dokonale fungující do dnešní doby. Každou čtvrthodinu vyjíždí z malých dvířek v hodinách křepelka, volající „pět peněz, pět peněz” ve čtvrt – jednou, v půl – dvakrát, ve tři čtvrtě třikrát a v celou čtyřikrát. Každou celou hodinu pak hned za křepelkou vyjede z dalších dvířek kukačka, která kukáním oznámí počet hodin.\n\nRestaurace Stará myslivna Konopiště byla po celkové rekonstrukci nově otevřena začátkem roku 2009. Sál restaurace navazuje na zámecké interiéry a dobu Františka Ferdinanda d´Este. Jeho součástí je i originální olejomalba – portrét Františka Ferdinanda, bohatá umělecká výzdoba s nákladnými loveckými trofejemi, více jak 100 let starý plně funkční orchestrion a originální polychromovaná socha Svatého Huberta. Pokrmy především ze zvěřinových specialit, které vychází z původních receptur místní šlechty a tehdejších myslivců, připravuje tým kuchařů, kteří působili mimo jiné i v české restauraci na světových výstavách EXPO 2005 v Aiči v Japonsku a EXPO 2010 v Šanghaji.\n"}
{"id": "745002", "url": "https://cs.wikipedia.org/wiki?curid=745002", "title": "František Poliak", "text": "František Poliak\n\nFrantišek Poliak (28. září 1872 Banská Štiavnica – 28. listopadu 1933) byl slovenský a československý politik a meziválečný senátor Národního shromáždění.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu zasedal do roku 1925.\n\nProfesí byl úředníkem v obci Sandry.\n"}
{"id": "745004", "url": "https://cs.wikipedia.org/wiki?curid=745004", "title": "Asijút (guvernorát)", "text": "Asijút (guvernorát)\n\nGuvernorát Asijút (arabsky محافظة أسيوط) je egyptský guvernorát. Asijút se nachází ve středním Egyptě a tvoří oblast kolem zhruba 120 km části řeky Nil. Hlavním městem guvernorátu je stejnojmenné město Asijút. Rovněž se zde nachází mnoho lokalit s bohatou historií. Mezi ně například patří naleziště v Badárí, Dér el-Gabráví a Méru.\n"}
{"id": "745007", "url": "https://cs.wikipedia.org/wiki?curid=745007", "title": "Šišov", "text": "Šišov\n\nŠišov je obec na Slovensku v okrese Bánovce nad Bebravou. Rozloha katastrálního území činí 9,63 km². Žije zde  obyvatel. První písemná zmínka o obci pochází z roku 1113.\n\nV obci se nachází římskokatolický kostel Povýšení svatého Kříže z roku 1780.\n"}
{"id": "745008", "url": "https://cs.wikipedia.org/wiki?curid=745008", "title": "Adolf Procházka (senátor)", "text": "Adolf Procházka (senátor)\n\nAdolf Procházka (14. ledna 1869 Bystřice pod Hostýnem – 19. května 1931 Praha), byl český a československý právník, politik a meziválečný senátor Národního shromáždění ČSR za Československou stranu lidovou.\n\nPo maturitě na gymnáziu studoval Právnickou fakultu Univerzity Karlovy v Praze. Roku 1895 byl promován doktorem práv. Věnoval se soudcovské kariéře. Po vzniku ČSR byl jmenován viceprezidentem Krajského soudu v Olomouci. Je autorem řady článků a pojednání z oblasti práva, historie, hospodářství a financí. Učil také obchodní právo na hospodářské škole v Napajedlích a v Klášteře Hradisku u Olomouce.\n\nNěkteré prameny uvádějí, že roku 1911 byl zvolen na Moravský zemský sněm. V databázi zemských poslanců ale nefiguruje a dobový tisk z roku 1911 o něm mluví jen jako o kandidátovi, ve volbách do Říšské rady roku 1911 v městském volebním obvodu Strážnice, Hodonín, Kyjov, Uherské Hradiště atd. Kandidoval za Katolickou stranu národní na Moravě. Křeslo poslance zde ovšem tehdy obhájil Antonín Smrček.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925. V senátu zasedal do roku 1929. Povoláním byl vicepresidentem krajského soudu v Olomouci.\n\nJeho synem byl pozdější politik lidové strany a ministr v exilové vládě Československa a pak ministr po roce 1945 Adolf Procházka.\n\n"}
{"id": "745010", "url": "https://cs.wikipedia.org/wiki?curid=745010", "title": "Armavir", "text": "Armavir\n\nArmavir může být\n"}
{"id": "745011", "url": "https://cs.wikipedia.org/wiki?curid=745011", "title": "Mér (Egypt)", "text": "Mér (Egypt)\n\nMér je město ve středním Egyptě, nacházející se v guvernorátu Asijút přibližně 7 km západně od města El Qusiya.\n\nZápadě od města se nachází archeologické naleziště. Ve svahu vedoucího k pouštní náhorní plošině bylo objeveno několik hrobek. Nejdůležitější z nich patřily mužům, kteří měli v 6. a 12. dynastii starověkého Egypta na starost správu 14. hornnoegyptského nomu.\n"}
{"id": "745013", "url": "https://cs.wikipedia.org/wiki?curid=745013", "title": "Jan Procházka (politik)", "text": "Jan Procházka (politik)\n\nJan Procházka (13. července 1858 – \"březen 1941 (???)\") byl český a československý politik a meziválečný senátor Národního shromáždění za Československou sociálně demokratickou stranu dělnickou.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu zasedal do roku 1925.\n\nProfesí byl truhlářem v Horním Růžodolu.\n\nV březnu 1941 se uvádí, že zemřel jistý Jan Procházka, zakládající člen Severočeského konsumního a výrobního družstva v Liberci, ve věku 83 let.\n"}
{"id": "745017", "url": "https://cs.wikipedia.org/wiki?curid=745017", "title": "Srbská národní obnova", "text": "Srbská národní obnova\n\nSrbská národní obnova (v srbské cyrilici Српска народна обнова, zkratka SNO/СНО) byla nacionalistická politická strana, která vznikla během vlny bouřlivého zakládání různých stran na přelomu zimy a jara 1990 v Jugoslávii poté, co se komunisté veřejně odřekli mocenského monopolu.\n\nStrana byla založena během mítinku srbských nacionalistů 6. ledna 1990 v sále kina \"Sutjeska\" v Staré Pazově. Její členové byli převážně původem z antikomunistického uskupení \"Društvo Sava\", předsedou strany se stal Mirko Jović, který byl až do té doby předsedou sdružení. Dalším prominentním politikem byl „matador“ srbské politiky, Vuk Drašković, který v ní ale nezůstal dlouho; 14. března 1990 se odtrhlo křídlo SNO a založilo zcela novou stranu – Srbskou národní obranu, která se sjednotila se srbským hnutím Svobody Vojislava Šešelje a vzniklo tak Srbské hnutí obnovy.\n\nSrbská národní obnova prosazovala nacionalistický program; obnovu Jugoslávie v podobě, než přišli k moci komunisté, restauraci monarchie a povolání dynastie Karađorđevićů zpět na trůn. Odmítla uznat socialistickou federaci šesti národů a např. Makedonce, Bosňáky, či Černohorce označila za Srby. V jugoslávských sdělovacích prostředcích, především v těch chorvatských, či slovinských, vyvolalo setkání a vznik takovéto strany, rehabilitující myšlenku velkého Srbska, veliké obavy. Mnohé deníky, které ještě byly v rukou různých komunistických organizací, označili nové sdružení za důkaz toho, že se „kolo dějin může otočit zpět“ a za ukázku rozdmýchávání nenávisti mezi Srby a Chorvaty.\n"}
{"id": "745018", "url": "https://cs.wikipedia.org/wiki?curid=745018", "title": "Miroslav Hajn (konstruktér)", "text": "Miroslav Hajn (konstruktér)\n\nMiroslav Hajn (21. září 1894 Žamberk – 6. září 1963 Praha) byl letecký konstruktér a profesor katedry přesné mechaniky na ČVUT v Praze. Byl hlavním konstruktérem ČKD-Praga, jedné z největších strojírenských společností v Československu. \n\nSkupina studentů pražské techniky okolo Pavla Beneše, Miroslava Hajna a Aloise Husníka v roce 1913 iniciovala vznik Českého aviatického klubu, pozdějšího Aeroklubu republiky Československé. Miroslav Hajn byl potom mnoho let členem jeho předsednictva. Miroslav Hajn byl v roce 1919 spolu s Pavlem Benešem zakladatelem a hlavním konstruktérem firmy Avia. Oba začali opravovat letadla v dílně komplexu staré továrny na výrobu cukru. O rok později spolu navrhli první dvousedadlové letadlo Avia BH-1. Mezi roky 1923 a 1925 vyvinuli jednoplošníky Avia BH-7, BH-9 a BH-11 a odstartovali éru stíhacích dvouplošníků. Dvousedadlový jednoplošník Avia BH-11 vyhrál cenu Coppa d'Italia, stíhací letoun Avia BH-21 byl licenčně vyráběn v Belgii.\n\nV roce 1930 Hajn a Beneš přišli do leteckého oddělení Praga v ČKD. První jimi navržené letadlo byla v roce 1931 Praga E-39. Za II. světové války byl konstruktérem ve firmě Mráz v Chocni. Tajně provedl výpočty pro sportovně-turistické letadlo Mráz M-1 Sokol, jehož hl. konstruktérem byl ing. Zdeněk Rublič. Letoun s motorem Walter Minor 4-III o výkonu 77 kW a s dvoulistou dřevěnou vrtulí se začal vyrábět hned po válce (1946) a zaznamenal velký technický i obchodní úspěch.\n\n21. března 1946 promoval jako doktor technických věd. V březnu 1948 se stal profesorem stavby letadel na ČVUT a vedl Ústav stavby letadel na Fakultě strojního a elektrotechnického inženýrství. Když byla výuka v leteckém oboru převedena do Brna, ing. Hajn zůstal v Praze a přešel do nově založeného oboru Jemná mechanika a optika.\n\nJeho zálibou bylo vylepšování motocyklů. Konstruoval měřící a zkušební přístroje pro letectví. Doma si postavil přesné hodiny s invarovým kyvadlem a kompenzací okolní atmosféry. Přednášel na vysoké škole a psal skripta. Ve volném čase dokumentoval ptáky: „celý život ho zajímalo, jak je možné, že plachtí mnohem lépe než nejdokonalejší letadla“.\n\nS manželkou Josefou bydleli ve vile navržené architektem Ladislavem Žákem, postavené v letech 1932 až 1933 (Praha 9 – Vysočany, Na Vysočanských vinicích 31). Podobné rodinné domy vystavěl arch. Ladislav Žák ve 30. letech ve výstavní kolonii na Babě a i zde věnoval velkou péči řešení zahrady. Funkcionalistický rodinný dům byl postaven ve svažitém terénu, s pásy průběžných oken v jižním průčelí, předsunutou terasou a elegantním můstkem na rovné střeše, který připomíná zaoceánský parník. Interiéry domu byly vybaveny nábytkem od Ladislava Žáka, které navrhoval spolu s textilním výtvarníkem Antonínem Kybalem. Svítidla navrhl Miroslav Prokop. Vila není přístupná. Manželé Hajnovi děti neměli, vila byla po smrti ing. Hajna prodána roku 1964.\n\n\n\n"}
{"id": "745024", "url": "https://cs.wikipedia.org/wiki?curid=745024", "title": "Vincenc Procházka", "text": "Vincenc Procházka\n\nVincenc Procházka (2. ledna 1854 Místek – 3. ledna 1940 Místek) byl český a československý politik a meziválečný senátor Národního shromáždění ČSR za Československou stranu lidovou.\n\nVyučil se sklenářem a v 19. století byl v Místku jedním z hlavních veřejných činitelů, organizátorů veřejného života a reprezentantů etnicky české části zdejšího obyvatelstva. V roce 1886 spoluzaložil \"Národní záložnu\" v Místku. V roce 1894 oslovil Ústřední matici školskou s přáním zřídit v Místku první českou střední školu. Kvůli nedostatku peněz ovšem Ústřední matice doporučila školu provozovat z prostředků získaných založením samostatné lokální matice, což se pak skutečně stalo. Inicioval také výstavbu \"Národního domu\" jako centra českého života ve městě. V roce 1894 byl zvolen do obecního zastupitelstva. Po říjnu 1918 byl jmenován vládním komisařem v Místku a v letech 1927–1932 byl starostou města. V roce 1933 byl jmenován čestným občanem. Jeho syn Karel Procházka pak ve 30. a 40. letech pokračoval v jeho práci, za války byl v protinacistickém odboji a prošel nacistickým vězením.\n\nPo parlamentních volbách v roce 1920 získal senátorské křeslo v Národním shromáždění. Mandát ale nabyl až dodatečně roku 1924 jako náhradník poté, co zemřel senátor Josef Kadlčák. Povoláním byl sklenářem v Místku.\n\nZemřel v lednu 1940. Pohřben byl na místeckém hřbitově za velké účasti veřejnosti.\n\n"}
{"id": "745027", "url": "https://cs.wikipedia.org/wiki?curid=745027", "title": "Loučeň (zámek)", "text": "Loučeň (zámek)\n\nZámek Loučeň je barokní zámek, který se nachází v městysu Loučeň v okrese Nymburk. Zámek je od roku 2000 vlastněn soukromou společností Loučeň, a.s. Architektonickou součástí zámku je také katolický kostel Nanebevzetí Panny Marie, který byl vystavěn ve 14. století. Zámek je chráněn jako kulturní památka České republiky.\n\nZámek Loučeň byl vybudován na místě bývalé středověké tvrze. První zmínka o této tvrzi je z roku 1223 a byla objevena na vysvědčení pražského biskupa Peregrina. Tento rok se také bere jako první oficiální zmínka i o obci Loučeň. Od této doby až do roku 1618 se na tvrzi střídají majitelé – několik vladyků a zemanů.\n\nOd roku 1612 vlastní tvrz Loučeň a další přilehlé vsi Václav Berka z Dubé starší. Jednalo se o velmi bohatého šlechtice, který nesympatizoval s císařem Ferdinandem II. Proto roku 1620 po bitvě na Bílé hoře Václav Berka opouští zemi a tvrz je roku 1622 zkonfiskována kvůli účasti Václava Berky ve stavovském odboji. O rok později všechen Berkův majetek skupuje Adam z Valdštejna.\n\nBěhem třicetileté války byly všechny okolní vesnice na Nymbursku velmi postiženy vpádem vojsk. Zchátralou tvrz v Loučeni začal až v době 1704 – 1713 přestavovat na barokní zámek Karel Arnošt z Valdštejna. K zámku byla také přistavěna kaple, která byla později přebudována na kostel Nanebevzetí Panny Marie. Po smrti Karla Arnošta přebírá panství jeho dcera Eleanora a ta dále předává dědictví své dceři Marii Anně. Ta byla velmi rázná, pronásledovala evangelíky, přitvrdila v robotě. Marie Anna se provdala za Josefa Fürstenberka a tím se přesouvá vlastnictví zámku Loučeň z rodu Valdštejnů pod Fürstenberky.\n\nRoku 1809 se stává majitelem zámku Loučeň Maxmilián z rodu Thurn-Taxisů skrze sňatek se kněžnou z rodu Fürstenberků. Rok 1813 byl pro zámek Loučeň významný zejména tím, že hostil císaře Františka I. a ruského cara Alexandra I.\n\nRoku 1828, v době panování Karla Anselma z Thurn-Taxisu se v zahradách zámku začal budovat anglický park. Karel Anselm také nechává roku 1834 vystavět Úřednický dům na Loučeni, který v současné době slouží jako zámecký hotel Maxmilián. Zámek při své cestě po Evropě v roce 1899 navštívil Mark Twain.\n\n\nV 21. století je zámek Loučeň otevřen veřejnosti a to díky kompletní rekonstrukci, která probíhala v letech 2000–2007. Návštěvníkům jsou nabízeny též prohlídky zámku, které vedou kostýmovaní průvodci – komorník, kastelán nebo kněžna. Rekonstrukcí prošel i přilehlý anglický park a zámecký hotel. V parku bylo vybudováno jedenáct labyrintů a bludišť:\nKromě labyrintů obsahuje park též několik jezírek a kašen, dále kuličkové hřiště, visuté lávky a lanové centrum. Součástí parku je také amfiteátr, zámecká oranžérie, altánek či domeček knížete Alexandra.\n\nZámek Loučeň nabízí komorní a velkou expozici. Komorní expozice je umístěna v přízemí zámku a je zaměřená na nejdůležitější fakta o rodech Valdštejnů, Fürstenberků a Thurn-Taxisů. Velká expozice se věnuje z velké části rodu Thurn-Taxisů a jejich podnikatelské činnosti. Zabývali se především poštovními službami a to v Itálii a ve střední Evropě. Celá expozice je situována do doby života posledního z Thurn-Taxisů – Alexandra, který zemřel v roce 1939.\n\nSeznam významných osobností, které navštívily zámek.\n\n\n"}
{"id": "745029", "url": "https://cs.wikipedia.org/wiki?curid=745029", "title": "A. J. Edds", "text": "A. J. Edds\n\nAndrew James Edds (* 18. září 1987 Greenwood, Indiana) je bývalý hráč amerického fotbalu, který nastupoval na pozici Linebackera. Byl draftován Miami Dolphins v roce 2010 ve čtvrtém kole Draftu NFL, předtím hrál univerzitní fotbal za University of Iowa.\n\nEdds byl draftován v roce 2010 ve 4. kole jako celkově 119. týmem Miami Dolphins. Ti od něj očekávali především kvalitní obranu proti passové hře, která ho zdobila na univerzitě v Iowě, ale během tréninkového kampu Dolphins v roce 2010 si přetrhl přední zkřížený vaz a pro zbytek sezóny se stal nepoužitelným. Na přestupovou listinu byl zapsán 5. září 2011. \n\n6. září 2011 přestoupil do týmu New England Patriots. Znovu byl uvolněn 22. září, ale 24. obnovil kontrakt jako člen rezervního týmu.\n\n28. září 2011 podepsal novou smlouvu s Indianapolis Colts, kde se setkal se svým bývalým spoluhráčem Patem Angererem.\n\n6. července 2013 podepsal druhou smlouvu s New England Patriots, nicméně již 19. srpna byl propuštěn.\n\nEdds podepsal smlouvu s New York Jets 19. května 2014, ale nevešel do zúženého kádru a 30. srpna 2014 byl propuěštěn 2014. 1. září sice se stejným týmem obnovil smlouvu, ale 28. října byl difinitivně propuštěn.\n\n3. prosince 2014 Edds přestoupil do týmu Jacksonville Jaguars, aby zde nahradil zraněného startujícího pravého Tackla Austina Pasztora a nastoupil do dvou utkání základní části celkově. \n\n"}
{"id": "745031", "url": "https://cs.wikipedia.org/wiki?curid=745031", "title": "Slovenská extraliga ledního hokeje 2011/2012", "text": "Slovenská extraliga ledního hokeje 2011/2012\n\nTipsport extraliga 2011/12 byla 19. sezónou slovenské hokejové extraligy. Slovenská extraliga v tomto roce začala 15. září 2011 a základní část skončila 4. března 2012. Titul z minulé sezony obhajoval tým HC Košice. Mistrem se stal celek HC Slovan Bratislava.\n\nLiga měla, stejně jako v minulém ročníku 11 klubů, z nichž jeden byl tým Slovenský národní tým ledního hokeje do 20 let, který se neúčastnil všech zápasů, ale pouze deseti zápasů před MS juniorů 2012 - nemohl tudíž spadnout ani postoupit do play-off, ale jeho soupeřům se zápasy s ním započítaly do tabulky. Jinak se 10 týmů střetlo každý s každým 6x (3x doma a 3x venku). Celkem tedy 54 kol a jeden zápas s týmem do 20 let (tj. každý tým odehrál celkem 55 zápasů). 1. až 8. tým tabulky poté postoupil do play-off hraného na čtyři vítězné zápasy. Klubu na 9. místě skončila sezóna a na poslední tým čekala baráž s vítězem 1. ligy o setrvání v nejvyšší soutěži.\n\n\n\n\n\nVzhledem k tomu, že 1. ligu vyhrál tým HC 46 Bardejov, který je úředně veden jako B-tým celku HC Košice a nemohl tudíž podle regulí svazu usilovat o postup, poslední tým extraligy - HK Nitra se v extralize zachránil bez boje.\n\n"}
{"id": "745033", "url": "https://cs.wikipedia.org/wiki?curid=745033", "title": "Ripstop", "text": "Ripstop\n\nRipstop je tkanina s vysokou pevností, vyrobená zvláštní technikou. Do tenké textilie jsou zatkány s odstupem 5-8 mm tlustější osnovní nebo i útkové niti, zboží tak dostává členitou strukturu.\n\nRipstop byl vyvinut v USA v době druhé světové války. \n\nPřednosti ripstopových tkanin spočívají ve velmi dobrém poměru hmotnosti ke stabilitě a ve vysoké tržné pevnosti. Ripstop se vyrábí hlavně z polyamidových přízí (značka \"Ripstop-Nylon\"), časté je také použití bavlny ve směsi s polyamidem, polyesterem a s aramidovými vlákny.\nRipstop nánosovaný silikonem nebo polyuretanem se používá na horkovzdušné balony, padáky, lodní plachty, stany, batohy a sportovní oblečení.\n\nVšechny maskovací oděvy americké armády mají být v současné době (2011) z tzv. ripstop-popelínu (nebo popelínového ripstopu) ve směsi 50/50 % polyamid/bavlna.\n\nText je volný překlad článku Ripstop na anglické verzi WIKIPEDIE.\n"}
{"id": "745039", "url": "https://cs.wikipedia.org/wiki?curid=745039", "title": "Světový pohár v biatlonu 2011/2012", "text": "Světový pohár v biatlonu 2011/2012\n\nSvětový pohár v biatlonu 2011/12 byl série závodů nejvyšší světové úrovně v biatlonu. Jednalo se o 35. ročník světového poháru v biatlonu, který začal 30. listopadu 2011 ve švédském Östersundu a skončil 18. března 2012 v ruském Chanty-Mansijsku. Součástí světového poháru bylo i Mistrovství světa v biatlonu konané od 1. do 11. března 2012 v německém Ruhpoldingu.\n\nVítězství ze sezóny 2010/11 obhajovali Nor Tarjei Bø a Finka Kaisa Mäkäräinenová.\n\nKompletní program Světového poháru v biatlonu 2010/11:\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n"}
{"id": "745040", "url": "https://cs.wikipedia.org/wiki?curid=745040", "title": "Římskokatolická farnost Březová u Vítkova", "text": "Římskokatolická farnost Březová u Vítkova\n\nŘímskokatolická farnost Březová u Vítkova je územní společenství římských katolíků s farním kostelem svatého Mikuláše v Březové.\n\n\n"}
{"id": "745042", "url": "https://cs.wikipedia.org/wiki?curid=745042", "title": "Římskokatolická farnost Skřipov u Opavy", "text": "Římskokatolická farnost Skřipov u Opavy\n\nŘímskokatolická farnost Skřipov u Opavy je územní společenství římských katolíků s farním kostelem svatého Jana Křtitele ve Skřipově.\n\n\n"}
{"id": "745047", "url": "https://cs.wikipedia.org/wiki?curid=745047", "title": "Římskokatolická farnost Větřkovice", "text": "Římskokatolická farnost Větřkovice\n\nŘímskokatolická farnost Větřkovice je územní společenství římských katolíků s farním kostelem Nanebevzetí Panny Marie ve Větřkovicích.\n\n\n"}
{"id": "745050", "url": "https://cs.wikipedia.org/wiki?curid=745050", "title": "Africká královna", "text": "Africká královna\n\nAfrická královna, a anglickém originále \"The African Queen\", je britsko-americký film z roku 1951 režiséra Johna Hustona s Humphrey Bogartem a Katharine Hepburnovou v hlavní roli. Snímek byl\nnominován na Oscara ve 4 kategoriích (nejlepší režie, nejlepší scénář, nejlepší herečka a herec v hlavní roli), Oscara nakonec získal pouze Humphrey Bogart.\n\nJde o dobrodružně-válečný romantický snímek, který vypráví příběh dvou značně rozdílných lidí, kteří se shodou válečných okolností vzájemně sblíží natolik, že dokážou v malém parníčku zvaném \"Africká královna\" sjet divokou africkou řeku, uzavřít sňatek a potopit velkou nepřátelskou německou loď.\n\nDěj filmu se odehrává v roce 1914 na počátku první světové války v Německé východní Africe. Dva britští občané prchají v malé lodi na parní pohon po divoké řece před německými vojáky z malé africké misie.\n\n\n\nSnímek byl natáčen v londýnských filmových ateliérech, africké exteriéry byly natáčeny, mimo jiné, na jezeře Tanganika.\nDěj volně vychází ze skutečných událostí. Německá loď Luisa se v reálu jmenovala Graf von Götzen (spuštěna na vodu v červnu 1915) a skutečně byla potopena na jmenovaném jezeře. Po první světové válce byla vyzvednuta, opravena a po Tanganice se plaví dodnes pod jménem MS Liemba.\n\n\n"}
{"id": "745051", "url": "https://cs.wikipedia.org/wiki?curid=745051", "title": "Theofanus Abba", "text": "Theofanus Abba\n\nTheofanus Abba, vlastním jménem Josef Louda (14. prosince 1901 Hodky — 22. prosince 1975 Terezín), byl český hermetik, alchymista a kabalista, znalec psychurgie, symboliky a autor návrhu tarotových karet \"(Alchymický tarot Theofana Abby)\", který výtvarně zpracoval Martin Stejskal.\n\nLiterární dílo\n\nHlavním Abbovým dílem je iniciační trilogie \"Z odkazu proroků\", tvořená knihami \"Transmutace fysická\", \"Výklad zjevení Jana Theologa\" a \"Dopisy Paracelsovi,\" přičemž těžištěm celého díla je poslední svazek. Všechny ostatní drobné autorovy práce jsou obsaženy v knize \"Corpus Hermeticum Theofani.\"\n\nTheofanus Abba ve svém díle vycházel zvláště z děl a filosofie Nicolase Flamela, Paracelsa, Louise-Clauda de Saint-Martin, Antoina Fabreho d'Olivet, Eliphase Léviho, Françoise Jolliveta-Castelota, Oswalda Wirtha a Franze Spundy.\n\nMezi jeho pokračovatele patří malíř Martin Stejskal a psycholog Milan Nakonečný.\n\nZajímavost\n\nTheofanus Abba se v prosinci 2018 stal prvním českým hermetikem, jehož dílo bylo kompletně vydáno knižně.\n\na. primární zdroje\n\n\n"}
{"id": "745053", "url": "https://cs.wikipedia.org/wiki?curid=745053", "title": "Římskokatolická farnost Kružberk", "text": "Římskokatolická farnost Kružberk\n\nŘímskokatolická farnost Kružberk je územní společenství římských katolíků s farním kostelem svatého Floriána v Kružberku.\n\n\n"}
{"id": "745056", "url": "https://cs.wikipedia.org/wiki?curid=745056", "title": "Římskokatolická farnost Nové Lublice", "text": "Římskokatolická farnost Nové Lublice\n\nŘímskokatolická farnost Nové Lublice je územní společenství římských katolíků s farním kostelem Nejsvětější Trojice v Nových Lublicích.\n\n\n"}
{"id": "745057", "url": "https://cs.wikipedia.org/wiki?curid=745057", "title": "Římskokatolická farnost sv. Ducha Opava", "text": "Římskokatolická farnost sv. Ducha Opava\n\nŘímskokatolická farnost Svatého Ducha Opava je územní společenství římských katolíků s farním kostelem Svatého Ducha v Opavě.\n\n\n"}
{"id": "745059", "url": "https://cs.wikipedia.org/wiki?curid=745059", "title": "Chatanga", "text": "Chatanga\n\nChatanga ( ) je řeka v Tajmyrském rajónu v Krasnojarském kraji v Rusku. Je 227 km dlouhá. Povodí má rozlohu 364 000 km².\n\nVzniká soutokem zdrojnic Kotuje a Chety. Teče přes Severosibiřskou nížinu v široké dolině, kde se rozděluje na několikerá ramena. Na dolním toku dosahuje šířka doliny 5 km a v korytě se vyskytuje množství velkých ostrovů. Ústí do Chatangského zálivu moře Laptěvů, přičemž vytváří estuár. V jejím povodí se nachází 112 000 jezer o celkové rozloze 11 600 km². Jezernatost povodí tedy dosahuje 3,2 %. Hustota říční sítě dosahuje 0,45 km/km².\n\nZdrojem vody jsou především sněhové srážky. Nejvyšších vodních stavů dosahuje od konce května do srpna. Roční rozsah kolísání úrovně hladiny dosahuje 8,5 m. Na dolním toku je při nízkém vodním stavu patrný vliv přílivů. Průměrný roční průtok činí 3320 m³/s a maximální 18 300 m³/s. Zamrzá na konci září až v první polovině října a rozmrzá v první polovině června.\n\nŘeka je bohatá na ryby. Je na ní rozvinutý průmyslový lov síha malého, omula, muksuna, nelmy, tajmena a sivenů. Na řece je rozvinutávodní doprava a nachází se na ní přístav Chatanga,\n"}
{"id": "745060", "url": "https://cs.wikipedia.org/wiki?curid=745060", "title": "Bezpečnostně zaměřený operační systém", "text": "Bezpečnostně zaměřený operační systém\n\nBezpečnostně zaměřený operační systém ( je v informatice volně používané označení operačního systému, který dbá na zlepšení počítačové bezpečnosti. Operační systémy, které vyhověly určitým konkrétním požadavkům a byly certifikovány, označujeme jako bezpečnostně ohodnocený operační systém ( ). Standard definovaný na vládní úrovni, který poskytuje dostatečnou podporu pro víceúrovňové zabezpečení a evidenci požadavků, se nazývá Důvěryhodný operační systém ( ).\n\nSlovní spojení „bezpečnostně zaměřený“ chápeme tak, že hlavním cílem je zvýšení bezpečnosti jako takové, protože něco může být bezpečné, aniž by to bylo „bezpečnostně zaměřené“. Téměř všechny zde uvedené operační systémy ve svém životě prošly nějakými bezpečnostními opravami. Nicméně všechny se soustavně snaží přistupovat ke všem obecným bezpečnostním chybám obsažených v jejich konstrukci s novými nápady ve snaze vytvořit bezpečné pracovní prostředí.\n\nNásleduje abecední seznam operačních systémů se zaměřením na počítačovou bezpečnost. Umístění v seznamu nevyjadřuje žádnou skutečnost.\n\nBSD je odvozenina Unixu distribuovaná Kalifornskou Univerzitou v Berkeley. Všechny systémy odvozené od operačního systému BSD jsou vydávány v souladu s podmínkami stylu BSD licence. Existuje několik variant BSD, ale jen jedna je přísně zaměřená na bezpečnost.\n\nOpenBSD je open source BSD operační systém, který je znám tím, že je zaměřen na vysokou bezpečnost. Tento projekt podstoupil důkladnou manuální revizi zdrojového kódu a řeší závady, které v ostatních systémech řešeny nejsou. OpenBSD také nabízí spustitelný systém ochrany známý jako W^X, stejně tak i zkompilovaný spustitelný základ rozšíření ProPolice.\n\nTrustedBSD je podmnožina projektu FreeBSD navržená na přidávání důvěryhodných rozšíření operačního systému se zaměřením na Common Criteria for Information Technology Security Evaluation. \nHlavním cílem TrustedBSD je práce na Access Control Listech, auditování událostí, … a mandatorní kontrole přístupu. Součástí TrustedBSD projektu je i port Flask/TE implementace NSA v SELinuxu. \nVelké množství těchto důvěryhodných rozšíření, bylo integrováno do základu FreeBSD od verze 5.x.\n\nLinux jako takový je sám o sobě bezpečnostně zaměřený, nicméně velké množství distribucí a projektů se ho pokouší učinit ještě více bezpečným.\n\nAnnvix byl vytvořen jako odvětví Mandriva linuxu, určené spíše pro bezpečnostně zaměřený server.\n\nEnGarde Secure Linux je bezpečnostní platforma navržená pro servery, založená na Fedora Core systému.\n\nFedora je linuxová distribuce založená na balíčkovacím systému RPM, vyvíjená komunitou vývojářů okolo Fedora Project, sponzorovaného společností Red Hat, od jejíž distribuce se projekt oddělil.\n\nHardened Gentoo je podprojekt projektu Gentoo Linux, rozšířený o prvky zlepšující jeho bezpečnost.\n\n\n\n\n"}
{"id": "745066", "url": "https://cs.wikipedia.org/wiki?curid=745066", "title": "Vodnář modroskvrnný", "text": "Vodnář modroskvrnný\n\nVodnář modroskvrnný (\"Hydrophis cyanocinctus\") je jedovatý mořský had. Má z boku zploštělé až 2 m dlouhé tělo, které se od hlavy rozšiřuje až po veslovitý ocas. Tento tvar je pro plavání vlnovitým pohybem mimořádně výhodný. Dýchá vzduch, ale na jedno nadechnutí vydrží pod vodou až 2 hodiny. Nozdry má umístěny na horní straně čenichu a pod vodou je zavírají měkké záklopky. Svaly potřebné pro pohyb na souši těmto hadům zakrněly, takže na souši jsou zcela bezmocní již metr od břehu. Vodnář modroskvrnný se jako všichni mořští hadi živí rybami a má velmi účinný jed.\n\nNa rozdíl od jiných mořských hadů, vlnožilů, kteří vylézají na souš klást vejce, rodí vodnáři v moři živá mláďata. V jednom vrhu jich je 2 až 6.\n\nVyskytují se v Perském zálivu, Indickém oceánu a Tichém oceánu po Japonsko.\n\n"}
{"id": "745067", "url": "https://cs.wikipedia.org/wiki?curid=745067", "title": "Josef Průša (politik KSČ)", "text": "Josef Průša (politik KSČ)\n\nJosef Průša (9. září 1874 Modřany – ???) byl český a československý politik a meziválečný senátor Národního shromáždění za Československou sociálně demokratickou stranu dělnickou, později za Komunistickou stranu Československa a pak za odštěpeneckou formaci Komunistická strana Československa (leninovci).\n\nProfesí byl topičským mistrem v Dřínově.\n\nV parlamentních volbách v roce 1920 získal za sociální demokraty senátorské křeslo v Národním shromáždění. Pak přešel do senátorského klubu nově zřízené KSČ. Mandát obhájil v parlamentních volbách v roce 1925. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného Komunistická strana Československa (leninovci). V senátu zasedal do roku 1929.\n"}
{"id": "745068", "url": "https://cs.wikipedia.org/wiki?curid=745068", "title": "Josef Průša", "text": "Josef Průša\n\nJméno a příjmení Josef Průša má více nositelů:\n\n"}
{"id": "745072", "url": "https://cs.wikipedia.org/wiki?curid=745072", "title": "Syntéza řeči", "text": "Syntéza řeči\n\nSyntéza řeči je umělá tvorba lidské řeči. Počítačové programy používané k tomuto účelu se nazývají „syntezátory řeči“. Programy „text na řeč“ (\"text-to-speech\", TTS) produkují řeč z textu psaného běžným jazykem; existují i programy, které jako vstup využívají fonetickou transkripci. Řeč může být tvořena spojováním úseků nahrané řeči, které jsou uloženy v databázi. Takovéto databáze mohou obsahovat např. fóny a difóny nebo celá slova. V prvním případě je kvantita možného výsledku upřednostňována před kvalitou, v druhém je to naopak. Některé syntetizátory mohou řeč tvořit simulací charakteristik lidské řeči a vytvářet tak doslova umělou řeč.\n\nKvalita syntetizátoru řeči se posuzuje podle podobnosti výstupu s lidskou řečí. Schopné programy umožňují lidem se zrakovými vadami nebo poruchami čtení poslouchat psané texty. Mnoho operačních systémů obsahuje syntetizátory řeči od počátku 80. let.\n"}
{"id": "745073", "url": "https://cs.wikipedia.org/wiki?curid=745073", "title": "Sekanina", "text": "Sekanina\n\nPříjmení Sekanina má více nositelů:\n\n"}
{"id": "745083", "url": "https://cs.wikipedia.org/wiki?curid=745083", "title": "Antonio Rosmini Serbati", "text": "Antonio Rosmini Serbati\n\nBlahoslavený Antonio Rosmini Serbati (24. března 1797, Rovereto – 1. července 1855, Stresa) byl italský římskokatolický kněz, filosof, teolog a politik. Byl beatifikován v roce 2007.\n\nNarodil se roku 1797 v severoitalském městě Rovereto. V roce 1821 přijal kněžské svěcení a o rok později zakončil svoje teologická studia doktorátem. Pobýval v Miláně, tehdy rakouské části Itálie. Již roku 1830 vydal své první dílo, čtyřsvazkovou „Novou esej o původu idejí“, kterým si získal určitý věhlas. Rosmini v Miláně také spoluzaložil roku 1828 novou řeholní komunitu Istituto della Caritá (tzv. rosminiani). Roku 1835 museli rosminiani - vedle kulturních a náboženských záměrů mělo hnutí díky svému zakladateli i národně osvobozenecké - opustit území spravované rakouskými úřady a usadili se v Piemontu. V roce 1836 se za svými bratry dostal i Rosmini.\n\nV třicátých letech se věnoval celé řadě etických a antropologických studií. Napsal například “Srovnávací a kritické dějiny systémů mravního principu”. Na počátku čtyřicátých let shrnul své myšlenky do díla „Filozofický systém“. Roku 1847 napsal esej „Komunismus a socialismus“, v kterém došel k závěru, že tyto systémy jsou vnitřně rozporné a musí nutně skončit hrubou despocií: \"„Naši reformátoři chtějí z lidí udělat pouhá tažná zvířata, místo aby je povznášeli...\"\"\n\nV předvečer revolučního roku 1848 vyšla Rosminiho studie \"Ústava podle společenské spravedlnosti\", která měla jako dovětek \"Přílohu o jednotě Itálie\". Již od třicátých let se Rosmini jasně vyslovoval ve prospěch vzniku jednotné, ale federativní Itálie se společnou vládou a především ústavou. V roce 1848 se Rosminini angažoval neúspěšně i politicky, následně upadl v církevních kruzích do nemilosti. Tehdy vyšel snad jeho nejznámější spis “O pěti ranách církve svaté”, který byl dán na index spolu \"Ústavou podle společenské spravedlnosti\". Byl různě špiněn a ostrakizován. Stáhl se do soukromý a věnoval se nadále především filozofii a teologii. V tuto dobu sepsal mimo jiné knihy „Dialog invence“, „Úvod do filozofie“ a nedokončené pojednání o otázce bytí: „Teodiceu“. Rosmini zemřel – za poněkud záhadných okolností – roku 1855 ve městě Stresa. Rosmini spoluzaložil novou řeholní komunitu Istituto della Caritá (tzv. rosminiani). Rosmini byl blízkým přítelem básníka a romanopisce Alessandra Manzoniho. Roku 1887 byly některé Rosminiho názory katolickou církví odsouzeny, nicméně v roce 2001 ho Kongregace pro nauku víry rehabilitovala. Mezi Rosminiho obdivovatele patřili i papežové Jan XXIII. a Pavel VI.. V roce 2007 byl Rosmini blahořečen.\n\n\n\n\n\n"}
{"id": "745088", "url": "https://cs.wikipedia.org/wiki?curid=745088", "title": "GE Aviation Czech", "text": "GE Aviation Czech\n\nGE Aviation Czech s.r.o. je společnost, která se zabývá konstrukcí, výrobou a opravami leteckých turbovrtulových motorů pro komerční, obchodní a všeobecné letectví. Společnost je součástí celosvětové sítě General Electric, konkrétně patří do divize GE Aviation, která patří mezi největší výrobce letadlových motorů na světě. Společnost GE Aviation Czech byla založena v roce 2007 odkoupením společnosti Walter. Obrat společnosti v roce 2015 činil 1 012 mil. Kč. Společnost zaměstnává přibližně 400 lidí. Majiteli společnosti jsou GE Holdings, LUXEMBOURG & CO S.a.r.l a General Electric International. \n\nGE Aviation navazuje na českou společnost Walter, kterou koupila v roce 2008. Navazuje tak na více než devadesátiletou tradici tzv. Waltrovky v oblasti letectví. Společnost Walter Motors a.s. (tehdy Walter a spol.) byla založena Josefem Walterem v roce 1911. Nejdříve společnost vyráběla motorové tříkolky, poté se přesunula i k výrobě automobilů a leteckým motorům. Waltrovka je také název pro bývalou továrnu v pražských Jinonicích, kde výroba motorů skončila v roce 2008. \n\nZatímco Josef Walter pracoval na svých motorech, tak v USA GE, u jehož vzniku stál i Thomas Alva Edison, vzkvétalo. Na žádost americké vlády vyvinulo první letadlové turbodmychadlo. Vznikl tak Letadlový motor svobody (Liberty aircraft engine) v roce 1917.\nNěkolik let poté v roce 1923 byl v Československu vyvinut první letadlový motor českého designu, hvězdicový, vzduchem chlazený pětiválec Walter NZ-60 pro sportovní a výcvikové letectví. Walter během následujících let vyvinul řadu hvězdicových motorů, v roce 1932 byla započata sériová výroba řadových invertních motorů. V druhé polovině 30. let již motory Walter poháněly letadla ve více než 20 zemích. GE v USA v roce 1942 představilo první proudový motor, tzv. I-A engine. V roce 1946 byla společnost Walter znárodněna a přejmenována na Motorlet, ale jména motorů zůstala stejná. O patnáct let později byl vyvinut první československý proudový motor M701 pro letoun Aero L-29 Delfín. Dalšího mezinárodního úspěchu společnost získala v roce, kdy se motor Walter M601 stal první motorem ve střední a východní Evropě, který získal certifikaci Federální letecké správy (FAA) a vstoupil tak na americký trh. \n\nV roce 2008 byla společnost Walter odkoupena společností GE Aviation a vznikla tak GE Aviation Czech, která ve stejném roce vyvinula svůj první motor GE H80. Jedním z důvodů, proč se GE rozhodla takto investovat do české firmy, byl (kromě záměru modernizovat známý a spolehlivý motor M601), zejména záměr vstoupit na trh turbovrtulových motorů a vyvinout zcela novou řadu turbovrtulových motorů s nejmodernějšími technologiemi GE.\n\nMotor GE H80 zaznamenal úspěch, za necelý rok od uvedení na trh byl vybrán pro americký letoun Thrush. V roce 2011 získal certifikaci evropskou agenturou EASA, v roce 2012 vstoupil na americký trh a byl certifikován FAA. Další 2 motory řady H získaly certifikaci FAA a EASA v následujících letech. Motory pohání americký letoun Thrush 510G, letouny L410 a L410NG vyráběné v České republice, americký Nextant G90XT, čínskou Caiga AG300 a další, celkem společnost oznámila 15 leteckých aplikací motorů řady H. V roce 2016 získala společnost certifikaci systému elektronického řízení motoru a vrtule agenturou EASA. V současnosti patří mezi jediného výrobce ve svém segmentu turbovrtulových leteckých motorů, který tuto technologii nabízí. GE plánuje svou výrobu v České republice ještě rozšířit. 20. října 2016 GE a Česká republika podepsaly investiční smlouvu: GE Aviation v ČR postaví novou centrálu turbovrtulových motorů a zdvojnásobí počet svých zaměstnanců. Nová centrála rozšíří stávající výrobu motorů řady H o zcela nový motor Advanced Turboprop (ATP), dosud nejpokročilejší motor pro turbovrtulové letouny.\n\nGE Aviation Czech v roce 2015 představila nový turbovrtulový motor ATP (Advanced Turboprop), který si společnost Textron Aviation vybrala pro svůj nový jednomotorový letoun SETP (Single Engine Turboprop). Nový turbovrtulový motor s výkonem 1 300 koní na hřídeli je prvním přírůstkem do nové rodiny turbovrtulových motorů GE, které budou pohánět busi-ness letouny a letadla všeobecného letectví. Motor dosahuje bezkonkurenčního celkového tlakového poměru (OPR) 16 : 1, díky čemuž dokáže oproti konkurenci ve stejné třídě ušetřit až 20 % spotřeby paliva a dosáhnout o 10 % vyššího letového výkonu. Provozní doba se prodloužila na 4 000 až 6 000 letových hodin mezi generálními opravami a motor se dále vyznačuje vynikající retencí výkonu.\n\nGE Aviation Czech dlouhodobě spolupracuje s technicky zaměřenými vysokými školami, mimo jiné podepsala memorandum s Českým vysokým učením technickým (ČVUT) o spolupráci, jejíž cílem je podpořit praktické vzdělávání studentů a spolupracovat na řadě mezinárodních projektů. \n\nČeská komora celosvětové firemní iniciativy GE Volunteers se zapojuje do různých dobrovolnických akcí, česká divize GE Aviation tak v roce 2015 absolvovala 350 dobrovolnických hodin. Společnost také neustále snižuje dopad na životní prostředí pomocí snižování tvorby emisí.\n\n\n"}
{"id": "745093", "url": "https://cs.wikipedia.org/wiki?curid=745093", "title": "CEB Cup Winners’ Cup", "text": "CEB Cup Winners’ Cup\n\nCEB Cup Winners’ Cup je zaniklá klubová soutěž v baseballu. Hrála se pod patronací Evropské baseballové konfederace v letech 1990 až 2007. Byla určena pro evropské kluby, které zvítězily v národních pohárových soutěžích. Nejúspěšnějším klubem v historii poháru je nizozemský Neptunus Rotterdam, který zvítězil pětkrát. \n"}
{"id": "745095", "url": "https://cs.wikipedia.org/wiki?curid=745095", "title": "Cena Michala Velíška", "text": "Cena Michala Velíška\n\nCena Michala Velíška je udělována Nadací ADRA a TV Nova pravidelně od roku 2006 neprofesionálům, kteří se ocitli nečekaně v hraniční situaci a bez ohledu na následky pro ně samotné zachránili někomu zdraví nebo život. Smyslem ceny je takové lidi hledat a zviditelňovat jejich postoje slušnosti, odvahy a statečnosti. \n\nPodnětem ke vzniku tohoto ocenění se stalo jednání Michala Velíška v roce 2005.\n\nOd ostatních podobných ocenění udělovaných v České republice se tato cena liší tím, že na ni mohou být veřejností celoročně nominováni neprofesionálové prostřednictvím formuláře na www.nadace-adra.cz. \n\nVeřejnost internetovým hlasováním rozhoduje, kdo z nominovaných obdrží hlavní cenu – skleněného anděla. Jeho autorkou je pražská výtvarnice a designérka Lenka Súkupová. Jedná se o kombinovanou plastiku anděla cca 25 cm vysokou. Skleněnou část vyrábí sklárna Rückl Crystal. Spodní větší matová část s nápisem Cena Michala Velíška znázorňuje náš každodenní „Život“. Křišťálově lesklý horní menší půlkruh vyjadřuje „Čistotu duše“ – novou životní šanci oběti a zároveň ojedinělost činu pomoci. Skleněné části propojuje kovový prvek – hlava s otevřenými ústy představující „Křik“ – symbol volání o pomoc oběti či bolest pozůstalých. Na kovovém podstavci je jméno laureáta s příslušným rokem.\n\nSlavnostní vyhlášení jména nositele a předání hlavní ceny probíhá pod patronací paní Ivy Velíškové a pod záštitou primátora hlavního města Prahy každoročně na počátku prosince.\n\nBezprostředně po smrti Michala Velíška 13. 9. 2005 Nadace ADRA iniciovala vyhlašování Ceny Michala Velíška. V říjnu 2006 zorganizovala pod záštitou primátora hl. města Prahy v Senátu Parlamentu ČR slavnostní vyhlášení nositele 1. ročníku této ceny. Vedle Magistrátu hlavního města Prahy se do projektu zapojily TV Nova, Česká televize, Televize Prima a Radiožurnál. \n\n\nNadace ADRA iniciovala v roce 2007 dlouhodobý projekt „Hrdinové mezi námi“, jehož každoroční součástí jsou semináře a různé doprovodné akce pro veřejnost. Vyvrcholením projektu je slavnostní vyhlášení jména nositele Ceny Michala Velíška pro daný rok. \n\nSeminář je každoročně veden PhDr. Bohumilou Bašteckou, PhD. (klinická psycholožka s praxí v sociálních službách, která se věnuje oblasti psychosociální krizové pomoci po katastrofách, supervize, standardů kvality a jiných sociálních a zdravotních problémů.) Seminář je určen pro odbornou i laickou veřejnost a je vhodný i pro studenty 4. ročníků středních škol a studenty vysokých škol.\n\n\n"}
{"id": "745101", "url": "https://cs.wikipedia.org/wiki?curid=745101", "title": "Nomex", "text": "Nomex\n\nNomex je meta-aramidové vlákno se silnou odolností proti vysokým teplotám.\nVýroba nomexových vláken byla vyvinuta na začátku 60. let 20. století a uvedena na trh v roce 1967 americkou společností DuPont.\n\nPři podobné tažné pevnosti jako polyamidová vlákna se nomex při 370 °C začne rozkládat a při 400 °C zuhelnatí. Ještě při 175 °C zůstává vlákno bez ztráty pevnosti. Vlákno je odolné proti organickým chemikáliím, alkáliím, bělidlům a záření beta a gama.\n\nPoužití: ochranné oděvy, speciální šicí nitě, filtry, padáky, rukavice a boty.\n\n"}
{"id": "745104", "url": "https://cs.wikipedia.org/wiki?curid=745104", "title": "Seznam manželek panovníků Irska", "text": "Seznam manželek panovníků Irska\n\nToto je seznam manželek panovníků Irska. Od 12. století neexistiovala žádná domácí irská královna, což byl složitý důsledek normanské invaze do Irska, Treaty of Windsor (1175) a smrti posledního velekrále Irska, Roryho O'Connora, v roce 1198. Titul irské královny byl titul (byť v podstatně ne vždy odpovídající realitě) manželky panovníka Anglie a později Velké Británie.\n\nThe Lordship of Ireland (1171–1541) bylo označení pro stát, který vznikl po normanské invazi do Irska (1169–71). Panovníci si nárokovali celý ostrov, jejich skutečná moc byla ale mnohem menší.\n\nV roce 1542 prošel v irském parlamentu Crown of Ireland Act 1542, který zaručoval, že Jindřich VIII. Tudor a jeho následnící budou také irskými králi (titul manželky panovníka byl do té doby \"Lady of Ireland\"). V Evropě tento akt nebyl uznán do roku 1555.\n\nNástup Hannoverské dynastie byl důsledkem Act of Settlement 1701.\n\nBěhem vlády Jiřího III: se království Anglie a Irska spojila ve Velkou Británii, což byl důsledek Act of Union 1800.\n\nPro královny mezi lety 1801 a 1927 se podívejte na seznam britských královen.\n\nPoté, co byl Irsko v roce 1922 udělen status dominia, titul irského krále byl od roku 1927 znovu zaveden a užíval se až do roku 1949, kdy se Irsko stalo republikou.\n"}
{"id": "745139", "url": "https://cs.wikipedia.org/wiki?curid=745139", "title": "Islandský křišťál", "text": "Islandský křišťál\n\nIslandský křišťál je průhledná varianta kalcitu nebo krystalizovaného uhličitanu vápenatého, původně z Islandu. Používá se pro demonstraci polarizace (viz polarimetrie).\n\nKrystaly Islandského křišťálu byly pro své polarizační vlastnosti využívány Vikingy pro určování polohy slunce i při zatažené obloze, což je zmiňováno ve středověkých islandských textech a bájích. Při pohledu na oblohu skrze krystal se po natočení směrem ke slunci kámen viditelně rozzáří.\n\n\n"}
{"id": "745140", "url": "https://cs.wikipedia.org/wiki?curid=745140", "title": "Sluneční kámen", "text": "Sluneční kámen\n\nSluneční kámen (španělsky \"La Piedra del Sol\") je čedičový monolit kruhového tvaru, běžně známý též jako Aztécký kalendář kvůli reliéfům na jeho povrchu. I přes rozšířený název odkazující na kalendář, kámen nesloužil pro počítání času. V současnosti je vystaven v Národním atropologickém muzeu v Ciudad de México. Průměr kruhu je 358 cm, tloušťka 98 cm a váha přibližně 24 tun. Objeven byl 17. prosince 1790 v blízkosti metropolitní katedrály pod dlažbou náměstí Plaza de la Constitución, které bylo vybudováno na ruinách Tenochtitlánu. Tato kamenická skulptura vznikla v post-klasickém období kultury Aztéků (mezi roky 1250 a 1521). Neexistují přesné údaje o roku vzniku, autorovi či účelu tohoto kamene.\n\nMotivy na povrchu kamene zachycují základní prvky aztécké mytologie a kosmologie.\n\n"}
{"id": "745143", "url": "https://cs.wikipedia.org/wiki?curid=745143", "title": "Lower River Division", "text": "Lower River Division\n\nLower River je kraj (\"division\") v Gambii. Jeho hlavním městem je Mansa Konko.\n\nLower River je rozdělen na 6 distriktů:\n"}
{"id": "745158", "url": "https://cs.wikipedia.org/wiki?curid=745158", "title": "František Reyl", "text": "František Reyl\n\nFrantišek Reyl (20. února 1865 Josefov - 16. prosince 1935 Hradec Králové) byl český a československý římskokatolický kněz, sociolog a politik; meziválečný senátor Národního shromáždění ČSR za Československou stranu lidovou.\n\nPocházel z chudého rodinného prostředí a po studiích na gymnáziu v Hradci Králové absolvoval tamní diecézní teologické učiliště. Jednalo se o talentovaného a organizačně nadaného studenta a bohoslovce, který od mládí neskrýval vlastenectví a v době teologických studií stál v čele spolku bohoslovců Třebízský. V roce 1889 byl vysvěcen na kněze a jako vikarista nastoupil do královéhradecké katedrály. Když ho záhy biskup Josef Jan Hais (1829‒1892) poslal nejprve jako vicerektora (1890) a pak rektora (1893) do chlapeckého studentského konviktu Borromeum, soustředil se na pedagogickou práci, kterou propojoval s dalším vlastním studiem. V roce 1897 získal titul doktora teologie. Souběžně v letech 1890‒1905 vyučoval jako katecheta na hradecké vyšší státní reálce. Tuto průpravu Reyl využil v dalších letech, kdy byl pověřen výukou na kněžském diecézním učilišti. V letech 1901‒1916 jako docent vyučoval křesťanskou sociologii. V letech 1932‒1934 na tuto práci navázal a přednášel křesťanskou sociologii také na teologické fakultě Univerzity Karlovy v Praze. Kromě toho od roku 1909 zastával funkci rektora v královéhradeckém kněžském semináři. V roce 1912 se František Reyl stal sídelním kanovníkem, později děkanem a proboštem královéhradecké kapituly. V době, kdy diecézi řídil biskup Edvard J. N. Brynych (v letech 1893‒1902), patřil do okruhu jeho blízkých spolupracovníků. Za biskupa Josefa Doubravy (v letech 1903‒1921) na tuto práci navazoval jako apologeta, publicista a organizátor východočeského katolického centra.\n\nOd poloviny 90. let 19. století se angažoval i politicky, patřil ke konzervativnímu křídlu Křesťansko-sociální strany v Čechách (1896) a byl členem jejího vedení. V letech krize českého politického katolicismu na přelomu 19. a 20. století usiloval o zprostředkování smíru mezi pražskými politiky. Zapojil se do jednání vedoucích k obnově jednotné strany a v roce 1906 patřil mezi iciciátory Strany katolického lidu. Po dalším rozkolu v roce 1910 zastupoval východní Čechy v předsednictvu České strany křesťansko-sociální v Čechách. Toto působení doplňoval angažovaností ve východních Čechách. Byl spoluzakladatelem a dlouholetým jednatelem \"Politického družstva tiskového v Hradci Králové\" (do 1919) vydávajícího časopis \"Obnova\", v roce 1900 byl u kolébky \"Politického klubu křesťansko-demokratického pro Hradec Králové a okolí\", od roku 1896 stál jako předseda v čele \"Ústředního spolkového sdružení\" a vykonával i funkce místopředsedy a později předseda Jednoty katolických tovaryšů. Inicioval vznik stavebního družstva \"Svépomoc\". Jako vůdčí postava stál za organizací českoslovanských a diecézních sjezdů katolíků v Hradci Králové v letech 1897, 1902, 1909, 1923). Kromě toho byl aktivní i v křesťansko-sociálních odborech. V roce 1901 byl zvolen předsedou dozorčí rady Všeodborového sdružení křesťanského katolického dělnictva, odborové organizace českého katolického dělnictva v českých zemích, na jejímž založení se podílel.\n\nV letech 1907 a 1911 neúspěšně kandidoval na poslance do vídeňské Říšské rady, ale jeho úspěchem jako předního organizátora volebních kampaní na východě Čech zůstává přínos pro šíření politického katolicismu. V parlamentních volbách v roce 1920 získal za lidovou stranu senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935. V roce 1935 se stal předsedou Klubu senátorů Československé strany lidové. Předsedal župní a okresní organizace ČSL na Hradecku a stranu počátkem 20. let zastupoval i v hradeckém obecním zastupitelstvu.\n\nPovoláním byl kanovníkem a spisovatelem v Hradci Králové. Reylova publikační činnost byla poměrně rozsáhlá a jen výčet brožur a knih, které napsal, se blíží ke třicítce. Jedná se v prvé řadě o dobové, apologeticky zabarvené spisy (některé publikoval pod pseudonymem F. R. Skalický), z nichž řada vyšla v ediční řadě \"Časových úvah\", které v letech 1896-1909 redigoval (\"Jubileum mariánské a Lurdy\", 1904; \"Braňme se tiskem\", 1905; \"Církev pronásleduje vědu\", 1900; \"Náboženství a škola\", 1922; \"Obrana úcty Svatojanské\", 1910; \"Oslava Husova\", 1900; \"Proti Volné myšlence\", 1907). Dále psal knížky náboženského nebo příležitostného charakteru, motivované potřebami církve (\"Manželství přirozené a svátostné\", 1906; \"O svaté zpovědi\", 1902; \"Reforma manželství\", 1906). Do jeho díla patří i cestopisné črty (\"Blíže k Římu\", 1901 či \"Návštěva u Slovanů\", 1905). Publikoval rovněž monografie věnované velkým osobnostem české církve (\"Jan Valerian Jirsík\", 1899; \"Biskup Brynych\", 1932) nebo úvahy národohospodářského (\"Dobrodinečkové\", 1898; \"Klíč ku bohatství\", 1904), případně organizačního rázu (\"O významu katolických spolků\", 1900).\n\nProfilující význam mají Reylovy práce týkající se vývoje společnosti, neboť patří do úzkého kruhu několika zakladatelských postav katolické (křesťanské) sociologie. Vedle drobnějšího spisu \"Sebevraždy studentů\" (1904), tematicky korespondujícího se známým Masarykovým dílem o sebevraždách, jádro Reylových názorů obsahují tři knihy z počátku 20. století, \"Úkoly sociální politiky\" (1909), \"Jádro křesťanské sociologie\" (1914) a \"Sociologie v politice\" (1924), přičemž posledně jmenovaný spis je vlastně přepracovanou a rozšířenou prací z roku 1914. Zatímco kniha Úkoly sociální politiky mohla svou komplexností plnit roli kvalitní dobové příručky poskytující poučení o příčinách vzniku, úkolech, aktérech, metodách a příjemcích sociální politiky jako relativně nového fenoménu, oba další zmíněné spisy mají vědecký charakter, jsou katolickým viděním vývoje ve společnosti se stanovením zásad pro její optimální vývoj do budoucna. Směřují ke shromáždění důvodů, proč by měla být společnost uspořádána na bázi křesťanského solidarismu. Mimo jiné i proto jeho názory nebyly v nekatolických kruzích přijímány bez kritiky a Reyl jako sociolog si své místo ve světě vědy hledal s obtížemi.\n\nKromě teoretické a akademické aktivity se prakticky angažoval v sociální sféře. Hmotně podporoval sociálně slabé a založil a řídil například dům \"Záštita pro osamělé ženy\" v Hradci Králové, podílel se na řízení diecézního ústavu pro hluchoněmé a stál u kolébky spolku Charitas. Měl pověst nekompromisního polemika, zásadního, nebojácného a přesvědčeného odpůrce tzv. pokrokového tábora.\n\n\n"}
{"id": "745160", "url": "https://cs.wikipedia.org/wiki?curid=745160", "title": "Josef Reyzl", "text": "Josef Reyzl\n\nJosef Reyzl (21. listopadu 1874 Otvice – 30. října 1938) byl československý novinář a politik německé národnosti. Byl senátorem Národního shromáždění ČSR za Německou sociálně demokratickou stranu dělnickou v ČSR.\n\nNarodil se v chudé hornické rodině. Vychodil národní školu v Jirkově. Od věku třinácti let byl továrním pracovníkem. Vyučil se tkalcem a pracoval jako dělník v různých podnicích v Horních a Dolních Rakousích. Od roku 1890 byl v dolnorakouském Badenu členem rakouské sociální demokracie. Byl funkcionářem odborů a organizoval stávky. Pak přesídlil do Varnsdorfu. Stal se dělnickým organizátorem a novinářem. V roce 1898 se uváděl jako předák textilních dělníků. Po jistou dobu působil v Německu. Následně se vrátil do severních Čech. Roku 1910 převzal redakci listu \"Volksstimme\" ve Varnsdorfu. Byl členem obecního zastupitelstva ve Šluknově a zakladatelem několika družstevních dělnických podniků v tomto regionu.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Zemřel tentýž den, kdy v důsledku změn státních hranic Československa po Mnichovské smlouvě zanikl jeho mandát. Profesí byl správcem časopisu ve Varnsdorfu.\n\nV září 1938 rezignoval ze zdravotních důvodů na funkci člena obecního zastupitelstva a městské rady ve Šluknově. Zemřel 30. října 1938.\n\n"}
{"id": "745161", "url": "https://cs.wikipedia.org/wiki?curid=745161", "title": "Béla Riskó", "text": "Béla Riskó\n\nBéla Riskó (5. prosince 1865 – ???) byl československý politik z Podkarpatské Rusi a meziválečný senátor Národního shromáždění ČSR za Autonomní zemědělský sojuz.\n\nPo doplňovacích parlamentních volbách na Podkarpatské Rusi v roce 1924 získal za Autonomní zemědělský sojuz senátorské křeslo v Národním shromáždění. V senátu nebyl členem žádného senátorského klubu. Kandidoval ale za Autonomní zemědělský sojuz.\n\nProfesí byl zemědělcem v Drahově na Podkarpatské Rusi.\n\n"}
{"id": "745164", "url": "https://cs.wikipedia.org/wiki?curid=745164", "title": "Paketová síť", "text": "Paketová síť\n\nPaketová síť je počítačová síť s přepojováním paketů. Základem je, že cesta, kterou paket \"putuje\", není od zdrojového po cílový uzel známá. Každý paket se tak přenáší jinou trasou, která je ovlivněná topologií sítě, její propustností a výpadky uzlů. Routery tak musí efektivně rozhodovat, kterou cestu pakety posílat dál a reagovat na změny v síti. \n\nSamotný cílový uzel není nijak ověřován, zda existuje, a tedy musí být paket naplněn informacemi, které jsou potřebné pro jeho odeslání k síti. Když paket dorazí do uzlu, je přečtena jeho cílová adresa a popř. další služby, které obsahuje. Poté se zařadí do fronty a čeká na odeslání k požadovanému adresátovi.\n\nVyužívá se od dob přepojování zpráv v telegrafním provozu. Jako první o ní v červnu roku 1961 publikoval Leonard Kleinrock z Massachusettského technologického institutu (MIT) článek \"\"Information Flow in Large Communication Nets\"\", RLE Quarterly Progress Report. Roku 1972 se ve Washingtonu konala konference \"The International Conference on Computer Communication\" (ICCC'72), podporovaná Národní vědeckou nadací (NSF). Na ICCC'72 se sešli vědci z mnoha zemí celého světa, kteří se zajímali o vytváření počítačových sítí a pokusili se vytvořit umožnění komunikace uvnitř sítě. V hotelu, kde se konference konala, byl umístěn jeden uzlový počítač sítě ARPAnet (Advanced Research Projects Agency) a několik desítek terminálů, s jejichž pomocí bylo možno komuni­kovat s řadou hlavních počítačů po celých Spojených státech. Tato ukázka přesvědčila nejen účastníky konference, ale i širokou od­bornou veřejnost, že paketová komunikace je životaschopná, dosta­tečně rychlá a hlavně spolehlivá i při různorodosti spolupracují­cích zařízení.\n\nPrvním typem paketové sítě se stal X.25, který vznikl již v sedmdesátých letech podle doporučení CCITT (\"Comité Consultatif International Télégraphique et Téléphonique\"; dnes ITU-T). Tato technologie vznikla v době, kdy byla síť WAN poměrně nespolehlivá. Protokol se využíval především pro kontrolu chyb a případnou opravu. Jeho nevýhodou je vysoká režie, protože X.25 si ukládá svá data, která nestačí zpracovat a až po zpracování je posílá. Další nevýhodou je podpora rychlosti pouze do 64 kbit/s, což pro moderní komunikační prostředky již nestačilo.\n\nVznikla tak technologie Frame Relay, která na rozdíl od předešlého protokolu pracovala již na spojové vrstvě (X.25 pracuje na síťové vrstvě) a tím snížila režii při přenosu dat a zrychlila jej. Frame Relay neprovádí žádnou kontrolu chyb a detekci chyb a jejich opravu svěřuje vyšším vrstvám (viz model OSI). Technologie je tak není spolehlivá, protože protokol sám nijak nekontroluje ani nezajišťuje, že data budou doručena cílové stanici. Její hlavní hlavní výhodou byla vyšší rychlost v řádu Mbit/s.\n\nPostupem času se s požadavky na stále větší šířku pásma a zajištěnou kvalitu vyvinula komunikace s přepojování buněk, tzv. buňková komunikace. Buňka je datová jednotka, která má na rozdíl od paketu nebo rámce pevný formát a pevnou délku. Tím se zjednodušuje realizace mechanizmů přenosu a přepojování přímo v hardwaru směrovačů/přepínačů místo programových prostředků a zrychlí se celkové zpracování. Pro přenos, přepojování a směrování se využívá Asynchronous Transfer Mode, zkráceně ATM. Ten byl původně navržen jak pro přenos dat, tak i hlas. Vzniká zde podobnost s telefonní síti. Cílová stanice je oslovena prostřednictvím ATM přepínače a pokud neodpoví nebo odmítne žádost o spojení, nemohou přepínače navázat koncové spojení mezi zdrojem a cílem a komunikace mezi nimi nemůže proběhnout. Technologie ATM je však čím dál víc zatlačována požadavky sítí na rychlost a možnost prioritizace datových toků. Zejména složitost SAR (podvrstva v ATM) je úzkým hrdlem ve výkonu, neboť nejrychlejší známé SAR fungují na 2,5 Gb/s a mají omezenou schopnost prioritizace datových toků (prioritizace datových toků je jedním ze základních požadavků na QoS).\n\nV současnosti to vypadá tak, že implementace Ethernetu (10gigabitový Ethernet, MetroEthernet) postupně nahradí ATM na mnoha místech.\n\nJejí hlavní výhodou jsou omezené úseky mezi dvěma uzly a tím pádem jsou pakety spolehlivější a kvalitnější. V případě, že koncový uzel neexistuje, je možné přeposlat na uzel na jiného adresáta nebo paket vrátit odesílateli. Minimalizují se ztráty paketů v síti a díky aktivnímu dynamickému přizpůsobování routerů je omezeno přetížení sítě, kdy pakety nejsou posílány na vytížený okruh, ale využívá všech volných kapacit nebo málo vytížených okruhů.\n\nDíky svým výhodám, že pakety putují po kratší vzdálenosti, se paketové sítě staly základem Internetu. Postupně se rozšiřují i do mobilních sítí, kde se přechází od přepojovaných okruhů (GSM) k přepojování paketů (GPRS a 3G)..\n\n"}
{"id": "745165", "url": "https://cs.wikipedia.org/wiki?curid=745165", "title": "Šimon Roháček", "text": "Šimon Roháček\n\nŠimon Roháček (10. září 1873 Stará Turá — 24. února 1934 Bratislava) byl slovenský a československý podnikatel, tiskař, typograf, publicista, politik a senátor Národního shromáždění ČSR za Slovenskou národní a rolnickou stranu, respektive za Republikánskou stranu zemědělského a malorolnického lidu (agrárníky), se kterou Slovenská národní a rolnická strana později během volebního období splynula.\n\nV letech 1879–1883 navštěvoval školu v rodné obci Stará Turá, pak do roku 1887 studoval české gymnázium v Uherském Hradišti a vyučil se typografem v tiskárně K. Salvy v Ružomberoku. Působil pak jako tiskař v několika podnicích v Praze a později opět na Slovensku. V letech 1900–1932 byl majitelem tiskárny, knihkupectví a obchodu s papírem v Modre. Byl aktivní ve veřejném životě. Jeho tiskárna publikovala jen v období let 1900–1914 okolo 120 titulů, zejména evangelické provenience. Vydával knihy a politické brožury, organizoval ochotnické divadlo. V jeho podniku se tiskla periodika \"Dennica\" (1903–1907), \"Dolnozemský Slovák\" (1902–1914), \"Považské noviny\" (1902–1904), \"Stráž na Sione\" (1900–1915), \"Svetlo\" (1907–1914), \"Živý kresťan\" (1909–1910). Byl členem dozorčí rady Tatra banky. Angažoval se i politicky v Slovenské národní straně a byl jejím jednatelem v Modre. Během první světové války byl pod policejním dozorem a v letech 1914–1915 byl internován.\n\nByl stoupencem česko-slovenské vzájemnosti. Po vzniku Československa se v letech 1918–1919 stal okresním náčelníkem v Modre, v letech 1919–1934 působil jako správce Slovenské tiskárny v Bratislavě. Přispíval do četných periodik.\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920 do senátu. Byl pak skutečně zvolen, přičemž SNaRS se roku 1922 sloučila do celostátní Republikánské strany zemědělského a malorolnického lidu. Mandát obhájil v parlamentních volbách v roce 1925. V senátu zasedal do roku 1929. Profesí byl knihtiskařem v Modre.\n\n"}
{"id": "745171", "url": "https://cs.wikipedia.org/wiki?curid=745171", "title": "Jan Rozkošný", "text": "Jan Rozkošný\n\nJan Rozkošný (19. října 1855 Křenovice – 27. března 1947 Brno) byl český národohospodář a politik ze střední Moravy působící za Rakouska-Uherska i za Československa, původně zemský a říšský poslanec staročeské Moravské národní strany (od roku 1907 za agrárníky), později agrárnický senátor Národního shromáždění ČSR. Zasloužil se o rozvoj zemědělských spolků a školství na Moravě.\n\nPocházel z rolnické rodiny. Vystudoval hospodářskou školu v Přerově v roce 1869. Od roku 1873 působil na statku v Křenovicích. Angažoval se v rozvoji moravského zemědělství a zemědělského školství. V Křenovicích roku 1879 (podle jiného zdroje 1887) založil pokračovací zemědělské kurzy pro venkovskou mládež (první vzdělávací zařízení tohoto typu v celém Rakousku-Uhersku). Spoluzakládal rolnický hospodářský spolek pro okresy Kojetín a Přerov, později i celomoravský svaz českých rolnických družstev. Podílel se na založení rolnické továrny na umělá hnojiva a lučebniny v Přerově v roce 1894, rolnického cukrovaru v Němčicích roku 1910 a akciové rolnické strojnické továrny \"E. Kokora\" v Přerově.\n\nAktivní byl po více než půl století i v politickém životě. V roce 1882 se stal starostou rodných Křenovic. Od roku 1898 po dvacet let zastával post předsedy české sekce zemské školské rady na Moravě. V doplňovacích volbách roku 1886 byl zvolen na Moravský zemský sněm za kurii venkovských obcí, obvod Kojetín, Přerov. Zvolen byl 2. července 1886. Mandát zde obhájil v zemských volbách roku 1890, zemských volbách roku 1896, zemských volbách roku 1902 a zemských volbách roku 1906. V zemských volbách roku 1913 byl zvolen za městskou kurii, obvod Kojetín, Přerov.\n\nOd roku 1887 zasedal na rakouské Říšské radě (celostátní parlament) za staročeskou Moravskou národní stranu . Do vídeňského parlamentu nastoupil 11. března 1887 po doplňovacích volbách místo Františka Aloise Šroma. Reprezentoval kurii venkovských obcí, obvod Uherské Hradiště, Holešov atd. Mandát obhájil za stejný obvod ve volbách do Říšské rady roku 1891, volbách do Říšské rady roku 1897, volbách do Říšské rady roku 1901, volbách do Říšské rady roku 1907 a volbách do Říšské rady roku 1911 (v posledně dvou jmenovaných volbách konaných již podle rovného práva, bez kurií, byl zvolen za obvod Morava 013). Ve vídeňském parlamentu zasedal do roku 1918.\n\nNa Říšské radě je v roce 1890 uváděn jako člen Českého klubu, který tehdy sdružoval staročeské, moravské a velkostatkářské křídlo české reprezentace. Zpočátku byl členem Moravské národní strany (staročeské). Po volbách v roce 1907 a 1911 se již uvádí jako člen parlamentního Klubu českých agrárníků. Navíc měl i širší podporu. Například po zemských volbách na Moravě v roce 1906 získal podporu pro zvolení do zemského výboru, přičemž za ním stála nejen staročeská strana, ale i katolický blok.\n\nSetrvale se politicky angažoval i v Československé republice. V parlamentních volbách v roce 1920 získal za agrárníky senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935. Profesí byl rolníkem a členem českého odboru zemědělské rady, bytem v Křenovicích u Kojetína.\n\nV roce 1926 získal čestný doktorát na Vysoké škole technické v Brně.\n\n"}
{"id": "745173", "url": "https://cs.wikipedia.org/wiki?curid=745173", "title": "Panografie", "text": "Panografie\n\nPanografie je fotografická technika, při které je jeden obrázek sestaven z několika překrývajících se fotografií. Může být provedena ručně s vytištěnými fotografiemi nebo pomocí softwaru na úpravu obrazu.\n\nPanografie mohou připomínat širokoúhlý nebo panoramatický pohled na scénu, podobné efektu segmentování v panoramatické fotografii nebo snímků skládaných sešíváním (\"image stitching\"). Panografie se liší tím, že překrývající se hrany mezi sousedními obrázky se neodstraňují, jejich okraj se stává součástí obrazu. Panografie je tedy typem fotografické montáže a podmnožinou koláže.\n\nJedním z prvních, kdo se technikou významně zabýval v 80. letech 20. století byl umělec David Hockney. Své panografie nazýval \"spojky\" (\"joiners\")..\n\n\n"}
{"id": "745179", "url": "https://cs.wikipedia.org/wiki?curid=745179", "title": "Tavros", "text": "Tavros\n\nJméno Tavros může označovat:\n\n\n\n"}
{"id": "745184", "url": "https://cs.wikipedia.org/wiki?curid=745184", "title": "Václav Sehnal", "text": "Václav Sehnal\n\nVáclav Sehnal (16. srpna 1871 Kozojedy – ???) byl český a československý politik, meziválečný senátor Národního shromáždění ČSR za Republikánskou stranu zemědělského a malorolnického lidu (agrárníky).\n\nProfesí byl rolníkem z Kozojed u Nového Bydžova.\n\nV parlamentních volbách v roce 1920 získal za agrárníky senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal do jeho zrušení roku 1939, přičemž krátce předtím, v prosinci 1938, ještě přestoupil do klubu nově zřízené Strany národní jednoty.\n\n"}
{"id": "745185", "url": "https://cs.wikipedia.org/wiki?curid=745185", "title": "Mistrovství Jižní Ameriky ve fotbale 1916", "text": "Mistrovství Jižní Ameriky ve fotbale 1916\n\nMistrovství Jižní Ameriky ve fotbale 1916 bylo první mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n"}
{"id": "745188", "url": "https://cs.wikipedia.org/wiki?curid=745188", "title": "Georgijské poradní kameny", "text": "Georgijské poradní kameny\n\nGeorgijské poradní kameny (anglicky \"Georgia Guidestones\", česky též \"Americké Stonehenge\", ale tento název není jednoznačný) je velký žulový monument, který se nachází na kopci v regionu \"Elbert County\" ve státě Georgia ve Spojených státech amerických. Do velkých kamenů, které jsou šest metrů vysoké, je v osmi současných jazycích vytesán text, nazývaný „desatero přikázání“ nebo „deset zásad“, popř. stručně „poselství“.\n\nPoselství je tvořeno deseti zásadami a je vyryto v osmi různých jazycích na čtyřech velkých svisle umístěných žulových deskách. Každá z osmi stěn obsahuje text v jiném jazyce. Ve směru hodinových ručiček kolem monumentu jsou to tyto jazyky: angličtina, španělština, svahilština, hindština, hebrejština, arabština, čínština a ruština, což odpovídá jazykům, které používá největší počet obyvatel Země.\n\n\nNa obvodových stěnách svrchního kamene je ve čtyřech starých jazycích (babylonština, starořečtina, sanskrt a egyptské hieroglyfy) vytesáno\n\nŽulový monument se nachází na kopci jehož vrchol je nejvyšším místem regionu \"Elbert County\" ve státě Georgia. Místo leží asi 140 km východně od Atlanty a zhruba 14 km severně od Elbertonu. Kameny stojí nedaleko od dálnice \"Georgia Highway 77\", z níž jsou viditelné. Vede k nim cesta označená jako \"Guidestones Rd.\" \n\nZhruba 6,1 m vysoký monument je tvořen šesti žulovými deskami o celkové hmotnosti zhruba 110 tun. Jedna deska stojí uprostřed, ostatní jsou uspořádány kolem ní. Poloha desek má význam z hlediska astronomie. Otvor vyvrtaný do desky způsobuje, že každý den v poledne mohou sluneční paprsky označit příslušný den v roce. \n\nPár metrů na západ od monumentu leží v zemi další žulová deska, na níž jsou zaznamenány údaje o velikosti a hmotnosti všech desek. Jsou tam také popsány vlastnosti desek z astronomického hlediska. Je tam datum dokončení stavby a jsou tam i další údaje. Také se hovoří o časové kapsli umístěné pod deskou. Pozice vyhrazená na desce pro datum zakopání pouzdra je ale prázdná, takže není jasné, zda časová kapsle byla vůbec zakopána. \n\nPůvod monumentu se zatím nepodařilo zcela objasnit. V červnu roku 1979 si stavbu monumentu u \"Elbertonské společnosti pro zpracování žuly\" objednal muž, který se představil pod pseudonymem \"R. C. Christian\". Uvedl, že zastupuje skupinu, která chce lidstvu nabídnout cestu humanity, a že má v úmyslu vybudovat stavbu, která předá lidstvu důležité poselství. \n\nDodnes se nepodařilo zjistit jeho pravé jméno ani jména těch, které zastupoval. Podle některých hypotéz může být pseudonym odvozen od jména legendárního zakladatele středověkého řádu rosekruciánů Christiana Rosenkreuze.\n\nYoko Ono, vdova po Johnu Lennonovi, pochválila poselství vytesané do žulových desek jako „vzrušující výzvu k racionálnímu myšlení“. Oponenti naopak poselství označili za \"desatero Antikrista\".\n\nŽulový monument se stal předmětem zájmu konspiračních teoretiků. Jeden z nich, aktivista jménem Mark Dice, požadoval rozbití monumentu na milion kousků. Prohlásil, že monument je satanského původu, a že \"R. C. Christian\" patří k luciferiánské tajné společnosti, usilující o Nový světový řád. \n\nKonferenciér a moderátor radiových talkshows a filmař tvořící faktografické filmy a dokumenty Alex Jones v dokumentu z roku 2008 nazvaném \"Endgame: Elite's Blueprint For Global Enslavement\" mj. uvedl, že žulový monument údajně postavili zástupci tajné společnosti \"Rosicrucian Order\".\n\nV roce 2008 byly žulové desky vandalským způsobem postříkány červenou polyuretanovou barvou. Objevil se mimo jiné nápis „Smrt novému světovému řádu“. \n"}
{"id": "745191", "url": "https://cs.wikipedia.org/wiki?curid=745191", "title": "Felsuma Klemmerova", "text": "Felsuma Klemmerova\n\nFelsuma Klemmerova (\"Phelsuma klemmeri\") je ještěr, jde o druh felsumy patřící do rodu \"Phelsuma\", denních stromových gekonů pocházejících z Madagaskaru a ostatních ostrovů v Indickém oceánu. Tento druh patří mezi malé felsumy; měří okolo deseti centimetrů.\n\nFelsuma Klemmerova dorůstá 8,5–9,5 cm, patří tedy mezi malé felsumy. Je štíhlá se zašpičatělou hlavou. Ocas je stejně dlouhý jako zbytek těla. Hlava této felsumy má žlutou až zelenou barvu. Celý zbytek těla je tyrkysově zelený. Po celém hřbetu jsou nepravidelně rozmístěny malé hnědé tečky, které místy splynou v souvislou hnědou skvrnu. Na hlavě těsně za okem je černá skvrna ve tvaru kruhu. Od ní se táhne černý pruh na boku až ke kořenu ocasu. Břicho a spodek hlavy a ocasu jsou krémově bílé až žluté. Dokáže jako ostatní stromoví gekoni lézt pomocí příchytných lamel i po svislých a hladkých plochách. Jako ostatní felsumy nemá oční víčka, oči si proto olizuje jazykem.\n\nTato felsuma se vyskytuje pouze na pobřeží severozápadního Madagaskaru. Obývá oblasti porostlé bambusem a stromy, které jsou na okraji deštných pralesů. Felsumu Klemmerovu lze nejčastěji spatřit lézt po bambusové tyči, kam klade také vejce a loví zde potravu. Žije v oblasti, kterou obývá také \"Phelsuma seippi\" a jeden z poddruhů \"Phelsuma abboti\", \"Phelsuma abboti checkei\".\nPřes den zde panuje teplota 28–30 °C, v noci pak 20–24 °C. Relativní vlhkost vzduchu je přes den v období dešťů 60–70 % a v období sucha 45–50 %. V noci se vlhkost zvedne na 80 %.\n\nTento gekon se živí jako ostatní zástupci čeledi gekonovití převážně hmyzem, nebo jinými bezobratlými, například pavouky. Občas ale lížou nektar z ovoce a květů.\n"}
{"id": "745203", "url": "https://cs.wikipedia.org/wiki?curid=745203", "title": "Pohár Thayera Tutta 1988", "text": "Pohár Thayera Tutta 1988\n\nTřetí ročník poháru Thayera Tutta v ledním hokeji se konal od 20. do 27. března 1988 v Nizozemsku v Eindhovenu a Tilburgu. Dvanáct účastníků bylo rozděleno do dvou skupin. Vítězové skupin hráli finále, týmy na druhém místě hrály o třetí místo a týmy na třetím místě o páté místo atd. Ve skupinách se hrálo systémem každý s každým.\n\n KLDR - Bulharsko 0:5 kontumačně (nehráno)\n\n20. března 1988 – Eindhoven\n\n20. března 1988 – Eindhoven\n\n20. března 1988 – Eindhoven\n\n21. března 1988 – Eindhoven\n\n21. března 1988 – Eindhoven\n\n21. března 1988 – Eindhoven\n\n23. března 1988 – Eindhoven\n\n23. března 1988 – Eindhoven\n\n23. března 1988 – Eindhoven\n\n24. března 1988 – Eindhoven\n\n24. března 1988 – Eindhoven\n\n24. března 1988 – Eindhoven\n\n26. března 1988 – Eindhoven\n\n26. března 1988 – Eindhoven\n\n26. března 1988 – Eindhoven\n\n Maďarsko - Rumunsko 3:5 (0:1, 3:2, 0:2)\n\n20. března 1988 – Tilburg\n\n20. března 1988 – Tilburg\n\n20. března 1988 – Tilburg\n\n21. března 1988 – Tilburg\n\n21. března 1988 – Tilburg\n\n21. března 1988 – Tilburg\n\n23. března 1988 – Tilburg\n\n23. března 1988 – Tilburg\n\n23. března 1988 – Tilburg\n\n24. března 1988 – Tilburg\n\n24. března 1988 – Tilburg\n\n24. března 1988 – Tilburg\n\n26. března 1988 – Tilburg\n\n26. března 1988 – Tilburg\n\n26. března 1988 – Tilburg\n\n Itálie - Japonsko 3:0 (0:0, 1:0, 2:0)\n\n27. března 1988 – Tilburg\n\n Nizozemsko - NDR 4:2 (3:1, 1:1, 0:0)\n\n27. března 1988 – Eindhoven\n\n Čína - Jugoslávie 6:9 (1:3, 2:6, 3:0)\n\n27. března 1988 – Tilburg\n\n Bulharsko - Rumunsko 3:9 (1:4, 2:3, 0:2)\n\n27. března 1988 – Eindhoven\n\n Maďarsko - KLDR 3:6 (2:2, 0:1, 1:3)\n\n27. března 1988 – Tilburg\n\n Dánsko - Austrálie 8:1 (3:1, 3:0, 2:0)\n\n27. března 1988 – Eindhoven\n\n\n"}
{"id": "745204", "url": "https://cs.wikipedia.org/wiki?curid=745204", "title": "Mistrovství Jižní Ameriky ve fotbale 1917", "text": "Mistrovství Jižní Ameriky ve fotbale 1917\n\nMistrovství Jižní Ameriky ve fotbale 1917 bylo druhým mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace, která tak obhájila titul z minulého mistrovství.\n\n"}
{"id": "745205", "url": "https://cs.wikipedia.org/wiki?curid=745205", "title": "Josef Seifert (politik)", "text": "Josef Seifert (politik)\n\nJosef Seifert (6. ledna 1870 Nový Mlýn u České Lípy – 17. srpna 1926 Domousnice) ,byl český a československý politik, člen Moravské strany pokrokové a po vzniku Československa senátor Národního shromáždění ČSR za Československou národní demokracii.\n\nNarodil se v Novém Mlýnu u České Lípy. Vystudoval gymnázium v Jičíně a absolvoval práva na Univerzitě Karlově v Praze (během vysokoškolských studií byl aktivní v akademickém čtenářském spolku, spolu Slávie i v akademické jednotě v Jičíně). Profesně a politicky potom působil na Moravě. Od roku 1897 byl advokátním koncipientem v Uherském Hradišti, kde si později otevřel samostatnou advokátní kancelář.\n\nPočátkem 20. století se angažoval v pokrokovém hnutí a byl členem organizace Pokrokový klub pro Moravu v Brně. V Uherském Hradišti založil a vydával v letech 1898-1899 list \"Náš kraj\" a pak v letech 1899-1902 \"Slovácký kraj\". Za Moravskou stranu pokrokovou kandidoval v zemských volbách roku 1906 na Moravský zemský sněm a patřil mezi pět pokrokářských kandidátů, kteří byli na Moravě zvoleni. Stal se pak místopředsedou jejich poslaneckého klubu. Byl zvolen za českou městskou kurii, obvod Uherské Hradiště, Uherský Brod, Luhačovice atd. Mandát zde obhájil i v zemských volbách roku 1913. Roku 1908 přešel po sloučení pokrokové strany do Lidové strany pokrokové na Moravě.\n\nPo parlamentních volbách v roce 1920 získal za národní demokraty senátorské křeslo v Národním shromáždění. Mandát ale nabyl až dodatečně roku 1925 jako náhradník poté, co rezignoval senátor Adolf Stránský.\n\nProfesí byl advokátem v Uherském Hradišti. Působil i jako člen výboru městské spořitelny a předseda městské finanční komise v Uherském Hradišti. V Uherském Hradišti byl přes dvacet let členem obecního zastupitelstva a zasedal v okresní školní radě. Po vzniku ČSR byl též povolán k státnímu soudu v Brně.\n\nZemřel na infarkt myokardu na návštěvě u svého švagra Jindřicha Maštálky. V poslední době před smrtí byl nemocný.\n\nJeho vnučkou byla Jelena Rennerová, v letech 1948–1952 první manželka pozdějšího švédského premiéra Olofa Palmeho.\n\n"}
{"id": "745207", "url": "https://cs.wikipedia.org/wiki?curid=745207", "title": "Antonín Smetana", "text": "Antonín Smetana\n\nAntonín Smetana (7. února 1863 Lukavec – 29. března 1939 Moravská Ostrava), byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nNarodil se v Lukavci, podle jiného zdroje v Moravské Ostravě. Působil jako redaktor časopisu \"Duch času\". Profesí byl později tajemníkem nemocenské pokladny v Moravské Ostravě.\n\nPo parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát ale nabyl až dodatečně během roku 1920 jako náhradník poté, co zemřel senátor Petr Cingr. V senátu zasedal do roku 1925.\nZemřel v březnu 1939, ve věku 77 let.\n\n"}
{"id": "745209", "url": "https://cs.wikipedia.org/wiki?curid=745209", "title": "Mistrovství Jižní Ameriky ve fotbale 1919", "text": "Mistrovství Jižní Ameriky ve fotbale 1919\n\nMistrovství Jižní Ameriky ve fotbale 1919 bylo třetí mistrovství pořádané fotbalovou asociací CONMEBOL. Vítězem se stala Brazilská fotbalová reprezentace.\n\n\n(*) \"Byly hrány čtyři poločasy prodloužení (15 minut), tj. zápas se hrál celkem 150 minut, což je nejdéle v historii turnaje.\"\n\n"}
{"id": "745210", "url": "https://cs.wikipedia.org/wiki?curid=745210", "title": "Oleg Blochin", "text": "Oleg Blochin\n\nOleg Blochin (ukrajinsky Олег Володимирович Блохін, Oleh Volodymyrovyč Blochin * 5. listopadu 1952, Kyjev, Ukrajinská SSR - dnes Ukrajina) je bývalý ukrajinský fotbalista, sovětský reprezentant, bývalý ukrajinský politik (dvakrát zvolen do ukrajinského parlamentu) a fotbalový trenér.\n\nCelá jeho hráčská kariéra je spojena s Dynamem Kyjev, kde působil v letech (1969–1988). Odehrál 433 zápasů, ve kterých vstřelil 211 gólů. Svoji hráčskou kariéru zakončil v druhodivizním Vorwärts Steyr s bilancí 41 zápasů a 9 gólů a v kyperském Aris Limassol, zde se čísla zastavila na 22 zápasech a 5 gólech .\n\nVe své době patřil mezi nejrychlejší hráče, dokázal zaběhnout 100 m za 10,8 s.\n\nReprezentační kariéru zahájil v roce 1972. Poslední zápas odehrál jako 36letý v roce 1988.\n\nJako reprezentant Sovětského svazu nastoupil celkem sedmkrát proti týmu bývalého Československu a vstřelil 2 góly. V živé paměti zůstává památné utkání 29. listopadu 1981. Československá reprezentace tehdy remizovala v Bratislavě se SSSR 1:1, což jí v posledním utkání kvalifikace posunulo na mistrovství světa do Španělska. Sověti měli před zápasem jistý postup a bratrské pomoci sousedovi z východního bloku se příliš nebránili. Dokumentoval to tenkrát i Blochin, který neskrýval zděšení, když ve 14. minutě na těžkém terénu střelou zdálky zaskočil brankáře Zdeňka Hrušku. Jenže Rostislav Vojáček za dalších dvacet minut zblízka vyrovnal a pak už zápas v klidu dospěl k potřebné remíze.\n\nV reprezentaci SSSR sehrál 101 zápasů a vstřelil 35 gólů.\n\n\n"}
{"id": "745214", "url": "https://cs.wikipedia.org/wiki?curid=745214", "title": "Loca People", "text": "Loca People\n\nLoca People (česky volně \"blázniví lidé\") je housový song katalánského DJeje vystupujícího pod pseudonymem Sak Noel. Song vyšel v září roku 2011 na značce \"Clipper's Sound\" a hned se dostal do popředí světových hitparád.\n"}
{"id": "745215", "url": "https://cs.wikipedia.org/wiki?curid=745215", "title": "Zoom efekt", "text": "Zoom efekt\n\nZoom efekt (anglicky zoom burst) je fotografická technika, které se dosahuje pomocí změny ohniskové vzdálenosti během expozice snímku. Fotografie pořízené s tímto efektem jsou typicky rozmazané kromě velmi malé oblasti uprostřed snímku. Při pohledu pozorovatele to vypadá, že se do středu blíží vysokou rychlostí (nebo se od něj vzdaluje).\n\nSamotná technika spočívá v ručním zoomování ve chvíli, kdy je závěrka fotoaparátu otevřená. Ručně jej lze provést otáčením kroužku zoomu a zároveň stisknout tlačítko spouště. Vše během relativně dlouhého času expozice, obecně nižší než je 1/60 sekundy. Z tohoto důvodu je potřebná nízká hladina osvětlení, šedý filtr nebo velká clona. Ruční provádění vyžaduje určitou zkušenost, protože otáčení zoomu by mělo být provedeno rychle, ale bez pohybu a třesu fotoaparátu (aby se zabránilo vzniku efektu úplné pohybové neostrosti). Kromě toho stisknutí spouště a rotace musí být velmi přesně synchronizované. Částečně může být využita dálková spoušť a stativ. Kromě toho jasná místa při pohybu začnou překrývat stíny a tak se doporučuje kompenzace expozice -0,5 EV nebo -1 EV, aby obraz nevypadal příliš ploše.\n\nPodobného efektu je také možné dosáhnout pomocí počítačového softwaru na úpravu obrazu jako je například Adobe Photoshop (poté, co byla fotografie pořízena) nebo s pomocí fotografického filtru. V těchto případech může být rychlost závěrky zkrácena podle potřeby.\n\nFotografie pořízené touto technikou jsou charakteristické rozmazanými šmouhami vycházející ze středu fotografie. Efekt jsou téměř totožné s obrázky vzniklé pohybovou neostrostí, ve kterém se fotoaparát pohybuje směrem k předmětu. Z tohoto důvodu se obvykle zoom efekt používá - aby vytvořil dojem pohybu směrem k předmětu.\n\nTermín je někdy přiřazován Petru Barghovi podle jeho článku \"Creative zoom bursts technique\", i když tato technika je mnohem starší, objevuje se například v knize Bryana Petersona \"Understanding Exposure\" z roku 1990.\n\nMíra účinku závisí na těchto hodnotách:\n\n\n"}
{"id": "745217", "url": "https://cs.wikipedia.org/wiki?curid=745217", "title": "Ludwig Spiegel", "text": "Ludwig Spiegel\n\nLudwig Spiegel (31. března 1864 Rychnov nad Kněžnou – 14. srpna 1926 Mariánské Lázně) byl československý vysokoškolský učitel a politik německé národnosti. Byl meziválečným senátorem Národního shromáždění ČSR za liberální Německou demokratickou svobodomyslnou stranu.\n\nByl synem německožidovského advokáta. Narodil se v Rychnově nad Kněžnou, kde rodina jeho otce působila dlouhodobě jako podnikatelé v textilním průmyslu. V mladém věku ale přísídlil do Prahy, která byla jeho domovem až do smrti. Vystudoval německou univerzitu v Praze a v roce 1893 se habilitoval jako docent práva. Jeho prvním působištěm ale byl finanční úřad. Roku 1911 se stal řádným profesorem. V školním roce 1914/1915 byl děkanem právnické fakulty německé univerzity v Praze. Specializoval se na ústavní a správní právo. Vyjadřoval se k státoprávním otázkám, včetně soužití Čechů a Němců. Prosazoval národnostní autonomii a odmítal odnárodňovací tendence. Zemřel při léčebném pobytu v Mariánských Lázních.\n\nV parlamentních volbách v roce 1920 získal za Německou demokratickou svobodomyslnou stranu (DDFP) senátorské křeslo v Národním shromáždění. V senátu setrval do roku 1925.\n\nPovoláním byl profesorem Německé univerzity v Praze. Vyučoval na právnické fakultě. Pro akademický rok 1926/1927 byl zvolen rektorem Německé univerzity v Praze. Byl židovského původu. Jeho dcera Käthe Spiegelová (1898-1940) působila jako historička a aktivistka za ženská práva.\n\n"}
{"id": "745218", "url": "https://cs.wikipedia.org/wiki?curid=745218", "title": "Avenue de France", "text": "Avenue de France\n\nAvenue de France (\"Francouzská avenue\") je ulice v Paříži. Nachází se ve 13. obvodu. Byla vytvořena jako hlavní dopravní tepna nové moderní čtvrti Paris Rive Gauche.\n\nUlice vede od křižovatky s \"Rue des Grands-Moulins\" a končí u \"Boulevardu Vincent-Auriol\". Ulice je orientována od jihu na sever. Směrem na sever pokračuje \"Avenue Pierre Mendès-France\" a na jihu bude \"Avenue de France\" pokračovat až k maršálským bulvárům (\"Boulevard Masséna\").\n\nStředem ulice prochází alej, která se nazývá \"Promenade Jules-Isaac\" na počest francouzského historika Julese Isaaca (1877-1963).\n\nO názvu ulice bylo rozhodnuto v roce 1993. Stavební práce začaly v roce 1995 na původních pozemcích SNCF v rámci revitalizace čtvrtě a první úsek byl otevřen v roce 2001 mezi ulicemi \"Boulevard Vincent-Auriol\" a \"Rue Neuve-Tolbiac\", o rok později další úsek k ulici \"Rue Thomas-Mann\" a zatím poslední část k ulici \"Rue des Grands-Moulins\" v roce 2006.\n\nCelkovou koncepci vytvořil architekt Paul Andreu. Vybavení ulice zajistili architekti Jean-Michel Wilmotte a Patrick Céleste.\n\n\n"}
{"id": "745226", "url": "https://cs.wikipedia.org/wiki?curid=745226", "title": "Václav Vilém Trnobranský", "text": "Václav Vilém Trnobranský\n\nVáclav Vilém Trnobranský (3. listopadu 1819, Rosice u Chrasti – 27. března 1883, Opočno) byl český obrozenecký básník a spisovatel. Ve čtyřicátých až šedesátých letech 19. století publikoval v časopisech množství populárních básní, deklamovánek a povídek, zpravidla humorných nebo satirických, v prostém lidovém jazyce. Používal i pseudonym Jan Městecký. Jeho básně se hojně přednášely na veřejných zábavách (besedách). Sebrané spisy vyšly v 80. letech zásluhou jeho syna Karla.\n\nNarodil se 3. listopadu 1819 v Rosicích na Chrudimsku v rodině panského cihláře. Roku 1830 se s rodiči přestěhoval do Heřmanova Městce (odtud pochází jeho pozdější pseudonym Městecký). Studoval na gymnáziu v Německém Brodě, kde se seznámil s Karlem Havlíčkem. Roku 1839 odjel do Prahy, kde vystudoval filosofii, a po jejím absolvování vstoupil na přání rodičů do bohosloveckého semináře v Hradci Králové. Kněžské povolání ho ale nelákalo, seminář brzy opustil, odjel do Brna a po návratu domů o vánocích 1843 začal pracovat jako úředník.\n\nJeho první zaměstnání bylo v patrimoniálním úřadě v Hrochově Týnci, kde získal titul soudního aktuára. Na podzim 1849 přešel ve stejné funkci do vyvazovací komise, kde postoupil do hodnosti komisaře. Slibná úřednická kariéra ale brzy skončila. Roku 1850 byl přeložen do Kutné Hory, kde obnovil kontakty s Karlem Havlíčkem. V době Bachova absolutismu to vyvolalo nepřízeň nadřízených a po ukončení činnosti vyvazovacích komisí byl ze státní služby propuštěn.\n\nRoku 1852 se oženil, přestěhoval se za manželkou do Ratboře a přijal tam místo revizora účtů. Pak odjel do Uherska, kde nejprve pracoval na panství ve Stupavě, později na pozemkových úřadech. Po návratu do Čech působil od roku 1860 jako kancelista v Kolíně, odkud přesídlil do Strakonic a Kostelce nad Orlicí. Jeho posledním působištěm se stalo Opočno, kde od roku 1876 do konce života zastával funkci listovního u okresního soudu. Žil v tzv. Sokolském domě. Zde také 27. března 1883 zemřel.\n\nTrnobranský byl ve 40. až 60. letech známý jako autor básní a povídek, které publikoval v časopisech a sbornících. Velmi oblíbené byly jeho deklamovánky, básně vhodné k recitaci, které se přednášely na lidových zábavách (besedách). Vyznačovaly se humorem a satirou, byly psány prostým stylem, často se dotýkaly aktuálních témat.\n\nK prací uveřejněným v té době patří např.:\n\nV 50. letech používal pseudonym Městecký, aby svou literární tvorbou zbytečně nedráždil proněmecké nadřízené.\n\nRoku 1867 se zúčastnil soutěže o nejlepší humoristickou deklamaci, kterou vypsal časopis \"Humoristické listy\". Získal dvě ocenění — první místo za \"Vypsání cen\", třetí za vážnou báseň \"Žebrák\".\n\nNěkteré z jeho básní byly zhudebněny, např. \"Na mlatě\" a \"Výpomoc\" (skladatel: Josef Paukner). Napsal také slova pro Smetanovu sborovou píseň \"Rolnická\".\n\nVe 40. a 50. byl oceňovaný jednak jako novelista, jednak jako autor deklamací pro lidové besedy, které v té době nahrazovaly divadlo. Byl srovnáván s Františkem Jaromírem Rubešem. Fakt, že během života nevydával svoje díla knižně, jeho pobyt mimo hlavní centra i velká skromnost ale vedly k tomu, že ke konci života upadl do zapomnění.\n\nZájem o Trnobranského se obnovil v letech 1883-86, kdy jeho syn Karel Trnobranský vydal vlastním nákladem sebrané spisy. František Bačkovský při té příležitosti připomněl jeho příspěvek k oživení české kultury ve 40. letech; smyslem pro zdravý, prostý humor promlouval z duše svých čtenářů. Kdyby býval své sebrané spisy vydal o deset nebo dvacet let dříve, mohl být podle Bačkovského řazen k předním obrozeneckým básníkům.\n"}
{"id": "745230", "url": "https://cs.wikipedia.org/wiki?curid=745230", "title": "Petr Mach (podnikatel)", "text": "Petr Mach (podnikatel)\n\nPetr Mach (* 14. června 1966) je český podnikatel, bývalý majitel a prezident klubu AC Sparta Praha.\n\nVyučený automechanik během krátké doby po revoluci vybudoval několik prosperujících firem, ale do povědomí široké veřejnosti se zapsal především jako majitel a prezident fotbalové Sparty (1992–1996). Pod jeho vedením se Sparta transformovala z občanského sdružení na akciovou společnost, ve které Mach vlastnil 91 % akcií. Po prodeji klubu za 13 milionů dolarů Východoslovenským železárnám Alexandra Rezeše v roce 1996 věnoval svou energii výstavbě moderního parkurového centra.\n\nV roce 2001 byl odsouzen k nepodmíněnému trestu 5,5 roku vězení a pokutě 300 tisíc Kč za celní delikt, kterého se měl dopustit při koupi luxusního automobilu BMW. Mach považoval své stíhání za komplot justiční mafie. Za dobré chování byl z věznice na Pankráci podmínečně propuštěn před Vánoci roku 2003, po odpykání 2,5 roku. Během výkonu trestu z jeho bankovních účtů ve Švýcarsku zmizelo 2,7 milionů dolarů.\n\nDále byl stíhán za údajný úvěrový podvod ze začátku 90. let, po deset let trvajícím řízení však byl osvobozen a následně se za neoprávněné stíhání soudil s českým státem.\n\nPo návratu na svobodu se vrátil k podnikatelské činnosti a několik let bojoval za svou občanskou rehabilitaci. Byl a je dlouholetým sympatizantem ODS, které pomáhal i finančně.\n\nVe spolupráci s Dušanem Šrámkem v roce 2011 napsal knihu \"Financoval jsem ODS\", která reflektuje jeho životní příběh.\n\n"}
{"id": "745235", "url": "https://cs.wikipedia.org/wiki?curid=745235", "title": "Daniele Bonera", "text": "Daniele Bonera\n\nDaniele Bonera (* 31. května 1981, Brescia) je italský fotbalista, který podstatnou část své kariéry strávil v italském klubu AC Milán na postu obránce. V letech 2001–2008 byl členem italské reprezentace, odehrál celkem 16 zápasů, branku nevstřelil. Po hráčské kariéře se rozhodl přijmout nabídku klubu AC Milán na post asistenta trenéra.\n\n\n\n\n Řád zásluh o Italskou republiku (27. 9. 2006) z podnětu Prezidenta Itálie \n\n"}
{"id": "745236", "url": "https://cs.wikipedia.org/wiki?curid=745236", "title": "Mistrovství Jižní Ameriky ve fotbale 1920", "text": "Mistrovství Jižní Ameriky ve fotbale 1920\n\nMistrovství Jižní Ameriky ve fotbale 1920 bylo čtvrté mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n"}
{"id": "745237", "url": "https://cs.wikipedia.org/wiki?curid=745237", "title": "Mistrovství Jižní Ameriky ve fotbale 1921", "text": "Mistrovství Jižní Ameriky ve fotbale 1921\n\nMistrovství Jižní Ameriky ve fotbale 1921 bylo páté mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n"}
{"id": "745239", "url": "https://cs.wikipedia.org/wiki?curid=745239", "title": "Kevin-Prince Boateng", "text": "Kevin-Prince Boateng\n\nKevin-Prince Boateng (* 6. března 1987, Berlín, Západní Německo) je německý fotbalista s ghanskými kořeny, v současnosti hráč klubu ACF Fiorentina. Nastupoval za ghanskou reprezentaci. Hraje na postu ofenzivního záložníka.\n\nV mládežnických kategoriích reprezentoval Německo.\n\nV srpnu 2013 přestoupil z AC Milán do německého FC Schalke 04. První gól dal 14. září 2013 ve svém druhém bundesligovém zápase proti 1. FSV Mainz 05, rozhodl tak o vítězství svého týmu 1:0. V lednu 2016 se vrátil zpět do AC Milanu. Od ledna 2019 je hráčem FC Barcelona.\n\n\n\n\n\n"}
{"id": "745241", "url": "https://cs.wikipedia.org/wiki?curid=745241", "title": "High Level Shader Language", "text": "High Level Shader Language\n\nHigh Level Shader Language (zkráceně HLSL) je vyšší programovací jazyk pro psaní shaderů vyvinutý společností Microsoft s podporou DirectX (verze 8 a vyšší) XNA, Xbox a Xbox 360. HLSL je velmi podobný jazyku Cg od společnosti NVIDIA, přičemž syntaxe obou jazyků vychází z jazyka C.\n\nJazyk vznikl v rámci procesu postupné transformace fixního vykreslovacího řetězce na řetězec programovatelný a stal se jednou z vyspělejších alternativ k tehdy používaným nižším programovacím jazykům pro psaní shaderů.\n\nV rámci vývoje grafických karet a vykreslovacího řetězce se postupně měnily i vlastnosti a schopnosti jednotlivých shaderů. Aby bylo možné rozlišit jaké technologie z hlediska shaderů konkrétní hardware či software podporuje, jsou potupně zaváděny tzv. verze Shader Modelu (samostatně pro vertex shader i pixel shader). Bohužel tento údaj je zcela porovnatelný pouze v rámci produktů jedné společnosti, protože neexistuje žádná pevná specifikace, která by jasně definovala požadavky pro jednotlivé verze Shader modelů. Vývoj shaderů je řízen výrobci GPU — společnostmi nVidia a ATI (nyní AMD) — a společností Microsoft, která vyvíjí grafické rozhraní Direct3D. Společnost Microsoft uveřejnila svou vlastní specifikaci pro Shader model.\n\nFixní vykreslovací řetězec omezoval realizaci vlastního formátu pro uložení vrcholu. Toto omezení odstranilo zavedení Vertex Shaderu 1.0 a 1.1. \n\nJeho instrukční sada je velice omezená. Většina instrukcí, které známe z běžných procesorů zde schází. Naopak jsou zde speciální instrukce, které se hodí pro výpočet osvětlení apod. Délka programu vertex shaderu je zde omezena podle použité grafické karty nejčastěji na 128 instrukcí.\n\nStruktura Pixel Shaderu verzí 1.1 až 1.3, se od sebe příliš neliší.\nInstrukční sada této verze se spíše podobá CISC procesoru, tzn. že obsahuje poměrně velké množství specializovaných instrukcí převážně na nabírání texelu z textury. Podívejme se na schematický obrázek shaderu: \n\nDalší verze Pixel Shader 1.4 už přinesla změny převážně v instrukční sadě a způsobu výběru texelu. Přesto je tato verze plně zpětně kompatibilní se starší řadou. Přibyly dva texturové a tři odkládací registry.\n\nVe vertex shaderu verze 2.0 se objevilo hned několik vylepšení. Bylo přidáno několik nových aritmetických instrukcí a délka programu byla prodloužena na 256 instrukcí. Umožňuje skoky, podmíněné příkazy nebo smyčky, takže program ve vertex shaderu se může libovolně větvit.\n\nKromě několika nových texturových instrukcí, Pixel Shader 2.0 přináší aritmetické instrukce podobné těm ve vertex shaderu. Maximální délka programu byla zvětšena na 32 texturovacích a 64 aritmetických instrukcí. Byly přidány instrukce pro vektorové výpočty (normalizace vektoru, násobení maticí, vektorový součin).\n\nVertex Shader 3.0 přinesla prodloužení programu na 512 instrukcí.\nSpeciﬁkace jednotky vertex shaderu byla rozšířena o čtení dat z textury. Počet pracovních registrů byl zvýšen na 32 a ke\nstatickému řízení toku programu přibylo dynamické.\n\nJednotka Pixel Shaderu 3.0 se v programátorském modelu velice přiblížila jednotce vertex shaderu. Maximální počet instrukcí byl navýšen na 512, počet pracovních registrů vzrostl na 32 a počet registrů konstant na 224. Pixel shader verze 3.0 umí\nstatické i dynamické řízení toku programu.\n\nVe čtvrté verzi Shader Modelu nabízejí všechny shadery stejný základní programátorský model. Každý ze tří shaderů (vertex, geometry, pixel) pak přidává funkčnost, která je speciﬁcká pro danou fázi grafického řetězce. Délka programu shaderu není omezena.\n\nProfilem překladu lze specifikovat cílovou verzi vertex/pixel shaderu. Dostupné profily shrnuje následující tabulka:\n\nHLSL poskytuje operátory známé z jazyka C, navíc je k dispozici speciální operátor swizzle.\n\n\n\nVektor je homogenní datový typ. HLSL podporuje až čtyř složkové vektory. Vektorový typ můžete definovat dvěma ekvivalentními způsoby. V následující ukázce je definován třísložkový vektor, kde každá složka je datového typu float:\nVektor můžeme při deklaraci přímo inicializovat:\nK jednotlivým složkám vektoru smíme přistupovat pomocí definovaných složek x, y, z, w nebo r, g, b, a. Oba způsoby jsou ekvivalentní, ovšem nesmějí se vzájemně kombinovat.\nPostup při deklaraci i inicializaci matice je podobný jako u vektoru. Obecný formát deklarace matice je následující:\n\ncodice_15\n\nUkázka deklarace matice 4x4 typu float:\n\nInicializace matice:\n\ncodice_18\nPřistoupit k jednotlivým složkám matice můžeme dvěma způsoby:\n\nV obou případech první číslo značí číslo řádku a druhé číslo sloupce.\n\nPříklad\n\nGenerické datové úložiště. Data v bufferu jsou přístupná jako pole prvků. Ukázka:\ncodice_19\n\nParametry procházející skrz grafický vykreslovací řetězec je třeba označit jako vstup nebo výstup. \n\nSyntaxe pro označení identifikátoru: \nShader má definovány množiny vstupních a výstupních sémantických atributů (POSITION, BLENDWEIGHT, BLENDINDICES, NORMAL, PSIZE, TEXCOORD, TANGENT, BINORMAL, TESSFACTOR, POSITIONT, COLOR, FOG, DEPTH, SAMPLE). Pro vstupní proměnné se kterými programátor chce dále pracovat je třeba vytvořit speciální strukturu.\nIdentifikátory jednotlivých složek této struktury jsou odděleny symbolem : od sémantického atributu. \nObdobně se postupuje i při výběru parametrů, které chceme předat na výstup vertex shaderu.\n\nVe výše uvedené ukázce je atribut vPosition je označen jako POSITION, což znamená že ve výsledném programu bude proměnná namapována na výstupní registr.\n\nHLSL nabízí klasické řídící struktury jejichž konstrukce je stejná jako v jazyce C, navíc jsou rozšířeny o tzv. atributy. Jazyk podporuje tvorbu uživatelských funkcí a současně disponuje souborem funkcí vestavěných, které jsou zaměřeny zejména na grafické operace. Tyto funkce dělíme na matematické funkce a specializované funkce pracující s texturami.\n\nPříkaz if slouží k větvení programu. Vyhodnocením podmínkového výrazu rozhodne zdali se daný blok příkazů provede (podmínka je pravdivá) nebo ne (podmínka je nepravdivá). K příkazu if lze přidat příkaz else. Příkaz else určuje blok příkazů, které se provedou pouze pokud je podmínka nepravdivá. Formát konstrukce if, else je následující:\nZadání položky Atribut je volitelné a určuje způsob kompilace příkazu if. Může nabývat hodnot (flatten, branch):\n\nPříklad\nPříkaz switch slouží k výběru jedné z několika větví programu, která se má provést v závislosti na nějaké celočíselné hodnotě. Jeho formát je následující:\nZadání položky Atribut je volitelné a určuje způsob kompilace příkazu switch. Může nabývat těchto hodnot (flatten, branch, forcecase, call).\n\nPříklad\nPříkaz cyklu for umožňuje opakovat jeden, nebo více příkazů.\nKonstrukce cyklu for:\nZadání položky Atribut je volitelné a určuje způsob kompilace příkazu for. Může nabývat těchto hodnot (unroll, loop, fastopt, allow_uav_condition).\n\nPříklad\nCyklus while je cyklus s podmínkou na začátku. Napřed se testuje podmínka, je-li platná, pak se provede tělo cyklu a znovu se testuje podmínka. Není-li platná, program pokračuje za cyklem. Není-li tedy podmínka platná při prvním příchodu na cyklus, neprovede se cyklus ani jednou. Jeho formát vypadá takto:\nZadání položky \"Atribut\" je volitelné a určuje způsob kompilace příkazu for. Může nabývat těchto hodnot (unroll, loop, fastopt).\n\nJazyk HLSL umožňuje použít i codice_20 variantu cyklu.\n\nPříkazy pro řízení cyklu.\n\nPříkaz discard ruší zpracování fragmentu nebo vrcholu. Alternativou k tomuto příkazu je funkce codice_21.\n\ncodice_22.\n\ncodice_23\n\ncodice_24\n\nPrvním argumentem při zavolání texturovací funkce je vždy objekt typu sampler. Použitá funkce musí vždy souhlasit s dimenzí textury. \n\nSeznam funkcí pro práci s texturami:\nJednotlivé texturovací funkce mohou mít více přetížených alternativ.\nPro řízení předzpracování zdrojového kódu, je k dispozici sada preprocesorových direktiv známých z jazyka C.\n\nStejné jako v jazycích C, C++\nProgramy napsané v HLSL musejí být nejprve přeloženy do byte kódu překladačem, který je součástí knihovny D3DX (součást DirectX Graphics). Výsledný byte kód je binární reprezentací jazyka podobného jazyku symbolických instrukcí. Takto přeložený program už může být použit jako vstup pro metodu rozhraní Direct3D, která se postará o vytvoření strojové verze shaderu.\n\nHLSL kód:\nOdpovídající DX9 kód:\nOdpovídající DX10 kód (sémantika původního kódu zůstává více zachována):\nPro ukládání shaderovacích programů do souboru byl zaveden nový formát s příponou FX.\n\nUkázka vertex shaderu pro Direct3D 9.\nUkázka vertex shaderu pro Direct3D 10.\nUkázka jednoduchého pixel shaderu.\n\n\n"}
{"id": "745243", "url": "https://cs.wikipedia.org/wiki?curid=745243", "title": "Projekt 667BDRM", "text": "Projekt 667BDRM\n\nProjekt 667BDRM (v kódu NATO třída Delta IV) je třída raketonosných ponorek Sovětského námořnictva s jaderným pohonem. Třída představuje čtvrtou a poslední verzi rozsáhlé skupiny celkem 43 raketonosných ponorek třídy \"Delta\", tvořící od 70. let páteř sovětských námořních strategických sil. Liší se především použitím raket nové verze R-29RM (nyní modernizované R-29RMU2 Siněva). Stavba sedmi ponorek této třídy probíhala souběžně s realizací ambiciózního programu stavby obřích ponorek projektu 941 Akula (v kódu NATO třída \"Typhoon\"). Ty už ale ke svému účelu neslouží. Naopak třída \"Delta IV\" pokračuje ve službě v Ruském námořnictvu dodnes a nahradit ji mají ponorky třídy \"Borej\".\n\nVývoj ponorek projektu 667BDRM byl zadán roku 1975 konstrukční kanceláři Rubin. Vedl ho konstruktér S. H. Kovalev. Sovětské loděnice v Severodvinsku postavily celkem 7 ponorek této třídy. Do služby byly zařazeny v letech 1985–1992. Stavba dalších dvou byla zrušena. Ve službě jsou raketonoské ponorky K-51 \"Verchoturje\", K-84 \"Jekatěrinburg\", K-114 \"Tula\", K-117 \"Brjansk\", K-18 \"Karelija\" a K-407 \"Novomoskovsk\". Zbývající ponorka K-64 \"Vladimir\" byla upravena pro operace speciálních jednotek.\n\nPonorky navazují na třídu \"Delta III\". Mají dvoutrupou konstrukci s největší hloubkou ponoru 400 m. Torpédovou výzbroj představují čtyři příďové 533mm torpédomety s celkovou zásobou 18 dlouhých zbraní. Mimo torpéd mohou vypouštět například protiponorkové a protilodní střely RPK-2 Viyuga (v kódu NATO SS-N-15 Starfish). V rozměrné nástavbě za bojovou věží je, ve dvou řadách, umístěno 16 balistických raket R-29RM (v kódu NATO SS-N-23 Skiff) s dosahem 8300 km, odpalovaných pomocí systému D-9RM. Každá raketa nese čtyři jaderné hlavice o síle 100 kT TNT. Ponorka je schopna je vypustit při plavbě rychlostí 7 uzlů v hloubce 55 metrů. Ruské námořnictvo realizuje modernizaci ponorek pro nesení vylepšené střely R-29RMU2 Siněva, zavedené do služby roku 2007.\n\nPohonný systém tvoří dva tlakovodní reaktory VM-4 a dvě parní turbíny GT3A-365, roztáčející dva sedmilisté lodní šrouby. Nejvyšší rychlost ponorek dosahuje 14 uzlů na hladině a 24 uzlů pod hladinou.\n\nRoku 1999 byla zahájena přestavba ponorky BS-64 \"Podmoskovje\" na mateřskou loď miniponorek projektu 09787 (ponobnou přestavbou už v letech1996–2002 prošla ponorka \"Orenburg\" projektu 667BDR). Práce na ponorce byly opakovaně zastavovány (např. kvůli nedostatku financí). Z trupu byl vyříznut celý úsek balistických raket a nahrazen novou sekcí pro uložení a operace miniponorek. V říjnu 2016 ponorka zahájila zkoušky.\n\n\n"}
{"id": "745244", "url": "https://cs.wikipedia.org/wiki?curid=745244", "title": "Beltranshaz", "text": "Beltranshaz\n\nBeltranshaz ( , také přepisováno rusky Beltransgaz) je běloruská plynařská společnost, která mimo jiné provozuje plynovod Jamal - Evropa, skrz který proudí část plynu z Ruska do Evropy. \n\nV listopadu 2011 se majitelem celého Beltranshazu stala obří ruská firma Gazprom, kromě zaplacení nemalé sumy 2,5 miliardy dolarů za zbývající polovinu prodělečného podniku se v rámci transakce navíc zavázala několik let dodávat Bělorusku plyn za výhodnější cenu.\n"}
{"id": "745247", "url": "https://cs.wikipedia.org/wiki?curid=745247", "title": "Margareta Keszegová", "text": "Margareta Keszegová\n\nMargareta Keszegová (* 31. srpna 1965, Mediaș, Sibiu) je bývalá rumunská atletka, běžkyně, která se specializovala na střední tratě.\n\nJeden ze svých prvních mezinárodních úspěchů zaznamenala v roce 1983 na ME v atletice juniorů v rakouském Schwechatu, kde se stala juniorskou mistryní Evropy v běhu na 1500 metrů. V roce 1985 skončila na světových halových hrách (1. neoficiální halové MS v atletice) v Paříži ve finále patnáctistovky na 5. místě (4:21,02). V letní sezóně vybojovala na stejné trati stříbrnou medaili na světové letní univerziádě v japonském Kóbe.\n\nPozději se její hlavní disciplínou stává běh na 3000 metrů, kde první úspěch zaznamenává na halovém MS 1989 v Budapešti. Zde vybojovala v osobním rekordu 8:48,70 bronzovou medaili. Halovou mistryní světa se stala Nizozemka Elly van Hulstová, která vytvořila časem 8:33,82 nový halový světový rekord. V roce 1990 získává stříbro na halovém ME ve skotském Glasgowě a o rok později dobíhá druhá také na halovém světovém šampionátu v Seville.\n\nV roce 1992 se stává v italském Janově halovou mistryní Evropy. Titul získává v čase 8:59,80. Na letních olympijských hrách v Barceloně postoupila z rozběhu do finále, v němž skončila na 11. místě. Sbírku medailí z halových šampionátů rozšířila v roce 1993 na halovém MS v Torontu a na halovém evropském šampionátu v Paříži v roce 1994, kde v obou případech získala stříbrné medaile.\n\nZúčastnila se také Mistrovství Evropy v atletice 1990 ve Splitu a třetího MS v atletice 1991 v Tokiu, kde shodně ve finále skončila na pátých místech.\n\n\n"}
{"id": "745248", "url": "https://cs.wikipedia.org/wiki?curid=745248", "title": "S3", "text": "S3\n\nSpojení písmene S a číslice 3 může mít různé významy:\n\n\n\n\n"}
{"id": "745250", "url": "https://cs.wikipedia.org/wiki?curid=745250", "title": "Ondřej Cikán", "text": "Ondřej Cikán\n\nOndřej Cikán (* 20. června 1985, Praha) je německy a česky píšící autor, nakladatel a překladatel ze starořečtiny, latiny a mezi němčinou a češtinou.\n\nOd roku 1991 žije ve Vídni. 2013 absolvoval magisterské studium starořečtiny a začal pracovat na disertaci o byzantských románech na Vídeňském ústavu byzantinistiky. Roku 2000 byla uvedena jeho první divadelní hra \"Tragödieninsel\" v baru Vídeňského \"Volkstheater\". 2002 založil s Anatolem Vitouchem divadelní a literární skupinu \"Die Gruppe\", ovlivněnou podle vlastních údajů idejemi surrealismu a poetismu. 2009 byl finalistou literární soutěže \"Open-Mike\" v Berlíně. 2018 založil nakladatelství Kētos se sídlem ve Vídni a v Praze, zaměřené na překlady převážně české \"divoké poezie i dobrodružné, poetické prózy\".\n\nV týmu českých a rakouských filmařů a divadelníků se podílel na produkci celovečerního filmu podle svého románu \"Menandros und Thaïs.\" V básni \"Prinz Aberjaja\" zpracoval pohádku \"Princ Bajaja\"\" \"Boženy Němcové. \n\nDo němčiny přeložil například \"Máj\" Karla Hynka Máchy, básně J. H. Krchovského a Zuzany Lazarové nebo román \"Valérie a týden divů\" Vítězslava Nezvala. Do češtiny přeložil například byzantský epos \"Digenis Akritis\".\n\n\n\n\n\n\n"}
{"id": "745251", "url": "https://cs.wikipedia.org/wiki?curid=745251", "title": "Stopy (Star Trek: Nová generace)", "text": "Stopy (Star Trek: Nová generace)\n\n„Stopy“, v originále „Clues“, je v pořadí čtrnáctá epizoda čtvrté sezóny seriálu \"\".\n\nPojednává o sérii záhad, během nichž Picard Data stále silněji podezřívá ze lhaní.\n\nUSS Enterprise-D nalezne obyvatelnou planetu. Vzápětí se před ní objeví červí díra, která loď přesune několik dní cesty pryč a posádku omráčí. Android Dat i lodní chronometr sdělují, že bezvědomí trvalo jen desítky sekund. Brzy se však začnou objevovat nesrovnalosti: Květiny doktorky Crusherové vyrostly, jako kdyby uplynul nejméně den. Ukáže se, že s lodním chronometrem někdo manipuloval, což umí jen Geordi a Dat. Deanna Troi má při pohledu do zrcadla záchvat hrůzy. U Worfa je zjištěna zlomenina zápěstí ošetřená lodním vybavením. Sonda poslaná k planetě nalezne zcela jiný, neobyvatelný druh planety, ale poté se ukáže, že i s tou někdo manipuloval.\n\nTyto záhady vedou kapitána Picarda k podezření, že uplynul celý den, na který si posádka nepamatuje. Také je z nich zřejmé, že Dat něco tají. Ten však neústupně odmítá cokoli vysvětlit. Je rozhodnut mlčet, i kdyby jej to mělo stát kariéru a rozebrání. Proto se Enterprise vrátí zpět k planetě.\n\nTam se posádka setkává s Paxany, technologicky vyspělou xenofobní civilizací. Ti s posádkou komunikují tak, že ovládnou mysl poradkyně Troi. Kapitán se dozvídá, že Paxané si nepřejí, aby o jejich existenci kdokoli věděl. Když se k nim přiblíží cizí loď, Paxané její posádku uspí, přemístí pryč a předtím vytvoří iluzi červí díry, aby posádka netušila, co se ve skutečnosti stalo. Když však Enterprise dorazila k planetě poprvé, Dat loď účinně bránil a Paxané posádku nemohli uspat, proto chtěli loď zničit. Přistoupili však na návrh Picarda, že posádka „zamete stopy“ toho, co se stalo, a Paxané pak tu událost smažou z její paměti. Protože nad Datovou myslí nemají Paxané moc, Picard mu zakázal cokoli prozradit. Během této komunikace byl Worf zraněn.\n\nNyní jsou všechny záhady objasněny, ale Paxané opět chtějí loď zničit. Picard si vyžádá ještě jeden pokus. Ten uspěje, protože tentokrát jsou stopy zameteny důkladněji. Enterprise letí dále a o existenci Paxanů neví nikdo kromě Data.\n"}
{"id": "745263", "url": "https://cs.wikipedia.org/wiki?curid=745263", "title": "Jiří Šourek", "text": "Jiří Šourek\n\nJiří Šourek (* 22. dubna 1956) je bývalý československý fotbalista, záložník. Po skončení aktivní kariéry působil jako fotbalový funkcionář.\n\nHrál za TJ Sklo Union Teplice, TJ Vítkovice a kyperský AEL Limassol. Získal ligový titul v roce 1986 s Vítkovicemi. V československé lize odehrál 217 utkání a dal 57 gólů. V Poháru mistrů evropských zemí nastoupil ve 4 utkáních a dal 3 góly, v Poháru vítězů pohárů nastoupil v 1 utkání a v Poháru UEFA nastoupil v 7 utkáních.\n\n\n"}
{"id": "745264", "url": "https://cs.wikipedia.org/wiki?curid=745264", "title": "Lubomír Šrámek", "text": "Lubomír Šrámek\n\nLubomír Šrámek (* 9. února 1957) je bývalý československý fotbalista, obránce.\n\nHrál za Baník Ostrava, DAC Dunajská Streda a Slávii Praha. S Baníkem Ostrava získal v letech 1980 a 1981 dvakrát ligový titul. V lize odehrál 207 utkání a dal 1 gól. V evropských pohárech nastoupil ke 20 utkáním (v PMEZ 8 utkání, v PVP 4 utkání a v Poháru UEFA 8 utkání). Za reprezentační B-tým nastoupil k 1 utkání a za olympijský výběr ke 2 utkáním.\n\n"}
{"id": "745268", "url": "https://cs.wikipedia.org/wiki?curid=745268", "title": "BH", "text": "BH\n\nSpojení písmen B a H může mít různé významy:\n\n\n\n\n"}
{"id": "745271", "url": "https://cs.wikipedia.org/wiki?curid=745271", "title": "Alojz Špak", "text": "Alojz Špak\n\nAlojz Špak (* 1. března 1964) je bývalý slovenský fotbalista, záložník a útočník.\n\nOdchovanec Stropkova, v lize hrál za TJ Vítkovice, Bohemians Praha a Tatran Prešov. V lize odehrál 185 utkání a dal 20 gólů. V evropských pohárech nastoupil ke 2 utkáním. Po skončení aktivní kariéry působí jako trenér, vedl mj. Stropkov a Medzilaborce.\n\n\n"}
{"id": "745274", "url": "https://cs.wikipedia.org/wiki?curid=745274", "title": "Žofie Albertina Švédská", "text": "Žofie Albertina Švédská\n\nŽofie Albertina Švédská (8. října 1753, Stockholm – 17. března 1829, tamtéž) byla švédská princezna, poslední abatyše kláštera v Quedlinburgu.\n\nŽofie Albertina se narodila jako poslední ze čtyř dětí švédského krále Adolfa Bedřicha I. a jeho manželky Luisy Ulriky Pruské.\n\nJejí bratr, švédský král Gustav III. plánoval její sňatek s vévodou Vilémem Oldenburským nebo polským králem Stanislavem II., ani jeden z nich však se nerealizoval.\n\nŽofie Albertina chovala velkou náklonnost a úctu ke své matce, obzvláště v době, kdy královna vdova byla vypovězena ze švédského dvora svým vlastním synem, králem Gustavem III. poté, co nařkla jeho manželku z cizoložství.\n\nVe čtrnácti letech ji její strýc, pruský král Bedřich Veliký, jmenoval koadjutorkou kláštera v Quedlinburgu a roku 1787 se stala po své tetě, Fridrichově nejmladší sestře Anně Amálii Pruské jeho abatyší a guvernérkou tohoto malého německého státu až do roku 1803; většinu doby, po kterou byla v úřadu abatyše, však trávila ve Švédsku. V roce 1803 byl klášter sekularizován a připadl pruskému království (příjmy a práva však dosavadním řeholnicím zůstaly zachovány); Žofie Albertina tak byla jeho poslední abatyší.\n\nV září roku 1803 se Žofie Albertina navrátila zpět do Stockholmu. Nová švédská královská dynastie Bernadotte ji respektovala jako \"poslední z domu Vasa\" a princezna stála novému švédskému královskému páru velmi blízko.\n\nNikdy se neprovdala. Poslední léta života strávila Žofie Albertina v ústraní svého paláce (v  současnosti zvaný \"Palác prince následníka\"), který byl vybudován pro ni a kde žila od roku 1794. Ve své závěti odkázala palác korunnímu princi (v té době princ Oskar, budoucí král Oskar I.). Zemřela ve Stockholmu 17. března roku 1829 a byla pohřbena v kostele Riddarholmen, místě posledního odpočinu švédské královské rodiny.\n\n"}
{"id": "745277", "url": "https://cs.wikipedia.org/wiki?curid=745277", "title": "Ladislav Štovčík", "text": "Ladislav Štovčík\n\nLadislav Štovčík [ladislau štoučík] (* 13. března 1950) je bývalý slovenský fotbalista, obránce.\n\nHrál za VSS Košice (1969-1977). Byl členem mládežnických a juniorských reprezentačních výběrů, stal se mistrem Evropy do 23 let. V lize odehrál 109 utkáni. V Poháru UEFA nastoupil ke 4 utkáním.\n\n\n"}
{"id": "745278", "url": "https://cs.wikipedia.org/wiki?curid=745278", "title": "Marcel Lefrancq", "text": "Marcel Lefrancq\n\nMarcel G. Lefrancq (9. října 1916 Mons - 14. listopadu 1974 Chièvres) byl belgický fotograf a autor surrealistických koláží .\n\nNarodil se jako syn otce z města Ath. V roce 1922 byl poslán k tetě do Boitsfortu (Bruselu), kde se začalo jeho základní vzdělávání na středních školách v Nizozemí. V roce 1928 se vrátil zpět ke svým rodičům, kde pokračoval v klasickém studiu na Athénée royal de Mons, latinské a řecké části. Pravděpodobně v roce 1932 stál počátek jeho éry fotografa. Je velmi pravděpodobné, že se naučil základy techniky od fotografa M. Rousseaua, od kterého získával filmy a další náležitosti. Jeho otec silně tlačil, aby dostudoval obchodní Vysokou školu Warocqué v Mons, ale jako průměrný student dával přednost studiu Akademie výtvarných umění v Mons, tentokrát pod vedením malíře Louis Buissereta. O rok později navštívil několikrát Světovou výstavu v Bruselu, kde pořídil velmi pěkné fotografie, zejména v italském pavilonu. V roce 1939 1. července byl zakládajícím členem surrealistické skupiny v provincii Hainaut, o něco později byl zatčen a vězněn několik dní belgickými orgány, podobně jako mnoho jiných členů organizací a levicových stran. Pracoval též jako fotograf v Královském institutu pro kulturní dědictví (IRPA) a podílel se na fotografickém inventáři uměleckých děl v případě, že by byla zničena válkou.\n\nJeho koláže jsou inspirovány surrealistickým stylem, snové, často s nádechem erotiky a někdy na téma antiklerikalismu. Pracoval převážně s prvky vystřiženými z časopisů, někdy s předměty, jejichž vzájemné srovnávání vytváří paradoxy (jako například skleněné oko, hřebíčky do hodinek). Datace koláží spadá většinou do období 1938 až 1947.\n\nFotografické práce jsou složitější, rozmanitější a pocházejí z nejrůznějších inspiračních zdrojů.\n\nKomponoval absurdní obrázky, podobné kolážím z aranžovaných objektů, které pak fotografoval (v letech 1937 - 1948), ale zaměřoval se i na nečekaný výběr předmětu nebo neobvyklý úhel záběru. Používal přímou manipulaci s filmem, na který škrábal nebo jinak mechanicky ovlivňoval, vytvářel obrazy bez použití fotoaparátu. Tyto techniky však rychle opouštěl, jakmile prozkoumal jejich možnosti, bez zájmu je neopakoval. Ostatní snímky se skládají z krajin, zejména městské, někdy pořízené v noci, s poetickým nádechem a též studií aktů.\n\nBěhem let 1932 až 1936 používal jako přístroje blíže neidentifikované boxy různých formátů (4,5x6, 6x8, 6x9, 9x12), 1936 - 1940 fotografoval s Rolleiflexem 6x6, a od roku 1939 do roku jeho smrti v roce 1974 používal fotoaparát Leica se třemi objektivy s různými ohniskovými vzdálenostmi: 35 mm, 50 mm a 135 mm. Přístroj Leica IIIa zakoupil v roce 1939 a IIIF v roce 1952.\n\nZřídka a pro specifick zadání, ale i v 60. letech používal staré dřevěné deskové kamera 13x18, bez závěrky, pravděpodobně pocházející z roku 1900, se kterými pořídil mnoho záběrů pro společnost IRPA v letech 1939–1940.\n\nVeškeré fotografické práce Marcela G. Lefrancq jsou černobílé, obsahují pouze prvky barevných koláží.\n\n\n\nJeho fotografie jsou součástí mnoha sbírek, například Musées royaux des Beaux-Arts de Belgique, muzeum fotografie musée de la photographie à Charleroi, muzeum fotografie Foto Museum d'Anvers, Israel Museum Jerusalem, Cleveland Museum of Art a také J. Paul Getty Museum Los Angeles. Jeho díla vystavuje na mnoha výstavách pořádaných v zahraničí Valonsko-Bruselská společnost Communauté Wallonie-Bruxelles (Communauté française de Belgique).\n\n"}
{"id": "745283", "url": "https://cs.wikipedia.org/wiki?curid=745283", "title": "San Marino Baseball Club", "text": "San Marino Baseball Club\n\nSan Marino Baseball Club je profesionální baseballový klub ze San Marina. Oficiální název klubu v současnosti je T & A San Marino, podle hlavního sponzora Tecnologie e Ambiente S. A. Hraje nejvyšší italskou ligu – Italian Baseball League.\n\nV posledních letech patří ke špičce italské ligy i k nejlepším baseballovým klubům Evropy.\nV roce 2008 vybojoval italský titul, v letech 2006 a 2011 zvítězil v Evropském poháru mistrů\n\n"}
{"id": "745295", "url": "https://cs.wikipedia.org/wiki?curid=745295", "title": "Jung-čou", "text": "Jung-čou\n\nJung-čou ( , pchin-jinem \"Yǒngzhōu\") je městská prefektura v Čínské lidové republice, kde náleží do provincie Chu-nan. Má rozlohu 22 244 čtverečních kilometrů a žije v ní bezmála šest milionů obyvatel.\n\nPrefektura leží na jihu proviuncie Chun-nan. Sousedí s prefekturami Šao-jang a Cheng-jang na severu, na jihovýchodě s prefekturou Čchen-čou. Na jihu a na západě sousedí s provincii Kuang-si.\n\n"}
{"id": "745297", "url": "https://cs.wikipedia.org/wiki?curid=745297", "title": "BI", "text": "BI\n\nSpojení písmen B a I může mít různé významy:\n\n\n"}
{"id": "745300", "url": "https://cs.wikipedia.org/wiki?curid=745300", "title": "Pavel Šustr (fotbalista)", "text": "Pavel Šustr (fotbalista)\n\nPavel Šustr (* 13. října 1974 Brno) je český fotbalista (původně útočník, později krajní obránce či defenzifní záložník) a trenér.\n\nZačínal v Lokomotivě Horní Heršpice, dále hrál za Havlíčkův Brod, brněnské Tuřany, Poštornou, Zlín, Mladou Boleslav a druholigový řecký klub Panserraikos Serres. Ligu hrál za Brno, potom hostoval v Jihlavě a vrátil se do Brna. Pokračoval v druholigových Drnovicích, odkud na jaře 2006 hostoval v rakouském Unionu Perg. V sezoně 2006/07 se stali společně s Radimem Vlasákem výraznými posilami Palavanu Bavory, se kterým v té sezoně vyhráli Okresní přebor Břeclavska. Na podzim 2007 hostoval v rakouském ASV Spratzern, na jaře 2008 opět v Bavorech. Poté hrál 2 roky za Sokol Lanžhot. Na sezonu 2010/11 ho angažoval nováček Divize D z Rosic, se kterým se mu ihned podařilo postoupit do MSFL. Na podzim 2011 hostoval v Bořeticích, na jaře 2012 se vrátil do Rosic. Na podzim 2012 hrál Krajský přebor Vysočiny za FC Čáslavice-Sádek spolu s Milanem Pacandou. Na jaře 2013 hrál v rakouském Ziersdorfu, od začátku sezony 2013/14 působil v Tatranu Bohunice.\n\nV nejvyšší soutěži odehrál 119 utkání a dal 9 gólů, vše za Zbrojovku Brno.\n\nUž během hráčské kariéry se začal věnovat mládeži. Od ledna 2016 vedl ligový dorost Zbrojovky Brno, v sezoně 2017/18 s ním dlouho vedl tabulku a nakonec obsadil třetí příčku. Bývalý trenér Zbrojovky Václav Kotal jej roku 2017 přizval jako asistenta ke spolupráci u reprezentačního mužstva do 16 let (2017/18), společně působili i u reprezentačního mužstva do 17 let (2018)..\n\nPo šesti kolech , v nichž brněnská Zbrojovka získala pouhých 7 bodů za 2 vítězství, jednu remízu a tři porážky, vystřídal u zbrojováckého A-mužstva Romana Pivarníka. Klub o tom informoval den po prohraném zápase v Prostějově. Jeho asistentem se stal Petr Maléř a trenérem brankářů Martin Doležal.\n\nPo 11. kole jej nahradil Miloslav Machálek, který do té doby trénoval SK Líšeň. Pavel Šustr vedl Zbrojovku ve 42 soutěžních zápasech (35 ve druhé lize, 5 v domácím poháru a 2 v baráži o účast v první lize) s bilancí 23 vítězství, 11 remíz, 8 porážek a kladným skóre 86:43.\n\nZačátkem prosince 2019 se stal trenérem 1. SK Prostějov, kde vystřídal Oldřicha Machalu.\n\n\n"}
{"id": "745301", "url": "https://cs.wikipedia.org/wiki?curid=745301", "title": "František Josef Mach", "text": "František Josef Mach\n\nFrantišek Josef Mach (31. května 1837 Hostouň – 1. července 1914 Kutná Hora) byl český kapelník a skladatel.\n\nMěl přirozené hudební nadání. Základy dostal u svého učitele Josefa Černého v Hostouni a od ředitele kůru a varhaníka Aloise Strébla v Kutné Hoře. Jako chlapec zpíval sopránové party v chrámovém sboru. Vyučil se zedníkem, ale současně se naučil hrát na všechny dostupné hudební nástroje. Ve skladbě byl zcela samoukem, ale už v 15 letech zkomponoval mši, která si získala velkou oblibu.\n\nZednické řemeslo opustil a zcela se věnoval hudbě. Od roku 1859 byl členem vojenské myslivecké kapely v Praze, působil i v civilních kapelách a v roce 1867 se stal kapelníkem ostrostřelecké hudby v Kutné Hoře. Přispíval do časopisu \"Česká hudba\". Jeho skladby neměly žádné novátorské ambice. Jeho snahou bylo spíše posluchače pobavit lehčí, přístupnou hudbou.\n\nJeho syn František Jiří Mach (1869–1952) byl rovněž hudebním skladatelem.\n\n\n\nZkomponoval velké množství komorních skladeb pro sólové nástroje(housle, viola, hoboj, duety, tria, kvartety). Úspěch měly jeho taneční skladby, kterých napsal okolo stovky. Velkou popularitu měla např. skladba \"Utíkejte, Prajzi jdou\".\n\n\n"}
{"id": "745303", "url": "https://cs.wikipedia.org/wiki?curid=745303", "title": "BO", "text": "BO\n\nSpojení písmen B a O může mít různé významy:\n\n\nPoužíval jí Japonský prostý lid na ostrově Okinawa. Jelikož prostý lid nemohl mít zbraně, používali zbraně, které si oni samy vyrobili většinou ze zemědělských nástrojů. Bo je vlastně násada. Nejčastěji je bo asi 180cm dlouhá, a asi 2 cm široká.\n\n"}
{"id": "745305", "url": "https://cs.wikipedia.org/wiki?curid=745305", "title": "Kocurany", "text": "Kocurany\n\nKocurany jsou obec na Slovensku v okrese Prievidza. Žije zde  obyvatel. Rozloha katastrálního území činí 4,17 km².\n\nPrvní písemná zmínka o obci je z roku 1113. V obci je římskokatolická kaple Panny Marie.\n"}
{"id": "745306", "url": "https://cs.wikipedia.org/wiki?curid=745306", "title": "Piranesiho cena", "text": "Piranesiho cena\n\nPiranesiho cena je cena určená architektům z České republiky, Chorvatska, Itálie, Maďarska, Rakouska, Řecka, Slovenska a Slovinska. Cena se uděluje od roku 1989 ve slovinském městě Piran. Je pojmenovaná podle italského umělce a architekta Giovanniho Battisty Piranesiho (1720–1778), jehož rodina z Piranu pocházela.\nZ českých autorů získal v roce 2001 čestné uznání ateliér HŠH za projekt rekonstrukce Horního náměstí v Olomouci. V roce 2004 byl oceněn Josef Pleskot za projekt českého konzulátu v Mnichově. \n\n"}
{"id": "745307", "url": "https://cs.wikipedia.org/wiki?curid=745307", "title": "František Jiří Mach", "text": "František Jiří Mach\n\nFrantišek Jiří Mach, \"pseudonym\" František Jiří (5. srpna 1869 Kutná Hora – 10. prosince 1952 Pečky), byl český hudební pedagog a skladatel.\n\nByl synem kapelníka a hudebního skladatele Františka Josefa Macha, který byl v době narození syna kapelníkem ostrostřelců. Vystudoval \"Učitelský ústav\" v Kutné Hoře a hudbě se učil u svého otce a u pedagoga Učitelského ústavu Aloise Strébla. Od roku 1892 byl učitelem a posléze i ředitelem měšťanské školy v Pečkách. V roce 1929 odešel do výslužby. Kromě učitelského povolání byl kolem roku 1900 i ředitelem kůru. Svými články a referáty přispíval do časopisu \"Česká hudba\".\n\nV době, kdy byl ředitelem kůru, zkomponoval řadu chrámových skladeb. Složil rovněž mnoho sborů, směsí národních písní a populárních melodií, dokonce i dvě operety. Některé jeho skladby vyšly tiskem, ale jako skladatel se příliš neprosadil. Výrazněji zasáhl do hudební pedagogiky. Publikoval na 60 prací z metodiky a pedagogiky hudby. S manželkou vydali v roce 1920 \"Zpěvoherní repertoir\" a příručku \"Ukazatel dur i moll tónin\". Používány jsou rovněž jeho instruktivní skladby.\n\n\n"}
{"id": "745309", "url": "https://cs.wikipedia.org/wiki?curid=745309", "title": "Erdmann Spies", "text": "Erdmann Spies\n\nErdmann Spies (18. listopadu 1862 Odolenovice – 21. května 1938 Odolenovice) byl československý politik německé národnosti a meziválečný senátor Národního shromáždění za Německý svaz zemědělců (německá agrární strana, BdL).\n\nPoliticky aktivní byl již za Rakouska-Uherska. Angažoval se na četných úrovních v politice. V rodných Odolenovicích zasedal v obecní radě, byl členem okresního zastupitelstva pro okres Bečov nad Teplou a zástupcem v zemské zemědělské radě. V zemských volbách roku 1908 byl zvolen na Český zemský sněm za kurii venkovských obcí, obvod Karlovy Vary, Loket, Bečov. Uvádí se jako německý agrárník.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 119. Usedl do poslanecké frakce Německý národní svaz (Deutscher Nationalverband), v jejímž rámci byl členem Německé agrární strany. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nV letech 1918-1919 byl členem Prozatímního národního shromáždění Německého Rakouska (\"Provisorische Nationalversammlung für Deutschösterreich\"), tedy státního útvaru, do kterého se v rámci práva na sebeurčení neúspěšně pokoušeli integrovat i etničtí Němci z českých zemí.\n\nV parlamentních volbách v roce 1920 získal za Německý svaz zemědělců (BdL) senátorské křeslo v Národním shromáždění Československé republiky. Mandát obhájil v parlamentních volbách v roce 1925 a parlamentních volbách v roce 1929. Senátorem byl do roku 1935. Profesí byl rolníkem v obci Odolenovice.\n\nV roce 1926 pronesl projev při odhalování pomníku obětem první světové války v obci Radyně.\n\n"}
{"id": "745313", "url": "https://cs.wikipedia.org/wiki?curid=745313", "title": "Franz Karl Stark", "text": "Franz Karl Stark\n\nFranz Karl Stark (3. dubna 1873 Loket – 14. říjen 1952 Neustadt an der Aisch) byl československý politik německé národnosti. Byl meziválečným senátorem Národního shromáždění za Německou sociálně demokratickou stranu dělnickou v ČSR.\n\nV parlamentních volbách v roce 1920 získal za Německou sociálně demokratickou stranu dělnickou v ČSR (DSAP) senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935.\n\nProfesí byl sekretářem strany ve Stříbře.\n\n"}
{"id": "745315", "url": "https://cs.wikipedia.org/wiki?curid=745315", "title": "Štípačka na dřevo", "text": "Štípačka na dřevo\n\nŠtípačka na dřevo je mechanické strojní zařízení sloužící ke štípání palivového dříví pomocí ocelového klínu, který se pohybuje po lineární dráze. Pohon klínu je většinou hydraulický, přičemž hydraulické čerpadlo může být poháněno elektricky (příkony elektromotorů 2 - 4 kW) nebo spalovacím motorem. \n\nHistoricky první štípačku na dříví zkonstruoval Němec Peter Jensen v roce 1884 v Maasbüllu ve Šlesvicku-Holštýnsku. Skutečně masivního rozšíření se ale stroj dočkal až v průběhu 20. století.\n\nŠtípačka, která štípe dřevo v horizontální poloze je vhodná pro méně časté používání, práce na horizontální štípačce je považována - oproti vertikální štípačce - za náročnější, protože se u práce člověk musí více ohýbat. Horizontální štípačky bývají méně výkonné, maximální délka polena bývá 50 cm, štípací síla do 50 kN.\n\nVertikální štípačky bývají výkonnější, maximální délka polen může být i více než metr. Tyto štípačky bývají konstruovány jako nesená zařízení za traktor - používá se tříbodové upevnění, pohon pomocí traktorového náhonu. Štípací síla může být více než 100 kN.\n\nTakzvané trnové štípačky jsou dalším typem tohoto zařízení. Liší se ale principem fungování. Zjednodušeně lze říci, že dřevo neštípou, ale trhají. Kuželový trn je opatřen závitem, který se do dřeva zavrtá a roztrhne ho napůl.\n"}
{"id": "745326", "url": "https://cs.wikipedia.org/wiki?curid=745326", "title": "Anton Svraka", "text": "Anton Svraka\n\nAnton Svraka, též Antal Svraka (10. března 1874 – ???), byl československý politik z Bratislavy a senátor Národního shromáždění ČSR za Maďarsko-německou sociální demokracii, později za Komunistickou stranu Československa.\n\nUž před vznikem Československa patřil mezi předáky sociálních demokratů v Prešpurku. Byl jejich tajemníkem. Počátkem roku 1918 se podílel na přípravě oslav výročí maďarské revoluce roku 1848.\n\nV roce 1920 byl aktivním stoupencem levicového křídla sociální demokracie. Účastnil se jejího celoslovenského sjezdu v Lubochni a byl zvolen místopředsedou sjezdu.\n\nPo vzniku Československa byl ještě v lednu 1920 skeptický ohledně možného připojení bratislavských sociálních demokratů k Československé sociálně demokratické straně dělnické, protože se obával propadu popularity mezi početnými bratislavskými etnickými Maďary a Němci. Vyjádřil se tehdy pro to, aby československá sociální demokracie deklarovala vůli řešit otázku menšin a jejich kulturních požadavků. Pokud by tak neučinila, měli maďarští a němečtí sociální demokraté na Slovensku kandidovat v nadcházejících volbách samostatně, což se také stalo.\n\nV parlamentních volbách v roce 1920 získal za Maďarsko-německou sociální demokracii senátorské křeslo v Národním shromáždění. Pak přešel do senátorského klubu nově zřízené KSČ. Mandát držel do roku 1925. Působil na Slovensku, v stengorafickém protokolu je uvedeno, že projevy ve sněmovně měl v němčině. V jiných zdrojích je uváděn jako Maďar.\n\nProfesí byl tajemníkem v Bratislavě. Od roku 1921 vydával v Bratislavě maďarský list \"Népszava\".\n\nV roce 1922 tisk informoval, že Svraka opouští senátorský klub KSČ, ale pak musel zprávu dementovat. V roce 1927 byl odsouzen na dva měsíce do vězení za pobuřování, kterého se měl dopustit roku 1926 v Gejdelu v okrese Nitra.\n\n"}
{"id": "745329", "url": "https://cs.wikipedia.org/wiki?curid=745329", "title": "Projekt 955", "text": "Projekt 955\n\nProjekt 955 (jinak též třída Borej) je třída raketonosných ponorek Ruského námořnictva s jaderným pohonem, které jsou stavěny jako náhrada raketonosných ponorek Projektu 667BDRM a Projektu 941 Akula. Vývoj započal v druhé polovině 80. let v CKB Rubin pod vedením šéfkonstruktéra V. N. Zdornova a vyústil ve stavbu první třídy ruských ponorek vyvinutých po skončení studené války. K roku 2018 byly tři ponorky ve službě a dalších pět rozestavěných. Ruské námořnictvo plánuje do roku 2027 zařadit do své floty 14 ponorek této třídy.\n\nVýroba ponorky \"Jurij Dolgorukij\" byla zahájena v roce 1996 pod označením Projekt 935 Borej. Tradičně se jí ujala konstrukční kancelář Rubin. Tehdy se předpokládalo, že ponorky budou vyzbrojeny 12 balistickými raketami typu R-39M Grom (v kódu NATO SS-N-28). Po zastavení vývoje ponorky Projektu 935 původně s 12 sily pro rakety, pro vysokou finanční náročnost, složitost a finanční situaci Ruska byl celý projekt zrušen a nahrazen tvarově a vzhledově úplně jinou ponorkou, která měla blíže derivátu jednošroubé a jednoreaktorové třídy \"Delta\", než k řešení původního Projektu 935, který měl ideální přední tvar útočných ponorek třídy \"Ščuka-B (v kódu NATO Akula)\".\n\nPonorky projektu 955 Borej byly vyzbrojeny následovnicí rakety Bark, třídou Bulava, která je stejně jako Bark na pevné palivo. Ponorky jsou vybaveny 16 sily pro rakety Bulava (v kódu NATO SS-N-32). V roce 2011 byly v rámci této třídy loděnicí Sevmaš stavěny tři jednotky pojmenované \"Kňaz Vladimir, Kňaz Oleg\" a \"Generalissimus Suvorov\" vylepšeného projektu Borej-A (955A).\n\nStavba úplně první ponorky \"Jurij Dolgorukij\" byla včetně testů kompletně dokončena roku 2012 a v lednu 2013 ponorka vstoupila do služby u Severní flotily. Druhá ponorka \"Alexandr Něvskij\" následovala v prosinci 2013 a třetí v prosinci 2014. Dosažení plných operačních schopností ponorek bránily problémy se střelou Bulava.\n\nPůvodně byla plánována stavba osmi jednotek verzí 955 a 955A. Předpokládalo se, že následně výroba přejde na vylešený model 955B. Roku 2018 bylo oznámeno, že projekt 955B není součástí stavebního program na roky 2018–2027. Tento program však obsahuje stavbu dalších šesti ponorek projektu 955A, čímž jejich celkový počet stoupne na 14 jednotek.\n\nJednotky Projektu 955 a 955A:\n\nTorpédovou výzbroj představuje šest příďových 533mm torpédometů. Mimo torpéd mohou vypouštět například protiponorkové a protilodní střely RPK-2 Viyuga (v kódu NATO SS-N-15 Starfish), kterých mají nést šest kusů. Za bojovou věží ponorek jsou umístěna sila pro 16 balistických raket SS-N-32 Bulava. Rakety Bulava mohou nést až šest jaderných hlavic o síle 150 kT TNT. Jejich dosah činí 8000–10 000 km. Pohonný systém tvoří jeden tlakovodní reaktor ОК-650В, parní turbína a vodní trysky. Nejvyšší rychlost ponorek dosahuje 15 uzlů na hladině a 29 uzlů pod hladinou.\n\nVylepšená verze projekt 955A byl měla mít sníženou hlučnost, lepší manévrovací schopnosti a kvalitnější senzory. Výzbroj ponorek byla zesílena na 20 balistických raket oproti 16 u základního modelu.\n"}
{"id": "745330", "url": "https://cs.wikipedia.org/wiki?curid=745330", "title": "Sébastien Foucan", "text": "Sébastien Foucan\n\nSebastien Foucan (* 27. května 1974, Paříž, Francie) je francouzský sportovec. Je považován za zakladatele disciplíny free running. Jako kluk se proháněl křivolakými uličkami pařížského předměstí spolu se svým kamarádem Davidem Bellem, který založil a celosvětově proslavil parkour. Foucan začal později nahlížet na parkour pod jiným úhlem, nechal se jím inspirovat a vytvořil free running, který má odlišnou filozofii a používá se k jiným účelům než parkour.\n\nSebastien dostal výraznou roli v bondovce \"Casino Royale\", kde s pomocí nejrůznějších freerunningových technik (např. monkey vault) probíhá staveništěm s Danielem Craigem v zádech. Foucan se ale v médiích objevil již dříve, a sice v dokumentech \"Jump London\" a \"Jump Britain\".\n\n\n"}
{"id": "745336", "url": "https://cs.wikipedia.org/wiki?curid=745336", "title": "Josef Schiller (senátor)", "text": "Josef Schiller (senátor)\n\nJosef Schiller (19. září 1873 Touškov – 1. listopadu 1929 Karlovy Vary) byl československý politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nPůsobil jako komunální politik (byl členem městské rady v Ústí nad Labem), odborový funkcionář a železničář. Profesí byl těžařským úředníkem v Ústí nad Labem.\n\nPo parlamentních volbách v roce 1920 získal za Německou sociálně demokratickou stranu dělnickou v ČSR (DSAP) senátorské křeslo v Národním shromáždění. Mandát ale získal až dodatečně roku 1925 jako náhradník poté, co zemřel senátor Wilhelm Kiesewetter.\n\nRoku 1928 se účastnil prvního sjezdu všech sociálně demokratických stran v ČSR.\n\n"}
{"id": "745338", "url": "https://cs.wikipedia.org/wiki?curid=745338", "title": "Josef Schiller", "text": "Josef Schiller\n\nJméno a příjmení Josef Schiller má více nositelů:\n\n"}
{"id": "745340", "url": "https://cs.wikipedia.org/wiki?curid=745340", "title": "Vladimír Kompánek", "text": "Vladimír Kompánek\n\nVladimír Kompánek (28. října 1927, Rajec – 20. ledna 2011, Bratislava) byl slovenský sochař a malíř. Svojí tvorbou je řazen do Skupiny Mikuláše Galandy, kterou on sám pomáhal zakládat. Šlo o blízkého přítele Dominika Tatarky.\n\nV letech 1947-1949 studoval na Slovenské vysoké škole technické v Bratislavě. Poté v letech 1949-1954 na Vysoké škole výtvarných umění v Bratislavě.\n\nNejdůležitějším obdobím jeho sochařské tvorby skulptur se stala 60. léta 20. století. Později se věnoval také kresbě a malbě. Jeho dřevěné skulptury čerpají náměty z venkovského prostředí. Dřevěné archetypální sochy čerpají z genia loci daného místa. Vytvářel koncepci \"ochranných božstev\" domova, totemické symboly, abstrahoval formy z prostředí – zejména lidové architektury a stromů. Častým motivem je žena a přírodní znaky (\"Lesná madona\", 1966). V malbě často ztvárňoval motiv masopustních masek. Charakteristické v jeho tvorbě bylo sepětí s přírodou a vesnicí. Nezanedbatelnou součástí jeho tvorby byly dřevěné hračky, které se svojí jednoduchostí přibližují k futuristickým hračkám pro dospělé. Některé z nich autor realizoval i ve větším formátu na dětských hřištích např. v Piešťanech.\n\n\nV roce 1972 byl registrován jako agent StB číslo 13 293 pod krycím jménem Sochař.\n\n"}
{"id": "745342", "url": "https://cs.wikipedia.org/wiki?curid=745342", "title": "Henry Rollins", "text": "Henry Rollins\n\nHenry Rollins (* jako Henry Lawrence Garfield, 13. února 1961) je americký zpěvák, herec, písničkář, spisovatel, komik, vydavatel, herec a DJ.\n\nPo působení v krátce fungující washingtonské skupině State of Alert se v roce 1981 stal členem kalifornské hardcore skupiny Black Flag, kde působil do roku 1986. Brzy po rozpadu Black Flag založil nezávislou nahrávací společnost a nakladatelství 2.13.61 přes které vydává alba svých řečnických vystoupení. Dále založil skupinu Rollins Band, se kterou jezdil na tour mezi lety 1987 až 2003 a 2006 s řadou různě se měnících sestav.\n\nDíky svému drsnému vzezření účinkoval v seriálu Zákon gangu či epizodní rolí v Californication. Jako host vystoupil ve filmu Jackass 2, zahrál si ve filmu Mizerové II a dalších seriálech a filmech.\n\n\n\n\n\n"}
{"id": "745348", "url": "https://cs.wikipedia.org/wiki?curid=745348", "title": "Stanislav Mach", "text": "Stanislav Mach\n\nStanislav Mach (4. září 1906 Jilemnice – 24. prosince 1975 Čáslav) byl český hudební skladatel a pedagog.\n\nNa housle se učil hrát v Jilemnici a později na hudební škole v Pardubicích i hru na varhany u Františka Michálka, pozdějšího pedagoga Janáčkovy akademie múzických umění v Brně. V harmonii a kontrapunktu byl jeho učitelem Jiljí Walter, regenschori v kostele u Pražského Jezulátka v Praze (Kostel Panny Marie Vítězné a svatého Antonína Paduánského).\n\nZaložil v Jilemnici hudební školu a Cyrilskou jednotu a stal se sbormistrem pěveckého spolku \"Branislav\". Oženil se se zpěvačkou a varhanicí Gabrielou. Spolu s manželkou pozvedli úroveň ochotnického tělesa tak, že byli schopni uvést mimo jiné i Smetanovu \"Českou píseň\" a několik oper (Smetana: \"Prodaná nevěsta\", Vilém Blodek: \"V studni\", Antonín Dvořák: \"Tvrdé palice\", Karel Bendl: \"Starý ženich\"). V děkanském chrámu založil tradici koncertů chrámové hudby. Každodenní styk s chrámovým prostředím jej přivedl ke kompozici mnoha skladeb určených pro chrámové potřeby. V roce 1939 zkomponoval mši \"Missa in honorem Sancti Vencesla\"i, op. 64 pro smíšený sbor, orchestr a varhany s citací svatováclavského chorálu \"Nedej zahynouti nám, ni budoucím\", kterou reagoval na německé ohrožení.\n\nPo obsazení pohraničí Němci odešli oba do Čáslavi, kde působil jako ředitel kůru a učitel (v roce 1946 ředitel) hudební školy. Dále se věnoval sbormistrovské a organizační činnosti. Byl sbormistrem Hlaholu a v Čáslavi zavedl pravidelné koncerty pod názvem \"Čáslavské hudební středy\" a založil i hudební festival \"Dusíkova Čáslav\".\n\nSedmdesátá léta přinesla nucené omezení činnosti v oblasti chrámové hudby. V roce 1969 musel odejít z funkce ředitele hudební školy, ale dál pokračoval v organizační práci až do tragické smrti obou manželů na Štědrý den roku 1975.\n\nKompoziční styl skladatele vychází z hudby českých romantiků (Smetana, Dvořák, Josef Bohuslav Foerster) a nesnaží se o žádné novátorské postupy. Jeho chrámová hudba navazuje na tradici venkovských kantorů. Po stránce melodiky i pěvecké techniky bere ohled na možnosti amatérských kůrových zpěváků a hudebníků. I proto jsou jeho skladby dodnes na kůrech kostelů živé. Velký význam má jeho pedagogická literatura a to zejména instruktivní skladby pro housle a klavír, ve kterých vycházel ze Ševčíkovy houslové školy.\n\n\n\n\n\n\n\n\n\nDále zkomponoval mnoho instruktivních skladeb pro klavír, housle a housle s doprovodem klavíru. \n\n\n"}
{"id": "745356", "url": "https://cs.wikipedia.org/wiki?curid=745356", "title": "CE", "text": "CE\n\nSpojení písmen C a E může mít různé významy:\n\n\n"}
{"id": "745360", "url": "https://cs.wikipedia.org/wiki?curid=745360", "title": "Karl Eugen Schmidt", "text": "Karl Eugen Schmidt\n\nKarl Eugen Schmidt, též Carl Eugen Schmidt (29. října 1865 Prešpurk [Bratislava] - 22. října 1948 Bratislava), byl evangelický kněz, teolog, československý politik německé národnosti ze Slovenska a meziválečný senátor Národního shromáždění ČSR zvolený za Maďarsko-německou křesťansko-sociální stranu, který pak v senátu zasedal jako hospitant v klubu Německé nacionální strany.\n\nByl synem výrobce klavírů Carla Jakoba Ludwiga Schmidta. V letech 1884-1885 studoval němčinu a filozofii na Vídeňské univerzitě, pak teologii na akademii v Prešpurku, na univerzitě v Heidelbergu a na Berlínské univerzitě. Roku 1889 byl vysvěcen na kněze a pak působil od roku 1890 jako farář v Prešpurku. Brzy se okolo něj vytvořila skupina evangelických studentů, kterou ovlivňoval svými názory. Od roku 1903 byl jediným uherským zástupcem v celosvětové \"Allgemeine lutherische Konferenz\".\n\nV parlamentních volbách v roce 1920 získal senátorské křeslo v Národním shromáždění za Maďarsko-německou křesťansko-sociální stranu, což byl název volební koalice, jíž dominovala Zemská křesťansko-socialistická strana, převážně reprezentující maďarskou menšinu a promaďarskou část populace. Byl hospitantem v senátorském klubu Německé nacionální strany. Senátorem byl do roku 1925. Profesí byl hlavním děkanem v Bratislavě.\n\nPo roce 1918 organizoval luteránskou církev na Slovensku. Roku 1941 se kvůli věku vzdal svých funkcí. Po roce 1945 nebyl pro pokročilý věk nuceně vysídlen jako většina etnických Němců z Československa.\n"}
{"id": "745362", "url": "https://cs.wikipedia.org/wiki?curid=745362", "title": "Slovenská kultura", "text": "Slovenská kultura\n\nSlovenská kultura je složka evropské kultury respektive euroamerické kultury, specificky slovenský způsob proměny zla na dobro, ošklivého na krásu především Slováky na Slovensku v podmínkách intenzívní interakce s ostatními středoevropskými národními kulturami, hlavně českou kulturou, moravskou kulturou, maďarskou kulturou, rakouskou kulturou, polskou kulturou, německou kulturou a ukrajinskou kulturou. Významný podíl na slovenské kultuře má i židovská kultura.\n\nV každé zemi se nacházejí památky z minulosti tvořící součást její historie a dokumentující, mimo jiné, také mistrovství a zručnost jejích obyvatel. Na Slovensku se nalézá mnoho hradů, zámků, kostelů a dalších kulturních památek. Krom toho zde existuje i množství lidových kulturních tradic a zvyků, které se v současnosti obvykle používají jako vědomosti, zručnosti, materiální i duchovní produkty lidské existence a systematické činnosti. Jde o lidové kulturní dědictví, které se neustále dědí z generace na generaci buďto ústně nebo i praktickým prováděním. Součástí lidové kultury jsou hmotné i nehmotné prvky: lidová hudba, lidové písně, zvyky, lidové tance a další duchovní výtvory označované jako folklór a lidová slovesnost, které přetrvávají také díky různým folklórním skupinám. \n\nKulturní památky jako hrad Devín, Národný cintorín v Martine, Katedrála svaté Alžběty a podobně, které tvoří důležitou součást celého slovenského kulturního dědictví, nesou označení národní kulturní památka a stát jim věnuje zvýšenou pozornost. Na Slovensku se nalézají také památky, které jsou zařazeny do Seznamu světového kulturního dědictví. Podle Smlouvy o ochraně světového kulturního a přírodního dědictví UNESCO, přijaté v roce 1972 v Paříži, patří od roku 1993 do tohoto seznamu tři místa na Slovensku – historické město Banská Štiavnica a technické památky v jejím okolí, památková rezervace lidové architektury Vlkolínec a Spišský hrad s okolními památkami (Spišské Podhradie, Spišská Kapitula a Kostel sv. Ducha v Žehře).\n\nhttps://profil.kultury.sk/sk/\n"}
{"id": "745364", "url": "https://cs.wikipedia.org/wiki?curid=745364", "title": "FR", "text": "FR\n\nSpojení písmen F a R může mít různé významy:\n\n\n\n"}
{"id": "745369", "url": "https://cs.wikipedia.org/wiki?curid=745369", "title": "Antonín Šachl", "text": "Antonín Šachl\n\nAntonín Šachl (11. června 1860 Hůrky – 24. února 1943 Hůrky) ,byl český a československý politik a meziválečný senátor Národního shromáždění ČSR za Československou stranu lidovou.\n\nPoliticky aktivní byl již za Rakouska-Uherska. Patřil mezi představitele zakladatelské generace křesťanských sociálů, politicky činný byl od 90. let 19. století. Majitel selského statku na jihu Čech, v letech 1892-1903 působil jako starosta rodné obce, v letech 1895-1904 zastával post starosty lišovského okresu. Zasloužil se o výstavbu školy a obecního domu v rodných Hůrkách. Podporoval zřizování silnic v regionu. Byl aktivní v četných lokálních spolcích. Spoluzaložil Sdružení českých katolických zemědělců pro Království české, v roce 1915 převzal předsednictví v jeho výkonném výboru. Podílel se na vzniku Strany katolického lidu. Na jejím třetím sjezdu roku 1910 byl zvolen do výkonného výboru. Od vzniku ČSL řadu let pracoval jako člen jejího zemského výboru v Čechách.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 075. Usedl do poslanecké frakce Český katolicko-národní klub. Ve vídeňském parlamentu setrval do konce funkčního období sněmovny, tedy do roku 1911.\n\nV parlamentních volbách v roce 1920 získal senátorské křeslo v československém Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935.\n\nPovoláním byl rolníkem v Hůrkách. Od konce 20. let 20. století předsedal Svazu hospodářských družstev v Čechách.\n\n"}
{"id": "745374", "url": "https://cs.wikipedia.org/wiki?curid=745374", "title": "Alois Špera", "text": "Alois Špera\n\nAlois Špera, též Alois Matyáš Špera (17. února 1869 Kardašova Řečice – 23. ledna 1934 Blansko), byl český a československý politik a meziválečný senátor Národního shromáždění.\n\nVychodil obecnou školu v rodné Kardašově Řečici, vyučil se krejčím. Roku 1884 společně s pekařským dělníkem Jindřichem Vojtěchem a dalšími mladíky založil tajný spolek Slovanských bojovníků za pravdu. Zemský soud je pak obžaloval z velezrady a 5. října 1884 stanuli před soudem. Špera byl odsouzen na 15 měsíců do žaláře.\n\nByl spisovatelem a publicistou. Působil coby redaktor časopisu \"Červánky\". Psal krátké scénky. Červánky redigoval přes třicet let. Byl rovněž redaktorem listu \"Budivoj\" v Českých Budějovicích a četných sociálně demokratických periodik v Brně. Vydával filozofické studie.\n\nProfesí byl redaktorem a členem zemského výboru v Brně. Od července 1919 působil jako přísedící moravského zemského výboru a roku 1922 se stal náměstkem moravského zemského hejtmana.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu zasedal do roku 1925.\n\n"}
{"id": "745376", "url": "https://cs.wikipedia.org/wiki?curid=745376", "title": "Seznam britských královen", "text": "Seznam britských královen\n\nToto je seznam královen Velké Británie (1707–1801) a Spojeného království (od roku 1801) (resp. manželek králů). Zahrnutí jsou i princové manželé vládnoucích britských královen.\n\n"}
{"id": "745377", "url": "https://cs.wikipedia.org/wiki?curid=745377", "title": "Josef Štelcl", "text": "Josef Štelcl\n\nJosef Štelcl (9. srpna 1863 – ???) byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nV obecních volbách v roce 1919 sociální demokraté výrazně zvítězili ve městě Sušice a Štelcl se stal starostou města. Post zastával do roku 1927.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu zasedal do roku 1925. Profesí byl starostou města Sušice.\n\n"}
{"id": "745378", "url": "https://cs.wikipedia.org/wiki?curid=745378", "title": "František Huml", "text": "František Huml\n\nFrantišek Huml (20. prosince 1944 Litvínov – 8. července 2014 Polanka nad Odrou) byl československý fotbalový obránce a sportovní novinář.\n\nHrál za Spartak Hradec Králové a Baník Ostrava. Získal ligový titul v roce 1976 s Baníkem Ostrava. V československé lize odehrál 167 utkání a dal 3 góly. Za reprezentační B-tým odehrál v roce 1966 1 utkání. V evropských pohárech nastoupil ve 3 utkáních v Poháru vítězů pohárů a v 6 utkáních v Poháru UEFA. V nižších soutěžích hrál i za VOKD Poruba.\n\n"}
{"id": "745380", "url": "https://cs.wikipedia.org/wiki?curid=745380", "title": "Slovakistika", "text": "Slovakistika\n\nSlovakistika je v širším smyslu nauka o Slovácích, Slovensku, slovenské kultuře a v užším smyslu jde o vědní a studijní obor zaobírající se slovenským jazykem a slovenskou literaturou.\n\nPočátky slovakistiky sahají až do 18. století, do doby kdy byl zahájen soustředěný a systematický popis slovenského jazyka, slovenské literatury a slovenských dějin. Zpočátku šlo o komplexní vědní obor, který se postupně diferencoval na slovenskou jazykovědu, literární vědu a historii.\n\nPrvní úvahy o původu slovenského jazyka vyslovil Matej Bel.\n\nOsoba zabývající se slovakistikou je pak označována jak slovakista (muž) nebo slovakistka (žena).\n\n\n"}
{"id": "745385", "url": "https://cs.wikipedia.org/wiki?curid=745385", "title": "Emil Kabíček", "text": "Emil Kabíček\n\nEmil Kabíček (* 26. ledna 1925) je bývalý československý fotbalový brankář.\n\nHrál za SK Slavia Praha. Získal ligový titul v roce 1947 a 1948 se Slávií. V lize odehrál 117 utkání. Kariéru zakončil v padesátých a šedesátých letech 20. století v divizním SK Nusle, později hrajícím v Pražském přeboru (tehdy 3. nejvyšší Československé soutěži) pod hlavičkou TJ Spartak Nusle Jawa.\n\n"}
{"id": "745387", "url": "https://cs.wikipedia.org/wiki?curid=745387", "title": "Antonín Kozohorský", "text": "Antonín Kozohorský\n\nAntonín Kozohorský (3. října 1912 – 26. února 1992) byl československý fotbalista, obránce.\n\nHrál za SK Kladno (1934–1940). V lize odehrál 106 utkání.\n\n"}
{"id": "745388", "url": "https://cs.wikipedia.org/wiki?curid=745388", "title": "Fotbalová reprezentace Velikonočního ostrova", "text": "Fotbalová reprezentace Velikonočního ostrova\n\nFotbalová reprezentace Velikonočního ostrova je amatérský fotbalový tým, který zastupuje chilské zámořské teritorium Velikonoční ostrov a zároveň se účastní klubových soutěží pod hlavičkou CF Rapa Nui.\n\nFotbalová asociace byla na ostrově založena v roce 1975 a je členem NF-Board, organizace sdružující svazy stojící mimo FIFA. Je také zakládajícím členem obdobné jihoamerické federace CSNAF. Tým hraje své zápasy na Estadio de Hanga Roa v hlavním městě ostrova s kapacitou 2 500 diváků. Hráči nastupují v bílých nebo červených dresech nesoucích symbol ostrova reimiro - půlměsíc zakončený mužskými hlavami z profilu. Trenérem je bývalý internacionál Miguel Ángel Gamboa.\n\nPrvní zápasy sehráli fotbalisté Velikonočního ostrova v září 1996 proti výběru reprezentujícímu Ostrovy Juana Fernándeze. První utkání na půdě soupeře vyhráli 5:3, v domácí odvetě zvítězili 16:0. V roce 2009 se výběr ostrova zúčastnil chilského klubového poháru. V prvním kole vypadli s mužstvem Colo-Colo ze Santiaga, kterému doma podlehli 0:4. Mistrovství světa ve fotbale se ostrované dosud nezúčastnili, stejně jako žádné jiné mezinárodní soutěže.\n\nPřed utkáním proti Colo-Colo předváděli hráči tradiční polynéský rituální tanec haka, známý spíše z ragby.\n\n"}
{"id": "745389", "url": "https://cs.wikipedia.org/wiki?curid=745389", "title": "Ferdinand Šťastný", "text": "Ferdinand Šťastný\n\nFerdinand Šťastný (25. prosince 1873 Karlín – 28. února 1957 Kunratice) , byl český a československý politik a meziválečný senátor Národního shromáždění.\n\nV parlamentních volbách v roce 1920 získal za Československou stranu socialistickou (dříve národní sociálové, později národní socialisté) senátorské křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Do senátu se dostal i po parlamentních volbách v roce 1935, ale až dodatečně v listopadu 1938 jako náhradník poté, co zemřel senátor Rudolf Pánek. V senátu vytrval až do jeho zrušení roku 1939. V listopadu 1938 oznámil, že se nepřipojil ani k jedné ze dvou politických stran, které se nově ustavily během Druhé republiky (Strana národní jednoty a Národní strana práce) a místo toho ustavil s kolegou (senátor Antonín Šolc) samostatný klub \"Nezávislá skupina českých národních socialistů\".\n\nPovoláním byl tajemníkem kovopracovníků, bytem na Vinohradech.\n\nZasloužil se o rozvoj hromadné osobní dopravy v Kunraticích a o vybudování \"Masarykovy měšťanské školy\".\n\nJeho syn Alois Josef spáchal v lednu 1919 neúspěšný atentát na premiéra Karla Kramáře.\n\n"}
{"id": "745391", "url": "https://cs.wikipedia.org/wiki?curid=745391", "title": "GD", "text": "GD\n\nSpojení písmen G a D může mít různé významy:\n\n\n"}
{"id": "745393", "url": "https://cs.wikipedia.org/wiki?curid=745393", "title": "Václav Švec (politik)", "text": "Václav Švec (politik)\n\nVáclav Švec (28. září 1873 – ???) byl český a československý politik a meziválečný senátor Národního shromáždění za Československou sociálně demokratickou stranu dělnickou.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu zasedal do roku 1925.\n\nProfesí byl starostou obce Hatín u Jindřichova Hradce.\n\n"}
{"id": "745396", "url": "https://cs.wikipedia.org/wiki?curid=745396", "title": "Václav Švec", "text": "Václav Švec\n\nJméno a příjmení Václav Švec má více nositelů:\n\n\n"}
{"id": "745397", "url": "https://cs.wikipedia.org/wiki?curid=745397", "title": "Heinrich Schöpke", "text": "Heinrich Schöpke\n\nHeinrich Schöpke (21. srpna 1903 – ) byl československý fotbalista německé národnosti, obránce.\n\nV československé lize hrál za Teplitzer FK (1929–1936). Nastoupil v 98 ligových utkáních. Ve Středoevropském poháru odehrál 2 utkání.\n\n"}
{"id": "745401", "url": "https://cs.wikipedia.org/wiki?curid=745401", "title": "Jan Štokr", "text": "Jan Štokr\n\nJan Štokr (* 16. ledna 1983, Dačice) je český profesionální volejbalista, diagonální hráč, výška 206cm, váha 110kg. Manželka Zuzana, syn Jan (2010). Jde o dlouholetého českého reprezentanta, jednu z opor české volejbalové reprezentace, který hrál italskou profesionální volejbalovou ligu série A 1. Jan Štokr reprezentoval Českou republiku více než 150x. Mimo jiné na mistrovstvích světa (Japonsko 2006, Itálie 2010) a na mistrovstvích Evropy (2003, 2005, 2009). Je mistrem České republiky a vítězem Českého poháru s týmem Odolena Voda v roce 2004.\n\nV prosinci roku 2010 i 2011 zvítězil s týmem Itas Diatec Trentino na mistrovství světa klubů v katarském Douhá. S tímto týmem zvítězil v roce 2011 i v italském poháru a Superpoháru. Jeho zatím nejúspěšnější sezona pokračovala v březnu roku 2011 vítězstvím ve volejbalové Lize mistrů. Tohoto úspěchu dosáhl teprve jako šestý Čech. Vyvrcholením úspěšné sezony byl zisk titulu Mistra Itálie. Právě prvenství v domácí soutěži je ceněno na Apeninském poloostrově nejvíce.\n\nÚspěchy:\n\n\n\n\n\n\n"}
{"id": "745418", "url": "https://cs.wikipedia.org/wiki?curid=745418", "title": "Kdo přežije", "text": "Kdo přežije\n\nKdo přežije (anglicky Survivor) je americká reality show stanice CBS, která na podzim 2018 vysílá již 37. řadu. Vítěz získá finanční odměnu 1 000 000 dolarů. Soutěž je založena na formátu \"Survivor\".\n\nV roce 2004 byly uvedeny první čtyři řady U.S. série na TV Nova. Další řady byly od roku 2009 v ČR vysílány na Prima Cool. Prima odvysílala nejprve řady 1 - 22 a v roce 2016 zakoupila i 23. - 28. sérii. Od 23. ledna 2017 se na Prima Cool vysílala 23. řada s podtitulem Jižní Pacifik. 14. února začala 24. série s podtitulem Jeden svět. Téhož jara Prima odvysílala i 25. až 28. sérii.\n\nSoutěžící mají za úkol přežít 39 dní, (s výjimkou druhé série, , ta má dní 42) s málem vody a jídla, přístřešek si musí postavit, oheň rozdělat. Potravu většinou soutěžící dostanou za odměnu, po vyhrané soutěži. Také se hraje o imunitu, chránící před vyloučením na kmenové radě, která se koná většinou každé tři dny a soutěžící na ní vyloučí vždy jednoho spoluhráče ze svého kmene.\n\nNa odlehlém místě, většinou na tropickém ostrově, je vysazeno od šestnácti do dvaceti lidí, kteří se vzájemně neznají (výjimkou jsou hvězdné série a některé návraty populárních hráčů). Ti jsou rozděleni do dvou až čtyř kmenů - způsob dělení do kmenů je různý, v prvních sériích byli v jednom kmeni společně jak starší, tak mladší soutěžící, v dalších sériích bylo použito rozdělení podle pohlaví, věku či národnostního původu. Každý kmen má svůj vlastní originální název a svou barvu, jako rozlišovací prvek soutěžící používají šátky \"Buff\" v kmenové barvě. V sériích dochází k přesunům soutěžících mezi kmeny, v určité fázi hry se kmeny sloučí v jeden.\n\n\n"}
{"id": "745423", "url": "https://cs.wikipedia.org/wiki?curid=745423", "title": "Mistrovství Evropy v baseballu 2010", "text": "Mistrovství Evropy v baseballu 2010\n\nMistrovství Evropy v baseballu 2010 bylo v pořadí 31. evropským šampionátem v baseballu. Konalo se v dnech 22. července až 1. srpna 2010 v německých městech Heidenheim an der Brenz, Neuenburg am Rhein a Stuttgart. Titul z předchozího šampionátu obhajovala reprezentace Nizozemska, což se jí nepodařilo, když ve finálovém utkání podlehla Itálii. Nejužitečnějším hráčem turnaje byl vyhlášen Ital Giuseppe Mazzanti. Šampionát byl současně kvalifikací na mistrovství světa 2011, kam postoupily první čtyři týmy.\n\nNa mistrovství se automaticky kvalifikovalo prvních sedm týmů z předchozího mistrovství Evropy a vítězové pěti kvalifikačních turnajů - Belgie, Česko, Chorvatsko, Ukrajina a Řecko. Česko vyhrálo kvalifikační skupinu, v níž porazilo reprezentace Slovinska (3:2 a 8:0 ve finále), Polska (12:1), Běloruska (10:0) a Lotyšska (22:2)\n\nDo další fáze postoupily tři nejlepší týmy z každé skupiny. Vzájemné výsledky ze základních skupin se započítávaly.\n\nČeská reprezentace si zajistila konečné sedmé místo a tím automatický postup na příští mistrovství Evropy v roce 2012.\n\n"}
{"id": "745425", "url": "https://cs.wikipedia.org/wiki?curid=745425", "title": "Šimon Ondruš", "text": "Šimon Ondruš\n\nProf. PhDr. Šimon Ondruš CSc. (27. října 1924, Klčov – 8. ledna 2011) byl slovenský jazykovědec, slavista, slovakista, indoeuropeista, etymolog, paleoslovenista a pedagog.\nZaobíral se zejména srovnávací slovenskou a indoevropskou jazykovědou, etymologií, staroslověnštinou, všeobecnou jazykovědou, dějinami jazykovědy, byl členem redakčních rad odborných časopisů, sborníků a publikací.\n\n\n\n"}
{"id": "745427", "url": "https://cs.wikipedia.org/wiki?curid=745427", "title": "Hualālai", "text": "Hualālai\n\nHualālai je štítová sopka na ostrově Havaj na Havajských ostrovech. Jedná se o třetí nejmladší a nejaktivnější z šesti sopek které tvoří ostrov Havaj. Je to nejzápadnější sopka ostrova Havaj. Její vrchol je ve výšce 2521 m a pod hladinou moře má 6271 m, takže měří 8792 m.\n\n"}
{"id": "745430", "url": "https://cs.wikipedia.org/wiki?curid=745430", "title": "Ondruš", "text": "Ondruš\n\nSlovenské příjmení Ondruš nosí více různých osobností:\n\n"}
{"id": "745432", "url": "https://cs.wikipedia.org/wiki?curid=745432", "title": "Rakouské vévodství", "text": "Rakouské vévodství\n\nRakouské vévodství (německy \"Herzogtum Österreich\") byl historický státní útvar, který se rozkládal na území dnešních Dolních a Horních Rakous. Vznikl v roce 1156 povýšením dřívějšího markrabství na vévodství.\n\nV roce 1156 listinou \"Privilegium Minus\" povýšil markrabství na vévodství císař Fridrich I. Barbarossa. Poté co vymřeli Babenberkové po meči, si český král Přemysl Otakar II. vzal Markétu Babenberskou a stal se roku 1251 rakouským vévodou. Již v roce 1278 ale v rámci bojů o babenberské dědictví porazil Rudolf I. Habsburský českého krále v bitvě na Moravském poli a zajistil si vévodství pro svůj Habsburský dům.\n"}
{"id": "745436", "url": "https://cs.wikipedia.org/wiki?curid=745436", "title": "Josef Thoř", "text": "Josef Thoř\n\nJosef Thoř (22. červen 1867 Kobyly – květen 1948) byl český a československý politik a meziválečný senátor Národního shromáždění.\n\nPovoláním byl čalouníkem v Hradci Králové. Od roku 1895 působil jako čalouník a dekoratér. Jeho firma sídlila na třídě Čsl. armády v domě čp. 426. V letech 1911–1922 byl členem kuratoria pro výstavbu muzea. Od roku 1909 zasedal v hradeckém městském zastupitelstvu.\n\nV parlamentních volbách v roce 1920 získal za Československou živnostensko-obchodnickou stranu středostavovskou senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal až do jeho zrušení v roce 1939. Ještě předtím, v prosinci 1938, přestoupil do senátorského klubu nově zřízené Strany národní jednoty.\n\nZemřel v první polovině roku 1948 v Hradci Králové.\n\n"}
{"id": "745438", "url": "https://cs.wikipedia.org/wiki?curid=745438", "title": "ActiveX", "text": "ActiveX\n\nActiveX je Framework technologie, kterou vyvinula společnost Microsoft pro sdílení informací mezi různými aplikacemi. ActiveX spolupracují pouze s aplikacemi, jako je Microsoft Word, Excel, Internet Explorer, PowerPoint a pracují pouze na počítači s operačním systémem Windows.\n\nActiveX jsou založeny na myšlence, že každá nová aplikace nemusí být programována od začátku „na zelené louce“. Programátoři si uvědomili, že mnoho aplikací v sobě obsahuje stejné funkce, které by mohly být mezi aplikacemi sdílené. Například stejná kontrola pravopisu se provádí ve Wordu i Outlook Expressu, proto namísto psaní dvou samostatných verzí kódu stačí napsat jednu verzi sdílenou oběma aplikacemi. Pomocí ActiveX tedy lze vytvářet stavební bloky, z nichž se pak sestaví větší aplikace.\n\nNejznámější použití ActiveX je tzv. ActiveX Controls – jde o malé soubory kódů, které si mohou uživatelé prohlížeče Internet Explorer stáhnout a spustit v počítači. ActiveX Controls jsou psané v běžných programovacích jazycích, jako je Visual Basic a C++. Nejedná se o samostatné aplikace a mohou být spuštěny pouze z hostitelské aplikace jako například Internet Explorer, MS Office apod. ActiveX Controls lze přirovnat k Java Appletům, na rozdíl od nich však mají plný přístup k operačnímu systému, neboť jde o objekty COM a mají tak neomezený přístup k počítači. ActiveX Controls mohou přistupovat k místnímu systému souborů a měnit nastavení registru operačního systému.\n\nActiveX představil Microsoft poprvé jako součást svých technologií OLE (Object Linking and Embedding) a COM (Component Object Model). OLE byla komplikovaná technologie a vzhledem ke špatné podpoře COM v MFC (Microsoft Foundation Class), přišel Microsoft v roce 1996 se zjednodušením, které dostalo nový název ActiveX. V roce 1996 rovněž Microsoft vydal novou verzi Internet Exploreru 3.0, ve kterém umožnil implementaci ActiveX komponent do HTML kódu. Webové prohlížeče se tak díky ActiveX staly rozmanitějšími, ale začaly rovněž pochybnosti o bezpečnosti, protože jakmile Internet Explorer narazil na stránku používající ActiveX, tak automaticky stahoval a instaloval ovladač téměř bez účasti uživatele, což byl pochopitelně důvod k námitkám.\n\nActiveX jsou často zneužívány k virovým útokům. ActiveX se po stažení stávají součástí operačního systému se schopností manipulace s hardware i software počítače. Microsoft po kritice namísto omezení funkcí ActiveX zvolil v následujících verzích IE jinou cestu zabezpečení. Microsoft vyvinul systém registrací a certifikátů, díky nimž může prohlížeč prvky ActiveX ověřovat ještě před samotným zavedením. Když je třeba stáhnout nový ActiveX, je uživatel dotázán, jestli chce pokračovat. Je ponecháno na rozhodnutí uživatele, zda je ActiveX legitimní, nebo se jedná např. o trojského koně. Aby Microsoft pomohl uživatelům s jejich rozhodnutím, dal tvůrcům možnost nechat si jejich aplikaci podepsat. Problémem však zůstalo, že spousta uživatelů si i tak nevědělo rady a na dotaz bezmyšlenkovitě odpověděli „ano“ a neznámou ActiveX komponentu stáhli.\n\nActiveX je dnes již překonaná technologie, která navíc dokáže být nebezpečná a její používání se nedoporučuje.\n\nSpolečnost Microsoft vyvinula velké množství produktů a softwarových platforem s ActiveX objekty.\n\n"}
{"id": "745439", "url": "https://cs.wikipedia.org/wiki?curid=745439", "title": "Alger (Washington)", "text": "Alger (Washington)\n\nAlger je obec v okrese Skagit, v americkém státě Washington. V roce 2010 zde žilo 403 obyvatel a obec byla součástí metropolitní statistické oblasti Mount Vernon-Anacortes.\n\nObec se nachází na staré dálnici 99 a zatímco v minulosti byla dřevorubeckým táborem, nyní je domovem venkovské pracovní třídy a také závodní dráhy Skagit Speedway. Ta je v provozu už zhruba padesát let a láká závodníky z celého Severozápadu USA. Jedná se o půlkilometrový ovál z křemene a jílu a rychlejší auta zde dokáží vyvinout rychlost kolem 160 km/h. Závody se obvykle konají o sobotních večerech pod umělým osvětlením a na půdě dráhy se nachází rovněž kemp pro závodníky i diváky.\n\nAlger vznikl v roce 1884, kdy se zde usadil Frederick G. Abbey.\n\nAlger má rozlohu 4,7 km², z čehož 0,6 % je voda.\n\nV roce 2010 zde žilo 403 obyvatel, z čehož 89 % byli běloši a po 2 % původní obyvatelé a Asiaté. 8 % obyvatel bylo Hispánského původu.\n"}
{"id": "745443", "url": "https://cs.wikipedia.org/wiki?curid=745443", "title": "Emanuel Trčka", "text": "Emanuel Trčka\n\nEmanuel Trčka, též Emanuel B. Trčka (10. nebo 20. prosince 1873 Bezděkov u Rožmitálu – 19. prosince 1932 Praha), byl český a československý politik a meziválečný senátor Národního shromáždění za Československou živnostensko-obchodnickou stranu středostavovskou.\n\nPůsobil jako kameník a sochař. Počátkem století začal pracovat v lomu na kámen, který byl tehdy otevřen v lokalitě \"na Ptáčkovic poli\" poblíž obce Hudčice. Byl členem výkonného výboru živnostenské strany a kuratoria československé Národní rady.\nV parlamentních volbách v roce 1920 získal za Československou živnostensko-obchodnickou stranu středostavovskou senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V letech 1929–1932 byl místopředsedou senátu. V senátu zasedal do roku 1932, kdy na funkci rezignoval. Jako náhradník pak místo něj nastoupil Jaroslav J. Horák.\n\nFunkce senátora se vzdal ze zdravotních důvodů na podzim 1932. O několik týdnů později zemřel. Dobový tisk ale jako skutečný důvod rezignace na mandát uvádí skandál, kvůli kterému byl vydán soudu a vzdal se mandátu. Povoláním byl kamenickým mistrem na Královských Vinohradech.\n\nZemřel v prosinci 1932 v sanatoriu v Praze. Den předtím utrpěl ve svém bytě v Praze na Vinohradech záchvat mrtvice.\n\n"}
{"id": "745445", "url": "https://cs.wikipedia.org/wiki?curid=745445", "title": "Štokr", "text": "Štokr\n\nŠtokr může být:\n\n\n"}
{"id": "745448", "url": "https://cs.wikipedia.org/wiki?curid=745448", "title": "Jaroslav Mácha (skladatel)", "text": "Jaroslav Mácha (skladatel)\n\nJaroslav Mácha (14. listopadu 1873 Březnice v okrese Příbram – 3. ledna 1963 Praha) byl český lékař ftizeolog, dirigent a hudební skladatel.\n\nZákladní hudební vzdělání získal v rodině. Jeho matka byla výborná klavíristka a učitelka hudby. Vystudoval gymnázium v Písku a pokračoval na Lékařské fakultě Univerzity Karlovy v Praze. Během studia medicíny se dále vzdělával v hudbě, byl sbormistrem a pokoušel se o své první skladby. Po promoci působil jako lékař v Písku, později v Blatné a v letech 1922–1935 ve Strakonicích. Specializoval se léčení tuberkulózy.\n\nV roce 1935 odešel do důchodu, přesídlil do Prahy a až do roku 1947 řídil chrámovou hudbu v Kostele Matky Boží před Týnem.\n\nJeho syn JUDr. Jaroslav Mácha vystudoval práva, byl prezidentem Nejvyššího soudu v Brně a vystupoval jako amatérský violista a sbormistr.\n\n\n\nKromě toho komponoval úpravy národních písní (\"Věnec nejkrásnějších písní národních s nápěvy\"), hudbu k sokolským sletům a k dětským divadelním představením (\"Krakonošova medicína, Blaničtí rytíři\"), písně a sbory.\n\n\n\n"}
{"id": "745451", "url": "https://cs.wikipedia.org/wiki?curid=745451", "title": "X Window System core protokol", "text": "X Window System core protokol\n\nX Window System core protokol je základním protokolem X Window System, který je síťovým okenním systémem užívaným k tvorbě grafického uživatelského rozhraní pro Unix a další operační systémy. X Window System je postaven na modelu klient-server: samostatný server ovládá vstup/výstup hardwaru, například obrazovku, klávesnici, a myš. Všechny aplikace se chovají jako klienti, komunikují s uživatelem a s dalšími aplikacemi pomocí serveru. Tato interakce je řízena pomocí X Window System core protokolu.\n\nV X Window System core protokolu jsou používány pouze 4 druhy paketů, které jsou posílány asynchronně po síti: požadavky, odpovědi, události a chyby. Požadavky posílá klient na server, aby ho požádat o provedení určitých operací (například vytvoření nového okna) a o zaslání dat s odpovědí. Odpovědi jsou posílány serverem a obsahují poskytovaná data. Události jsou posílány serverem, aby informovaly klienty o uživatelských aktivitách nebo jiných zajímavých okolnostech. Server odesílá chyby v paketech, aby podal klientovi oznámení o chybách, které nastaly během zpracování jejich žádosti. Požadavky mohou generovat odpovědi, události a chyby. Kromě toho protokol nenařizuje, v jakém pořadí mají být pakety odesílány po síti. Existují také další rozšíření core protokolu. Každé z těchto rozšíření obsahuje vlastní požadavky, odpovědi, události a chyby.\n\nProtokol byl vytvořen roku 1984 na univerzitě MIT, současná verze X11 byla vydána v roce 1987. Jeho tvůrci Bob Scheifler a Jim Gettys zavedli hlavní princip, že jejich core protokol měl \"vytvořit mechanismus, ne zákonitosti\". Proto core protokol nespecifikuje interakce mezi klienty a mezi klientem a serverem. Ty jsou předmětem zvláštní specifikace, jako například ICCCM a freedesktop.org, a jsou typicky vynuceny automaticky využíváním dané knihovny widgetů.\n\nKlient se serverem spolu komunikují výměnou paketů přes komunikační kanál. Spojení je navázáno klientem. (Způsob navázání spojení není v protokolu specifikován.) Klient také odesílá první paket obsahující pořadí bajtů, které bude použito, informace o verzi protokolu a způsob autentizace, který klient očekává od serveru. Server odpovídá zasláním paketu oznamujícím přijetí nebo odmítnutí spojení, nebo požadavkem na další autentizaci. Pokud je spojení přijato, paket oznamující přijetí obsahuje data pro klienta, která klient využívá pro další interakci se serverem.\n\nPo ustanovení spojení mohou být mezi klientem a serverem vyměňovány 4 typy paketů. \n\nPakety s požadavky a odpověďmi mají proměnlivou délku, naopak pakety s událostmi a chybami mají pevně danou délku 32 bajtů.\n\nPakety s požadavky, jakmile jsou serverem přijaty, jsou číslovány postupně. První požadavek má číslo 1, druhý 2, atd. Nejméně významných 16 bitů z očíslování požadavku je zahrnuto v odpovědi a případně v paketu oznamujícím chybu. Jsou také zahrnuty v událostních paketech, aby naznačily očíslování požadavku, který je právě zpracováván, nebo bylo jeho zpracování právě dokončeno.\n\nTo, co bývá obvykle nazýváno oknem ve většině grafických prostředí, je v X Windows systému nazváno oknem na nejvyšší úrovni ( ). Pojem okno je také užíván k označení oken, které leží uvnitř jiného okna, což jsou podokna ( ) rodičovského okna ( ). Grafické komponenty jako například tlačítka, menu, ikony a další mohou být vytvořeny použitím podoken.\n\nKlient může požádat o vytvoření okna, přesněji může požádat o vytvoření podokna z již existujícího okna. Výsledkem je tedy hierarchické uspořádání oken vytvořených klientem do stromu. Kořenem tohoto stromu je hlavní okno, což je speciální okno vytvořené serverem automaticky při spuštění. Všechna ostatní okna jsou přímá nebo nepřímá podokna hlavního okna. Okna na nejvyšší úrovni jsou přímými podokny okna hlavního. Hlavní okno je tak veliké jako virtuální plocha a leží za všemi ostatními okny.\n\nZachování obsahu okna není vždy garantováno. Ten může být zničen zejména při přemísťování okna, při změně velikosti okna, nebo například při překrytí okna jiným oknem. Obecně dochází k jeho zničení, pokud není okno viditelné, nebo je vidět jen jeho část. Ke ztrátě obsahu okna dochází zejména, pokud X server neudržuje záložní uložení ( ) obsahu okna. Klient může požádat, aby záložní uložení bylo udržováno, ale server nemá žádnou povinnost mu vyhovět. Klienti tedy nemohou předpokládat, že je záložní uložení udržováno. Pokud má viditelná část okna blíže neurčený obsah, je poslána událost upozorňující klienta, že obsah okna musí být znovu vykreslen.\n\nKaždé okno má přidruženou sadu atributů, jako například geometrii okna (velikost a pozice), obrázek na pozadí, cokoliv, o co bylo záložní uložení požádáno, atd. Protokol zahrnuje požadavky pro klienta na zkontrolování a změnu atributů okna.\n\nOkna mohou být codice_1 (vstup i výstup) nebo codice_2 (pouze vstup). codice_1 okna mohou být zobrazena na obrazovce a jsou použita pro kreslení. codice_2 okna nejsou nikdy zobrazována na obrazovce a jsou použita pouze pro obdržení vstupu.\n\nOrámování okna a titulek okna (možné i včetně tlačítek), které jsou většinou vidět okolo okna, jsou vytvořeny správcem oken, ne klientem, který vytváří samotná okna. Správce oken se také stará o vstupy související s těmito prvky, jako například o změnu velikosti v případě, že uživatel klikne na okenní rám a táhne s ním. Klienti většinou pracují na okně, které vytvořili, ignorujíce změny provedené správcem oken. Změna, která musí být vzata v úvahu, je, že re-parenting správci oken (většina dnešních moderních správců oken) mění rodiče okna na nejvyšší úrovni na okno, které není hlavní. Z pohledu core protokolu je správce oken klientem ničím nelišícím se od ostatních aplikací.\n\nData o oknu mohou být získána spuštěním programu codice_5. Předání parametru -tree zobrazí program strom podoken okna spolu s jejich identifikátory a geometrickými daty.\n\nPixmapa je místo v paměti, na které je možné kreslit. Na rozdíl od oken nejsou pixmapy automaticky zobrazovány na obrazovce. Obsah pixmapy nebo jeho část lze libovolně přesouvat do okna a zpět, tato operace je možná díky double bufferování. Většina proveditelných grafických operací na oknech může být také provedena na pixmapách.\n\nOkna a pixmapy se společně označují jako drawables a jejich obsah je uložen na serveru. Klient o něj může server požádat. \n\nKlient může požadovat spoustu grafických operací jako například vymazání oblasti, zkopírování jedné oblasti do druhé, vykreslení bodů, čar, obdélníků a textu. Kromě vymazání jsou všechny operace možné jak v oknech, tak i na pixmapách.\nVětšina požadavků na grafické operace zahrnuje grafický kontext, což je struktura, která obsahuje parametry grafických operací. Grafický kontext zahrnuje barvu popředí, barvu pozadí, font textu a ostatní grafické parametry. Při požadavku na grafickou operaci klient zahrnuje grafický kontext. Ne všechny parametry grafického kontextu mají vliv na operaci, například font neovlivňuje vykreslení obdélníku.\nProtokol specifikuje použití fontů na straně serveru. Takové fonty jsou uloženy jako soubory a server k nim přistupuje buď přímo přes lokální souborový systém, nebo přes síť z jiného programu nazvaného font server. Klient může požádat server o seznam fontů, které jsou na něm dostupné, a také o načtení (pokud se tak ještě nestalo) nebo vyřazení (pokud není použit jinými klienty) fontu. Klient může také požádat o obecné informace o fontu a o místu, které zabere konkrétní řetězec při vykreslení konkrétním fontem.\n\nJména fontů jsou libovolné řetězce na úrovni X Window core protokolu. Konvence X logical font description specifikuje, jak má být font pojmenován v závislosti na jeho atributech. Tyto konvence také specifikují hodnoty nepovinných vlastností, které mohou být připojeny k fontům.\nProgram codice_6 tiskne seznam fontů uložených na serveru. Program codice_7 zobrazuje glify fontů a umožňuje uživateli vybrat jméno fontu pro vložení do dalšího okna.\nUžití fontů na straně serveru je v současné době odmítané ve prospěch fontů na straně klienta. Takovéto fonty jsou vykreslovány klientem, ne serverem, s podporou Xft nebo cairo knihoven a rozšíření XRender. Fonty na straně klienta nejsou nijak specifikovány core protokolem.\n\nVeškerá data o oknech, pixmapách, fontech a dalších objektech jsou uložena na serveru. Klient zná identifikátory těchto objektů, celá čísla, které používá při interakci se serverem. Například, pokud si klient vyžádá vytvoření okna, požádá server o vytvoření okna s daným identifikátorem. Identifikátor může být později použit klientem na další požadavky, příkladem může být vykreslení textového řetězce do daného okna. Následující objekty jsou na serveru a klient je zná díky číselnému identifikátoru:\n\nTyto objekty se nazývají zdroje. Pokud klient požaduje vytvoření zdroje, musí také specifikovat jeho identifikátor. Například při vytváření nového okna musí klient specifikovat nejen jeho atributy (rodič, šířka, výška, atd.), ale také mu musí přiřadit identifikátor.\n\nIdentifikátory jsou 32 bitová celá čísla, u kterých se 3 nejvýznamnější bity rovnají nule. Každý klient má vlastní sadu identifikátorů, kterou může použít na vytvoření nových zdrojů. Tato sada je specifikována serverem jako dvě celá čísla připojená k paketu oznamujícímu přijetí spojení. Klienti volí identifikátory, které jsou v sadě tak, aby nedocházelo ke kolizím. Dva objekty (okna, pixmapy, fonty, mapy barev a grafické kontexty) nemohou mít stejný identifikátor.\n\nJakmile byl zdroj vytvořen, klient používá jeho identifikátor k požadavkům týkajících se zdroje na serveru. Některé operace ovlivňují daný zdroj (např. žádost k přesunu okna), další požadují data zdroje uložená na serveru (např. požadavky na atributy oken).\nIdentifikátory jsou jedinečné na serveru, ne pouze u klienta, např. dvě okna nemají stejné identifikátory, i když je vytvořili dva různí klienti. Klient má přístup k jakémukoli objektu, pokud je mu předán jeho identifikátor. Zvlášť má také přístup ke zdrojům vytvořeným jinými klienty, i když jejich identifikátory se nachází mimo sadu identifikátorů, které je klient schopný vytvořit.\nV důsledku toho mohou dva klienti připojení na stejný server použít stejné identifikátory k odkazování na stejný zdroj. Například, pokud klient vytvoří okno s identifikátorem codice_13 a předává toto číslo codice_13 další aplikaci (jakýmkoli způsobem, například může toto číslo uchovávat v souboru, který je také přístupný dalším aplikacím), tato další aplikace je schopna pracovat na stejném okně. Tato možnost je například využívána X Window verzí Ghostview: tento program vytváří podokna, uloží jejich identifikátory v proměnném prostředí a zavolá Ghostscript. Ten vykresluje obsah souboru Postscript zobrazeného v tomto okně.\nZdroje jsou normálně zničeny, když klient, který je vytvořil, ukončí spojení se serverem. Nicméně, před ukončením spojení může klient požádat server o jeho zachování.\n\nUdálosti jsou pakety, které posílá server klientovi v případě, že ho může zajímat nějaká akce. Události jsou například posílány v případě stisku klávesy nebo tlačítka myši. Nejsou ovšem používány pouze pro vstup: například se může jednat také o oznámení, že je vytvořeno nové podokno rodičovského okna.\n\nKaždá událost je relativní k oknu. Pokud například uživatel klikne a jeho kurzor se nachází v okně, tak bude událost relativní k danému oknu. Paket události vždy obsahuje identifikátor okna.\n\nKlient může požádat server, aby poslal událost jinému klientovi. Tento styl komunikace se používá u klientů při posílání událostí. Taková událost je generována například v případě, když klient požádá o momentálně vybraný text. Takováto událost je poslána klientovi, který právě obsluhuje okno udržující výběr.\n\ncodice_15 událost je poslána, když se zviditelní zničený obsah v prostoru okna. Obsah okna může být zničen jen za určitých podmínek. Například pokud je okno otevřené a není udržováno serverem. Server generuje codice_15 událost k oznámení klientovi, že byla vykreslena část okna.\n\nVětšina druhů událostí je posílána, pokud o ně klient předtím projeví zájem. To proto, že klienti mohou mít zájem pouze o určitý druh událostí. Například může mít klient zájem o události týkající se stisku kláves, ale události týkající se myši ho vůbec nezajímají. Existují ale také určité druhy událostí, které jsou klientům zasílány i v případě, že o ně klienti neprojevili zájem.\n\nKlienti specifikují, jaké druhy událostí chtějí zasílat pomocí nastavovacího atributu okna. Například, aby se překreslilo okno, když byl zničen jeho obsah, tak klient musí obdržet codice_15 událost, která informuje o tom, že okno má být znovu překresleno. Ačkoliv bude klientovi odeslána codice_15 událost pouze, pokud nejprve projeví zájem o tento druh událostí. To se provede vhodným nastavením masky atributu okna.\n\nRůzní klienti mohou požadovat události od stejného okna. Mohou dokonce nastavit rozdílné masky ve stejném okně. Například jeden klient může u okna požadovat pouze události týkající se stisku kláves a jiný klient může požadovat jen události týkající se myši ve stejném okně. Toto je možné díky tomu, že server udržuje a odděluje masky jednotlivých oken pro jednotlivé klienty. Ačkoliv existují také druhy událostí, které mohou být odebírány pouze jedním klientem po určitý čas.\n\nProgram codice_19 umožňuje vypisovat události, které se vztahují k danému oknu. Zejména, codice_20 požaduje všechny možné události vztahující se k oknu s identifikátorem codice_21 a vypíše je.\n\nZde je možný příklad interakce mezi serverem a programem, který vytvoří okno s černou oblastí, které se při stisku tlačítka ukončí. V tomto případě server nepošle žádnou odpověď, protože klient požaduje, aby se negenerovaly odpovědi. Tyto požadavky mohou vygenerovat chybu.\nPokud je okno překryto jiným oknem a znovu odkryto za předpokladu, že záložní uložení není spravováno:\nPokud je klávesa stisknuta:\n\nNa úrovni protokolu je barva reprezentována 32bitovým celým číslem bez znaménka tzv. hodnotou pixelu ( ). Tyto prvky ovlivňují zobrazování barev:\n\nV nejjednodušším případě, je mapa barev tabulka obsahující RGB trojici na každém řádku. Hodnota pixelu codice_36 představuje barvu obsaženou v codice_36-tém řádku tabulky. Jestliže klient změní záznamy na mapě barev, tak je toto zobrazení označováno jako vizuální třída codice_38. Vizuální třída codice_39 je podobná, ale klient nemůže měnit záznamy na mapě barev.\n\nNachází se zde celkem 6 možných vizuálních tříd, každá z nich označuje rozdílnou cestu pro znázornění RGB trojice s hodnotou pixelu. Dvě třídy jsou codice_38 a codice_39. Další dvě jsou codice_42 a codice_43, které se liší pouze v zobrazování odstínů šedi.\n\nZbývající 2 virtuální třídy se liší od ostatních tříd, protože rozkládají hodnoty pixelů na 3 části a používají 3 vzájemně oddělené tabulky pro červenou, zelenou a modrou intenzitu. Podle této reprezentace barev je hodnota pixelu převedena na RGB trojici takto:\n\nTento mechanismus vyžaduje mapu barev, která se skládá ze tří samostatných tabulek, jedné tabulky pro každou primární barvu. Výsledkem konverze je stále trojnásobek hodnoty intenzity. Tuto reprezentaci používají třídy DirectColor a TrueColor, které se liší v tom, zda může klient měnit mapu barev nebo ne.\n\nVšech těchto 6 mechanizmů pro reprezentaci barev s hodnotou pixelu potřebuje některé další parametry k práci. Tyto parametry jsou shromážděny ve vizuálním typu, který obsahuje vizuální třídy a ostatní parametry pro reprezentaci barev. Každý server má pevnou sadu vizuálních typů, kde každý z nich je spojen s číselným identifikátorem. Tyto identifikátory jsou 32bitová celá čísla bez znaménka, ale nejsou nezbytně odlišná od identifikátorů zdrojů nebo atomů.\n\nKdyž klient potvrdí spojení, příjme paket odeslaný serverem obsahující sekvenci bloků, kde každý obsahuje informaci o jedné obrazovce. Pro každou obrazovku obsahuje relativní blok seznam ostatních bloků. Každý z nich souvisí s určitou barevnou hloubkou, která je podporována obrazovkou. Pro každou podporovanou hloubku tento seznam obsahuje seznam vizuálních typů. V důsledku toho je každá obrazovka spojena řadou možných hloubek a každá hloubka každé obrazovky je spojena řadou možných vizuálních typů. Daný vizuální typ může být použit pro více obrazovek a pro různé hloubky.\nPřijatý paket pro každý vizuální typ obsahuje jak jeho identifikátor, tak i aktuální parametry, které obsahuje (vizuální třídy, atd.). Klient ukládá tyto informace, protože o ně nemůže znovu požádat. Kromě toho klient nemůže měnit nebo vytvářet nové vizuální typy. Žádost o vytvoření nového okna obsahuje hloubku a identifikátor vizuálního typu k použití pro reprezentaci barev v tomto okně. \nMapy barev jsou používány bez ohledu na to, zda hardwarové ovládání obrazovky (např. grafická karta) používá paletu, což je tabulka, která se také používá pro reprezentaci barev. Servery používají mapy barev, i když hardware nevyužívá paletu. Kdykoli hardware použije paletu, jen omezený počet map barev může být nainstalován. Mapa barev je zejména instalována, pokud hardware zobrazuje barvy jí příslušející. Klient může požádat server o instalaci mapy barev. Nicméně to může požadovat odinstalování jiné mapy barev. Okna používající odinstalovanou mapu barev nejsou zobrazena se správnou barvou, je to efekt color flashing nebo technicolor. Tento problém může být vyřešen pomocí standardní mapy barev, což jsou mapy s předvídatelným vztahem mezi hodnotou pixelu a barvami. Díky této vlastnosti mohou být tyto mapy použity v různých aplikacích.\n\nVytvoření mapy barev se řídí podle konvence ICCCM. Standardní mapy barev jsou řízeny podle ICCCM a specifikací Xlib.\nČást barevného systému X je X Color Management Systém (xcms). Tento systém byl předveden s X11R6 Release 5 v roce 1991. Tento systém se skládá z několika dalších funkcí v xlib, které naleznete v řadě funkcí Xcms*. Tento systém definuje barevná schémata nezávislá na zařízení, která mohou být převedena na RGB systémy závislé na zařízení. Systém se skládá z xlib Xcms* funkcí a stejně tak z X Device Color Characterization Convention (XSCCC), které popisuje jak převést různé barevné systémy nezávislé na zařízení na RGB systémy závislé na zařízení. Tento systém podporuje CIEXYZ, xyY, CIELUV a CIELAB a stejně tak TekHVC barevné systémy.\n\nAtomy jsou 32bitová celá čísla, která jsou reprezentovaná řetězci. Protokol navrhuje atomy, protože reprezentují řetězce v krátké a pevné velikosti: zatímco řetězec může pokrýt datový typ long, atom je vždy 32bitové celé číslo. Stručnost atomu byla využita nařízením používat je v paketech, které jsou většinou posílány vícekrát se stejným řetězcem. Vedlo to v efektivnější použití sítě. Pevná délka atomů byla využívána díky pevné délce pro události.\n\nPřesněji řečeno, atomy jsou identifikátory řetězců uložených na serveru. Jsou podobné identifikátorům zdrojů (Windows, Pixmaps a tak dále), ale mají dva zásadní rozdíly. Prvním rozdílem je to, že identifikátory atomů jsou vybírány serverem, ne klientem. Jinými slovy, když klient požaduje vytvoření nového atomu, tak pouze zašle řetězec (bez identifikátoru), který má být uložen. Identifikátor vybere server a pošle ho klientovi zpět jako odpověď. Druhý důležitý rozdíl mezi zdroji a atomy je, že atomy nejsou asociovány s klienty. Atom po vytvoření přežije, dokud server není ukončen nebo restartován (toto není běžné chování zdrojů).\n\nAtomy jsou identifikátory a jsou tudíž unikátní. Ačkoliv atom s identifikátorem zdroje může kolidovat. Řetězec, který je asociován s atomem se nazývá jméno atomu. Jméno atomu nelze měnit po jeho vytvoření a žádné dva atomy nesmí mít stejné jméno. Výsledkem je, že jméno atomu je obecně používáno k jeho identifikaci. Například spojením „atom codice_44“ je přesněji myšleno „atom, jehož asociační klíč je codice_44“ nebo „atom, jehož jméno je codice_44“. Klient může požádat o vytvoření nového atomu a může požádat o atom (identifikátor) daného řetězce. Některé atomy jsou předdefinované, jsou vytvořeny serverem s daným identifikátorem a řetězcem.\nAtomy jsou používány k mnoha účelům. Především souvisí s komunikací mezi klienty, kteří jsou připojeny na tentýž server. Zejména jsou používány v asociaci s vlastnostmi oken.\n\nSeznam všech atomů uložených na serveru může být vypsán pomocí programu codice_47. Zejména tento program vypisuje každý atom (identifikátor, který je číslo) s jeho jménem (jeho asociační řetězec).\n\nKaždé okno má předdefinovanou sadu atributů, který je uložena na serveru a je přístupná klientům pomocí určitých dotazů. Atributy jsou data o oknech, jako velikost, pozice, barva pozadí apod. Vlastnosti jsou jakékoliv kusy dat spojené s okny. Atributy společně s vlastnostmi nemají žádný význam na úrovni X Windows core protokolu. Klient také může ukládat libovolná data jako vlastnosti okna.\n\nVlastnost je definována jménem, typem a hodnotou. Zároveň jsou podobné proměnným v imperativních programovacích jazycích, kde klient proměnné přiřadí typ, pojmenuje ji a ohodnotí (stejně jako vlastnost v našem případě). Následně se tyto vlastnosti přiřadí k oknům. Může se stát, že existují dvě vlastnosti se stejným jménem ve dvou různých oknech a uchovávat různé typy.\n\nJméno, typ a hodnota vlastnosti jsou řetězce. Přesněji to jsou atomy, které jsou jako řetězce uloženy na serveru, k nimž přistupujeme za pomocí identifikátoru. Klient, který je autorizován, přistupuje k vlastnostem právě použitím zmíněného identifikátoru atomu, který obsahuje jméno vlastnosti.\n\nVlastnosti jsou používány zejména ke komunikaci mezi klienty. Například, vlastnost pojmenovaná codice_48 (vlastnost pojmenovaná atomem, kterému je přiřazen řetězec codice_48) se používá pro uložení jména okna. Správce oken si obvykle tuto vlastnost přečte a její hodnotu přiřadí titulku okna.\nNěkteré typy komunikace mezi klienty používají vlastnosti hlavního okna. Například podle specifikací Freedesktop window manager by měl správce oken ukládat identifikátory aktivních oken do vlastnosti hlavního okna pojmenované codice_50. X resources uchovávají parametry programu a jsou uloženy ve vlastnostech hlavního okna. Touto cestou k nim mohou přistupovat všichni klienti, i když běží na různých počítačích.\ncodice_51 program tiskne vlastnosti vybraných oken.\ncodice_52 tiskne jméno, typ a hodnotu každé vlastnosti hlavního okna\n\nV prostředí X Window System má každá fyzická klávesa přiřazené číslo v rozsahu 8-255. Toto číslo nazýváme kód klávesy. Ten identifikuje pouze klávesu, ne znak nebo výraz (např. Page Up), který může být natištěný na klávese. Každý z těchto znaků nebo výrazů je místo toho identifikován podle keysym. Zatímco kód klávesy záleží pouze na aktuální stisknuté klávese, keysym může záviset, například na stisku nebo nestisknu klávesy Shift nebo jiného modifikátoru.\n\nV případě stisknutí nebo uvolnění klávesy odesílá server událost codice_27 (klávesa stisknuta) nebo codice_54 (klávesa uvolněna) patřičnému klientu. \nTyto události obsahují:\nServer tedy posílá kód klávesy a stav modifikátoru, aniž by se snažil je přeložit na konkrétní znak. Převod má na starosti klient. Například klient obdržel událost informující o stisknutí určité klávesy, zatímco klávesa Shift byla stisknuta. Pokud by za normálních okolností tato klávesa vygenerovala „a“, klient vyhodnotí událost na „A“.\n\nZatímco překlad kódu kláves do keysyms probíhá na straně klienta, tak tabulka, která uchovává jejich vztahy, je spravována serverem. Ukládání této tabulky je na centralizovaném místě, které je přístupné pro všechny klienty. Běžní klienti se dotazují na toto mapování a používají ho pro dekódování událostí modifikátorů a kódů kláves na keysym. Zároveň klient je schopen měnit mapování dle potřeb.\nModifikátor je klávesa, která když je stisknuta, změní interpretaci ostatních kláves. Modifikátorem je například klávesa [Shift]. Když klávesa „a“ normálně vypíše malé písmeno „a“, tak spolu se Shift vypíše velké písmeno „A“. Mezi další běžné modifikátory patří: Ctrl, Alt, Meta.\n\nX server pracuje nejvýše s 8 modifikátory, ale každý z modifikátorů může být přiřazen k více klávesám. Je to tak, protože hodně klávesnic má některé modifikátory zdvojené. Například klávesnice, které mají dvě „Shift“ klávesy (jednu na vlevo a druhou na vpravo). Tyto dvě klávesy vysílají sice odlišné kódy kláves (když jsou stisknuty), ale X server je obě překládá jako „Shift modifikátor“.\n\nPro každý z osmi modifikátorů udržuje server X seznam klávesových kódů, který odpovídá danému modifikátoru. Jako příklad, pokud seznam prvního modifikátoru (modifikátor „Shift“) obsahuje kód klávesy codice_55, pak klávesa která vysílá kód codice_55 je X Serverem považována za klávesu Shift.\n\nSeznam namapovaných modifikátoru je udržován X serverem, ale může být změněn kterýmkoliv klientem. Například klient může požádat klávesu F1, aby byla přidána na seznam Shift modifikátorů. Od té chvíle, se tato klávesa chová jako další Shift modifikátor. Nicméně klávesový kód stále odpovídá „klávese F1“. Ve výsledku se klávesa F1 chová stejně jako předtím (například po stisknutí vyvolá nápovědu), ale také se chová jako klávesa shift (stisknutím „a“ v textovém editoru společně s klávesou F1 zobrazí „A“).\n\nX server udržuje a používá mapování modifikátoru také pro tlačítka myši. Nicméně tlačítka mohou být pouze zaměňována. To nejvíce využijí leváci pro výměnu levého a pravého tlačítka.\n\ncodice_57 program ukazuje změny mapování kláves, modifikátoru a tlačítek na myši.\n\n„Grab“ je stav, kdy jsou všechny události klávesnice nebo myši zaslány klientovi. Klient se může dotázat na grab klávesnice, myši nebo obojího. Pokud server na dotaz odpoví, všechny události klávesnice/myši jsou zaslány „grabbing“ klientovi dokud grab není uvolněn. Další klienti nemůžou přijímat tyto události.\n\nKdyž je dotazován grab, tak klient upřesňuje „grab okno“ a všechny události jsou poslány do grabbing klienta, tak jako by měly přímou souvislost s grab oknem. V takovém stavu další klienti nedostávají události i když je mají vybrány v grab okně. \n\nExistují dva druhy grabs:\n\nKlient může nad klávesnicí zřídit grab, ukazatel nebo obojí. Dotaz na grabbing může zahrnovat požadavek na zamrznutí klávesy nebo ukazatele. Rozdíl mezi grabbing a zamrzáním je ten, že grabbing mění příjemce události. Během zamrznutí se zastaví dodání úplně. Když je zařízení zamrznuté, tak generované události se ukládají do front,tak aby mohly být doručeny až zamrznutí pomine.\n\nDalší parametr ukazatelů událostí ovlivní dodávku události a maska události specifikuje doručování a rušení typů či událostí.\n\nPožadavek na grabbing zahrnuje pole pro upřesnění, co se stane, když by událost byla poslána grabbing klientovi, i když ještě nebyl zřízen grab. Konkrétně klient může požadovat jejich odeslání, jako obvykle nebo v závislosti na grab. Tyto dvě podmínky nejsou stejné, jak by se mohlo zdát. Například klient, který by za normálních okolností obdržel události z klávesnice na prvním okně, může požádat klávesnici, aby by byla zachycena druhým oknem. Událost, která je obvykle poslána do prvního okna může nebo nemusí být přesměrována do grab okna, v závislosti na parametru v grab požadavku. \n\nKlient také může požádat grab celého serveru. V tomto případě nebude serverem zpracován žádný požadavek s výjimkou těch, které přijdou od grabbing klienta.\n\nV core protokolu existují také další požadavky a události. První druh požadavků je relativní k rodičovskému vztahu mezi okny. Klient může požádat o změnu rodičovského okna nebo může požadovat informace o rodičovství oken. Další požadavky jsou relativní k výběru, který je ovšem řízen jinými protokoly. Další požadavky se týkají například tvaru kurzoru. Klient může také požádat vlastníka zdroje (window, pixmap a tak dále), aby ho zničil.\n\nX Window core protokol byl navržen tak, aby do něj bylo možné přidávat rozšíření. Stanovuje mechanismus, díky kterému je možné se dotazovat na dostupná rozšíření a jaké obsahuje rozšířené požadavky, události a chyby.\n\nKlient může požadovat seznam všech dostupných rozšíření. Pakety rozšíření jsou podobné paketům, které obsahuje samotný core protokol. Core protokol stanovuje jaké požadavky, události a chyby obsahují celé číslo označující jeho typ (například požadavek pro vytvoření nového okna je očíslován číslem 1). Rozsah těchto celých čísel je rezervován pro rozšíření.\n\nKdyž se klient pokouší navázat spojení se serverem, tak server buď spojení přijme, odmítne nebo požádá o autentizaci. Autentizační požadavek obsahuje jméno autentizační metody, která má být použita. Core protokol nespecifikuje autentizační proces, který závisí na typu použité autentizace jinak, než že server odešle paket oznamující schválení, nebo zamítnutí připojení.\n\nBěhem pravidelných interakcí mezi klientem a serverem, jediné požadavky související s autorizací jsou ohledně host-based access metody. Obzvlášť, klient může požádat, aby tato metoda byla dostupná, a může požádat o čtení a změny v seznamu hostů (klientů), kteří jsou oprávněni ke spojení. Typické aplikace tyto požadavky nepoužívají, jsou používány codice_58 programy, aby dali uživateli nebo skriptu přístup k seznamu přístupů hostů. Metoda host-based access je považována za nebezpečnou.\n\nVětšina klientských programů komunikuje se serverem pomocí klientské knihovny Xlib. Většina klientů používá knihovny jako Xaw, Motif, GTK+ nebo Qt, které zase využívají Xlib pro interakci se serverem. Využití Xlib má následující efekty:\nKnihovny vysoké úrovně, jako Xt (kterou zase využívá Xaw a Motif), umožňují klientskému programu určit callback funkce související s některými událostmi; knihovna se stará o dotazování fronty událostí a volání správné funkce, když je zapotřebí; některé události, jako ty, které indikují potřebu překreslení okna, jsou provedeny vnitřně pomocí Xt.\n\nKnihovny nižší úrovně, jako XCB, poskytují asynchronní přístup k protokolu, umožňující lepší latence.\n\nX Window System core protokol neřídí komunikaci mezi klienty a nespecifikuje, jak mají být použita okna k vytvoření visuálních elementů, které jsou běžné v grafických uživatelských rozhraních (tlačítka, menu, atd.) \nElementy grafického uživatelského prostředí jsou definovány klientskými knihovnami tvořícími widget toolkity.\nKomunikace mezi klienty je stanovena jinými standardy, jako je ICCCM a freedesktop specifikace.\n\nKomunikace mezi klienty je relevantní pro výběry, cut buffery a drag-and-drop, které jsou metodami používanými uživatelem k přenosu dat mezi okny. \nProtože jsou okna ovládána různými programy, je zapotřebí protokol na výměnu dat. Do meziklientské komunikace také spadají správci oken, \ncož jsou programy, které ovládají vzhled oken a celkový dojem z grafického uživatelského rozhraní. Další záležitost, kde se meziklientská komunikace\ndo určité míry projeví je správa relací.\n\nVznik těchto relací je také záležitost, kterou protokol nepopisuje. Obvykle se tím zabývá X display manager. Uživatel ovšem také může relaci \nzačít manuálně pomocí programů xinit a startx.\n\n\n"}
{"id": "745456", "url": "https://cs.wikipedia.org/wiki?curid=745456", "title": "CUDA", "text": "CUDA\n\nCUDA (akronym z angl. Compute Unified Device Architecture, výslovnost [ˈkjuːdə]) je hardwarová a softwarová architektura, která umožňuje na vybraných GPU spouštět programy napsané v jazycích C/C++, Fortran nebo programy postavené na technologiích OpenCL, DirectCompute a jiných. Použití této architektury je omezeno pouze na grafické akcelerátory a výpočetní karty společnosti nVIDIA, která ji vyvinula. Konkurenční technologie společnosti AMD se nazývá AMD FireStream (dříve \"Close To Metal\"). Obě společnosti jsou také členy Khronos Group, která zajišťuje vývoj OpenCL.\n\nTechnologii představila společnost nVIDIA v roce 2006. Následujícího roku bylo uvolněno SDK ve verzi 1.0 pro karty nVIDIA Tesla založené na architektuře G80. Ještě v prosinci téhož roku vyšla verze CUDA SDK 1.1, která přidala podporu pro GPU série GeForce 8. Se správným ovladačem grafické karty přibyla podpora pro překrývání paměťových přenosů výpočtem a podpora pro více GPU akcelerátorů.\n\nV roce 2008 bylo vydáno současně s architekturou G200 SDK 2.0. Postupně s verzemi SDK 2.0–2.3 přibývala podpora pro emulovaný výpočet s dvojnásobnou přesností (double-precision) a podpora pro C++ šablony v rámci kernelu.\n\nV roce 2010 bylo spolu s mikroarchitekturou Fermi vydáno SDK 3.0, obsahující nativní podporu pro výpočty s dvojnásobnou přesností, podporu pro ukazatele na funkce a podporu rekurze. Vylepšeny byly též profilovací nástroje a debuggery pro CUDA / OpenCL.\n\nV květnu 2011 byla vydána verze CUDA SDK 4.0. Největší změnou je zde unifikace paměťových prostorů a masivní podpora MultiGPU.\n\nNejnovější verzí je CUDA SDK 9.0 ze září roku 2017.\n\nDrtivou většinu plochy čipu grafického akcelerátoru od nVidie zabírá velké množství relativně jednoduchých skalárních procesorů (na rozdíl od architektur konkurenční firmy AMD, jejíž GPU jsou tvořeny VLIW SIMD, resp. RISC SIMD jednotkami, tzv. stream procesory), které jsou organizovány do větších celků zvaných streaming multiprocesory. Vzhledem k tomu, že se jedná o SIMT architekturu, řízení jednotek a plánování instrukcí je jednoduché a spolu s velmi malou vyrovnávací pamětí zabírá malé procento plochy GPU čipu. To má bohužel za následek omezené predikce skoků a časté zdržení výpadky cache (některé typy pamětí dokonce nejsou opatřeny cache). Poslední významnou částí, která je rozměrově velice podobná CPU je RAM řadič.\n\nObecně se multiprocesor skládá z několika (dnes až ze 32) stream procesorů, pole registrů, sdílené paměti, několika load/store jednotek a Special Function Unit – jednotky pro výpočet složitějších funkcí jako sin, cos, ln.\n\nVýpočetní možnosti popisují vlastnosti zařízení a množinu instrukcí, které jsou podporovány. Některé z těchto vlastností jsou shrnuty v tabulce níže, ostatní lze nalézt v oddílu F nVIDIA CUDA C Programming Guide.\n\nCUDA aplikace je složena z částí, které běží buď na host (CPU) nebo na CUDA zařízení (GPU). Části aplikace běžící na zařízení jsou spouštěny hostem zavoláním kernelu, což je funkce, která je prováděna každým spuštěným vláknem (thread [θred]).\n\n\n\n\nPočet a organizace spuštěných vláken v jednom bloku a počet a organizace bloků v mřížce se určuje při volání kernelu.\n\n\nPřevzato z .\n\nNa grafické kartě je 6 druhů paměti, se kterými může programátor pracovat.\n\n\n\n\n\n\n\nNěkteré prvky OpenGL a Direct3D mohou být mapovány do adresního prostoru CUDA aplikace, což umožňuje výměnu dat bez nutnosti jejich přenosu do hlavní paměti. Pro spolupráci s OpenGL lze mapovat OpenGL buffery, textury a renderbuffer objekty, pro spolupráci s Direct3D lze mapovat Direct3D buffery, textury a povrchy. Před samotným použitím v CUDA aplikaci je nutné nejprve prvek registrovat. Protože samotná registrace je výpočetně náročnou operací, je prováděna pouze jednou pro každý prvek. Registrované prvky lze poté podle potřeby přidávat a odebírat z adresního prostoru CUDA aplikace.\n\nNedílnou součástí programování je profiling a debugging. Profiling je zvlášť důležitý pro optimalizaci velikosti bloků a počtu vláken, což má za následek lepší překrývání paměťových operací výpočtem.\n\nProfilovací nástroje:\n\nNástroje pro debugging:\n"}
{"id": "745458", "url": "https://cs.wikipedia.org/wiki?curid=745458", "title": "Pierre Cardin", "text": "Pierre Cardin\n\nPierre Cardin (* 7. července 1922, San Biagio di Callalta, Itálie) je francouzský návrhář a podnikatel.\n\nNarodil se v italském San Biagio di Callata v oblasti Treviso. Rodiče se přestěhovali do Francie. V roce 1945 přišel Cardin do Paříže studovat architekturu.\nPrací pro přední pařížské tvůrce jako např. Paquin, Elsu Schiaparelliovou nebo Christian Dior se učil módnímu krejčovství a návrhu.\n\nSvůj vlastní podnik založil Pierre Cardin v roce 1950 a v roce 1953 se stal členem prestižního francouzského sdružení \"Chambre Syndicale de la Haute Couture\". V roce 1959 jako první couturier v historii sdružení vytvořil Cardin kolekci přímo vyrobenou pro prodej a nošení. Později takové kolekce dostaly název prêt-à-porter (vezmi a nos). V roce 1959 byl ovšem svět haute couture Cardinovým počinem šokován a návrháře ze syndikátu na čas vyloučili. Později se už žádný z vrcholných salonů bez kolekce prêt-à-porter neobešel. Pierre Cardin udělal revoluci ve vysoké módě, přiblížil ji nejširší veřejnosti.\n\nPro modely Pierra Cardina jsou charakteristické hlavně jednoduché linie, geometrické tvary, unisex móda (první linii návrhář vytvořil v roce 1958), inspirace kosmickým věkem (v roce 1964 dosáhl Cardin světového uznání futuristickou kolekcí \"vesmírný věk\") a experimentování s novými materiály. Některé modely nebyly pohodlné nebo prakticky nositelné.\n\nKromě oděvů a doplňků navrhuje Cardin např. nábytek, interiéry, předměty užitého umění, pracoval pro automobilový a letecký průmysl i v dalších oblastech. Úspěšně se prosadil jako podnikatel. Od roku 1981 je majitelem luxusních restaurantů Maxim´s, po celém světě vlastní množství módních licencí.\n\nOd roku 1991 působí Pierre Cardin jako čestný ambasador UNESCO a od roku 2009 jako vyslanec dobré vůle organizace FAO OSN.\n\nPierre Cardin se ve světě dočkal mnoha uznání a vyznamenání různými vysokými řády. Od roku 1977 mu byl několikrát udělen \"Zlatý náprstek\", nejvyšší ocenění francouzské haute couture. Jako první módní návrhář v historii vůbec získal Cardin v roce 1992 křeslo ve francouzské Akademii krásných umění (\"Académie des Beaux-Arts\").\n\n\n"}
{"id": "745469", "url": "https://cs.wikipedia.org/wiki?curid=745469", "title": "Poslední bitva (rozcestník)", "text": "Poslední bitva (rozcestník)\n\nPoslední bitva má více významů:\n\n\n\n"}
{"id": "745481", "url": "https://cs.wikipedia.org/wiki?curid=745481", "title": "Analogový obvod", "text": "Analogový obvod\n\nAnalogový obvod je elektronický obvod, který pracuje s analogovým (spojitě proměnným) signálem, na rozdíl od digitálního obvodu, který pracuje s konečným počtem úrovní nebo stavů signálu (obvykle dvěma). Termín \"analogový\" popisuje vztah mezi signálem a napětím nebo proudem, které signál reprezentují. Slovo je odvozeno z řeckého slova \"ανάλογος, analogos\" („úměrný“).\n\nAnalogový signál je spojitou (nebo po částech spojitou) funkcí spojitého času. Tím se liší od signálu diskrétního, který je dán funkcí definovanou pouze v diskrétních časových okamžicích (a tvoří tak posloupnost funkčních hodnot). Analogové signály je možné rozdělit podle média, kterým jsou přenášeny. Mluvíme tak například o akustických signálech, elektrických signálech, optických signálech apod. Z důvodu zpracování signálu výpočetními prostředky provádíme tzv. digitalizaci spojitých signálů. Důvody digitalizace nejsou pouze ekonomické (levnější zpracování a přenos dat), neboť s digitálním signálem můžeme zacházet tak, jak s analogovým není možné.\n\nProtože informace jsou v analogových obvodech kódovány jinak než v digitálních, způsob jejich zpracování je také odlišný. Nicméně všechny operace, které lze provádět v analogovém obvodu, jako např. zesílení, filtrování atd., mohou být modelovány i digitálními obvody. A naopak na každý digitální obvod lze pohlížet jako na analogový, proto veškeré procesy a chování lze vyvodit z pravidel analogových obvodů.\n\nPrvní elektrická zařízení, která byla vynalezena a sériově vyráběna, byla analogového typu. Díky využití mikroelektroniky se snížily výdaje na digitální technologii, které tak předčily analog. Staly se tedy nákladově efektivnější např. v oblasti \"human-computer interaction\".\n"}
{"id": "745484", "url": "https://cs.wikipedia.org/wiki?curid=745484", "title": "Analog", "text": "Analog\n\nPojem analog či analogue může mít vícero významů:\n\nObecně jde o \"obdobu\", o označení vztahů podobností či jiných souvislostí, jakožto analogie v jazykovém či literárním významu.\n\n\n\n\n\n\n"}
{"id": "745492", "url": "https://cs.wikipedia.org/wiki?curid=745492", "title": "Hôtel de Miramion", "text": "Hôtel de Miramion\n\nHôtel de Miramion je městský palác v Paříži. Nachází se na nábřeží \"Quai de la Tournelle\" č. 47 v 5. obvodu. Do roku 2012 v něm sídlilo muzeum zdravotnické služby a Inspektorát pařížských nemocnic.\n\nV 17. století se rozhodla madame de Miramion (1645–1696) vytvořit v tomto paláci z roku 1675 náboženské společenství, které pečovalo o chudé a o mladé dívky; přijímalo též nalezené a opuštěné děti. Instituce byla závislá na nemocnici Hôtel-Dieu. Její činnost pokračovala do roku 1794, kdy byl palác za Velké francouzské revoluce zabaven pro vojenské účely a jeptišky byly vyhnány. V roce 1812 zde sídlila hlavní lékárna pařížských nemocnic.\n\nV roce 1970 bylo v paláci umístěno muzeum zdravotnické služby. Jeho sbírky zahrnují obrazy, dobové chirurgické nástroje, vybavení lékárny apod. Součástí muzea je i zahrada léčivých rostlin.\n\nV roce 2012 Assistance publique prodala Hôtel de Miramion francouzskému miliardáři Xavieru Nielovi, aby získala finanční prostředky na modernizaci svých nemocnic.\n\n"}
{"id": "745495", "url": "https://cs.wikipedia.org/wiki?curid=745495", "title": "Manuel Jacob", "text": "Manuel Jacob\n\nManuel Jacob (* 25. června 1981 Rotenburg an der Fulda) je německý umělec, fotograf a diplomovaný designer.\n\nNarodil se jako syn německo španělského diplomovaného inženýra techniky Manuela Jacoba, a vyrůstal na různých místech světa jako například Oxford, Mnichov, Los Angeles. Fotografoval portréty obyčejných lidí, ale též celebrit (umělce, modelky, herce, atd), jako je Miss Universe Německo Kristiana Rohder, CHRIS Kolonko, Eva-Maria Reichert nebo Gloria Gray.\n\nManuel Jacob ukončil střední školu se zaměřením na konstrukce v Mnichově, v témže městě vystudoval na vysoké škole komunikační design a v roce 2008 v rámci diplomové práce vedl reklamní kampaň pro společnost KARE Design.\n\nJako vegetarián je členem organizace na ochranu zvířat PETA. Žije a bydlí v bavorském Mnichově.\n\n\n\n"}
{"id": "745496", "url": "https://cs.wikipedia.org/wiki?curid=745496", "title": "Florian David Fitz", "text": "Florian David Fitz\n\nFlorian David Fitz (* 20. listopadu 1974, Mnichov, Německo) je německý herec, scenárista, producent, režisér a zpěvák.\n\nV roce 1996 odjel do Bostonu a začal se věnovat studiu herectví a zpěvu, nejprve hrál v divadle. Jeho rodiče vlastnili hotel v Mnichově. Ve filmu a v televizi je od roku 1999. Pro mladší publikum je známý díky tomu, že nazpíval písně k disneyovském filmu \"Tygrův příběh\". Chtěl se vyvarovat zaměnění s německým hercem Florianem Fitzem, a tak si vybral jako druhé jméno David.\n\nV říjnu 2009 se objevil ve filmu \"Mužská srdce\" spolu s Tilem Schweigerem a Christianem Ulmenem. Ve filmu \"Vincent jede k moři\" ztvárnil hlavní roli a taktéž k němu napsal scénář. V letech 2008 až 2011 si zahrál jednu z hlavních rolí v seriálu \"Deník doktorky\". V roce 2011 se znovu setkal s Tilem Schweigerem ve filmu \"Srdce mužů... a jedna opravdová láska\".\n\nRok 2012 znamenal jeho režisérský debut, a to komedii \"Ježíš mě miluje\", kde i hrál. Film byl adaptací stejnojmenné knihy od Davida Safiera. Ve stejném roce nadaboval do němčiny postavu Jacka Frosta ve filmu \"Legendární parta\". V roce 2016 se režíroval film \"Nejkrásnější den\" a taktéž si v něm zahrál hlavní roli.\n\nOd dubna 2010 je patronem charitativní organizace \"InteressenVerband Tic & Tourette-Syndrom e.V.\", která podporuje tisíce lidí trpících Tourettovým syndromem. Od července 2010 také podporuje neziskovou organizaci \"Allgemeinhilfe Tic & ADHS e.V.\", která se o onemocnění odborně zajímá.\n\nV roce 2001 získal cenu Rising Movie Talents Award. V roce 2007 se objevil v hlavní roli filmu \"Meine verrückte türkische Hochzeit\" a získal cenu Adolfa Grimma. V roce 2008 byl za svou roli v seriálu \"Deník doktorky\" nominován na cenu Deutschen Fernsehpreis v kategorii nejlepší herec ve vedlejší roli.\n\nV roce 2010 získal za svůj výkon ve filmu \"Vincent jede k moři\" filmovou cenu Bambi v kategorii národní herec.\n\n"}
{"id": "745497", "url": "https://cs.wikipedia.org/wiki?curid=745497", "title": "Moritz Vetter-Lilie", "text": "Moritz Vetter-Lilie\n\nMoritz Vetter-Lilie, též Mořic hrabě Vetter z Lilie (22. srpna 1856 Opava – 7. září 1945 Retz), byl moravský šlechtic, rakouský a československý politik německé národnosti, předseda vídeňské Říšské rady a meziválečný senátor Národního shromáždění ČSR za Německou křesťanskosociální stranu lidovou.\n\nPocházel ze šlechtického rodu Vetterů z Lilie (\"von der Lilie\"), který svůj původ odvozuje z vedlejší větve rodu Valois a jehož sídla se rozkládala na Moravě a ve Štýrsku. Na Moravě bylo centrem jejich domény panství a zámek Nová Horka na Novojičínsku (byl též majitelem panství Trnávka). Jeho otec, Felix Vetter z Lilie byl v letech 1884-1906 moravským zemským hejtmanem.\n\nMoritz Vetter-Lilie vystudoval práva a začínal jako koncipient v různých úřadech (od roku 1879 konceptní praktikant na Českém místodržitelství, později v Sušici a Teplicích). Od roku 1882 působil na Moravě v Uherském Hradišti. Od roku 1886 pracoval na ministerstvu vnitra. Zastával četné veřejné funkce. V roce 1889 jmenován okresním hejtmanem v Boskovicích a roku 1892 čestným občanem městyse Blanska. Později pracoval na místodržitelství v Brně. Následně odešel ze státní služby. Dodatečně také na Vídeňské univerzitě vystudoval medicínu.\n\nNa konci století se zapojil i do celostátní politiky. Ve volbách do Říšské rady roku 1897 získal mandát na Říšské radě za velkostatkářskou kurii. Do parlamentu byl zvolen jako kandidát centristické Strany středního velkostatku. Mandát obhájil ve volbách do Říšské rady roku 1901. K roku 1907 se profesně uvádí jako c. k. tajný rada, komorník a předseda Poslanecké sněmovny Říšské rady. Do funkce předsedy sněmovny byl zvolen roku 1901, nejprve na několik prvních týdnů po ustavení nové sněmovny, pak na celé zasedání (funkční období).\n\nV doplňovacích volbách roku 1900 (když se mandátu vzdal Karel Emanuel ze Žerotína) byl zvolen do Moravského zemského sněmu v kurii velkostatkářské. Mandát obhájil v řádných zemských volbách v roce 1902 a zemských volbách v roce 1906.\n\nV parlamentních volbách v roce 1920 získal senátorské křeslo v československém Národním shromáždění za německé křesťanské sociály a v senátu zasedal do roku 1925. Profesí byl statkářem a lékařem v Nové Horce.\n\nPo roce 1925 se stáhl z politického života, i vzhledem k věku. Jeho syn Karel Josef padl roku 1943 v řadách Wehrmachtu v bitvě u Stalingradu.\n\n"}
{"id": "745507", "url": "https://cs.wikipedia.org/wiki?curid=745507", "title": "Teodor Wallo", "text": "Teodor Wallo\n\nTeodor Wallo, též Theodor Walló (17. října nebo 17. listopadu 1861 Stará Turá – 18. října 1932 Zvolen), byl slovenský a československý politik a meziválečný senátor Národního shromáždění za Slovenskou ľudovou stranu (pozdější \"Hlinkova slovenská ľudová strana\").\n\nStudoval na gymnáziu v Banské Bystrici a od roku 1877 na hospodářské akademii v Budapešti. Pracoval na rodinném hospodářství, jeho firma produkovala sýr a brynzu. Později byl velkoobchodníkem ve Zvolenu a spolumajitelem výrobny brynzy v Detvě. Roku 1882 vynalezl novou technologii úpravy brynzy, která umožnila produkci roztíratelného sýru. V politické oblasti se během 20. let 20. století posouval mezi zastánce slovenské autonomie.\n\nV parlamentních volbách v roce 1920 získal senátorské křeslo v Národním shromáždění. Zvolen byl na společné kandidátce Slovenské ľudové strany a celostátní za Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. V senátu zasedal do roku 1925. Povoláním byl velkoobchodníkem ve Zvolenu.\n\n"}
{"id": "745509", "url": "https://cs.wikipedia.org/wiki?curid=745509", "title": "Pohoří Santa Cruz", "text": "Pohoří Santa Cruz\n\nPohoří Santa Cruz leží na pobřeží Tichého oceánu v centrální části státu Kalifornie ve Spojených státech amerických. Tvoří hřeben podél sanfranciského poloostrova jižně od města San Francisco, odděluje Tichý oceán od sanfranciského zálivu, údolí \"Santa Clara\" a pokračuje na jih, kde hraničí s \"Monterey Bay\" a končí v \"Salinas Valley\". \n\nNejvyšší bod v oblasti je Loma Prieta Peak s nadmořskou výškou 1154 m, kde bylo epicentrum zemětřesení z roku 1989. Mezi další významné vrcholy patří \"Mount Umunhum\" (1063 m), \"Mount Bielawski\" (985 m), \"El Sombroso\" (914 m), \"Eagle Rock\" (758 m), \"Black Mountain\" (850 m) a \"Sierra Morena\" (737 m).\n\nV lesích pohoří Santa Cruz žijí zvířata jako jelenec ušatý, veverka šedá, mýval severní a rys červený. Dále tu najdeme lišky, kojoty prérijní, pumy americké, vačice virginské a zejména v místech s hustými křovinami jedovaté chřestýše. \n\nOblast je také domovem velkého množství různých ptáků jako jsou káně páskovaná, sokol stěhovavý, potáplice pacifická, potápka černokrká, pelikán severoamerický, pelikán hnědý, kormorán ušatý, racek mormonský, bukač severoamerický, volavka velká, volavka bílá, kachnička karolínská, kachna divoká, apod.\n\nPohoří Santa Cruz je velmi biologicky rozmanitá oblast, která zahrnuje chladné, vlhké pobřežní ekosystémy, stejně tak jako teplé, suché oblasti s hustými křovinami a zakrslými stromy (chaparral). Určitá část oblasti pohoří Santa Cruz je považována za mírný deštný prales. V údolích a na vlhkých svazích v jižnějších částech najdeme jedny z nejmohutnějších stromů na Zemi – sekvoje vždyzelené, které jsou až 116 m vysoké a dosahují stáří až 2200 let. \n\nRostou zde také stromy jako Douglaska tisolistá, planika Menziesova, javor velkolistý, dub Kelloggův a další. Ve vyšších polohách a na slunných jižních svazích dominují keře, popř. malé stromy z rodu medvědice, kalifornský dub dřišťálolistý, růžovité rostliny Adenostoma fasciculatum a jiné. V pohoří existuje několik izolovaných míst, kde najdeme na územích národních parků prales (\"Henry Cowell Redwoods State Park\", \"Portola Redwoods State Park\" a \"Big Basin Redwoods State Park\").\n\nPohoří Santa Cruz má středomořské podnebí typické pro většinu území Kalifornie. Většina ročních srážek spadne v období mezi listopadem a dubnem. Podle meteorologické služby v oblasti spadne více než 1270 mm srážek ročně, což je hodně. \n\nZápadní svahy pohoří a údolí často pokrývají husté mlhy, což je způsobeno kondenzací na mamutích stromech, na borovicích a jiných stromech, které ve velké míře udržují vlhkost. Kvůli dešťovému stínu je vydatnost srážek na východní straně pohoří Santa Cruz výrazně menší, jen asi 280 mm za rok. \n\nSníh padá několikrát do roka a pokrývá nejvyšší hřebeny. Normální zimní teploty se pohybují od 3 °C do 14 °C. V údolích jsou v zimě vcelku běžné lehké mrazy. Letní teploty dosahují maxima 28 až 29 °C přes den. V noci teploty obvykle klesají na 9 až 12 °C. K teplotní inverzi může dojít kdykoliv během roku, když chladný vzduch klesá a zůstane určitou dobu v údolích a nad ním se vytvoří teplejší vrstvy vzduchu.\n\nPohoří Santa Cruz má neobvykle velké množství chráněných oblastí a státních parků: \n\nPěstuje se tu turistika, jízda na koni, jízda na horském kole a lezení po skalách. Jsou zde dvě dálkové trasy: \"Skyline-to-the-Sea Trail\", která je 58 km dlouhá a vine se od \"Castle Rock State Park\" přes \"Big Basin Redwoods State Park\" až k Tichému oceánu, a \"Bay Ridge\", která se táhne zatím ještě nesouvisle podél celého pohoří. V národních parcích je několik kempů, které poslouží při dálkových vícedenních výletech. \"Castle Rock State Park\" má skalní stěny určené pro lezení po skalách včetně boulderingu.\n\nPohoří Santa Cruz je vinařská oblast v níž se vyrábí víno přinejmenším už od roku 1840. Existuje zde přes 30 vinařských podniků a vyrábí se tu špičková vína. \"Old Almaden Winery\" se nachází na východním svahu hory \"Santa Cruz\". Byl to první komerční podnik v Kalifornii s kvalitními evropskými (francouzskými) odrůdovými víny.\n\nV oblasti Santa Cruz měl od roku 1940 ranč filmový režisér a producent Alfred Hitchcock, který proslul jako mistr thrillerů a kriminálních příběhů s vysokou uměleckou hodnotou. Určitou dobu žil v této oblasti také jeden z nejvlivnějších a nejkontroverznějších spisovatelů science fiction Robert A. Heinlein.\n\nRoku 2009 vypukl v pohoří Santa Cruz rozsáhlý lesní požár, který se snažilo dostat pod kontrolu 1200 požárníků.\n\n"}
{"id": "745510", "url": "https://cs.wikipedia.org/wiki?curid=745510", "title": "Thomas Andrew (fotograf)", "text": "Thomas Andrew (fotograf)\n\nThomas Andrew (19. ledna 1855 - 7. srpna 1939 v Apii, hlavním městě Samoy) byl novozélandský fotograf, který žil na ostrově Samoa od roku 1891 až do své smrti v roce 1939.\n\nAndrew pořídil fotografie, které jsou významné historické a kulturní hodnoty, včetně záznamů klíčových událostí v Samoa videokamerou během koloniální éry, jako byli hnutí Mau, sopečné erupce Mt. Matavanu (1905-1911) nebo pohřeb spisovatele Roberta Louise Stevensona.\n\nŘada z jeho dochovaných obrázků je uložena ve sbírkách muzea Museum of New Zealand Te Papa Tongarewa a zahrnují krajiny a studiové portréty Samoanů, které odpovídají koloniálním stereotypům země své doby.\n\nNarodil se v Takapuna na předměstí Aucklandu na novozélandském Severním ostrově. V roce 1891 odejel do Samoa, kde spolupracoval s dalšími dvěma fotografy Novozélanďanem Alfredem Johnem Tattersallem a Johnem Davisem. Zemřel v Apii, hlavním městě Samoy.\n\n"}
{"id": "745514", "url": "https://cs.wikipedia.org/wiki?curid=745514", "title": "Wilhelm Wiechowski", "text": "Wilhelm Wiechowski\n\nWilhelm Wiechowski (6. května 1873 Praha – 19. prosince 1928 Baden) byl československý politik německé národnosti. Byl meziválečným senátorem Národního shromáždění za Německou sociálně demokratickou stranu dělnickou v ČSR.\n\nPůsobil jako farmakolog. Publikoval odborné studie a byl vysokoškolským učitelem. Zasloužil se o poznání nových metod léčby střevních chorob na základě poznatků o účincích živočišného uhlí. Povoláním byl univerzitním profesorem, bytem na Smíchově. Vyučoval jako řádný profesor na německé univerzitě v Praze.\n\nV parlamentních volbách v roce 1920 získal za Německou sociálně demokratickou stranu dělnickou v ČSR senátorské křeslo v Národním shromáždění. V senátu zasedal do roku 1925.\n\nZemřel v prosinci 1928 v Badenu u Vídně na \"srdeční mrtvici\".\n\n"}
{"id": "745528", "url": "https://cs.wikipedia.org/wiki?curid=745528", "title": "Housinské sedlo", "text": "Housinské sedlo\n\nHousinské sedlo je sedlo v nízkém horském hřbetu Housina ve Středočeském kraji v okrese Beroun. Nadmořská výška Housinského sedla činí přibližně 415 m.\n\nSedlo se nachází zhruba v polovině hřbetu Housina, blíže k jeho západnímu konci. Dělí tak Housinu na dvě části, vyšší západní část a o něco rozlehlejší, avšak nižší východní část.\n\nHousinským sedlem prochází silnice III/11413 z Bykoše do Neumětel, ze které v Housinském sedle odbočuje silnice III/11414 do Lážovic. Úsek silnice 11413 mezi Housinským sedlem a vepřínem na neumětelském úpatí se v zimě neudržuje a platí do něj zákaz vjezdu všech vozidel při sněhu a náledí. Po délce hřebene Housina prochází sedlem modře značená turistická trasa od hřebenového rozcestí u Želkovic do Všeradic.\n\nLinkové autobusy sedlem neprojíždějí. Ačkoliv například linky SID C25 Beroun-Hostomice či D18 Příbram-Beroun projíždějí jak přes Neumětely a Lážovice jižně od Housiny, tak přes Bykoš severně od Housiny, obě Housinu objíždějí přes Všeradice.\n\nSedlo i křižovatka leží na území Neumětel, po severní straně hřebene se však táhne východní výběžek katastrálního území Želkovic a necelých 100 metrů východně od sedla se u silnice 11414 nachází trojmezí s Lážovicemi.\n\n"}
{"id": "745534", "url": "https://cs.wikipedia.org/wiki?curid=745534", "title": "Hana Zahradníčková", "text": "Hana Zahradníčková\n\nHana Zahradníčková (* 1972, Praha) je překladatelka, redaktorka, editorka a učitelka jazyků. Založila a vede Jazykovou školu Česká Sibiř.\n\nVystudovala romanistiku na Filozofické fakultě Univerzity Karlovy, pracovala mj. v týdeníku \"Respekt\", nakladatelství ERM a \"Lidových novinách\".\n\n"}
{"id": "745537", "url": "https://cs.wikipedia.org/wiki?curid=745537", "title": "Projekt 667", "text": "Projekt 667\n\nProjekt 667B (v kódu NATO třída Delta) je třída raketonosných ponorek Sovětského námořnictva s jaderným pohonem. Třída představuje rozsáhlou skupinu celkem 43 raketonosných ponorek, stavěných ve čtyřech skupinách označených na západě \"Delta I\" až \"Delta IV\". Tato třída představuje už od 70. let 20. století páteř sovětských (dnes ruských) námořních strategických sil. Jednotlivé podtřídy se od sebe liší především počtem a typem nesených balistických raket. Stavba čtvrté generace třídy \"Delta\" probíhala souběžně s realizací ambiciózního programu stavby obřích ponorek projektu 941 Akula (v kódu NATO třída \"Typhoon\"). Ty už ale ke svému účelu neslouží. Naopak varianty \"Delta III\" a \"Delta IV\" pokračují ve službě v Ruském námořnictvu dodnes a postupně je nahrazují ponorky nové třídy \"Borej\".\n\nProjekt 667B (v kódu NATO třída \"Delta I\") – vývoj od roku 1965. Celkem 18 ponorek bylo zařazeno do služby v letech 1972–1977. Ponorky nesly 12 balistických raket R-29 (v kódu NATO SS-N-8 Sawfly) s dosahem cca 7800 km, odpalovaných pomocí systému D-9. Střely nesly jednu jadernou hlavici o síle 800 kT TNT.\nProjekt 667BD (v kódu NATO třída \"Delta II\") – vývoj od roku 1972. Celkem čtyři ponorky byly zařazeny do služby v letech 1974–1975. Ponorky nesly 16 balistických raket R-29D (v kódu NATO SS-N-8 Sawfly) s dosahem cca 9100 km, odpalovaných pomocí systému D-9D. Hlavice zůstala stejná.\nProjekt 667BDR (v kódu NATO třída \"Delta III\") – vývoj od roku 1972. Celkem 14 ponorek bylo zařazeno do služby v letech 1976–1982. Ponorky nesou 16 balistických raket R-29R (v kódu NATO SS-N-18 Stingray), odpalovaných pomocí systému D-9R. Jedná se o první sovětské balistické rakety s vícenásobnou jadernou hlavicí (MIRV). Střela nesoucí tři hlavice o síle 200 kT TNT měla dolet 6500 km. Pokud ovšem nesou jen jednu hlavici o síle 450 kT, dolet se zvětší na 8000 km.\nProjekt 667BDRM (v kódu NATO třída \"Delta IV\") – vývoj od roku 1975. Sedm kusů bylo zařazeno do služby v letech 1985–1992. Ponorky nesou 16 balistických raket R-29RM (v kódu NATO SS-N-23 Skiff) s dosahem 8300 km, odpalovaných pomocí systému D-9RM. Každá raketa nese čtyři jaderné hlavice o síle 100 kT TNT. Ruské námořnictvo realizuje modernizaci těchto ponorek pro nesení vylepšené střely R-29RMU2 Siněva, zavedené do služby roku 2007.\n\n"}
{"id": "745541", "url": "https://cs.wikipedia.org/wiki?curid=745541", "title": "Alois Löcherer", "text": "Alois Löcherer\n\nAlois Löcherer (14. srpna 1815, Mnichov – 15. července 1862 tamtéž) byl průkopník fotografie v Bavorsku a v Německu.\n\nPo studiu farmacie a chemie ve svém rodném městě pracoval v lékárně. Již v roce 1839 pořídili Franz von Kobell s Carl August von Steinheil v Mnichově jako první z Německa fotografie metodou daguerrotypie. Löcherer přešel brzy na proces talbotypie. Asi od roku 1845 umění fotografie vyučoval. Jeho studio bylo jedno z prvních ve městě. Kromě četných portrétů z toho období pořídil záběry z usazování a montáže sochy Bavaria. K jeho žákům patří mimo jiné také Moritz Eduard Lotze, Franz Seraph Hanfstaengl a Joseph Albert.\n"}
{"id": "745542", "url": "https://cs.wikipedia.org/wiki?curid=745542", "title": "Bavaria", "text": "Bavaria\n\nBavaria může být:\n\n\n"}
{"id": "745543", "url": "https://cs.wikipedia.org/wiki?curid=745543", "title": "Zlatý klas 1979", "text": "Zlatý klas 1979\n\nDesátý ročník poháru o Zlatý klas v ledním hokeji se konal od 4. do 6. září 1979 v Českých Budějovicích. Zúčastnili se čtyři týmy. Mužstva se utkala jednokolovým systémem každý s každým.\n\n Československo - NDR 9:3 (3:1, 2:1, 4:1)\n\n4. září 1979 - České Budějovice \nBranky: Ebermann 2, P. Ihnačák 2, A. Šťastný 2, J. Novák, P. Šťastný, Slanina – Kuhnke 2, Franke.\nRozhodčí: Pražák – Exner, Sládeček (TCH)\nVyloučení: 3:3 (2:0, 0:1)\n\nČSSR: Sakač – Bubla, M. Dvořák, Slanina, Lyčka, Chalupa, Ďuriš - Holý, P. Ihnačák, Pouzar – Černík, Havlíček, J. Slavík - M. Šťastný, P. Šťastný, A. Šťastný - Martinec, J. Novák, Ebermann.\n\n4. září 1979 - České Budějovice\nBranky: Kabanov 2. Ťurin, Tomeněv, Lebeděv – Klabouch, Kolda.\nRozhodčí: Budínský – Průcha, Řešátko (TCH)\nVyloučení: 5:3 (1:0)\n\n5. září 1979 - České Budějovice \nBranky: Slavík, P. Šťastný, A. Šťastný – Kabanov 2, Anferov.\nRozhodčí: Pražák . Exner, Sládeček (TCH)\nVyloučení: 5:5 (0:1) navíc Anferov na 5 minut.\n\n5. září 1979 - České Budějovice\nBranky: Bögelsack, Müller, Mark, Unterdörfel, Lempio – Lála, Kobliška, Král.\nRozhodčí: Adam – Průcha, Šimák (TCH)\nVyloučení: 2:3 (1:0)\n\n6. září 1979 - České Budějovice \nBranky: I. Kapustin 3, Ťumeněv 2, Gurejev, Vachrušev, Terechin, Kabanov – Bielas, Proske.\nRozhodčí: Adam – Bouška, Simandl (TCH)\nVyloučení: 5:1 (1:0)\n\n6. září 1979 - České Budějovice\nBranky: M. Šťastný 3, Zajíček, Holý, Ebermann, Pozar – Joun, Mařík.\nRozhodčí: Budínský . Šatava, Vala (TCH)\nVyloučení: 5:5 (0:0)\n1. Československo\nBrankáři: Jiří Králík, Marcel Sakáč.\nObránci: Miroslav Dvořák, Jiří Bubla, Jan Zajíček, Arnold Kadlec,Milan Chalupa, Vítězslav Ďuriš, Jaroslav Lyčka, Peter Slanina.\nÚtočníci: Vladimír Martinec, Jiří Novák, Bohuslav Ebermann, Marián Šťastný, Anton Šťastný, Peter Šťastný, František Černík, Libor Havlíček, Jaroslav Pouzar, Josef Slavík, Peter Ihnačák, Karel Holý.\nTrenéři: Karel Gut, Ján Starší.\n\n"}
{"id": "745544", "url": "https://cs.wikipedia.org/wiki?curid=745544", "title": "Bongo BomBarďák", "text": "Bongo BomBarďák\n\nBongo BomBarďák (2011) je druhé album s písničkami pro děti od fiktivní kapely 3B (trio Bibi, best Boy a Bongo), podobně jako první album \"Bongo BonBoniéra\" (2010) ve skutečnosti jde o sampler kapel z okruhu vydavatelství Indies Scope. Album opět vyšlo ve spolupráci s brněnským zábavním parkem Bongo. Obsahuje 18 písní, některé jsou převzaté z jiných alb (\"Babucha\"), většinou jde o písně nahrané přímo pro toto album. Obal opět vytvořil Rudolf Brančovský, autor interiéru zábavního parku Bongo, jehož kapela Poletíme? je na sampleru také zastoupena.\n\nSoučástí balení je také volná vstupenka do zábavního parku Bongo v Brně nebo Galaxie ve Zlíně.\n\n"}
{"id": "745547", "url": "https://cs.wikipedia.org/wiki?curid=745547", "title": "Graveson", "text": "Graveson\n\nGraveson je obec ve francouzském departmentu Bouches-du-Rhône mezi městy Arles a Avignon. Střed vesnice tvoří hlavní ulice a náves zvaná \"Cours national\", kde stojí i zdejší radnice. V její blízkosti se nachází i katolický kostel zasvěcený Narození Panny Marie \"(Nativité de Marie)\".\n\nGraveson sousedí na severu s Rognonas, na východě s Châteaurenard a s Eyragues, na jihu s Maillane a se Saint-Étienne-du-Grès a na západě s Tarascon a s Barbentane.\n\n"}
{"id": "745548", "url": "https://cs.wikipedia.org/wiki?curid=745548", "title": "Bakoš", "text": "Bakoš\n\nSlovenské příjmení Bakoš nosí více různých osobností:\n\n"}
{"id": "745551", "url": "https://cs.wikipedia.org/wiki?curid=745551", "title": "Triballové", "text": "Triballové\n\nTriballové byl starověký kmen obývající oblasti dnešního jižního a východního Srbska a západního Bulharska. Ačkoli jsou řazeni mezi Thráky, působili na ně vedle thráckých rovněž ilyrské, keltské a skythské kulturní vlivy. V důsledku toho je historikové často vydělují samostatně vedle Thráků a jiných starověkých národů. V byzantských pramenech se termínu \"Triballové\" užívalo k označení Srbů.\n"}
{"id": "745552", "url": "https://cs.wikipedia.org/wiki?curid=745552", "title": "Betrand Chamayou", "text": "Betrand Chamayou\n\nBetrand Chamayou (* 23. března 1981, Toulouse, Francie) je francouzský klavírní virtuóz.\n\nNa klavír hraje od svých 8 let, nejprve studoval na konzervatoři v Toulouse, od 15 let pak studoval u Jeana-Françoise Heissera na pařížské konzervatoři, později studoval u Maria Curcia v Londýně.\n\nPo výrazných úspěších na několika klavírních soutěžích začal pravidelně koncertovat v roce 2001, od té doby koncertoval po celém světě (Německo, Belgie, Maďarsko, Rusko, Španělsko, Portugalsko, Japonsko, Kanada, Hong Kong a další).\n\nVystupuje s předními francouzskými orchestry, věnuje se i komorní hudbě, kde vystupuje, mimo jiné, také s Augustinem Dumayem, Renaudem Capuçonem a Gautierem Capuçonem.\n\n\n\n"}
{"id": "745553", "url": "https://cs.wikipedia.org/wiki?curid=745553", "title": "Jazygové", "text": "Jazygové\n\nJazygové (, , ) byl kočovný sarmatský kmen obývající v 1. století př. n. l. stepní oblasti jižní Ukrajiny. Okolo roku 44 př. n. l. se usadili ve Velké uherské nížině na území dnešního Maďarska a Srbska poblíž dácké stepi mezi řekami Dunaj a Tisa, kde přijali polokočovný život a dostali do kontaktu s římskou říší. V raných vztazích s Římem sloužilo území Jazygů jako nárazníkový stát mezi Římem a Dáky; později se z něho vyvinul jeden z vládních a klientských států, přičemž Jazygové byli formálně svrchovaným římským subjektem. Během tohoto vztahu Jazygové prováděli na římské území nájezdy, což často způsobovalo trestné římské výpravy proti nim. Během dáckých válek vystupovali jako spojenci Římanů, za markomanských válek v letech 169 až 175 jako jejich nepřátelé. Zmínky o nich ustávají s koncem antické doby.\n\nS Jazygy bývají zaměňováni \"Jasové\", kmen patrně s Jazygy příbuzný, který přišel do Uher ve 13. století. Občasné používání termínu \"Jazygie\" pro území Jasů (maďarsky \"Jász(ság)\") je tedy nepřesné a zavádějící.\n\n"}
{"id": "745555", "url": "https://cs.wikipedia.org/wiki?curid=745555", "title": "Zvon Zuzana", "text": "Zvon Zuzana\n\nZvon Zuzana z roku 1596 od Martina Hilgera z Prahy, který se nachází v arciděkanském kostele Nanebevzetí Panny Marie v Ústí nad Labem, je s dolním průměrem 165 cm největším zvonem ústeckého okresu.\n\n\n\nZvon je zavěšen na zalomeném ocelovém závěsu v dřevěné konstrukci. K rozhoupávání se užívá elektrický vyzváněč. V minulosti byl zvon pootočen o 90°, aby se věnec vytloukal rovnoměrně. Povrch zvonu velmi zašlý, reliéfy nezřetelné. Stav k roku 2001.\n\n"}
{"id": "745556", "url": "https://cs.wikipedia.org/wiki?curid=745556", "title": "Zvon Willeborte", "text": "Zvon Willeborte\n\nZvon Willeborte z roku 1519, nacházející se v arciděkanském kostele Nanebevzetí Panny Marie v Ústí nad Labem, vyrobil zvonař Petr Wagheven z Nizozemska a pro svůj původ je jednou z nejvýznamnějších zvonařských památek Ústeckého kraje. Do Ústí nad Labem byl pravděpodobně dopraven po Labi a v kostele byl bezpochyby zavěšen až po požáru v roce 1538.\n\n\n\nZvon je zavěšen na zalomeném ocelovém závěsu v dřevěné konstrukci. K rozhoupávání se užívá elektrický vyzváněč. V minulosti byl zvon pootočen o 90°, aby se věnec vyloukal rovnoměrně. Povrch zvonu velmi zašlý, reliéfy nezřetelné. Při dolním okraji je velký kus věnce uražen. Stav k roku 2001.\n\n"}
{"id": "745557", "url": "https://cs.wikipedia.org/wiki?curid=745557", "title": "Zvon z roku 1544", "text": "Zvon z roku 1544\n\nZvon z roku 1544 v arciděkanském kostele Nanebevzetí Panny Marie v Ústí nad Labem, pořízený po požáru města v roku 1538, vyrobil zvonař Matěj Špic v Roudnici. Zvon je cenný pro medailon s mistrem Janem Husem.\n\n\n\nV roce 1538 byla velká část města Ústí nad Labem postižena požárem, jemuž neunikly ani kostely Nanebevzetí a sv. Vojtěcha. Přitom byly zničeny i tamní zvony a město si chtělo rychle pořídit nové. Zatímco nedaleký kostel sv. Vojtěcha byl v minulosti „český“, kostel Nanebevzetí Panny Marie byl „německý“. Je proto zajímavé, že se v kostele objevuje zvon s českým nápisem a kališnickým motivem. V literatuře se objevují následující teorie:\n\nVzhledem k tomu, že zvony s kališnickými motivy byly v dobách rekatolizace často přelévány nebo z nich aspoň byly ony motivy vysekány, je tento ústecký zvon – celkem pěkně zachovalý – svým způsobem vzácný.\n\nZvon je zavěšen na zalomeném ocelovém závěsu v dřevěné konstrukci. K rozhoupávání se užívá elektrický vyzváněč. V minulosti byl zvon pootočen o 90°, aby se věnec vytloukal rovnoměrně. Povrch zvonu zašlý. V Muzeu města Ústí nad Labem je uložen sádrový odlitek celého zvonu. Stav k roku 2001.\n\n"}
{"id": "745558", "url": "https://cs.wikipedia.org/wiki?curid=745558", "title": "Mistrovství Jižní Ameriky ve fotbale 1922", "text": "Mistrovství Jižní Ameriky ve fotbale 1922\n\nMistrovství Jižní Ameriky ve fotbale 1922 bylo šesté mistrovství pořádané fotbalovou asociací CONMEBOL. Vítězem se stala Brazilská fotbalová reprezentace.\n\n\n----\n\nVšichni Paraguajští hráči opustili hřiště na protest proti penaltě v 79. minutě.\n\n\n"}
{"id": "745560", "url": "https://cs.wikipedia.org/wiki?curid=745560", "title": "Tauriskové", "text": "Tauriskové\n\nTauriskové (latinsky \"Taurisci\") byl přibližně v období od 3. století př. n. l. do 1. století př. n. l. keltský kmenový svaz sídlící při východním okraji Alp na území dnešních Korutan a Slovinska. Společně s Římany podlehli v roce 112 př. n. l. germánským Kimbrům a Teutonům v bitvě u Noreie. Jejich jméno je pravděpodobně odvozeno z keltského slova \"taur\", což znamená hora. Nelze vyloučit, že název pohoří Taury může souviset s Taurisky.\n"}
{"id": "745561", "url": "https://cs.wikipedia.org/wiki?curid=745561", "title": "Constitutio Antoniniana", "text": "Constitutio Antoniniana\n\nConstitutio Antoniniana byl edikt, který v roce 212 vydal římský císař Marcus Aurelius Severus Antoninus, známý jako Caracalla. Na základě tohoto právního předpisu obdrželi téměř všichni svobodní mužští obyvatelé římské říše plnoprávné římské občanství; výjimkou byli pouze Dediticiové. Do doby vydání ediktu disponovala římským občanstvím pouze část populace impéria, reprezentovaná především obyvateli Itálie; obyvateli římských kolonií v provinciích; Římany nebo jejich potomky usazenými v provinciích; příslušníky některých měst a kmenů po celé říši a představiteli lokální aristokracie. Provinciálové požívali převážně statusu „cizinců“ (\"peregrini\"), či jim náleželo latinské právo (\"ius Latii\"), určitá nižší forma římského občanství.\n"}
{"id": "745562", "url": "https://cs.wikipedia.org/wiki?curid=745562", "title": "Klášter Noirlac", "text": "Klášter Noirlac\n\nKlášter Noirlac (fr. \"Abbaye de Noirlac\", v překladu \"Černé jezero\") býval cisterciácký klášter ve francouzském departementu Cher. Opatství je po dlouhodobé rekonstrukci jedinečnou ukázkou přísné řádové architektury.\n\nPrvní cisterciáci přišli pod vedením Roberta ze Châtillonu z Clairvaux okolo roku 1136 a na místě zvaném \"Dům boží\" založili své společenství. Roku 1149 je chudoba místních mnichů zmíněna v dopise opata Sugera a o rok později je obdaroval Ebbo VI. ze Charentonu pozemky a postupem času se opatství stalo rodovou nekropolí jeho potomstva, které klášter nadále podporovalo.\n\nRoku 1790 došlo k sekularizaci, roku 1791 byl klášter prodán a od roku 1822 byla v jeho prostorách porcelánka. Po mnoha peripetiích začala roku 1950 rekonstrukce budov trvající až do roku 1980.\n\n"}
{"id": "745564", "url": "https://cs.wikipedia.org/wiki?curid=745564", "title": "Mistrovství Jižní Ameriky ve fotbale 1923", "text": "Mistrovství Jižní Ameriky ve fotbale 1923\n\nMistrovství Jižní Ameriky ve fotbale 1923 bylo sedmé mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n\n"}
{"id": "745566", "url": "https://cs.wikipedia.org/wiki?curid=745566", "title": "Auxilia", "text": "Auxilia\n\nAuxilia (z latinského \"auxilium\", \"pomoc, podpora\") byly pomocné sbory římské armády, sestávající z příslušníků spojeneckých kmenů nebo svobodných provinciálů bez římského občanství. Důstojníky byli zpravidla Římané, mužstvo tvořili hlavně muži, kteří se narodili jako svobodní, ale neměli římské občanství. Sloužili 25 let (u námořnictva 26 let). Vojáci měli nižší žold než legionáři, ale po ukončení služby obdrželi římské občanství pro sebe a potomky. Ve 2. století sloužil v pomocných sborech zhruba stejný počet pěšáků jako v legiích. Auxilia navíc římskému vojsku dodávala téměř veškeré jezdectvo a specializované jednotky, jako byli lučištníci nebo lehká jízda. Pěchota se členila do kohort, zatímco jízda tvořila tzv. aly (\"alae\"). Pomocné sbory reprezentovaly v této době zhruba tři pětiny veškerých římských pozemních sil.\n\n"}
{"id": "745567", "url": "https://cs.wikipedia.org/wiki?curid=745567", "title": "Projekt 611", "text": "Projekt 611\n\nProjekt 611 (v kódu NATO třída Zulu) je třída stíhacích ponorek dlouhého dosahu, postavených v Sovětském svazu v době studené války. Pro sovětské námořnictvo bylo postaveno 26 ponorek této třídy. Všechny již byly ze služby vyřazeny.\n\nPonorky projektu 611 byly vyvinuty jako první sovětské poválečné oceánské ponorky. V jejich konstrukci přitom byly využity zkušenosti ze studia čtyř německých ponorek typu \"XXI\", které SSSR získal po druhé světové válce. Sovětské loděnice v Leningradu a Severodvinsku postavily mezi lety 1952–1955 celkem 26 ponorek této třídy. Vyřazovány byly zejména během 70. a 80. let.\n\n\n"}
{"id": "745572", "url": "https://cs.wikipedia.org/wiki?curid=745572", "title": "Mistrovství Jižní Ameriky ve fotbale 1924", "text": "Mistrovství Jižní Ameriky ve fotbale 1924\n\nMistrovství Jižní Ameriky ve fotbale 1924 bylo osmé mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace, která tak obhájila titul z minulého ročníku. V roce 1924 také vyhrála turnaj na olympijských hrách.\n\n\n"}
{"id": "745573", "url": "https://cs.wikipedia.org/wiki?curid=745573", "title": "František Zimák", "text": "František Zimák\n\nFrantišek Zimák (13. srpna 1872 Příkazy – 7. nebo 8. února 1940 Bratislava) ,byl český, slovenský a československý politik a meziválečný senátor Národního shromáždění.\n\nPůvodní profesí byl knihkupec.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal do roku 1939, přičemž v prosinci 1938 ještě přestoupil jako hospitant do senátorského klubu nově zřízené Národní strany práce. Už v lednu 1939 byl ale zbaven mandátu v důsledku rozpuštění sociálně demokratické strany na Slovensku.\n\nNarodil se v českých zemích, projevy v parlamentu pronášel slovensky. Profesí byl redaktorem v Bratislavě. Byl zde šéfredaktorem stranického listu \"Robotnícke noviny\".\n\nPo vzniku slovenského štátu byl na příkaz slovenské vlády zatčen a vězněn v Ilavě. Věznění podlomilo jeho zdraví a krátce nato zemřel (někdy uváděno koncem roku 1939). Dobové nekrology ale zmiňují, že zemřel v únoru 1940.\n\n"}
{"id": "745574", "url": "https://cs.wikipedia.org/wiki?curid=745574", "title": "Emil du Bois-Reymond", "text": "Emil du Bois-Reymond\n\nEmil Heinrich du Bois-Reymond (7. listopadu 1818 Berlín – 26. prosince 1896 tamtéž) byl německý lékař a fyziolog, objevitel akčního potenciálu a zakladatel experimentální elektrofyziologie. Narodil se, pracoval a žil v Berlíně. Jedním z jeho mladších bratrů byl matematik Paul du Bois-Reymond. \n\nOd roku 1999 na jeho počest každoročně uděluje Německá společnost fyziologů Du Bois-Reymondovu cenu pro vědce z oboru fyziologie.\n\n\n"}
{"id": "745576", "url": "https://cs.wikipedia.org/wiki?curid=745576", "title": "Klášter Fontainejean", "text": "Klášter Fontainejean\n\nKlášter Fontainejean (fr. \"Abbaye de Fontainejean\") je bývalý cisterciácký klášter a nekropole rodu Courtenayů ve městě Saint-Maurice-sur-Aveyron ve francouzském departementu Loiret.\n\nKlášter byl založen roku 1124 Milesem z Courtenay a prvotní konvent byl povolán z kláštera v Pontigny. Stavba započala okolo roku 1140 a kostel byl vysvěcen roku 1173. Ke značné devastaci kláštera došlo opakovaně za stoleté války a roku 1562 protestanti pod vedením Gasparda Colignyho zničili konventní kostel a místní mnichy a katolické vojáky bránící opatství zmasakrovali. Po dočasné obnově byl klášter roku 1791 zrušen a během 19. století se proměnil v ruiny.\n\n"}
{"id": "745577", "url": "https://cs.wikipedia.org/wiki?curid=745577", "title": "Karel Pilík", "text": "Karel Pilík\n\nKarel Pilík (24. prosince 1918 Praha – 1. dubna 2007 Praha) byl český římskokatolický kněz, který dlouhá léta působil jako duchovní správce ve farnosti u kostela sv. Cyrila a Metoděje v pražském Karlíně a později se stal rektorem Arcibiskupského semináře v Praze (1990-1993) a papežské koleje Nepomucenum (1993-1995). Papež ocenil jeho činnost titulem Kaplan Jeho Svatosti.\n\n"}
{"id": "745578", "url": "https://cs.wikipedia.org/wiki?curid=745578", "title": "Flavio Roma", "text": "Flavio Roma\n\nFlavio Roma (* 21. června 1974, Řím, Itálie) je italský fotbalista hrající na postu brankáře. Jeho současným působištěm je francouzský klub AS Monaco. Odchytal několik utkání za italskou reprezentaci.\n\n\n"}
{"id": "745581", "url": "https://cs.wikipedia.org/wiki?curid=745581", "title": "Douglas Lilburn", "text": "Douglas Lilburn\n\nDouglas Lilburn (celým jménem Douglas Gordon Lilburn) (2. listopadu 1915 Wanganui – 6. června 2001 Wellington) byl novozélandský hudební skladatel.\n\nLilbrun vyrostl na farmě na severním ostrově Nového Zélandu. Po studiu hudby ve městě Christchurch (kde v roce 1936 získal cenu od Percy Graingera) následovalo studium skladby na Royal College of Music v Londýně, mezi jinými u Ralpha Vaughana Williamse. V roce 1940 se vrátil zpět na Nový Zéland, kde se usadil zpět ve městě Christchurch. O sedm let později v roce 1947 se stal učitelem na Victoria college, dnes univerzitě ve Welingtonu. Tam se také v roce 1970 stal profesorem. Významně se též podílel na budování hudební scény na Novém Zélandu.\n\n\n\n"}
{"id": "745585", "url": "https://cs.wikipedia.org/wiki?curid=745585", "title": "Klášter Jouarre", "text": "Klášter Jouarre\n\nKlášter Jouarre (fr. \"Abbaye Notre-Dame de Jouarre\") je dodnes fungující benediktinský klášter a významné poutní místo v městečku Jouarre ve francouzském departementu Seine-et-Marne.\n\nKlášter byl založen za vlády Merovejců Audoinem a jeho bratry okolo roku 635 jako dvojitý klášter společenství mnichů a jeptišek soustředěných pod správou abatyše. Díky svatým ostatkům uloženým v klášteře zasvěceném Panně Marii sem během staletí směřovaly kroky mnoha věřících. Roku 1225 získal klášter od papeže imunitu vůči zásahům biskupa z Meaux a nadále podléhal přímo Římu. Okolo kláštera vzniklo opevněné město Jouarré.\n\nKlášterní kostel Panny Marie byl přestavěn v 19. století, v původní kryptě sv. Pavla je pochován ve společnosti prvních abatyší pařížský biskup Agilbert a na jeho tumbě je reliéf Krista v majestátu se symboly evangelistů, ukázka prerománského umění.\n\n"}
{"id": "745589", "url": "https://cs.wikipedia.org/wiki?curid=745589", "title": "Klášter Corbie", "text": "Klášter Corbie\n\nKlášter Corbie (fr. \"Abbaye Royale Saint-Pierre de Corbie\") je benediktinský klášter v městečku Corbie ve francouzském departementu Somme, asi 15 km východně od Amiens.\n\nKlášter zasvěcený svatému Petrovi byl založen jako královská donace okolo roku 657 královnou Bathildou a jejím synem Chlotharem III. Prvotní osazení kláštera pocházelo z Luxeuil, který byl založen sv. Kolumbánem koncem 6. století. V 9. století byl klášter větší než opatství v Tours a Saint-Denis, fungovalo zde významné skriptorium. Vroce 881 bylo opatství Corbie zničeno Vikingy, ale poté bylo přestavěno. Stále užívalo královských výsad, ale už nemělo tak velký politický a kulturní význam jako v první polovině devátého stolet. Roku 822 místní opat Adalhard, bratranec Karla Velikého, založil v Sasku nový klášter \"Corbeia Nova\". Sekularizace kláštera roku 1792 zavinila rozptýlení bohaté klášterní knihovny.\n"}
{"id": "745590", "url": "https://cs.wikipedia.org/wiki?curid=745590", "title": "Rakouská iniciativa kněží", "text": "Rakouská iniciativa kněží\n\nRakouská iniciativa kněží neboli Farářská iniciativa je hnutí kněží a jáhnů v římskokatolické církvi usilující o reformu církve vedené P. Helmutem Schüllerem a podporované částí rakouských duchovních i laiků římskokatolické církve v Rakousku.\n\nFarářská iniciativa byla vyhlášena 25. dubna 2006 devíti kněžími po jejich konferenci ve vídeňské kavárně Landtmann. K 7. 4. 2012 měla podle svých oficiálních statistik 393 členů (kněží a jáhnů), 72 podporovatelů (kněží a jáhnů) a 2138 příznivců mezi laiky. Podle výzkumu rakouského veřejnoprávního rozhlasu ORF ji v roce 2011 neoficiálně podporovala až dvě třetiny rakouských kněží. V prvním čtvrtletí roku 2012 ji podle jiného sociologického výzkumu neoficiálně podporovaly dokonce až tři čtvrtiny ze čtyř tisíc rakouských kněží.\n\n\nNa den Slavnosti Nejsvětější Trojice, 19. června 2011, publikovala iniciativa Výzvu k neposlušnosti, kterou podepsalo více než 300 rakouských kněží. Podepsaní uvádějí, že „dlouhodobá ignorace požadavků na realizaci církevních reforem” ze strany Vatikánu i nečinnost biskupů jim nejen dovoluje, ale žádá po nich, aby v souladu se svým svědomím samostatně jednali.\nVe Výzvě např. prohlašují, že budou\n\nVatikán se poměrně dlouho k iniciativě nevyjadřoval, poprvé se k ní vyjádřil papež Benedikt XVI. v dubnu 2012, kdy Výzvu k neposlušnosti při kázání velmi ostře odsoudil. Neposlušnost podle něj nemůže být cestou k obnově církve. Zároveň se vyjádřil k některým požadavkům iniciativy. Například k tématu svěcení žen do kněžského úřadu připomněl, že už jeho předchůdce Jan Pavel II. potvrdil zákaz svěcení žen na duchovní jako součást Boží podstaty církve. Argumentoval tím, že Ježíš Kristus neměl mezi apoštoly ženy.\n\nNa papežovu kritiku adresovanou signatářům výzvy reagovalo irské Sdružení katolických kněží. Připomnělo návštěvu Svatého otce na Kubě koncem března 2012, před kterou tamní diktatura preventivně pozatýkala desítky opozičních aktivistů. Papež pak režim vybídl k respektování základních svobod občanů. Jeho církevní vedení však přitom podle sdružení v tuto chvíli upírá svobodu projevu svým vlastním kněžím.\n\nTaké rakouská biskupská konference se v roce 2011 k výzvě stavěla kriticky, zejména vůči pojmu „neposlušnost\", který znamená boj.\nKardinál Schönborn, vídeňský arcibiskup a předseda Rakouské biskupské konference se o Výzvě k neposlušnosti vyjádřil následovně: \"„Jak by v naší zemi vypadaly rodiny, kdyby se neposlušnost stala ctností? Každý kněz, vlastně každý z nás se musí rozhodnout, zda půjde po společné cestě s papežem, biskupem, se světovou církví. Kdo se ale vzdá principu poslušnosti, ten ohrožuje jednotu církve.\"\"\n\nPodle rakouského teologa Paula Zulehnera není náhoda, že se farářská iniciativa zrodila právě v Rakousku, protože rakouská identita je velmi spjatá s katolickou církví a témata s ní spojená jsou neustále přítomná i v místních médiích. Podle Zulehnera se přitom velké množství rakouských kněží už dávno rozešlo s oficiálním církevním učením a nyní to veřejně přiznávají.\n\nObecně je možné říci, že zatímco konzervativní a tradicionalistické hlasy v katolické církvi Farářskou iniciativu odsuzují. Podporu naopak iniciativa sbírá především v liberálnějších katolických kruzích.\n\nP. Helmut Schüller je vůdčí postavou Rakouské iniciativy kněží snažící se myšlenky iniciativy šířit (nejen v Rakousku, ale například i v Německu či v Irsku). Studoval teologii ve Vídni a v německém Freiburgu. V osmdesátých letech byl šéfem rakouské Charity. Později byl jmenován generálním vikářem vídeňské arcidiecéze, z této pozice ale musel odejít kvůli stále častějšímu názorovému nesouladu se kardinálem Schönbornem. V současnosti slouží jako farář v malém městečku Probstdorf v blízkosti Vídně a na částečný úvazek přednáší na ekonomické fakultě o etice a ekologické a sociální soudržnosti. Působí také jako akademický kaplan ve Vídni.\n\nHelmut Schüller prohlásil: \"\"Nejsme první, ani nejsme revoluční. Nové je, že se teď o slovo přihlásili sami faráři, dříve takové otázky otevírali teologové nebo někteří vyšší hodnostáři. ... Církev je jako moje rodina. Nechci z ní odejít, chci ji změnit.\"\"\n\nSvatý stolec reagoval na aktivity Helmuta Schüllera související s farářskou iniciativou mimo jiné i tím, že jej 29. listopadu 2012 zbavil titulu „kaplan Jeho Svatosti“ (monsignore).\n\n\n"}
{"id": "745603", "url": "https://cs.wikipedia.org/wiki?curid=745603", "title": "Temazepam", "text": "Temazepam\n\nTemazepam (INN; je znám např. pod obchodním názvem Restoril, systematický název 7-chlor-1,3-dihydro-3-hydroxy-1-methyl-5-fenyl-1,4-benzodiazepin-2-on) je střednědobě působící léčivo ze skupiny 3-hydroxy-benzodiazepinů. Používá se hlavně pro krátkodobou léčbu nespavosti u pacientů, kteří mají potíže s udržováním spánku. Temazepam má též účinky anxiolytické, antikonvulzivní a myorelaxační.\n\nTemazepam byl poprvé syntetizován v roce 1964, začal se ale používat až v roce 1969, kdy byla objevena jeho schopnost léčit nespavost. Koncem 80. let byl temazepam jedním z nejpopulárnějších a nejčastěji předepisovaných hypnotik, stal se dokonce jedním z nejčastěji předepisovaných léčiv vůbec.\n\nTemazepam má hypnotické účinky. Při studiích ve spánkových laboratořích vykazoval významný pokles nočního probouzení, nevýhodou je však narušení normálního průběhu spánku.\n\nTemazepam je oficiálně indikován při těžké nespavosti a dalších vážných či zneschopňujících spánkových poruchách. Pravidla pro předepisování ve Velké Británii určují, že by doba užívání neměla překročit 2 až 4 týdny, aby nevznikla tolerance a fyzická závislost.\n\nAmerické letectvo používá temazepam jako jedno z hypnotik schválených pro použití u letců a zvláštního provozního personálu při přípravě před misemi. Před autorizací k použití medikace v operační situaci je třeba provést „pozemní testy“.\n\n"}
{"id": "745607", "url": "https://cs.wikipedia.org/wiki?curid=745607", "title": "AmigaOne X1000", "text": "AmigaOne X1000\n\nAmigaOne X1000 je PowerPC počítač navržený jako špičková platforma pro AmigaOS 4. Vývoj počítače byl oznámen společností A-EON Technology, která jej vyvíjí ve spolupráci s Hyperion Entertainment a uvedení na trh se očekává koncem roku 2011. Jméno počítače vychází ze jména počítače Amiga 1000, který vyrobila firma Commodore v roce 1985.\n\nEon-Technology je soukromá společnost vytvořená Trevorem Dickinsonem, Anthony Moorleyem a Benem Hermansem v roce 2009 výhradně za účelem vývoje nového hardwaru pro AmigaOS, konkrétně pro verzi 4 a následující. Firma se zaměřila na hi-end s cílem vytvořit v rámci projektu X1000 počítač, který bude pokračovat v původním odkazu Amigy.\n\nPartnerství s Hyperion Entertainment bylo zpočátku navázáno kvůli konzultacím s klíčovými vývojáři AmigaOS 4. Bylo potřeba zjistit, co by měla nová generace Amiga počítače obnášet, aby co nejvíce vyhovovala nárokům AmigaOS 4. Jedním z důležitých rozhodnutí bylo, že by měl být výsledný počítač postaven na míru včetně nově navržené základní desky, skříně i periferií. Tím se tento počítač vyčlenil z původní strategie počítačů AmigaOne.\n\nJeště před dojednáním výsledné konfigurace byla jako partner vybrána společnost Varisys s ohledem na její zkušenosti s architekturou PowerPC a oblastí paralelních výpočtů. Navázání tohoto partnerství mělo za následek, že se do architektury počítače AmigaOne X1000 dostal čip XMOS XCore. Firma A-EON tento čip označuje jako koprocesor „Xena“.\n\nPrvní prototyp byl vyroben v polovině roku 2009 a na konci roku 2009 začal Hyperion Entertainment s portováním AmigaOS na X1000. V červnu roku 2010 již bootoval počítač AmiguOS z pevného disku. Debutoval na Vintage Computer festivalu v Bletchley Park 19. a 20. června 2010 při společné prezentaci Hyperion Entertainment, A-EON Technology a Varisys, které zde oznámili své partnerství.\n\nPůvodní záměr byl, aby byl počítač k dispozici do léta 2010, ale A-EON Technology oznámila na Vintage Computer festivalu, že uvedení bude odloženo. V srpnu 2011 začal Varisys s výrobou první série revize 2.1 základní desky určené pro betatestování. V lednu 2012 A-Eon oznámil, že AmigaKit.com začne zákazníkům prodávat AmigaOne X1000 s AmigaOS4.1 Update 5 a součástí by měla být licence na stažení AmigaOS4.2 do budoucna, až vyjde.\n\nSpecifikace ze stránek A-EON Technology:\n\n\nXena je novinkou řady AmigaOne. Xena je označení pro čip XMOS XCore XS1-L2 124, který je na desce X1000 připojen přes slot Xorro, upravený slot PCI-Express. XCore XS1 je architektura řízená událostmi škálovatelná spojeními mezi jádry s nízkou odezvou a spojeními mezi vlákny jednotlivých jader s nulovou odezvou. Xena, jednojádrový XS1, má osm hardwarových jader, které společně poskytují výkon maximálně 500 MIPS.\n\nZhruba jedna čtvrtina I/O linek Xena je přímo připojena k CPU místní sběrnicí, zatímco zbývající tři čtvrtiny jsou připojeny k slotu Xorro. Tyto I/O linky na slot Xorro jsou softwarově konfigurovatelné pomocí \"XC\", což je sada rozšíření programovacího jazyka C. Poskytují nízkou latenci připojení jak do hlavního systému, tak do jakékoliv Xorro extenze, jako je vzorkování dat nebo vlastní hardwarová kontrola nad Xorro. Proto je také možné spojit další XCore čipy Xena přes Xorro, a tím dále rozšiřovat výkon koprocesoru.\n\n"}
{"id": "745611", "url": "https://cs.wikipedia.org/wiki?curid=745611", "title": "Amavisd-new", "text": "Amavisd-new\n\namavisd-new je počítačový program určený k analýze a filtrování elektronické pošty. Je napsaný v jazyce Perl a vydaný pod licencí GNU General Public License 2.0. Tvoří rozhraní mezi MTA a antiviry, příp. SpamAssassinem. Komunikuje s MTA protokolem (E)SMTP, LMTP nebo pomocnými programy. Perfektně spolupracuje s programem Postfix, dobře s konfigurací dual-sendmail a programem Exim v4, pracuje se sendmail/milter nebo s jakýmkoliv MTA jako SMTP relay. Pro integraci s programy Courier a qmail MTA existuje patch.\n\namavisd-new obsahuje přímou podporu pro cca 40 antivirových skenerů, podporu pro další skenery lze dokonfigurovat. Před samotnou antivirovou kontrolou lze dekódovat/rozbalit/dekomprimovat testované soubory, které jsou v následujících formátech: MIME, uuencode, xxencode, BinHex, compress, gzip, bzip, bzip2, zip, 7-Zip, freeze, lzop, tar, cpio, rpm, deb, RAR, arc, arj, zoo, lha (lzh), TNEF, ole, cab.\n\nUmožňuje nastavovat whitelist i blacklist. Dokáže snižovat spam skóre příchozí poště na základě předchozí komunikace s daným odesílatelem. SpamAssassin je volán pro každou zprávu jen jednou, nezávisle na množství příjemců. \n"}
{"id": "745612", "url": "https://cs.wikipedia.org/wiki?curid=745612", "title": "Vrbatova bouda", "text": "Vrbatova bouda\n\nVrbatova bouda je horská bouda na hřebenech Krkonoš. Nachází se na Zlatém návrší, v nadmořské výšce cca 1 400 m n.m., v těsné blízkosti smyčky ukončující tzv. Masarykovu horskou silnici coby poslední úsek silnice II/286.\n\nVrbatova bouda získala pojmenování na počest mříčenského občana Václava Vrbaty, který 24. března 1913 v těchto místech obětoval život pro svého přítele – Bohumila Hanče. Stalo se tak u příležitosti mezinárodních lyžařských závodů (závod v běhu na 50 km) a na blízkém vrcholku (nazývaném též \"Vrbatovo návrší\", protože zde byl umrzlý Vrbata nalezen) byla v roce 1925 vztyčena kamenná \"Mohyla Hanče a Vrbaty\", připomínající tento akt lidskosti a obětavosti.\n\nNa Vrbatově boudě se není možné trvale ubytovat, jde jen o občerstvovací a stravovací zařízení. Přestože silnice vede až k boudě, není možné sem dojet vlastním autem – silnice je pro individuální motorizovanou dopravu uzavřena. Je zde však konečná stanice kyvadlové autobusové linky 670991 z Horních Míseček (dopravce \"BusLine a. s. \") a to spolu s červenou turistickou značkou \"Bucharovy cesty\" dává předpoklady k tomu, aby se místo stalo ideálním východiskem pro pěší nebo cyklistické túry: směrem na Kotel, Pančavský vodopád, Labskou boudu a pramen Labe. Autobusová linka je v provozu v letní sezóně, tedy přibližně od poloviny května do konce října. Jedná se o nejvyšší místo v České republice, kam lze dojet linkovým autobusem.\n\nOd boudy je při pěkném počasí také vynikající výhled do české kotliny, lze pozorovat i páru stoupající z elektrárny v dalekých Opatovicích. Na boudě je umístěna také webkamera pro pozorování přes internet.\n\nV systému \"Turistických známek\" má Vrbatova bouda číslo 393 v ediční řadě Krkonoše.\n\n\n"}
{"id": "745618", "url": "https://cs.wikipedia.org/wiki?curid=745618", "title": "André Gelpke", "text": "André Gelpke\n\nAndré Gelpke (* 15. března 1947 Beienrode) je německý fotograf a pedagog, který působí ve švýcarském Curychu na umělecké univerzitě Zürcher Hochschule der Künste jako profesor. V sedmdesátých letech společně s Henrym Riebesehlem a Michaelem Schmidtem jedním z průkopníků umělecké fotografie v Německu.\n\n\n\n\n\n\n\n\n\n\n"}
{"id": "745619", "url": "https://cs.wikipedia.org/wiki?curid=745619", "title": "Eustác", "text": "Eustác\n\nEustác je křestní jméno a příjmení. Jeho varianta v angličtině a dalších jazycích je \"Eustace\" (čteno [jústus]).\n\nJméno vzniklo ze dvou podobných řeckých křestních jmen:\n\n\n\n"}
{"id": "745626", "url": "https://cs.wikipedia.org/wiki?curid=745626", "title": "Merenptah", "text": "Merenptah\n\nMerenptah (Baenre) byl faraonem 19. dynastie, synem a následníkem Ramesse II. Vládl v letech 1213-1203 př. Kr.\n\nNásledníkem trůnu se stal poté, co jeho starší bratry jejich otec Ramesse II. přežil. Ramesse II. byl v posledních asi 10 letech svého života zatížen řadou nemocí (podle stavu mumie to byly záněty, tuhnutí páteře) a za následníka určil Merenptaha a ustanovil ho regentem, tedy praktickým vládcem. Ten se již honosil řadou titulů jako například \"Kontrolor a Vrchní inspektor\", \"Královský písař\" a v jeho 50 letech také titulem \"Generalisimus trůnu\". Vlády se ujal po smrti otce ve věku ~55 let.Za hlavní sídlo si zvolil Memfis kde přestavěl palác poblíž chrámu Ptaha.\n\nHistorický kontext vlády Merenptaha je nutné navázat na dlouhou vládu jeho otce, tak i historie nejpozději od vlády Haremheba a historií invazí libyjské populace ze západní pouště do úrodné delty Nilu, podobně jak mořských národů . Podle Keldera to za vlády Merenptha byli:<br> \"Eqwesh\" (Řekové), \"Lukka\" (Lýkie =>Anatolie - Antalie) \"Shekles\" (Sicilie) \"Sharden\" (Sardinnian), \"Teresh\"(Tyrhenská oblast).<br>Jejich invazní tlak se soustřeďoval do oblasti západní delty Nilu, oázy Fajum a také směrem k Helipoliské oblasti správnímu a sídelnímu městu Memfis. Soustředění nájezdníků a jejich velení se ujal libijský král Meryrey. Jeho cílem bylo dosáhnout se svým lidem trvalé usídlení v úrodné zemi. Přivedl s sebou celé libyjské rodiny včetně dětí a dalšího příslušenství. <br>Mořské národy ohrožovaly i kraje na území Chetitů, kde vyrabovali a zničili několik vesnic. To vedlo krále Chetitů Suppiluliuma II. (1207-1187 př—Kr.), že nabídl pomoc Egyptu, aby ve společné koalici porazili nájezdníky směřující do delty Nilu. \n\nSprávní strukturu říše spravovali Nomarchové a vyšší úředníci vezírové. Někteří z nich jsou známí:<br>\nHori- Vezír byl Nomarchou Dolního Egyptu a nejvyšším knězem boha Anhura; působil již za vlády Ramesse II. Byl synem prince Khaemwesetsyna, čtvrtým synem Ramesse II. Vezir Hori byl tedy vnukem Ramesse II.<br>\nPanehesey- Vezír a Nomarcha Horního Egyptu Záznamy o něm jsou v kapli v Gebel el-Silsila <br>\nMessuy- Vezír a Nomarcha Horního Ehyptu, uváděný také jako vícekrát v Nubiii, je také spojován s osobou uzurpátora Amenmesse, za vlády Merenptahova syna Setiho II. \nAsi v 5. roce vlády Merenptaha útoky skupin mořských národů zesílily a ohrožovali říši ze západu natolik, že faraon proti nim nasadil celou armádu a (~ 15. dubna 1208 př.Kr.) svedl vítěznou bitvu proti jejich spojené armádě u města Prosopis (var. Prosopotis )ležícího na západním okraji nilské delty.Bitva je nejpodrobněji popsána na stěně vedle šestého pylonu v Karnaku. Vítězný válečný střet faraon dal zvětšnit na čtyřech místech:<br>\n\nHrobka KV8 Merenptha se nachází mimo hlavní část Údolí králů, jeho mumie se zachovala a spolu s dalšími byla hromadně přemístěna v roce 1898 do KV35.\nJeho hrobka v Údolí králů na západním břehu Théb byla navržena s pěti chodbami a uzavřenými sály, bočními komorami s přístěnky. V této vysoce zdobené hrobce byl sargofag z červené žuly. Na víku sarkofágu jsou vyobrazeny nápisy z Knihy mrtvých.\nTaké se zde nacházel další neidentifikovaný alabastrový sarkofág. Mumie faraona při antropologickém zkoumání prokázala, že faraon na sklonku života trpěl artritidou a arteriosklerózou. Také se prokázala vyhojená zlomenina stehenní kosti.\n\nArcheologická data a zprávy z tohoto období invaze Lybijců a také mořských národů jsou různorodé politicky a ekonomicky nesourodé. Navíc se objevovaly prvky civilizační krize v Egyptě i v zemi Chetitů, které vyústily v Třetí přechodné období<br>Pohyb populací, decentralisace stávajících systémů (Egypt, Chetité, Středomoří) jsou příznačným znakem, toho že celá oblast východního Středozemí se propadala do stupňujícího se procesu politické, ekonomické, sociální a kulturní fragmentace s prvky chaotického dění konce pozdní bronzové éry.\nEtnická diferenciace národů, zahrnovaných pod termín Mořské národy, je rozpracována v práci J.C.Woudhuizen , kde uvádí tři hypotézy jejich formování a reálný historický vývoj.<br>\nDalším prvkem nastávající krize byly i měnící se klimatické podmínky, a v oblasti četná katastrofická zemětřesení a jejich následky. Podle podrobného průzkumu klimatických změn v období let ~1900- 900 př.Kr. došlo k výraznému poklesu atmosferických srážek v oblasti Anatolie a podobně i Mezopotámii. Shodně s tím se zintenzivnilo vysychání Sahary a zmenšení rozloh dosud bohatých oáz a pobřežních oblastí Středozemního moře. To vše v komplexu vyvolalo rozsáhlé pohyby zde žijících populací. Zároveň je pro historii Egyptu zřejmé, že úrodná oblast delty Nilu se stala trvalým cílem invazí, což potvrzuje i historie následné 20. dynastie a kolaps společnosti v Třetím přechodném období.\nKonec vlády Merenptaha, který se dožil ~65-70 let, ve stavu pokročilého podlomeného zdraví a oslabené centrální vlády. To přispělo k rozvolnění správní struktury země, soustavně vyčerpávané jak vnitřními rozpory mezi Horním a Dolním Egyptem, tak vnějšími nájezdníky. Za nástupce byl zvolen legitimní syn Merenptaha, Seti II. , vlastně vnuk Ramesse II. Jeho nástup na trůn byl poznamenán rozpolcením vlády nad severem a jihem země a ambicemi pretendenta (vezíra?) Amenmesse.\n"}
{"id": "745631", "url": "https://cs.wikipedia.org/wiki?curid=745631", "title": "Theodor Zuleger", "text": "Theodor Zuleger\n\nTheodor Zuleger (28. prosince 1858 Louka (Grün)\n\nPocházel ze staré německé rolnické rodiny. Studoval na státním gymnáziu v Plzni a na rolnické škole v Kadani. Pak působil jako rolník a ve věku 23 let převzal hospodářskou usedlost v obci Libočany na Žatecku. V roce 1883 byl v této obci zvolen starostou a téhož roku se stal i členem žateckého okresního zastupitelstva. Později byl náměstkem okresního starosty. Byl aktivní v četných regionálních spolcích. Podporoval zemědělské družstevnictví. Byl například členem místní a okresní školní rady a členem výboru svazu pěstitelů chmele a známkovny chmele v Žatci. Později byl například předsedou kuratoria vyšší hospodářské školy v Kadani. V roce 1901 byl za okresy Žatec, Postoloprty, Kadaň, Doupov, Podbořany a Jesenice zvolen na Český zemský sněm. Roku 1900 se stal delegátem německého odboru české zemědělské rady za žatecký okres, přičemž v roce 1903 se stal místopředsedou a později i předsedou tohoto odboru. Funkci zastával až do své smrti.\n\nPočátkem 20. století patřil spolu s Franzem Peschkou k zakladatelům a předákům Německé agrární strany, která byla založena roku 1905 jako politická platforma agrárního hnutí mezi německojazyčným obyvatelstvem v českých zemích a obecněji v Předlitavsku.\n\nV roce 1905 se stal i poslancem Říšské rady (celostátní parlament), kde reprezentoval kurii venkovských obcí, obvod Karlovy Vary, Jáchymov, Kadaň atd. Nastoupil 28. listopadu 1905 místo Franze Kliemanna. Mandát obhájil ve volbách do Říšské rady roku 1907 konaných již podle rovného volebního práva, tedy bez kurií. Zvolen byl za okrsek Čechy 114. Usedl do poslaneckého klubu \"Německý národní svaz\" (Deutscher Nationalverband), v jehož rámci patřil k Německé agrární straně. Ve vídeňském parlamentu setrval do konce funkčního období sněmovny, tedy do roku 1911.\n\nV politickém životě se udržel i po vzniku Československa. V parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925. Senátorem byl do své smrti roku 1929. Pak ho nahradil Robert Stöhr. Profesí byl presidentem německého odboru zemědělské rady, bytem v Libočanech, okres Žatec. V roce 1932 byla jeho osobnost připomenuta reliéfem na památníku českých chmelařů, který byl onoho roku odhalen na Chmelařském náměstí v Žatci.\n"}
{"id": "745632", "url": "https://cs.wikipedia.org/wiki?curid=745632", "title": "Miloslav Machek", "text": "Miloslav Machek\n\nMiloslav Machek, používající jméno Miloš Machek (9. listopadu 1923 Místek – 12. prosince 1999 Brno), byl český trumpetista, dirigent a hudební skladatel.\n\nZákladní hudební vzdělání získal v rodině. Studoval na obchodní akademii ve Frýdku, ale vedle toho se soukromě učil hře na housle a byl houslistou v orchestru \"Městského divadla v Českém Těšíně\". Po maturitě se už zcela věnoval hudbě. Hrál v různých estrádních orchestrech, ale i v orchestru Gustava Broma. V roce 1950 vykonal státní zkoušku z hudby a stal se zástupcem koncertního mistra a později dirigentem operety Státního divadla v Brně. Od roku 1963 byl dirigentem \"Brněnského estrádního rozhlasového orchestru.\"\n\nByl úspěšným skladatelem operet, zábavné a taneční hudby. Komponoval rovněž scénickou hudbu pro divadlo a televizi. V Cibulkových seznamech je veden jako tajný spolupracovník-agent StB, ev. č. 17567, krycí jméno \"Gerschwin\".\n\n\n\n"}
{"id": "745638", "url": "https://cs.wikipedia.org/wiki?curid=745638", "title": "Karel Lešanovský", "text": "Karel Lešanovský\n\nKarel Lešanovský (26. ledna 1929, Pacov – 25. dubna 2013) byl český skautský historik a publicista.\n\nOtec Karel byl zemědělec a obchodník, matka Eleonora pracovala jako prodavačka. Povolání: stavební dělník, zásobovač, vedoucí obchodního úseku strojírenského podniku, nezaměstnaný, skladový účetní, knihovník, vedoucí střediska technických informací, předseda Rady pracujících, nezaměstnaný, stavební dělník, asfaltér, invalidní důchodce.\n\nPublikace v denním a skautském tisku. Přednášková činnost v různých institucích a školách včetně vysokých.\n\nKrédo: Staré sokolské \"Ni zisk, ni slávu!\" a arabské \"Vezmi si co chceš a zaplať!\"\n\nZákladní politická orientace: Sebe i druhé odvracet od sklonu k chování podle hesla \"Po nás potopa\". Skautský slib, zákon a heslo považuje za docela dobrý politický program použitelný v české společnosti.\n\nZájmy: Pomoc mladé generaci a přátelství s dobrými lidmi. Etika, historie, sociologie, politika, skauting, genealogie.\n\nZaměstnavatelé: Hukostav Košice, Turčianské strojárne Martin, Koh-i-noor Děčín, IPS Ústí nad Labem. Za celý aktivní život mohl jen 5 let pracovat podle získané kvalifikace: maturoval v roce 1948 a šedesát let mu bylo v roce 1989, takže celý jeho život před tehdejším důchodovým věkem se vešel do komunistického režimu v Československu.\n\nPostupně členem: ČsVTS, ČKVŘ, Demokratický klub, Junák, Svojsíkův oddíl, Skautský oddíl Velena Fanderlika, Historická komise Ústřední rady Junáka, Skautský institut A. B. Svojsíka, Česká genealogická a heraldická společnost, KAN, po okupaci a zákazu KAN člen a předseda OV ČSS (1968-1969), vyloučen. 1970-1989 šíření cizích i vlastních samizdatů, přednášky, příprava obnovy skautingu. Od roku 1989 v OF Děčín. založil a vedl Klub demokratického vzdělávání, člen kolegia ředitele ÚDV (Úřadu dokumentace a vyšetřování zločinů komunismu). Nyní bez stranické příslušnosti.\n\nOd mládí neshody s nacismem (vyloučen ze studia na střední škole s maturitou) a později komunismem. Byl podroben stálému sledování StB, podle třídně-politických prověrek v roce 1958 a podle zákonného opatření č.99/1969 Sb dostal výpověď. Podle usnesení 196. schůze PÚV KSČ ze dne 8. 1. 1971 je evidován v \"Jednotné centrální evidenci protistranických, protisocialistických a protisovětských kampaní a akcí\".\n\nVyznamenání: Pamětní medaile k 50. výročí republiky, Pamětní kříž 3. stupně III.odboje, skautská vyznamenání Medaile díků, Zlatá Syrinx, Řád Stříbrného vlka a jiné.\n\nPublikační činnost veřejná i samizdatová (samizdaty uloženy v knihovně Libri prohibiti a v archivu Skautského institutu A. B. Svojsíka):\n\n\n\n\n"}
{"id": "745644", "url": "https://cs.wikipedia.org/wiki?curid=745644", "title": "Beáta Dubasová", "text": "Beáta Dubasová\n\nBeáta Dubasová (* 14. května 1963 Stropkov) je slovenská popová zpěvačka, která se na domácí scéně výrazně prosadila v druhé polovině 80. let 20. století. Svými hity a extravagantní vizáží se stala už na začátku své kariéry \"teenagerským idolem\", přičemž velkou popularitu si udržela i během 90. let.\n\nV současnosti je svým vystupováním a pěveckým stylem považována za jednu z největších dam ve slovenském showbyznysu.\n\nK hudbě inklinovala už v dětství, což ji už na základní škole dovedlo k účinkování v různých pěveckých soutěžích. Jako devítiletá dostala s bratrem darem první kytaru. Bratr pak brzy vytvořil hudební skupinu, která hrávala na vesnických zábavách, a která ji také, jako čtrnáctiletou dívku, přivedla k pravidelnému zkoušení repertoáru a prvním veřejným vystoupením.\n\nPo ukončení základní školy začala studovat na Střední průmyslové škole oděvní v Prešově se specializací na výrobu oděvů a prádla. Své vzdělání pak později zužitkovala při své stylizaci a tvorbě vlastních moderních koncertních kostýmů. Ve škole, která byla propojena se strojnickou průmyslovkou, se seznámila se školní chlapeckou skupinou Piknik, v níž začala zpívat jako sólová zpěvačka, a také se zde seznámila s tehdy začínajícím prešovským hudebníkem Peterem Nagym, který jí napsal vícero skladeb. Kromě Nagyovy tvorby zpívala většinou převzatý repertoár. Mezi její tehdejší vzory patřila americká zpěvačka a hudebnice Suzi Quatro. Začala se účastnit amatérských pěveckých soutěží v prešovském i košickém okrese. Už v tomto období se umísťovala na předních místech amatérských pěveckých soutěží a získávala zde i ceny publika.\n\nPo maturitě v roce 1982 odjela do Bratislavy, kde pracovala v oděvním závodě \"Zornica\" a po večerech zpívala v tanečním orchestru v rekreačním podniku \"Sorea\", své tehdejší pěvecké účinkování si našla sama pomocí inzerátu. V témže roce jí zavolala známá slovenská zpěvačka Magda Medveďová a oslovila ji s nabídkou zpívat svou vlastní píseň v pěvecké soutěži Košický Zlatý poklad.\n\nNa soutěži pak s touto písní získala 2. místo a cenu diváků. Členy poroty byli v té době hudební redaktoři Slovenského rozhlasu Pavol Danišovič a Ľuboš Zeman, kteří jí následně po soutěži nabídli spolupráci. Pavol Danišovič se ujal hudební stránky v jejím nově se rodícím repertoáru, přičemž písňové texty měl tvořit Ľuboš Zeman. Pro svoji textařskou vytíženost jí však dohodil svého kamaráda, textaře Romana Spišiaka.\n\nProfesionální kariéru zahájila roce 1985, kdy v domácím rozhlasovém vysílání prorazila s úspěšnou skladbou \"Účesy\". Debutové album \"Beáta\" (1987) vydala o dva roky později, přičemž deska obsahovala další úspěšné písně – skladby \"Sme také aké sme\" a \"Dievča z reklamy\". V témže roce se podílela i na hudebním albu pro děti \"Peter, Vašo a Beáta děťom\", kde si zazpívala se zpěváky a hudebníky Vašo Patejdlem a Petrem Nagym. Rok 1988 začala vydáním anglické verze svého debutového alba \"Beáta\", následně pak vydala řadové album \"Úschovňa pohľadov\". Mnohem výraznější úspěch však zaznamenalo až album z roku 1990 \"Za dverami mojej izby\", zde zejména stejnojmenná píseň se stala hitem. \"Modrý album\" (1994) se skladbou \"Vráť mi tie hviezdy\" upevnil její postavení populární hvězdy i v první polovině 90. let. Ve druhé polovině této dekády se podílela na dětském CD \"Išla myška briežkom\", které bylo vydáno v roce 1996. V novém století pak na sebe upozornila novou deskou 7 dní (2000) a pak výběrovou kompilací \"Beáta - to najlepšie\" (2001), po pěti letech poté pak comebackovým albem \"Ako chutí ráno\" (2006). V roce 2007 byl uvedeno na trh výběrové hudební album \"Best Of \"obsahující 20 největších hitů.\n\nPeter Nagy, Vašo Patejdl, Ľuboš Zeman, Roman Spišiak, Juraj Burian, Pavol Kvassay, Juraj Tatár, Martin Gašpar, Marcel Buntaj, Andrej Šeban, Laco Lučenič, Rado Orth\n\n\n\n\n"}
{"id": "745646", "url": "https://cs.wikipedia.org/wiki?curid=745646", "title": "Bohumil Baxa", "text": "Bohumil Baxa\n\nBohumil Baxa (27. července 1874 Sedlčany – 5. června 1942 Praha-Kobylisy) byl český a československý ústavní právník, profesor československých právních dějin, rektor Masarykovy univerzity a děkan její právnické fakulty, politik a senátor Národního shromáždění ČSR za Československou národní demokracii.\n\nJeho bratrem byl československý politik a pražský primátor Karel Baxa.\n\nVystudoval Akademické gymnázium v Praze, roku 1897 Právnickou fakultu Karlo-Ferdinandovy univerzity a krátce studoval i na Vídeňské univerzitě a na univerzitě v Heidelbergu. V roce 1905 získal doktorát také na filozofické fakultě, kde se věnoval historii. \n\nDne 22. listopadu 1902 se oženil s Vilémou (Blankou) Kesslerovou (1877–??), se kterou měl dceru Libuši (* 1905) a syna Bohumila (* 1906). Začal publikovat odborné články z právní historie a roku 1909 se habilitoval pro říšské dějiny rakouské a o pět let později pro všeobecné a rakouské právo státní. V roce 1919 přešel z pražské univerzity na nově zřízenou Masarykovu univerzitu v Brně, kde byl po dvacet let řádným profesorem československých právních dějin a kde působil opakovaně jako děkan tamní právnické fakulty. V letech 1931–1932 byl rektorem Masarykovy univerzity, vyučoval ovšem taky na Vysoké škole obchodní v Praze (od roku 1923) a na Svobodné škole politických nauk (od roku 1928). Ve vědecké činnosti u něj prvotní zájem o právní historii postupně ustoupil bádání převážně nad otázkami ústavního práva.\n\nPůvodně jej ovšem zajímala justice, už v roce 1901 se stal čekatelem u okresního soudu a o devět let později byl jmenován okresním soudcem v Praze, aby v roce 1918 přešel k zemskému soudu. Ačkoli už o rok později soudnictví opustil a přešel na univerzitu do Brna, ještě v letech 1923–1925 se stal členem Státního soudu.\n\nAngažoval se výrazně i v politice, původně jako člen mladočeské strany, později Národní demokracie. V roce 1917 se stal členem komise pro ústavní reformu, jež fungovala při Národním výboru. Po vzniku republiky byl expertem, který spolupracoval s Revolučním národním shromážděním na vypracování parlamentních jednacích řádů. V parlamentních volbách v roce 1925 získal za volební kraj brněnský, jihlavský a uhersko-hradišťský senátorské křeslo v Národním shromáždění. Senátorem byl do roku 1929. Byl odpůrcem župního zřízení, kritizoval zrušení zemí s poukazem na jejich veřejnoprávní charakter a historickou tradici. Jeho argumenty byly později využity při návratu k zemskému zřízení. Počátkem 20. let 20. století patřil k nacionalistickým politikům národní demokracie, kteří jevili sympatie k začínajícímu hnutí českých fašistů. V Brně se okolo něj vytvořila buňka Národního hnutí čítající cca 500 osob. Z těchto skupin se později vyvinula Národní obec fašistická.\n\nByl předsedou československé sekce Meziparlamentní unie Společnosti národů. Historik Marek Waic ho ve své knize \"Sokol v české společnosti 1862–1938\" řadí mezi vlivné členy Sokola. V roce 1939 odešel z Masarykovy univerzity a přešel do Prahy, kde působil coby předseda Ústředí veřejných zaměstnanců. Působil v odbojové organizaci Obrana národa a za stanného práva v období heydrichiády byl zatčen a popraven na Kobyliské střelnici. V roce 1946 mu byl \"in memoriam\" udělen Československý válečný kříž.\n\nNěkterá díla:\nPodílel se také na zpracování \"Slovníku veřejného práva československého\" a přispěl historickým výkladem do Sedláčkova a Roučkova komentáře k obecnému zákoníku občanskému.\n\n"}
{"id": "745655", "url": "https://cs.wikipedia.org/wiki?curid=745655", "title": "Projekt 615", "text": "Projekt 615\n\nProjekt 615 (v kódu NATO třída Quebec) je třída pobřežních ponorek, postavených v Sovětském svazu v době studené války. Ponorky byly vybaveny pohonem nezávislým na přístupu vzduchu (AIP), čímž ostatní námořnictva předběhly o celé čtvrtstoletí. Technologická nevyzrálost systému však později vedla k jeho demontáži. Pro sovětské námořnictvo bylo postaveno 30 ponorek této třídy. Vyřazovány byly v 70. a 80. letech. Jedna je dnes vystavena v Oděse.\n\nSovětské loděnice v Leningradu postavily mezi lety 1954–1957 celkem 30 ponorek této třídy.\n\nVýzbroj tvořily čtyři 533mm torpédomety s celkovou zásobou osmy torpéd. První tři ponorky rovněž nesly jeden 25mm dvoukanón, který ale byl brzy demontován. Pohonný systém tvořily tři dieselové motory a jeden elektromotor. Roztáčely tři lodní šrouby. Dva diesely pracovaly jako u klasických diesel-elektrických ponorek, přičemž třetí fungoval v uzavřeném cyklu s využitím peroxidu vodíku jako okysličovadla. Ponorka tak pod hladinou mohla zůstat déle a plout rychleji. Na druhou stranu byl systém náchylný k haváriím a požárům. Dosahovala přitom nejvyšší rychlosti 16 uzlů na hladině a 15 uzlů pod hladinou.\n\n"}
{"id": "745658", "url": "https://cs.wikipedia.org/wiki?curid=745658", "title": "Lysá pod Makytou", "text": "Lysá pod Makytou\n\nLysá pod Makytou je obec na Slovensku v okrese Púchov. Nachází se v dolině Biela voda mezi\nBílými Karpatami a Javorníky v nadmořské výšce 350–400 metrů nad mořem (střed obce 360 metrů nad mořem).\n\nObec svůj název obdržela podle vrchu Makyta (922 m n. m.), který se nad ní tyčí. Přes obec vede od konce 30. let 20. století železniční trať Hranice na Moravě – Púchov.\n\nV obci se nachází římskokatolický kostel sv. Štefana z roku 1824.\n\n"}
{"id": "745660", "url": "https://cs.wikipedia.org/wiki?curid=745660", "title": "Dešná (Slovensko)", "text": "Dešná (Slovensko)\n\nDešná je část obce Lysá pod Makytou v okrese Púchov na Slovensku. Leží v Javornících, v geomorfologické části Lysianská brázda, na soutoku Beňadína a Rôtovského potoka, 4 km severozápadně od Lysé pod Makytou, v nadmořské výšce 415 metrů nad mořem.\n\nCentrum Dešné je přístupné odbočením ze silnice I/49 vedoucí sem z Lyského průsmyku do Púchova. Patří k ní víceré kopanice (tj. obecní pozemky), západně od ní vede státní hranice s Českou republikou.\n\nV okolí se nalézají vhodné lyžařské terény, lyžařské vleky byly vybudovány u osady Beňadín (kratší) a Šústové (delší).\n"}
{"id": "745661", "url": "https://cs.wikipedia.org/wiki?curid=745661", "title": "Adolphe Franck", "text": "Adolphe Franck\n\nAdolphe Franck (9. října 1809, Liocourt, Departement Moselle – 11. dubna 1893, Paříž) byl francouzský filozof, profesor na Sorbonně.\n\nAdolphe Franck byl synem židovských rodičů. Studoval v Nancy a Toulouse. V roce 1840 přišel jako profesor filosofie do Paříže na Collège Charlemagne. Po návštěvě Itálie v roce 1843 započal práci na šestisvazkovém \"Dictionnaire des Sciences Philosophiques\" (Slovník filosofických věd, 1843-49; 2. vydání 1 sv. 1875) do kterého vložil velké množství příspěvků. V roce 1852 na Collège de France obdržel katedru přirozeného a mezinárodního práva. Od roku 1850 působil jako člen nadřízeného orgánu školské správy. Byl rovněž zakladatelem Národní ligy proti ateismu (\"Ligue Nationale contre l’Athéisme\").\n\n"}
{"id": "745664", "url": "https://cs.wikipedia.org/wiki?curid=745664", "title": "Seznam neurologů", "text": "Seznam neurologů\n\nToto je seznam významných neurologů s rokem jejich narození a úmrtí a uvedením národnosti.\n\n"}
{"id": "745665", "url": "https://cs.wikipedia.org/wiki?curid=745665", "title": "Brazos", "text": "Brazos\n\nBrazos ( ) je řeka na jihu USA ve státě Texas. Je dlouhá 1530 km. Povodí řeky zaujímá plochu 114 220 km².\n\nVzniká soutokem zdrojnic Salt Fork a Double Mountain Fork a ústí do Mexického zálivu.\n\nNejvyšších vodních stavů dosahuje na jaře. V létě dochází k povodním. Průměrný průtok v ústí činí 214 m³/s, maximální dosahuje 3300 m³/s.\n\nVodní doprava je možná standardně jen 64 km od ústí, ale při vysokém vodním stavu do vzdálenosti 400 až 500 km. Na řece leží město Waco a v ústí přístav Freeport.\n"}
{"id": "745676", "url": "https://cs.wikipedia.org/wiki?curid=745676", "title": "Anthony Gonzalez", "text": "Anthony Gonzalez\n\nAnthony E. Gonzalez (* 18. září 1984 Cleveland, Ohio) je bývalý hráč amerického fotbalu, který nastupoval na pozici Wide receivera. Byl draftován týmem Indianapolis Colts v roce 2007 v prvním kole Draftu NFL, předtím hrál univerzitní fotbal za Ohio State University v Columbusu.\n\nGonzalez zprvu navštěvoval základní školu St. Joseph grade school ve městě Avon Lake ve státě Ohio, poté přešel na vysokou školu Saint Ignatius High School v Clevelandu. Věnoval se atletice, ve které se čtyři roky po sobě kvalifikoval do státního finále, basketbalu a především americkému fotbalu, ve kterém hrál na pozicích v obraně i útoku. V posledním roce školy byl zvolen do prvního týmu celostátního výběru a také podle agentury AP a deníku \"The Plain Dealer\" defenzivním hráčem sezóny. Připsal si 71 zachycených přihrávek pro 1,873 yardů, 21 touchdownů a jeho průměr 26,4 yardu na jedno zachycení se stalo rekordem školy.\n\nGonzalez chodil tři roky na Ohio State University, kde hrál s budoucími hvězdami NFL Santonio Holmesem, Tedem Ginnem mladším, Royem Hallem nebo držitelem Heismanovy trofeje quarterackem Troyem Smithem. Ve druhém roce byl zvolen trenéry do týmu All-Big Ten.\n\nAnthony Gonzalez byl draftován v prvním kole Draftu NFL 2007 na 32. místě týmem Indianapolis Colts, aby se stal slot receiverem. Také byl jedním ze tří Wide receiverů Ohio State University, kteří byli ten rok draftování.\n\nV první sezóně nastoupil Gonzalez do třinácti utkání, devíti jako startující hráč, ve kterých zachytil 37 přihrávek pro 576 yardů a 3 touchdowny. V roce 2008 pokračoval ve zlepšení, když v šestnácti zápasech nasbíral 57 přihrávek pro 664 yardů a 4 touchdowny. Po ukončení kariéry Marvina Harrisona se stal startující Wide receiverem na pravé straně, ale v otevíracím utkání sezóny 2009 proti Jacksonville Jaguars si poranil pravé koleno. Odhady hovořily o osmitýdenní pauze, ale Gonzalez se nedokázal vyléčit do konce základní části a 24. prosince byl dopsán do náhradního týmu jako zraněný.\n\nNa začátku sezóny 2010 ztratil pozici startujícího hráče kvůli zranění z předchozí sezóny a odehrál tak pouze dvě utkání, ve kterých zachytil 5 přihrávek pro 67 yardů. Znovu se zranil v osmém týdnu proti Houstonu Texans a sezóna pro něj skončila. \n\n17. března 2012 podepsal Gonzalez smlouvu s týmem New England Patriots, ale již 29. března byla ukončena.\n\n"}
{"id": "745678", "url": "https://cs.wikipedia.org/wiki?curid=745678", "title": "Lewin", "text": "Lewin\n\nLewin může znamenat:\n\n\n\n"}
{"id": "745691", "url": "https://cs.wikipedia.org/wiki?curid=745691", "title": "Projekt 641B", "text": "Projekt 641B\n\nProjekt 641B (v kódu NATO třída Tango) je třída oceánských ponorek, postavených v Sovětském svazu v době studené války. Pro sovětské námořnictvo bylo postaveno 18 ponorek této třídy.\n\nV 50. a 60. letech se sovětské námořnictvo výrazně soustředilo na ničení nepřátelských hladinových lodí. Západ měl na moři převahu a transatlantické námořní spojení bylo jeho slabým místem (v případě války by tudy pluly zásobovací a vojenské konvoje do Evropy). Následně se však tato koncepce změnila a rovněž boj proti nepřátelským ponorkám se stal jednou z důležitých úkolů námořnictva. Jaderné útočné ponorky třídy \"Victor\" byly specializovány pro tento účel, jejich stavba však probíhala pomalu, protože hlavní prioritou loděnic byly v té době ponorky raketonosné. Třída \"Tango\" byla zkonstruována jako posila sovětské floty do doby, než budou útočné ponorky třídy \"Victor\" k dispozici v dostatečném počtu. Sovětské loděnice v Gorkém postavily mezi lety 1972–1982 celkem 18 ponorek této třídy.\n\nJednalo se o vylepšenou verzi třídy \"Foxtrot\" s výtlakem větším o 50%, trupem lépe tvarovaným pro plavbu pod hladinou, zvětšenou kapacitu akumulátorů a modernější elektronikou. Velký důraz u nich byl kladen rovněž na snížení hlučnosti při plavbě pod hladinou. Ponořit se mohly až do hloubky 300 metrů. Výzbroj tvořilo šest 533mm torpédometů se zásobou 24 dlouhých zbraní či odpovídající náklad min. Mimo torpéd mohly vypouštět například protiponorkové a protilodní střely RPK-2 Viyuga (v kódu NATO SS-N-15 Starfish). Pohonný systém tvořily tři dieselové motory a tři elektromotory. Lodní šrouby byly tři. Dosahovala přitom nejvyšší rychlosti 13 uzlů na hladině a 16 uzlů pod hladinou.\n\n"}
{"id": "745694", "url": "https://cs.wikipedia.org/wiki?curid=745694", "title": "København H", "text": "København H\n\nKøbenhavn H, dánsky též Københavns Hovedbanegård, česky Kodaňské hlavní nádraží je největší železniční stanicí v Kodani, s průměrným počtem cestujících 90 000 denně.\n\nPůvodnímu centrálnímu nádraží předcházelo několik menších železničních stanic.\n\nPrvní železniční stanice postavená ze dřeva v roce 1847 sloužila západní železniční trati vedoucí z Kodaně do Roskilde. Ta byla později prodloužena z Roskilde do Korsør, provoz byl zahájen v roce 1856.\n\nPlány na rozšíření železniční sítě v Dánsku poukazovaly na potřebu nové stanice. Tu navrhl H. J. Herholdt, otevřena byla v roce 1864. I ta se později ukázala jako malá.\n\nŽelezniční stanice „Østbanegaarden“ „Východní nádraží“ dnes pojmenovaná dánsky Østerport Station, byla vybudována v letech 1896–1897. Navrhl ji architekt dánských státních drah DSB Heinrich Wenck. Původní staniční budova se dochovala do současnosti. Prošla rekonstrukcí v roce 1980 a mimo jiné slouží železnici dodnes.\n\nSoučasné centrální nádraží bylo slavnostně otevřeno dne 30. listopadu 1911, za přítomnosti korunního prince Kristiána X. a tehdejšího ministra dopravy Thomase C. Larsena. Rovněž jej navrhl architekt dánských státních drah – DSB Heinrich Wenck. Vznik nové železniční stanice byl velice obtížný. Heinrich Wenck v letech 1898–1902 připravil několik návrhů na novou staniční budovu, ale byl odmítnut. Přesto všechno je tato železniční stanice jednou z nejvíce unikátních v Evropě. Převažujícími stavebními materiály jsou cihla, břidlice a žula, bohaté na mnoho dekorativních detailů. Staniční základy jsou postaveny ze železobetonu. Počínaje rokem 1980 a následně v letech 2004–2008 prošlo nádraží rekonstrukcí.\n\nS-tog – všechny tratě příměstské železnice vedoucí přes kodaňské centrální nádraží spojují oblasti hlavního města, jedinou výjimkou je linka F Ny Ellebjerg – Flintholm – Hellerup.\n\n\nKodaňské centrální nádraží obsluhuje dálkové vnitrostátní i mezinárodní spoje dánských státních drah – DSB, jedoucí přes Velký Belt, dánsky Storebælt do Hamburku, Lübecku, Berlína, Amsterdamu, Frankfurtu, Mnichova, Basileje. Některé ze spojů jedoucí do Hamburku a Berlína naopak směřují do Rødby na ostrově Lolland. Odtud převážejí tyto osobní vlaky přes Fehmarnský průliv v Baltském moři železniční trajekty, směřující do Puttgarden na ostrově Fehmarn. Také obsluhuje spoje jedoucí přes Öresund druhý největší pevný most na světě, dánsky Øresundsbroen, švédsky Öresundsbron do Malmö, Göteborgu.\n\n\n"}
{"id": "745696", "url": "https://cs.wikipedia.org/wiki?curid=745696", "title": "Network Information Service", "text": "Network Information Service\n\nNetwork Information Service, nebo NIS (původní pojmenování Yellow pages, YP) je protokol typu klient-server pro distribuci systémových konfiguračních dat, jako jsou uživatelská jména mezi počítači v počítačové síti. Systém byl původně vytvořen v SUN Microsystems pro centralizaci administrace systémů unixového typu, a je všemi unixovými systémy podporován.\n\nPůvodní název (YP) musel být změněn, protože jméno \"Yellow pages\" měla v té době registrována společnost British Telecom jako svou obchodní značku pro telefonní seznamy, podobně jako v České republice Zlaté stránky. Sun změnil název na NIS, přesto všechny příkazy začínají na \"yp\".\n\nSystém NIS se stará o údržbu a distribuci centrálního adresáře informací o uživatelích a skupinách, jménech počítačů, emailových aliasech a dalších textově založených tabulek informací v počítačové síti. Na příklad v běžném unixovém prostředí je seznam uživatelů pro identifikaci umístěn v codice_1 a utajené autentizační hashe v souboru codice_2. NIS přidáva další \"globální\" seznam uživatelů pro připojení uživatele z jakéhokoli klienta v NIS systému. Figurují zde tři typy hostitelských prostředí master server, slave server a klienty. Master server spravuje a vlastní centrální databázi informací, slave servery ji pouze zrcadlí a klienty se připojují do systému.\n\nPůvodní design NIS měl vrozené nedostatky, zejména v oblasti škálovatelnosti a bezpečnosti, proto byly navrženy další technologie jako náhrada.\n\nSun představil NIS+ jako součást Solaris 2 v roce 1992 jako eventuálního nástupce NIS. NIS+ obsahuje mnohem silnější bezpečnostní a autentizační funkce, také hierarchický systém umožňující mnohem vyšší škálovatelnost a flexibilitu. Nicméně bylo velmi těžkopádné nastavit administraci a hlavně integrovat tento systém do již existující NIS.\n\nVýsledkem bylo, že mnoho uživatelů zvolilo zůstat u zastaralého systému NIS a později přešlo k modernějším a bezpečnějším systémům, zejména LDAP. Na příklad codice_3 (standalone LDAP daemon) obvykle běží jako běžný proces (bez oprávnění správce počítače) a nativně je podporováno SASL šifrování komunikace.\n\n"}
{"id": "745701", "url": "https://cs.wikipedia.org/wiki?curid=745701", "title": "Mistrovství Jižní Ameriky ve fotbale 1925", "text": "Mistrovství Jižní Ameriky ve fotbale 1925\n\nMistrovství Jižní Ameriky ve fotbale 1925 bylo deváté mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "745705", "url": "https://cs.wikipedia.org/wiki?curid=745705", "title": "Cyprián Karásek Lvovický", "text": "Cyprián Karásek Lvovický\n\nCyprián Karásek Lvovický ze Lvovic ( , ; 8. července 1514 Hradec Králové – 1574 Lauingen) byl český astronom, matematik a astrolog.\nPocházel z rodiny měšťana, dlouholetého radního a poté i starosty Jana Karáska, studoval ve Vratislavi (1540), v Lipsku (1542) a posléze astronomii ve Wittenberku. V roce 1547 se přesunul do Norimberka, později do Augšpurku ke dvoru Fuggerů. Po roce 1556 ho Ota Jindřich Falcký jmenoval profesorem astronomie a matematiky v Lauingeně (Lavinkách). Později se dokonce stal ředitelem této školy. \n\nMezi jeho díla patří \"De coniunctionibus magnis insignoribus superiorum planetarum, solis defectibus, et de cometis effectum historica expositione\", což je soubor tabulek efemeridů pro Slunce, Měsíc a další nebeská tělesa pokrývající léta 1564–1574 v desetidenních intervalech, který byl publikován na příkaz Maxmiliána II. Habsburského.\n\nDopisoval si s Tychem Brahem, který jeho dílo uznával.\n\n"}
{"id": "745706", "url": "https://cs.wikipedia.org/wiki?curid=745706", "title": "Židovský hřbitov v Dolním Bolíkově", "text": "Židovský hřbitov v Dolním Bolíkově\n\nŽidovský hřbitov v Dolním Bolíkově se nachází asi 800 m jihozápadně od obce na kraji lesa a asi 1 km západně od zdejší železniční zastávky. Má rozlohu asi 700 m². Je chráněn jako kulturní památka České republiky.\n\nDoba založení hřbitova není známa, jeho existence je doložena až v 1. čtvrtině 18. století. Nejstarší náhrobky pocházejí z 18. století. Pohřbívalo se zde až do počátků 20. století.\n\nV Dolním Bolíkově pravděpodobně existovalo židovské osídlení již v 2. polovině 17. století, nicméně doloženo je až z počátku století 18. Zdejší židovská komunita přestala existovat podle zákona z roku 1890 v roce 1891.\n\nNa hřbitově je pochován zakladatel listu \"Neues Wiener Tagblatt\" Heinrich Mayer (1835–1905).\n\n\n"}
{"id": "745713", "url": "https://cs.wikipedia.org/wiki?curid=745713", "title": "Želivské teze", "text": "Želivské teze\n\nŽelivské teze jsou dokument, který obsahuje ideovou deklaraci spolupráce mezi členskými církvemi Ekumenické rady církví v ČR. Vznikly zejména pod vlivem myšlenek teologa Pavla Filipiho.\n\nV listopadu 2011 se jimi zaobíralo Valné shromáždění Ekumenické rady církví.\n"}
{"id": "745719", "url": "https://cs.wikipedia.org/wiki?curid=745719", "title": "Mistrovství Jižní Ameriky ve fotbale 1926", "text": "Mistrovství Jižní Ameriky ve fotbale 1926\n\nMistrovství Jižní Ameriky ve fotbale 1926 bylo 10. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n\n"}
{"id": "745720", "url": "https://cs.wikipedia.org/wiki?curid=745720", "title": "Vitásek", "text": "Vitásek\n\nPříjmení Vitásek nosí více různých osobností:\n\n"}
{"id": "745723", "url": "https://cs.wikipedia.org/wiki?curid=745723", "title": "Ewingův sarkom", "text": "Ewingův sarkom\n\nEwingův sarkom je kulatobuněčný sarkom, který se nejčastěji vyskytuje v adolescentním věku (85 % 10. - 18. rok života), v pozdějším věku je vzácný. Poměr chlapci – dívky je 1,5:1. Vyskytuje se velmi ojediněle (na 1 000 000 obyvatel 1 nemocný). Zatím se nepodařila prokázat spojitost s vrozenými chorobami nebo jinými nádory. Vícečetný výskyt v rodině je velice výjimečný.\n\nNádor vzniká zejména v dřeňové dutině dlouhých kostí (31 % v horních a 28 % v dolních končetinách), dále pak z 20 % v pánevních kostech a v 15 % v osovém skeletu.\n\nNádor je biologicky vysoce aktivní, záhy metastazuje hematogenně z 38 % do plic, z 31 % do kostí a z 11 % do kostní dřeně. Metastazování lymfatickou cestou je méně časté. Část pacientů (30 %) má metastázy již v době stanovení diagnózy. Velmi časté je i prorůstání do okolních tkání především při lokalizaci v oblasti plochých kostí a hrudní stěny.\n\n\nZhodnocení anamnézy, klinické vyšetření, histologie, RTG, CT, MRI, angiografie, CT břicho+hrudník, scintigrafie skeletu, PET, echokardiografie,vyšetření kostní dřeně\n\nModerní interdisciplinární přístup k léčbě umožňuje vysokou kurabilitu (5leté přežití 70 % u lokalizovaného onemocnění).\nJedná se o nádor citlivý na chemoterapii, zvláště pak na radioterapii.\n\nTerapie E. S. je komplexní a zahrnuje všechny léčebné modality, které se v onkologii užívají.\n\nZavedení multimodální léčby včetně kombinované chemoterapie zvýšilo 5leté přežití z 10 % na skoro až 70 %. Podává se CHT s velkými dávkami cytostatik, která slouží k zastavení progrese sarkomu a ohraničení tumoru. V současné době je léčba vedena dle protokolu EURO-E.W.I.N.G.(sestává z 6 cyklů, následuje lokální léčba většinou operační, dále se léčba modifikuje dle histopatologické odpovědi na CHT a rozsahu onemocnění).\n\nPoužívá se jelikož je E. S. vysoce radiosenzitivní. Jako lokální léčba má svoje místo v případě, kdy je nemožný radikální operativní zákrok (páteř, lebka). Rovněž je vyžadována při nedostatečné odpovědi na CHT.\n\nVe většině případů se jedná o radikální chirurgický zákrok. Je nutné odstranit celé ložisko v celku bez porušení, pokud je to možné a to včetně měkkých tkání, které jsou zasažené. Jako náhrada se volí individuální endoprotézta, homoštěp nebo autoštěp. Amputační zákrok se volí pouze u obrovských extraoseálních tumorů, které nereagují na chemoterapii; u tumorů které jsou lokalizovány v místech růstového potenciálu dlouhých kostí u dětí mladších 8 let (tibie, femur, humerus) a kde růstem dochází k diskreptanci délek končetin; u patologických zlomenin nosných kostí (tibia, femur), které byly léčeny vysokodávkovou radioterapií; u tumorů jejichž uložení neumožňuje po chirurgickém zákroku uspokojivou funkci končetiny; pokud velikost tumoru a jeho uložení neumožňuje kompletní resekci (páteř, pánev).\n\n5leté přežití nepřesahuje 15 %. Prognóza pacientů s relabující chorobou je špatná a to především tehdy, kdy k růstu tumoru dochází již v průběhu léčby nebo časně po ukončení léčby. Zatím není definován chemoterapeutický standard k léčbě relapsu.\n\nPacienti s diseminovaným onemocněním v době stanovení diagnózy, objemovým nádorem větším než 100 cm3 a pacienti s neresektabilní formou onemocnění jsou zařazováni do skupiny s vysokým rizikem relapsu (až 70 % pacientů). K nepříznivým lokalizacím se také řadí postižení pánevní oblasti (bývá dlouhodobě asymptomatický a dorůstá velkého objemu). U ostatních nemocných je prognóza, vzhledem k senzitivitě nádoru relativně příznivá. \n\nVětšina relapsů nastává v prvních třech letech, ovšem k pozdnímu relapsu může dojít i po více než 15 letech od stanovení diagnózy.\n\nProvádí se: klinické vyšetření, ortopedická kontrola, RTG/CT plic, scintigrafie skeletu, aktivní sledování toxicity léčby (fce ledvin, srdce, hematologie, fertilita, hormonální aktivita)\n\n\n"}
{"id": "745727", "url": "https://cs.wikipedia.org/wiki?curid=745727", "title": "Listopad 2011", "text": "Listopad 2011\n\n"}
{"id": "745729", "url": "https://cs.wikipedia.org/wiki?curid=745729", "title": "Gael", "text": "Gael\n\nJméno Gael může znamenat:\n\n"}
{"id": "745741", "url": "https://cs.wikipedia.org/wiki?curid=745741", "title": "Femtobuňka", "text": "Femtobuňka\n\nFemtobuňka je termín používaný pro zařízení, které se používá pro vykrývání omezeného prostoru signálem mobilní telefonní sítě. Z hlediska rozdělení se v současné době (prosinec 2011) jedná o komerční zařízení s nejmenším objemem rádiové buňky. Dosah signálu se pohybuje v řádech desítek metrů, z čehož plyne jeho použití v domácích nebo kancelářských prostorech.\n\nV České republice toto zařízení aktivně nabízí v současné době pouze společnost Vodafone Česká republika, a.s., jako komerční produkt s názvem Vlastní 3G zóna. Toto zařízení je schopné šířit pouze 3G signál a funguje podobně např. jako WLAN router. Vyžaduje tedy, aby měl uživatel aktivní připojení k internetu (kabelovou přípojku), ke které je femtobuňka připojena.\n"}
{"id": "745742", "url": "https://cs.wikipedia.org/wiki?curid=745742", "title": "Mistrovství Jižní Ameriky ve fotbale 1927", "text": "Mistrovství Jižní Ameriky ve fotbale 1927\n\nMistrovství Jižní Ameriky ve fotbale 1927 bylo 11. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "745751", "url": "https://cs.wikipedia.org/wiki?curid=745751", "title": "Agilbert", "text": "Agilbert\n\nSvatý Agilbert nebo též Egilbert († kolem roku 680) byl misionářem mezi Sasy a pařížským biskupem. Naposledy je doložen roku 673.\n\nByl pohřben v opatství Jouarre, kde byla abatyší jeho sestra Theodechildis. Jeho svátek se slaví 11. října.\n"}
{"id": "745757", "url": "https://cs.wikipedia.org/wiki?curid=745757", "title": "Mistrovství Evropy v baseballu", "text": "Mistrovství Evropy v baseballu\n\nMistrovství Evropy v baseballu je turnaj baseballových národních týmů evropských zemí. Jedná se o nejvýznamnější soutěž reprezentačních týmů v Evropě, hraje se pod patronací Evropské baseballové konfederace. Je pořádán od roku 1954 nejprve každoročně, od roku 1958 s dvouletou periodicitou. V letech 1990 až 2004 byly pořádány také turnaje kategorie \"B\", v nichž bojovaly výkonnostně slabší reprezentace; tyto byly nahrazeny později kvalifikačními turnaji o postup do hlavní soutěže. Nejúspěšnější zemí v historii je Nizozemsko s 20 tituly, druhá je Itálie s deseti tituly, po jednom vítězství zaznamenaly reprezentace Španělska a Belgie.\n\n"}
{"id": "745758", "url": "https://cs.wikipedia.org/wiki?curid=745758", "title": "Mistrovství Jižní Ameriky ve fotbale 1929", "text": "Mistrovství Jižní Ameriky ve fotbale 1929\n\nMistrovství Jižní Ameriky ve fotbale 1929 bylo 12. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace, která tak obhájila titul z minulého ročníku.\n\n\n"}
{"id": "745764", "url": "https://cs.wikipedia.org/wiki?curid=745764", "title": "Zákaz", "text": "Zákaz\n\nZákaz je pokyn (negativní příkaz) nedopustit se nějakého jednání. Může být vyjádřen jako pravidlo, směrnice, rozkaz či právní norma. Podobnými pojmy jsou tabu, prohibice nebo interdikt, zatímco protikladné pojmy jsou např. povolení či pozitivní příkaz. Zákazy stejně jako příkazy omezují svobodu a autonomii rozhodujícího se a jednajícího člověka.\n\nV oblasti veřejnoprávní regulace může jít typicky o dopravní zákazy, které bývají vyjádřeny zákazovou dopravní značkou (např. „Zákaz vjezdu“), prohibici (zákaz prodávání a distribuce alkoholu), zákaz či omezení kouření na pracovištích a veřejných místech a vůbec všechny ostatní zákazy uložené veřejnou mocí.\n\n"}
{"id": "745767", "url": "https://cs.wikipedia.org/wiki?curid=745767", "title": "Hlasové vyhledávání", "text": "Hlasové vyhledávání\n\nViz také článek: Internetový vyhledávač\n\nHlasové vyhledávání (voice search) je vyhledávání informací pomocí hlasové modality: hledaný výraz či klíčová slova se zadávají hlasově, nikoli za pomocí klávesnice nebo jiného vstupního zařízení. Tento způsob vyhledávání a ovládání technického zařízení hlasem je výhodný především pro mobilní zařízení. Mobilní zařízení totiž nedisponují tak kvalitními a dobře ergonomicky řešenými vstupními možnostmi jako stolní počítače nebo notebooky. Další rozdíl je v tom, že mobilní telefony, tablety atd. jsou používány v jiných situacích (ve spěchu, v tramvaji, při chůzi městem apod.), kdy je použití hlasového vstupu více uživatelsky přívětivé. Teto trend je také možné vypozorovat z chování největších hráčů na trhu v oblasti hlasového vyhledávání resp. ovládání mobilního zařízení hlasem, jako je Google, který svou aplikaci pro hlasové vyhledávání Voice search nabízí především pro mobilní zařízení fungující na platformě Android verze 2.1 a vyšší nebo pro Apple iPhone. Dalším možným hráčem v oblasti rozpoznávání řeči a hlasového vyhledávání je společnost Vlingo, specializující se pouze na mobilní zařízení (výše zmíněný Google nabízí alternativu i pro nemobilní zařízení v podobě plug-in(u) do svého prohlížeče Chrome), s aplikací Vlingo Find. Další alternativou je Bing Voice Search[1] od společnosti Microsoft, který je prozatím dostupný pouze na americkém trhu. Aplikací pro hlasové vyhledávání a obecně pro hlasový vstup pro jakékoli účely je celá řada, nicméně v současné době pouze Voice search od googlu nabízí možnost vyhledávání v češtině.\n\nPrvními systémy, které používaly hlasové vyhledávání jsou tzv. Directory assistance jedná se o podobnou službu, která je v České republice dostupná na telefonním čísle 1188. Google tímto způsobem s hlasovým vyhledáváním začínal, když v roce 2007 spustil službu GOOG-411[3]. Uživatel na svém telefonu vytočil číslo 800-466-4411 nebo 877-466-4411, pomocí hlasového vstupu zadal parametry vyhledávání a svůj dotaz, aby mu byla posléze sdělena odpověď na hledaný dotaz prostřednictvím syntetizovaného hlasu nebo SMS[4]. Celý proces probíhal automatizovaně bez přičinění operátora. Z této služby se později vyvinula služba Google Voice Search (rok 2008) a poté byla služba GOOG-411 úplně zrušena (rok 2010) [5]. Podobným vývojem prošlo hlasové vyhledávání v podání Microsoftu, který ovšem svou službu BING-411 provozuje souběžně s Bing Voice Search až do dnešních dnů.\n\nPo technologické stránce musí mít hlasové vyhledávání velice robustní řešení. To se projeví už když narazíme na počet slov, které musí takové systémy evidovat ve své databázi. Např. české hlasové vyhledávání poskytované googlem má databázi \"v rozsahu více než milionu (…) slov\"[6]. Takovou databázi je nejdříve nutné vybudovat. To je možné udělat několika způsoby. Jeden z nejvhodnějších je zadat tento úkol přímo uživatelům hlasového vyhledávání. Tento způsob částečně používá Google[9], který všechny záznamy o vyhledávání ukládá, aby tak zlepšil svoje výsledky hledání v závislosti na rozpoznávání řeči. A zároveň takto stále rozšiřuje svou databázi hlasových samplů. Další způsob může být využití databáze jiného systému jako při přechodu z GOOG-411 na Google Voice Search (viz také BING-411). Nebo celý akustický model vybudují vývojáři sami [2]. Této komponentě systému se říká akustický model. Další komponentou je tzv. pronunciation model, která zajišťuje, aby byly rozpoznány také různé instance téhož slova resp. aby bylo slovo rozpoznáno nezávisle na mluvčím. Třetí komponentou je jazykový model. Ten zajišťuje, aby se ze vstupního dotazu vybral \"nejpravděpodobnější výraz\"[10]. Celý proces tedy probíhá následovně: uživatel vysloví svůj dotaz, ten se zašle do vzdáleného systému kde se pomocí akustického modelu, pronunciation modelu a jazykového modelu převede vyslovená fráze do nejpravděpodobnějšího textového ekvivalentu. Následně fráze projde běžným search enginem např. od Googlu a uživatel dostane výsledek. Dotaz může uživatel dále zpřesňovat nebo měnit jako při běžném vyhledávání. Celý proces je ilustrován na obr. 1.\n\n[1] \"Tyinternety.cz\" [online]. 2009-10-7 [cit. 2011-05-12]. Microsoft Bing Voice Search k dispozici v USA. Dostupné z WWW: <https://web.archive.org/web/20111114052948/http://www.tyinternety.cz/mobilne/microsoft-bing-voice-search-k-dispozici-v-usa-270>.\n\n[2] Ye-Yi Wang; Dong Yu; Yun-Cheng Ju; Acero, A.; , An introduction to voice search, \"Signal Processing Magazine\", IEEE , vol.25, no.3, pp.28-38, May 2008\ndoi: 10.1109/MSP.2008.918411.\nDostupné z WWW: <http://ieeexplore.ieee.org/stamp/stamp.jsp?tp=&arnumber=4490199&isnumber=4490183>.\n\n[3]\"Google goog-411\" [online]. 2011 [cit. 2011-05-12]. 1-800-GOOG-411. Dostupné z WWW: <http://www.google.com/goog411/index.html>.\n\n[4]\"Hlasové vyhledávání Google pro chytré telefony přichází do České republiky\" [online]. 14. 9. 2010 [cit. 2011-05-12]. Dostupné z WWW:\n<https://docs.google.com/viewer?a=v&pid=sites&srcid=cHJlc3NhdGdvb2dsZS5jb218Y3p8Z3g6NDUzOGZmNTBjYzQ0MTgzYw&pli=1>.\n\n[5]ŠRAJER , Michal. \"Svět Androida\" [online]. 11. 6. 2010 [cit. 2011-05-12]. Hlasové vyhledávání v nových jazycích. Dostupné z WWW: <http://www.svetandroida.cz/hlasove-vyhledavani-v-novych-jazycich-201006>.\n\n[6]ŠTŮSEK , Pavel. \"Svět Androida\" [online]. 14. 9. 2010 [cit. 2011-05-12]. Google Voice Search – podpora češtiny. Dostupné z WWW: <https://web.archive.org/web/20130105041440/http://www.svetandroida.cz/google-voice-search-podpora-cestiny-201009>.\n\n[7]HA, Linne. \"Official Google Mobile Blog\" [online]. 2011-03-30 [cit. 2011-05-12]. Word of Mouth: Introducing Voice Search for Indonesian, Malaysian and Latin American Spanish. Dostupné z WWW: <http://googlemobile.blogspot.com/2011/03/word-of-mouth-introducing-voice-search.html>.\n\n[8]VYLEŤAL, Martin. \"Lupa.cz\" [online]. 15. 9. 2010 [cit. 2011-05-12]. Google spouští českou verzi hlasového vyhledávání. Dostupné z WWW: <http://www.lupa.cz/clanky/google-spousti-ceskou-verzi-hlasoveho-vyhledavani/>.\n\n[9]Marek Hnátek, Daniel Nytra \"Hlasovevyhledavani.cz\" [online]. 20. 4. 2018. Jak optimalizovat pro hlasové vyhledávní: <https://web.archive.org/web/20180427184749/https://hlasovevyhledavani.cz/jak-optimalizovat/>.\n"}
{"id": "745768", "url": "https://cs.wikipedia.org/wiki?curid=745768", "title": "Mistrovství Jižní Ameriky ve fotbale 1935", "text": "Mistrovství Jižní Ameriky ve fotbale 1935\n\nMistrovství Jižní Ameriky ve fotbale 1935 bylo 13. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n"}
{"id": "745776", "url": "https://cs.wikipedia.org/wiki?curid=745776", "title": "Katschberský tunel", "text": "Katschberský tunel\n\nKatschberský tunel ( ) je dálniční tunel na rakouské dálnici A10 \"(Tauern Autobahn)\" pod masivem Katschberg v Ankolgelgruppe ve spolkových zemích Salcbursko a Korutany. Se svojí délkou 5,5 kilometru je 10. nejdelším rakouským tunelem. Mýtné za průjezd tunelem činí 12 € (v souhrnu s Taurským tunelem, samostatně 5,50 €).\n\nTunel byl otevřen jako jednotubusový 21. června 1975, společně se sousedním Taurským dálničním tunelem. Jako dvoutubusový začal fungovat od 30. dubna 2009.\n\nVýstavba, kterou provedla společnost TAAG \"(Tauern Autobahn Aktiengesellschaft)\", byla zahájena společně s úsekem Taurské dálnice v roce 1971. Tunel tak odvedl dopravu z Katschberského sedla, které leží v nadmořské výšce 1641 m.\n\nTunel byl navržen jako dvoutubusový, ale přípravy na dostavbu druhého tubusu byly ukončeny v roce 1988.\n\nPo dopravní nehodě v Taurském tunelu v roce 1999 byly přípravy na dostavbu obnoveny a stavba druhého tubusu začala v roce 2005. K průrazu došlo po roce a již 4. dubna 2008 byl tubus uveden do provozu. Následovala ještě rekonstrukce původního tubusu, při níž byl prodloužen. Ke konečnému dokončení a otevření tunelu došlo 30. dubna 2009.\n\n"}
{"id": "745777", "url": "https://cs.wikipedia.org/wiki?curid=745777", "title": "Jan Zelenka-Hajský", "text": "Jan Zelenka-Hajský\n\nJan Zelenka (krycí jméno Hajský) (3. března 1895, Kamenný Újezd – 17. června 1942, Praha) byl učitel, starosta sokolské župy Krušnohorské-Kukaňovy, bojovník proti nacismu.\n\nPříslušník sokolské odbojové organizace Jindra, s krycím jménem \"Hajský\" zvoleným podle obce Háj u Duchcova, kde pobýval v době před Mnichovským diktátem. Od jara 1942 jako velitel radikální skupiny Říjen, kterou založil spolu s Jaroslavem Pechmanem jako jednu ze složek OSVO, úzce spolupracoval s parašutisty, kteří provedli atentát na Reinharda Heydricha, a kromě jiného se podílel na vyhledávání úkrytů pro ně. Byl prozrazen a při pokusu gestapa jej zatknout, se ve svém pražském bytě otrávil. Jeho syn se ten samý den též otrávil. Jeho manželka byla popravena 24. října v Mauthausenu. \n\nJeho jméno nesou ulice: \n\nJedna z organizačních složek České obce sokolské nese název Zelenkova župa.\n\n"}
{"id": "745781", "url": "https://cs.wikipedia.org/wiki?curid=745781", "title": "Linde (řeka)", "text": "Linde (řeka)\n\nLinde nebo Linďa ( nebo , ) je řeka v Jakutské republice v Rusku. Je dlouhá 804 km. Povodí řeky má rozlohu 20 000 km².\n\nPramení na východě Středosibiřské pahorkatiny. Na horním toku překonává mnohé peřeje. Níže pokračuje přes Středojakutskou nížinu, kde je její tok velmi členitý. Ústí zleva do Leny.\n\nzleva – Sebirďoch, Serki, Dělingde\n\nZdrojem vody jsou sněhové a dešťové srážky. Zamrzá na začátku října a rozmrzá ve druhé polovině května.\n"}
{"id": "745787", "url": "https://cs.wikipedia.org/wiki?curid=745787", "title": "LifeTable", "text": "LifeTable\n\nLifeTable (alias český Surface) je počítač s dotykovou obrazovkou zabudovaný do stolu restaurace. Stěžejní součástí řešení jsou terminály přímo zabudované do stolů, prostřednictvím kterých mohou hosté provádět objednávky nebo se zabavit. Hlavní funkcí je zobrazení elektronického jídelního lístku a možnost objednání, přístup na internetový prohlížeč, hraní her, poslech hudby prostřednictvím audio JukeBoxu a interakce s okolními stoly. Konzumované pokrmy lze hodnotit a inspirovat tak další návštěvníky, případně upozornit majitele podniku na neodpovídající kvalitu servírovaného pokrmu. LifeTable nabízí i využití pro reklamu.\n\nZákladem terminálu je kvalitní displej technologie PVA, nabízející dobré pozorovací úhly, který je vybaven kapacitní dotykovou technologií a odolným krycím sklem. Na míru postavený počítač pracuje s procesorem Intel Core i3 a běží na něm terminálová aplikace postavená na WPF pod Windows 7. Libovolný počet terminálů pak ještě doplňuje číšnická konzole, případně konzole pro DJ, vše se pak řídí z administrátorské stanice. \n\nSvětová novinka LifeTable byla poprvé představena veřejnosti 6. října 2011 na veletrhu For Gastro & Hotel 2011 v Praze. Jedná se o počítač zabudovaný do stolu, který se ovládá pomocí dotykové obrazovky. Prvních komerční instalace 8 terminálů se uskutečnila 9. listopadu 2011, kdy LifeTable začal sloužit hostům restauračního zařízení a hudebního klubu Dog’s Bollocks v Praze na Smíchově.\n\nVelmi rychle si myšlenka interaktivní kavárny s dotykovými stoly našla své příznivce z řad veřejnosti i médií. \n\nObjevily se ale také kritické hlasy.\n19. března 2013 bylo instalováno 9 dotykových stolů LifeTable do K. U. Bar Lounge v Praze poblíž Václavského náměstí. Tímto se celkový počet dotykových stolů v segmentu HORECA přiblížil stovce kusů v Čechách a na Slovensku.\n\nNejvětší instalace dotykových stolů LifeTable v počtu 14 kusů byla k datu 19. června 2013 k vidění v pražském podniku TopGear Bar.\n\n"}
{"id": "745793", "url": "https://cs.wikipedia.org/wiki?curid=745793", "title": "Adelheid Sasko-Meiningenská", "text": "Adelheid Sasko-Meiningenská\n\nAdelheid Sasko-Meiningenská (13. srpna 1792, Meiningen – 2. prosince 1849, Middlesex, Anglie) byla jako manželka britského krále Viléma IV. britská královna.\n\nPo Adelheid jsou pojmenována města Adelaide v Austrálii, Adelaide v Jihoafrické republice, obec v Dolním Sasku Adelheidsdorf a Adelaidin ostrov v Antarktidě.\n\nTéměř neznámá však je skutečnost, že se budoucí král Vilém jako mladík (tehdy až třetí v pořadí na následnictví trůnu) tajně oženil s hannoverskou šlechtičnou, hraběnkou Karolinou Charlottou Dorotheou von Linsingen (1768–1815). Seznámili se v Hannoveru v roce 1790 a v srpnu roku 1791 se tajně vzali. Když po čase vyšla pravda o tajném a nerovném sňatku najevo, vypukl skandál, královská rodina, především Vilémova matka Šarlota, odmítla Karolinu přijmout, a proto došlo v roce 1792 k rozvodu, ačkoliv Karolina již byla těhotná (v listopadu 1792 údajně potratila, ve skutečnosti jí však bylo zamlčeno, že dítě – chlapec – předčasný porod přežilo a bylo dáno pod jménem Hans Georg Meyer na vychování do bohaté židovské rodiny).\n\nOd roku 1791 žil Vilém s irskou herečkou Dorotheou Blandovou (později přijala jméno Dorothea Jordan). Z tohoto vztahu se narodilo deset nelegitimních dětí. Tyto děti měly řadu prominentních potomků; pochází z nich např. britský premiér David Cameron.\n\nVilémova bývalá manželka Karolina (posléze provdaná za lékaře dr. Adolfa Meineke) zemřela v roce 1815. Snad i v této skutečnosti lze spatřovat důvod, proč se Vilém oženil až na prahu stáří, ve věku 53 let. Na druhou stranu, i další z jeho pěti bratří, Eduard August uzavřel sňatek v takto pozdním věku. Oba se oženili až poté, co v roce 1817 společně se svým dítětem zemřela při porodu Šarlota Augusta, jediná dcera tehdejšího dědice trůnu, waleského prince Jiřího (IV.).\n\n13. července roku 1818 se v Kew Palace v Surrey Vilém oženil s princeznou Adelheid. Šlo o dvojitou svatbu, v týž den se ženil i Vilémův bratr Eduard, vévoda z Kentu, s jinou německou princeznou, Viktorií z dynastie \"Sachsen-Coburg-Saalfeldské\". Adelheid měla v době sňatku 25 let a byla o 28 let mladší než Vilém.\n\nV roce 1830 se její manžel stal králem a Adelheid královnou. Britové ji měli rádi pro její zbožnost, skromnost a také kvůli tragické historii jejích porodů. Manželství totiž nebylo bezdětné – Adelheid porodila čtyřikrát, nejstarší dcerka však zemřela těsně po porodu, ve dvou případech se děti narodily mrtvé a jediná přeživší dcerka zemřela v necelých čtyřech měsících věku:\n\n\nV červnu 1837 se královo zdraví citelně zhoršilo a Adelheid u jeho lože zůstala celých deset dní. 20. června Vilém zemřel, aniž by po něm zůstali legitimní potomci. Jeho následnicí na britském trůnu se stala jeho neteř Viktorie z Kentu, jediná dcera Vilémova bratra, prince Eduarda Augusta, vévody z Kentu a Strathearnu.\n\nSvého manžela Adelheid přežila o dvanáct let, zemřela v roce 1849. Instrukce k pohřbu sepsala již o osm let dříve. Pohřbená je v kapli sv. Jiří ve Windsoru.\n\n"}
{"id": "745794", "url": "https://cs.wikipedia.org/wiki?curid=745794", "title": "Mistrovství Jižní Ameriky ve fotbale 1935 (soupisky)", "text": "Mistrovství Jižní Ameriky ve fotbale 1935 (soupisky)\n\n Enrique Ballesteros, Héctor Macchiavello, Miguel Angel Andriolo, Peregrino Anselmo, Braulio Castro, Héctor Castro, Aníbal Ciocca, Luis María Denis, Enrique Fernández, Lorenzo Fernández, Conrado Häberli, Agenor Muñoz, José Nasazzi, Miguel Juan Olivera, Marcelino Pérez, Juan Píriz, José Alberto Taboada, Erebo Zunino Trenér: Raúl V. Blanco\n\nRoberto Cortés, Isaías Azzerman, Carlos Aranda, Enrique Arandea, José Avendaño, Moisés Avilés, Arturo Carmona, Ascanio Cortés, Carlos Giudice, Guillermo Gornall, Guillermo Riveros, Eduardo Schneberger, Enrique Sorrel, Arturo Torres, Quintín Vargas, Carlos Vidal, Conrado Welch Trenér: Pedro Mazullo\n"}
{"id": "745802", "url": "https://cs.wikipedia.org/wiki?curid=745802", "title": "Pařezitý", "text": "Pařezitý\n\nPřírodní památka Pařezitý byla vyhlášena v roce 2009 a nachází se u obce Svaté Pole poblíž Dobříše. Důvodem ochrany zachovalý komplex litorálních porostů Pařezitého rybníka, na který navazují mokřadní stanoviště. Na lokalitě hnízdí řada chráněných a ohrožených druhů ptáků a je cenná bohatým zastoupením obojživelníků a bezobratlých živočichů.\n\nJméno Pařezitý rybník je odvozeno od lokality, kde byl rybník vytvořen - jedná se a vykácenou část lesa. Rybník byl vybudován v 90. letech 19. století. V roce 1995 byl rybník MÚ Dobříš vyhlášen jako významný krajinný prvek (VKV) z důvodu vnitřní ekologické stability.\nDle pověsti byl na tomto místě při šlechtickém lovu uloven jelen. Tohoto jelena měl v oblibě místní lesník, který s ním často rozmlouval a po celé roky jej ochraňoval. Před královským lovem ho však neuchránil. Když po zastřelení jelena lesník seděl na pařezu a oplakával jej, zaplavila tento pařez voda a tak vznik Pařezitý rybník.\n\nPařezitý rybník je bohatou ornitologickou lokalitou, je to vhodné místo pro hnízdění mnoha druhů ptáků a také tvoří přechodné stanoviště pro vodní ptáky migrujících ze zimovišť. Vyskytují se tu např. ledňáček říční (\"Alcedo atthis\"), volavka bílá (\"Ardea alba\") a čáp bílý (\"Ciconia ciconia\").\n"}
{"id": "745803", "url": "https://cs.wikipedia.org/wiki?curid=745803", "title": "Mistrovství Jižní Ameriky ve fotbale 1929 (soupisky)", "text": "Mistrovství Jižní Ameriky ve fotbale 1929 (soupisky)\n\n Ángel Bossio, Roberto Eugenio Cherro, Alberto Chividini, Juan Evaristo, Marino Evaristo, Manuel Ferreira, Rodolfo Orlandini, Fernando Paternóster, Carlos Desiderio Peucelle, Juan Antonio Rivarola, Manuel Seoane, Oscar Tarrío, Adolfo Bernabé Zumelzú Trenér: Francisco Olazar a Juan José Tramutola\n"}
{"id": "745805", "url": "https://cs.wikipedia.org/wiki?curid=745805", "title": "James Ewing", "text": "James Ewing\n\nJames Stephen Ewing (25. prosince 1866, Pittsburgh, Pensylvánie, USA – 16. května 1943, New York) byl americký patolog.\n\nV roce 1899 byl prvním profesorem klinické patologie na Cornell University v New Yorku. Zde za jeho účasti vzniklo již počátkem 20. století jedno z prvních amerických pracovišť studujících experimentálně vyvolané tumory. To Ewingovi umožnilo publikovat řadu prioritních pozorování, které dnes patří k základům patologie tumorů. V roce 1913 začal studovat využití radia pro léčbu tumorů. Byl také spoluzakladatelem významných onkologických společností \"American Association for Cancer Research\" (1907) a \"American Cancer Society\" (1913). V roce 1921 popsal formu maligního kulatobuněčného kostního nádoru, který byl později pojmenován Ewingův sarkom.\n\n"}
{"id": "745806", "url": "https://cs.wikipedia.org/wiki?curid=745806", "title": "Rue Cujas", "text": "Rue Cujas\n\nRue Cujas (\"Cujasova ulice\") je ulice v Paříži. Nachází se v 5. obvodu.\n\nUlice začíná na náměstí \"Place du Panthéon\" mezi budovami Cujasovy knihovny a Univerzity Paříž II. Vede podél Lycée Louis-le-Grand a Sorbonny severozápadním směrem až k \"Boulevardu Saint-Michel\".\n\nUlice se původně nazývala \"Rue Saint-Étienne-des-Grès\" a 2. října 1865 byla pojmenována podle francouzského právníka Jacquese Cujase (1522-1590) z důvodu sousedství právnické fakulty Pařížské univerzity.\n\n\n"}
{"id": "745807", "url": "https://cs.wikipedia.org/wiki?curid=745807", "title": "Eduard Bobula", "text": "Eduard Bobula\n\nEduard Bobula, též Edvard Bobula (9. dubna 1873 Dovalovo – 1931), byl slovenský a československý politik a meziválečný senátor Národního shromáždění ČSR za Hlinkovu slovenskou ľudovou stranu.\n\nProfesí byl železničním úředníkem ve výslužbě, bytem v obci Spišská Nová Ves. Po komunálních volbách roku 1926 zasedal v tomto městě v obecním zastupitelstvu za HSĽS.\n\nV parlamentních volbách v roce 1925 získal senátorské křeslo v Národním shromáždění. V senátu setrval do roku 1929.\n\n"}
{"id": "745814", "url": "https://cs.wikipedia.org/wiki?curid=745814", "title": "Andrej Činčala", "text": "Andrej Činčala\n\nAndrej Činčala (7. října 1876 Kysucké Nové Mesto – ???) byl slovenský a československý politik a meziválečný senátor Národního shromáždění ČSR za Hlinkovu slovenskou ľudovou stranu.\n\nProfesí byl dělníkem v Žilině. Uváděn též jako strojník.\n\nV parlamentních volbách v roce 1925 získal za Hlinkovu slovenskou ľudovou stranu senátorské křeslo v Národním shromáždění. V senátu setrval do roku 1929.\n\n"}
{"id": "745815", "url": "https://cs.wikipedia.org/wiki?curid=745815", "title": "Eyragues", "text": "Eyragues\n\nEyragues je francouzská obec v departmentu Bouches-du-Rhône, která se nachází 15 kilometrů jižně od Avignonu.\n\nVesnice je zajímavá tím, že zde stojí kostel sv. Maxima z 11. století s gotickou apsidou a se zvonicí z 18. století a kaple z 11. století zasvěcená sv. Bonitovi, jež byla v 17. století rozšířena.\n\nEyragues sousedí na severu s Châteaurenard, na východě s Noves, na jihu se Saint-Rémy-de-Provence a na západě s Maillane a s Graveson.\n\n\"Počet obyvatel\"\n\n"}
{"id": "745819", "url": "https://cs.wikipedia.org/wiki?curid=745819", "title": "Ondřej Kim Tegon", "text": "Ondřej Kim Tegon\n\nSvatý Ondřej Kim Tegon (21. srpna 1821 Korea – 16. září 1846 Soul), 김대건 안드레아, byl první katolický kněz domácího původu na Korejském poloostrově. Zemřel násilnou smrtí.\n\nKřesťanské učení se dostalo do Koreje v 18. století prostřednictvím katolických knih přivezených z Číny. Teprve v roce 1836 pronikli tajně do země francouzští misionáři.\nKim Tegon pokřtěný jako Ondřej přijal kněžské svěcení z rukou biskupa francouzského původu Vavřince Imberta. Korejskou křesťanskou komunitu postihlo několik vln krvavého pronásledování; nejvíce v letech 1839, 1846 a 1866. Násilnou smrtí zemřelo mnoho křesťanů mezi nimi také Ondřej Kim Tegon. Umučen byl 16. září 1846 v Soulu.\n"}
{"id": "745820", "url": "https://cs.wikipedia.org/wiki?curid=745820", "title": "Mistrovství Jižní Ameriky ve fotbale 1937", "text": "Mistrovství Jižní Ameriky ve fotbale 1937\n\nMistrovství Jižní Ameriky ve fotbale 1937 bylo 14. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "745821", "url": "https://cs.wikipedia.org/wiki?curid=745821", "title": "Josef Dresler", "text": "Josef Dresler\n\nJosef Dresler (1878 Valdov – 1938) byl český a československý politik a meziválečný senátor Národního shromáždění.\n\nPocházel z rodiny rolníků a tkalců ve Valdově. Absolvoval mešťanskou školu v Nové Pace. Chtěl být učitelem, ale ráčkoval,\na proto ho na studium nepřijali. Ještě před rokem 1918 se začal angažovat v politice, byl ve věku 25 let zvolen starostou rodné obce, třebaže patřil do kurie nejchudších vlastníků půdy. Starostenský post vykonával 15 let a byl čtyřikrát zvolen do této funkce. Prosazoval družstevní svépomoc zemědělců. Ve Valdově založil spořitelní a záložní spolek Kampelička, kterému pak dlouhou dobu dělal pokladníka. V roce 1910 byl zvolen do zastupitelstva novopackého okresu. Po zřízení Okresní správní komise se stal jejím členem. Komise ho rovněž zvolila zástupcem ve vedení Okresní hospodářské záložny. V roce 1920 se spolupodílel na vzniku \"Zemědělských družstevních podniků horských okresů\" v Nové Pace. Tomuto spolku dlouhodobě předsedal. Byl také předsedou \"Okresní vzájemné požární pojišťovny\" a\npředsedou celostátního svazu požárních pojišťoven. V roce 1925 se stal předsedou okresní správní komise v Nové Pace. Podporoval rozvoj regionu, výstavbu silnic a pomoc zemědělcům.\n\nPo parlamentních volbách v roce 1925 získal za Republikánskou stranu zemědělského a malorolnického lidu (agrárníky) senátorské křeslo v Národním shromáždění. Mandát ale nabyl až dodatečně roku 1926 jako náhradník poté, co zemřel senátor František Hybš. Mandát obhájil v parlamentních volbách v roce 1929. V senátu setrval do roku 1935. Profesí byl malorolníkem a okresním starostou, bytem ve Valdově (okres Nová Paka).\n\n"}
{"id": "745822", "url": "https://cs.wikipedia.org/wiki?curid=745822", "title": "Place du Panthéon", "text": "Place du Panthéon\n\nPlace du Panthéon (\"Náměstí Pantheonu\") je náměstí v Paříži. Nachází se v 5. obvodu. Jeho název je odvozen od pařížského Pantheonu, který stojí uprostřed náměstí.\n\nNa náměstí směřují ulice \"Rue Clotilde\", \"Rue Cujas\", \"Rue Soufflot\", \"Rue Clotaire\", \"Rue d'Ulm\" a \"Rue Valette\".\n\nDo roku 1770 se náměstí nazývalo \"Place Sainte-Geneviève\". Během Velké francouzské revoluce získalo název \"Place du Panthéon-Français\".\n\n\n"}
{"id": "745830", "url": "https://cs.wikipedia.org/wiki?curid=745830", "title": "Anastázie Michajlovna Ruská", "text": "Anastázie Michajlovna Ruská\n\nAnastázie Michailovna Romanovová (; 28. července 1860, Petěrgof, Rusko – 11. března 1922, Èze, Francie) byla ruská velkokněžna, vnučka cara Mikuláše I. a sňatkem velkovévodkyně meklenburská.\n\nAnastázie byla jediná dcera velkoknížete Michaila Nikolajeviče (1832−1909) a jeho manželky princezny Cecílie Bádenské (1839−1891), dcery velkovévody Leopolda I. Bádenského a jeho choti princezny Sophie Wilhelmine von Holstein-Gottorp a Švédské. V roce 1862 byl její otec jmenován místokrálem Kavkazu a Gruzie. Anastázie vyrůstala se svými šesti bratry ve Tiflisu a Petrohradě. V rodinném kruhu ji nazývali „Stasie“ a byla miláčkem svého otce. Ke svému staršímu bratrovi Nikolajovi měla zvláště blízko, neboť s ním sdílela umělecké zájmy.\n\nV roce 1878 její matka Cecílie Bádenská a velkokněžna Marie Pavlovna (1854−1920), manželka Vladimíra Alexandroviče (1847−1909), dohodly sňatek Anastázie s Mariiným starším bratrem, dědičným velkovévodou Bedřichem Františkem III. Meklenbursko-Zvěřínským. Jejich babičky, Alexandra a Šarlota Pruská, byly sestry a obaja byly přímými potomky ruského cara Pavla I. Na jaře 1878 přicestoval Bedřich František do Tiflisu, aby požádal Anastáziiny rodiče o její ruku. Zasnoubení bylo oznámeno 4. května a v říjnu s rodinou odcestovala do Petrohradu přichystat svatbu.\n\n24. ledna 1879 se Anastázie v Zimním paláci podle ruského pravoslavného a protestantského ritu s Bedřichem vzali.\n\n8. února 1879 přicestovali novomanželé do Zvěřína, kde se mladý pár usídlil v Marienpalais. Staromódní a chladná atmosféra zvěřínského dvora ještě zhoršila Anastáziinu nechuť vůči nové vlasti. Jelikož její muž začal trpět silnými zdravotními problémy, byla nucena podnikat s ním časté cesty na zotavenou. Na jedné z těchto cest je dostihla v Palermu zpráva o smrti meklenburského velkovévody. Ten zemřel 15. dubna 1883 a návrat do Zvěřína k převzetí panovnických povinností byl nezbytný. Nicméně zdravotní stav nového velkovévody je brzy donutil opět odcestovat do mírnějšího podnebí. Bylo dosaženo kompromisu, kdy se velkovévodský pár pět měsíců zdržel ve Zvěříně a ostatní měsíce v roce trávil na oblíbených místech. V letech 1887 až 1895 pobývali manželé od listopadu do května v Cannes. Dochovaná Anastáziina korespondence prozrazuje vřelou, láskyplnou osobu, která se těší ze života. I přes své výstřelky nikdy nepozbyla náklonnosti svého manžela.\n\nV průběhu let se zdraví jejího muže stále zhoršovalo, ale jeho náhlý skon vyvolal skandál: v časných ranních hodinách 10. dubna 1897 byl velkovévoda Bedřich František nalezen kočím v bezvědomí na ulici pod balkonovým zábradlím svého domu ve francouzském Cannes. Patrně se pokusil o sebevraždu. Byl přenesen zpět do vily, kde následkům svých zranění podlehl. Předešlé noci Anastázie pořádala soirée, kterého se její muž vinou svého špatného zdravotního stavu nemohl zúčastnit. Jelikož byla Anastázie ve Zvěříně velmi neoblíbená, byla spojována se smrtí svého muže. Smrt velkovévody byla posouzena jako nehoda, i když šlo o sebevraždu. Velkovévodkyně Anastázie zdědila jeho soukromý majetek (vilu v Cannes), švagr, vévoda Johann Albrecht Meklenburský převzal regentství za jejího nezletilého syna Fridricha Františka. Po smrti svého muže pobývala Anastázie ve Zvěříně již jen zřídka, dávala přednost životu na Azurovém pobřeží, v Petrohradu, Paříži nebo v Londýně.\n\nZanedlouho se její osobní tajemník, Vladimír Alexandrovič Paltov (1874–1944), stal jejím milencem. V roce 1902 s ním otěhotněla. Nejprve měla podezření na nádor v oblasti břicha, krátce před porodem onemocněla planými neštovicemi, a byla tudíž nucena uchýlit se do karantény. Její nemanželský syn, Alexis Louis von Wenden, se narodil 23. prosince 1902 v Nice. Později studoval na jistém Internátu v Normandii.\n\nV létě 1914, krátce před vypuknutím první světové války, navštívila velkovévodkyně Anastázie svého bratra velkoknížete Michaila Michajloviče a jeho rodinu v Anglii. Lidé po rakouském ultimátu očekávali vypuknutí války, ona však psala v dopise svému bratranci, ruskému carovi Mikuláši II., [\"…doufám, že válka nevypukne a my se jednoho dne opět všichni shledáme.\"] Konflikt ji postavil do strašné situace. Obě její děti se postavily na německou stranu, zatímco její bratři bojovali za Rusko. Ona, sňatkem německá kněžna, mohla nyní žít pouze buď ve Francii, nebo v německém Zvěříně. Nakonec se rozhodla pro neutrální Švýcarsko a válku strávila v hotelu Savoy v Lausanne. Svou vilu v Cannes dala zdarma k dispozici jako špitál.\n\nBěhem války očekávala zprávy od své dcery korunní princezny Cecílie a svého syna velkovévody Fridricha Františka IV., přes její dceru královnu Alexandrinu Dánskou. Bolševici během ruské Říjnové revoluce zavraždili její bratry Nikolaje, Georgije a Sergeje. Rozbití německé monarchie na konci války znamenalo ztrátu koruny jak pro jejího syna, tak i pro její dceru.\n\nPo skončení války se rozhodla odcestovat spolu s Jekatěrinou Michajlovnou Dolgorukou zpět do Francie. Ve Villa Fantasia v Èze poblíž Cannes prožila své polední roky. Zemřela na záchvat mrtvice 11. března 1922 v Èze. Byla pohřbena po boku svého manžela v Ludwigslust. Díky jejímu skonu se její děti poprvé od roku 1914 znovu setkaly.\n\n\n24. ledna 1879 se v Zimním paláci provdala za meklenburského velkovévodu Fridricha Františka III. Narodily se jim tři děti:\n\nZe vztahu s jejím osobním sekretářem Vladimírem Alexandrovičem Paltovem (1874 − 1944) se narodil syn:\n\n"}
{"id": "745834", "url": "https://cs.wikipedia.org/wiki?curid=745834", "title": "Josef Machoň", "text": "Josef Machoň\n\nJosef Machoň (5. května 1880, Olbramovice – 2. září 1962, Praha) byl český hudební skladatel.\n\nByl synem olbramovického učitele \"Josefa Machoně\" (1853–1919), který se stal známým svými pracemi o včelařství a byl prvním starostou dobrovolných hasičů v Olbramovicích. Kromě toho byl znamenitým muzikantem a poskytl synovi základní hudební vzdělání. Machoň jr. vystudoval reálku v Českých Budějovicích a pokračoval studiem stavebního inženýrství na Českém vysokém učení technickém v Praze. Vedle toho byl přijat na Pražskou konzervatoř. Pro kolizi z přednáškami na technice musel však řádné studium přerušit, ale pokračoval soukromě studiem hry na klavír (Albína Scheborová), na housle (Otmar Mácha) a na violoncello (Ferdinand Schubert). Kromě toho studoval i skladbu u Vítězslava Nováka a instrumentaci u Jaroslava Řídkého.\n\nStal se železničním úředníkem v Lublani a v Plzni. Za 1. světové války sloužil v armádě a po vzniku Československa působil na Ministerstvu železnic v Praze. Ve všech svých působištích se intenzivně věnoval hudbě. Byl sbormistrem dělnického pěveckého spolku v Praze-Libni, členem orchestru železničních úředníků, členem komitétu pro propagaci komorní hudby i členem výboru Mozartovy obce v ČSR. Přispíval svými hudebními referáty do časopisuů \"Hudební rozhledy\" a \"Směr\".\n\nSvou skladatelskou činnost zaměřil především na písně a sbory. Zejména jeho písňová tvorba byla úspěšná a jeho díla byla uváděny i v zahraničí. Velmi intenzivně se věnoval hudbě pro loutkové divadlo. Byl členem loutkového odboru lidových ústavů. Publikoval studii O loutkářské hudbě a svými články přispíval do časopisu \"Loutkář\". Spolupracoval i s divadlem Josefa Skupy (\"Amorkovy rozmary\" z roku 1930 byly nahrány na gramofonové desky).\n\n\n\n\nNěkteré klavírní skladby byl upraveny i pro malý orchestr.\n\n\n"}
{"id": "745839", "url": "https://cs.wikipedia.org/wiki?curid=745839", "title": "Milan Fijala", "text": "Milan Fijala\n\nMilan Fijala (16. února 1877 Dunajská Streda — 16. ledna 1964 Bratislava) byl československý německojazyčný politik ze Slovenska a meziválečný senátor Národního shromáždění ČSR za Komunistickou stranu Československa.\n\nProfesí byl kovodělníkem v Bratislavě.\n\nV parlamentních volbách v roce 1925 získal za komunisty senátorské křeslo v Národním shromáždění. V senátu setrval do roku 1929. Projevy v parlamentu pronášel německy.\n\n"}
{"id": "745843", "url": "https://cs.wikipedia.org/wiki?curid=745843", "title": "Bay View (Washington)", "text": "Bay View (Washington)\n\nBay View je obec v okrese Skagit, v americkém státě Washington. V roce 2010 měla 696 obyvatel a byla součástí metropolitní statistické oblasti Mount Vernon-Anacortes.\n\nV roce 1884 obec založil a pojmenoval William J. McKenna.\n\nRozloha obce činí 4,3 km², z čehož nic není voda.\n\nV roce 2010 obývalo obec 696 lidí, z nichž 97 % byli běloši, 1 % původní obyvatelé a 0,5 % Asiaté. 3 % obyvatelstva byla Hispánského původu.\n\n"}
{"id": "745844", "url": "https://cs.wikipedia.org/wiki?curid=745844", "title": "Big Lake (Washington)", "text": "Big Lake (Washington)\n\nBig Lake je obec v okresu Skagit, v americkém státě Washington. V roce 2010 zde žilo 1 835 obyvatel a obec je částí metropolitní statistické oblasti Mount Vernon-Anacortes.\n\nBig Lake je obcí dojíždějících pracovníků ve venkovském prostředí, přestože poslední léta zažila velký předměstský rozvoj. Obec ale zůstala převážně rezidenční oblastí. Mimo domy a byty pracovníků se na východním břehu jezera nachází devítijamkové golfové hřiště, bar a gril s námětem 50. let, obecní obchod s kuriozitami a malá, ale rostoucí základní škola. Ta, společně s obchodem s kuriozitami, se nachází na severním břehu jezera, kde kdysi stálo rušné dřevařské městečko. Na začátku minulého století zničil část města požár, a to, co bylo ztraceno, už nikdy nebylo znovu postaveno.\n\nPodle důchodu na hlavu je obec 134. z 522 zařazených obcí ve státě.\n\nObec má rozlohu 12,3 km², z čehož 16 % je voda.\n\nZ 1 835 obyvatel, kteří zde žili roku 2010, bylo 93 % běloši, 2 % Asiaté a 0,5 % původní obyvatelé. 6 % obyvatelstva bylo Hispánského původu.\n"}
{"id": "745850", "url": "https://cs.wikipedia.org/wiki?curid=745850", "title": "Mistrovství Jižní Ameriky ve fotbale 1939", "text": "Mistrovství Jižní Ameriky ve fotbale 1939\n\nMistrovství Jižní Ameriky ve fotbale 1939 bylo 15. mistrovství pořádané fotbalovou asociací CONMEBOL. Vítězem se poprvé v historii stala Peruánská fotbalová reprezentace.\n\n\n"}
{"id": "745852", "url": "https://cs.wikipedia.org/wiki?curid=745852", "title": "Lájos Franciscy", "text": "Lájos Franciscy\n\nLájos Franciscy (1862 Sokolníky – 4. dubna 1933 Nitra) byl římskokatolický kněz, československý politik maďarské národnosti a senátor Národního shromáždění ČSR za Zemskou křesťansko-sociální stranu (maďarská menšinová strana).\n\nPo studiu teologie ve Vídni působil v Nitře jako kaplan a vyučoval teologii na Budapešťské univerzitě. V Nitře byl od roku 1911 kanovníkem, později titulárním proboštem. V letech 1906–1933 působil jako redaktor listu \"Nyitramegyei Szemle\". Po vzniku ČSR patřil ke konzervativnímu církevnímu a protiliberálnímu křídlu své strany. V době, kdy byl předsedou strany Géza Szüllő, kritizoval její spolupráci s Maďarskou národní stranou. V roce 1932 se stal čestným předsedou Zemské křesťansko-sociální strany. Profesí byl kanovníkem v Nitře.\n\nV parlamentních volbách v roce 1925 získal senátorské křeslo v Národním shromáždění za maďarské křesťanské socialisty. Dočasně zasedal jako hospitant v senátorském klubu Německé křesťansko sociální strany lidové. V senátu setrval do roku 1929.\n\n"}
{"id": "745857", "url": "https://cs.wikipedia.org/wiki?curid=745857", "title": "Mistrovství Jižní Ameriky ve fotbale 1941", "text": "Mistrovství Jižní Ameriky ve fotbale 1941\n\nMistrovství Jižní Ameriky ve fotbale 1941 bylo 16. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "745859", "url": "https://cs.wikipedia.org/wiki?curid=745859", "title": "Géza Grosschmid", "text": "Géza Grosschmid\n\nGéza Grosschmid též Géza Grosschmidt (1. prosince 1872 Košice – 4. dubna 1933 Miskolc, též uváděno úmrtí roku 1934) byl československý politik maďarské národnosti a meziválečný senátor Národního shromáždění ČSR za Zemskou křesťansko-socialistickou stranu (maďarská menšinová strana).\n\nProfesí byl advokátem v Košicích. Absolvoval právní akademii v Košicích. Působil jako právník a vyučoval právo.\n\nV parlamentních volbách v roce 1925 získal senátorské křeslo v Národním shromáždění za maďarské křesťanské socialisty. Zasedal jako hospitant v senátorském klubu Německé křesťansko sociální strany lidové. Mandát obhájil v parlamentních volbách v roce 1929. V senátu setrval do roku 1932, kdy rezignoval a nahradil jej József Keresztury.\n\nPo rezignaci na senátorský post se vystěhoval z ČSR a žil v Maďarsku ve městě Miskolc.\n\nJeho synem byl maďarský spisovatel Sándor Márai.\n\n"}
{"id": "745861", "url": "https://cs.wikipedia.org/wiki?curid=745861", "title": "Ordonance ze Saint-Cloud", "text": "Ordonance ze Saint-Cloud\n\nOrdonance ze Saint-Cloud (též Červencové ordonance) je označení pro soubor panovnických nařízení, která 25. a 26. července 1830 podepsal francouzský král Karel X. Jejich vyhlášení bylo bezprostřední příčinou Červencové revoluce.\n\nOrdonance se týkaly čtyř oblastí:\n"}
{"id": "745865", "url": "https://cs.wikipedia.org/wiki?curid=745865", "title": "Mořčák pruhovaný", "text": "Mořčák pruhovaný\n\nMořčák pruhovaný (\"Morone saxatilis\") je ryba z řádu ostnoploutvých.\n\nBěžně má délku 120 centimetrů, ale byl zaznamenán i rekordní kus o délce dvou metrů a váze 57 kilogramů. Předpokládá se, že se jedinci mohou dožívat až 30 let.\n\nJejím přirozeným prostorem je atlantické pobřeží Severní Ameriky v délce zhruba od ústí Řeky svatého Vavřince až do Mexického zálivu na úrovni Louisiany. Kromě toho byla jako nepůvodní druh vysazena jednak u tichooceánského pobřeží Spojených států amerických, jednak i do přehrad.\n\nMořčák pruhovaný provádí anadromní migraci – žije v mořské vodě, ale na rozmnožování pluje do sladké vody.\n"}
{"id": "745866", "url": "https://cs.wikipedia.org/wiki?curid=745866", "title": "Únorová revoluce 1848", "text": "Únorová revoluce 1848\n\nÚnorová revoluce byla revoluce ve Francii, která v roce 1848 ukončila vládu francouzského krále Ludvíka Filipa (tzv. Červencová monarchie) a vedla k vyhlášení Druhé republiky.\n\nLudvík Filip sám se dostal k moci v roce 1830 měšťansko-liberální revolucí (Červencová revoluce), která svrhla Bourbony. Vláda Ludvíka Filipa zvaná Červencová monarchie se postupně odkláněla od liberalismu, byla navíc poznamenána četnými skandály a korupčními aférami. Francouzská buržoazie byla stále zklamanější politikou krále, kterému pomohla ke zvolení. Odpor vůči králi se týkal především volebního cenzu, který měšťanstvu upíral zastoupení na moci, které by odpovídalo jeho významu a vlivu. Rovněž dělnictvo bylo nespokojeno se svým postavením a s rostoucími sociálními problémy, které se ještě více prohloubily v roce 1847 během zemědělské a obchodní krize.\n\nPoté, co král zakázal plánovaný banket k podpoře reformy volebního práva, došlo 21. února 1848 v Paříži k veřejným protestům, které se rychle změnily v nepokoje a posléze se změnily v revoluční hnutí. Především došlo ke sjednocení sil dělníků a buržoazie. Ve dnech 23. a 24. února propukly silné pouliční boje na barikádách mezi povstalci a královskými oddíly. Dne 24. února byl k demisi donucen neoblíbený premiér François Guizot. Krátce poté abdikoval i sám král Ludvík Filip a uprchl do exilu do Velké Británie. Následně byla ustavena dočasná vláda pod vedením liberálního politika Alphonse de Lamartina a byla vyhlášena Druhá republika.\n\nPrvní revoluční vládu, která měla 11 ministrů, tvořili zástupci levice jako byl novinář a socialista Louis Blanc, liberálů a demokratů jako ministr zahraničí Lamartine, i pravicových konzervativců. K významným reformám patřilo zrušení otroctví v koloniích, zavedení svobody tisku a všeobecného volebního práva, zrušení trestu smrti pro politické delikty i uznání práva na práci.\n\nVzhledem k napjaté situaci mezi obyvatelstvem, rozdílným sociálním, politickým a hospodářským zájmům měšťanstva a dělníků došlo brzy k neshodám a první revoluční vláda vydržela jen několik měsíců.\n\nDne 4. května 1848 proběhly volby do ústavodárného Národního shromáždění, ve kterých zvítězili konzervativci a liberálové nad levicí.\n\nDne 24. června 1848 došlo v Paříži k novému povstání dělníků z důvodu uzavření tzv. národních dílen, které umožňovaly práci nezaměstnaným. Povstání bylo po silných bojích s francouzskou armádou a národní gardou potlačeno. Po jeho skončení bylo 3000 osob mrtvých a asi 15 000 bylo posláno do trestních táborů v zámořských koloniích. Louis Blanc, který se osobně povstání nezúčastnil, ale zasazoval se za zachování národních dílen, odešel do exilu do Anglie a vrátil se až v roce 1870.\n\nDne 4. listopadu 1848 schválilo Národní shromáždění novou ústavu. Dne 10. prosince 1848 byl zvolen prezidentem republiky Ludvík Napoleon Bonaparte, synovec Napoleona Bonaparta, který se navrátil z exilu z Velké Británie.\n\nVýsledky francouzské únorové revoluce se projevily v březnové revoluci v německých státech, Rakouském císařství i v dalších zemích Evropy. Tato série revolucí z let 1848-1849 nazývaná jako Jaro národů měla význam v prosazení měšťansko-liberální politiky a vedla v mnoha zemích k vlastnímu národnostnímu rozvoji. Zásadní změnou ve Francii je ustanovení obecného volebního práva (stále pouze pro muže).\n\n\n\n"}
{"id": "745867", "url": "https://cs.wikipedia.org/wiki?curid=745867", "title": "Činohra Národního divadla", "text": "Činohra Národního divadla\n\nČinohra Národního divadla je s operou, baletem a Laternou magikou jeden ze čtyř uměleckých souborů Národního divadla v Praze. Uměleckým šéfem Činohry je od září 2015 režisér Daniel Špinar, který v této funkci vystřídal Michala Dočekala, jenž byl uměleckým šéfem od roku 2002.\n\nNejznámější inscenací činohry byl bezpochyby titul Sluha dvou pánů v režii Ivana Rajmonta s Miroslavem Donutilem v titulní roli sluhy Truffaldina. Inscenace měla premiéru 22. 9. 1994 a derniéru pak dne 27. 12. 2016 při šestisté repríze . Z mnoha účinkujících, kteří inscenací za dobu jejího uvádění prošli, je třeba jmenovat alespoň následující umělce: Miluše Šplechtová, Alexej Pyško, Oldřich Kaiser, Karel Pospíšil, Miroslav Etzler, Barbara Kodetová, Milan Stehlík, Oldřich Vlček, Petr Pelzer, Martin Donutil, Kristýna Hrušínská, Jan Novotný, Antonie Talacková, Kateřina Holánová, Filip Rajmont a mnozí další.\n\nČinohra ND měla v repertoáru mimo jiné tyto inscenace:\n\n\n"}
{"id": "745873", "url": "https://cs.wikipedia.org/wiki?curid=745873", "title": "Kevin Lowe", "text": "Kevin Lowe\n\nKevin Hugh Lowe (* 15. dubna 1959, Lachute, Québec, Kanada) je bývalý kanadský hokejový obránce, který 19 sezon nastupoval v NHL.\n\nNyní je prezidentem klubu Edmonton Oilers.\n\nReprezentoval Kanadu na mistrovství světa 1982 ve Finsku (bronz) a Kanadském poháru 1984 (vítěz).\n\nDvakrát zastával post asistenta generálního manažera kanadského výběru - na olympijském turnaji v Salt Lake City 2002 (zlato) a světovém poháru 2004 (vítěz)\n\nLowe hrál do roku 1979 v juniorské kanadské QMJHL za Quebec Remparts. Poté jej draftoval klub NHL Edmonton Oilers. Oilers byli novým týmem NHL po přemístění ze zaniklé WHA. Lowe hned od sezony 1979/80 začal za mužstvo hrát a spojil s ním téměř celou kariéru v této soutěži, pouze v letech 1992-1996 nastupoval za New York Rangers. Do Rangers byl vyměněn za Romana Oksiutu a 3. volbu v draftu, zpět se vracel jako volný agent. Kariéru ukončil v dresu Oilers v roce 1998. V sezoně 1998/99 byl asistentem trenéra, ročník 1999/2000 pak strávil na pozici hlavního trenéra, v letech 2000-2008 byl generálním manažerem, nyní je prezidentem klubu. Žádný jiný hokejista neodehrál za Edmonton více utkání než on (1037). V sezoně 1991/92 byl kapitánem celku. Šestkrát se mu podařilo získat Stanleyův pohár - v letech 1983/84, 1984/85, 1986/87, 1987/88 a 1989/90 s Oilers a 1993/94 s Rangers.\n\nSedmkrát hrál v utkání hvězd NHL, v ročníku 1989/90 byl oceněn King Clancy Memorial Trophy.\n\n\n\n\nTrenérská bilance\n\n"}
{"id": "745881", "url": "https://cs.wikipedia.org/wiki?curid=745881", "title": "Zlatý klas 1978", "text": "Zlatý klas 1978\n\nDevátý ročník poháru o Zlatý klas v ledním hokeji se konal od 5. – 8. září 1978 v Táboře. Zúčastnily se čtyři týmy. Mužstva se utkala jednokolovým systémem každý s každým.\n\n Československo – Binokor Taškent 16:1 (6:1, 2:0, 8:0)\n\n5. září 1978 – Tábor\nBranky: Martinec 3, Černík 3, Nový 2, J. Novák 2, Havlíček 2, Zajíček, V. Lukáč, Kaberle, Richter – Rozov.\n\n5. září 1978 – Tábor\nBranky: Čech – Patschinski 2, Stasche, Müller, Buhnke, Radant, Fengler.\n\n6. září 1978 – Tábor\nBranky: M. Šťastný 2, Ebermann, Kaberle, Jiří Novák, Svozil, Nový, Havlíček – Kuhnke, Breischuh, Proske.\n\n6. září 1978 – Tábor\nBranky: Čech – Pogorelskij 3, Novoselov 2, Glazyrin, Mitrakov.\n\n8. září 1978 – Tábor\nBranky: ???\n\n8. září 1978 – Tábor\nBranky: M. Šťastný 4, Pouzar 2, Havlíček - ???\n1. Československo\nBrankáři: Jiří Králík, Jiří Crha.\nObránci: Jiří Bubla, Vítězslav Ďuriš, František Kaberle, Jan Neliba, Milan Chalupa, Miroslav Dvořák, Milan Figala, Jan Zajíček.\nÚtočníci: Vladimír Martinec, Jiří Novák, Bohuslav Ebermann, Vincent Lukáč, Milan Nový, František Černík, Pavel Richter, Libor Havlíček, Jaroslav Pouzar, Marián Šťastný, Ladislav Svozil.\nTrenéři: Karel Gut, Ján Starší.\n\n\n"}
{"id": "745890", "url": "https://cs.wikipedia.org/wiki?curid=745890", "title": "Chobotnicovití", "text": "Chobotnicovití\n\nChobotnicovití (Octopodidae ) je polyfyletická čeleď chobotnic. Patří do ní asi 200 druhů, a čeleď tak zahrnuje většinu známých chobotnic. Popsal ji Alcide Dessalines d'Orbigny v letech 1839 až 1842. Podle klasifikace ITIS z roku 2010 obsahuje tyto rody:\n"}
{"id": "745891", "url": "https://cs.wikipedia.org/wiki?curid=745891", "title": "Mayerův vztah", "text": "Mayerův vztah\n\nMayerův vztah popisuje souvislost mezi molárními tepelnými kapacitami při konstantním tlaku a při konstantním objemu, platný přesně pro ideální plyn. Je pojmenován po svém objeviteli, německém fyzikovi Juliu von Mayerovi.\n\nPro ideální plyn nabývá známého tvaru:\nkde:\nPro obecný termodynamický systém jednotkového látkového množství platí:\nkde:\n\nformula_9\n\nEntalpie formula_10 je definována vztahem\n\nformula_11\n\nkde formula_12 je vnitřní energie soustavy, formula_13 je její tlak a formula_14 objem.\n\nVnitřní energie je funkcí teploty a objemu, tudíž formula_15 je nutno přepsat jako formula_16\n\nformula_17\n\nPo dosazení do odvození dostaneme\n\nformula_18\n\nZ diferenciálu definice vnitřní energie a Maxwellových relací dostaneme\n\nformula_19\n\nDalším dosazením do odvození se výraz změní na\n\nformula_20\n\nZe vzorce derivace implicitní funkce\n\nformula_21\n\nvyjádříme\n\nformula_22\n\nOpět dosadíme\n\nformula_23\n\nZe stavové rovnice ideálního plynu\n\nformula_24\n\nvyjádříme\n\nformula_25\n\na\n\nformula_26\n\nZnovudosazením do odvození\n\nformula_27\n\ndostaneme výsledný Mayerův vztah\n\nformula_28 \n\nformula_29 \n\nformula_30 \n\n"}
{"id": "745892", "url": "https://cs.wikipedia.org/wiki?curid=745892", "title": "Seznam skotských královen", "text": "Seznam skotských královen\n\nToto je seznam skotských královen nebo manželů vládnoucích královen. Skotské království poprvé sjednotil Kenneth I. v roce 843 a jako nezávislé království přestalo existovat v roce 1707, kdy se stalo součástí Království Velké Británie. Počátky skotských dějin jsou mlhavé kvůli nedostatku informačních zdrojů, takže detaily o panovnících před Malcolmem III. jsou řídké. Tudíž je těžké uvést seznam královen až do doby Macbetha I.\n\nV roce 1058 Malcolm III. z rodu Dankeldů svrhl svého bratrance, Lulacha, a zabral pro sebe skotský trůn. Posledním z rodu byl Alexandr III. Skotský, který zemřel v roce 1286. Jeho dědičkou byla jeho malá vnučka Markéta, která zemřela jako dítě, aniž by se dostala do Skotska a nebyla korunována ve Scone. Po dvou letech interregna byl vybrán za krále ovdovělý Jan I. Skotský. Jan se po čtyřech letech vzdal trůnu a následovalo další interregnum až do roku 1306.\n\nV roce 1306 byli Robert Bruce a jeho žena Alžběta z Burgh ve Scone korunováni králem a královnou Skotska.\n\nPo smrti Davida II. v roce 1371 nastoupil na trůn jeho synovec Robert Stewart (syn Waltera Stewarta a Marjorie Bruce, dcery Roberta I.)\n\nV roce 1542 zemřel Jakub V., jenž zanechal jenom dceru Marii. Mariino příjmení bylo u francouzského dvora změněno na Stuart.\n\nV roce 1660 nastoupil na trůn Karel II., syn popraveného Karla I. Poslední Stuartovna Anna zemřela v roce 1714. Předtím vládla jako britská královna, když se v roce 1707 Anglie a Skotsko sjednotily ve Velké Británii.\n\nManželky dalších panovníků Skotska jsou uvedeny v seznamu britských královen.\n\n"}
{"id": "745895", "url": "https://cs.wikipedia.org/wiki?curid=745895", "title": "Zlatý klas 1980", "text": "Zlatý klas 1980\n\nJedenáctý ročník poháru o Zlatý klas v ledním hokeji se konal od 2. – 4. září 1980 v Českých Budějovicích. Zúčastnili se čtyři týmy. Mužstva se utkala jednokolovým systémem každý s každým.\n\n \n\n2. září 1980 – České Budějovice \nBranky: Pěnička 3, M. Fryčer 2, Martinec 2, Hlinka, Lála, F. Kaberle, Neliba – Peters, Bögelsach, Radant.\nRozhodčí: Jirka – Bouška, Simandl (TCH)\nVyloučení: 3:2 (0:1)\n\nČSSR: Králík - Dvořák, Hořava, Fryčer, Hlinka, Pěnička - Kaberle, Neliba, Dudáček, Nový, Holý - Chalupa, Joun, Lála, Kokrment, Pouzar - Kadlec, Hajdůšek, Martinec, Vodila, Richter.\n\nNDR: Schmeissel (9. Hoffmann) - Schröder, Fengler, Mark, Schumann, Frenzel, Lempio – Proske, Radant, Kuhnke - Müller, Unterdörfel, Bögelsack - Bartell, J. Franke, P. Franke - R. Peters.\n\n2. září 1980 – České Budějovice \nBranky: Bubla, Válek, Nikl.\nRozhodčí: Budínský – Baumruk, Les (TCH)\nVyloučení: 4:3(0:0)\n\n3. září 1980 – České Budějovice \nBranky: Lála, Nový, Fryčer - Kasík\nRozhodčí: Jirka - Bouška, Simandl (TCH)\nVyloučení: 2:1\n\nČSSR: Králík - Dvořák, Hořava, Kaberle, Neliba, Chalupa, Svoboda, Kadlec, Joun - Fryčer, Hlinka, Pěnička - Dudáček, Nový, Válek - Lála, Kokrment, Pouzar - Martinec, Vodila, Richter\n\n3. září 1980 – České Budějovice \nBranky: Bögensack, Frenzel, Müller – Klabouch 3, Kolda, Andrle.\nRozhodčí: Budínský – Les, Šatava (TCH)\nVyloučení: 3:5 (0:1)\n\n4. září 1980 – České Budějovice \nBranky: Jána 2, Honc, Hrdina, Najman.\nRozhodčí: Jirka - Bouška, Simandl (TCH)\nVyloučení: 3:2 (1:0)\n\n4. září 1980 – České Budějovice \nBranky: Lála 2, Vodila 2, Fryčer - Kolda, Anderle, Čech\nRozhodčí: Budinský - Les, Vala (TCH)\nVyloučení: 4:3 (0:1)\n\nČSSR: Lang - Dvořák, Hořava, Chalupa, Svoboda, Joun, Neliba, Kadlec, Hajdůšek - Fryčer, Hlinka, Pěnička - Lála, Kokrment, Pouzar - Dudáček, Nový, Holý - Martinec, Vodila, Válek\n\n"}
{"id": "745897", "url": "https://cs.wikipedia.org/wiki?curid=745897", "title": "Zrcadlový neuron", "text": "Zrcadlový neuron\n\nZrcadlový neuron je neuron, který se aktivuje nejen když zvíře nebo člověk vykoná nějaký úkon, ale i když tento subjekt pozoruje stejný úkon u jiného zvířete nebo člověka. Neuron tedy „zrcadlí“ reakci jiného neuronu, neboli se chová tak, jakoby sám pozorovatel daný úkon prováděl. Takovéto neurony byly přímým pozorováním zjištěny u primátů a u některých dalších skupin živočichů, např. u ptáků. U lidí bylo chování, které by mohlo být důsledkem přítomnosti zrcadlových neuronů, pozorováno v některých částech mozku.\n\nFunkce zrcadlových neuronů zatím není zcela vyjasněná. Mohou být důležité pro pochopení činů ostatních lidí a pro učení nových dovedností pomocí imitace. Mezi tyto dovednosti by mohlo patřit např. osvojování jazyka. Někteří vědci navrhli, že nesprávné fungování souboru zrcadlových neuronů může být příčinou některých duševních postižení, a to hlavně autismu. Pro takováto tvrzení ale zatím neexistuje dostatek důkazů.\n\nZrcadlové neurony byly poprvé popsány v roce 1992. Někteří vědci tento objev považují za jeden z nejvýznamnějších nedávných objevů v neurovědě. Mezi nimi je Vilayanur S. Ramachandran, který tvrdí, že mohou mít velký význam při imitaci a osvojování jazyka. Navzdory vzrušení, které tyto objevy přinesly, ale dodnes neexistuje žádný přijatelný model toho, jakým způsobem zrcadlové neurony podporují kognitivní funkce.\n\n"}
{"id": "745900", "url": "https://cs.wikipedia.org/wiki?curid=745900", "title": "Jižní Alpy (Nový Zéland)", "text": "Jižní Alpy (Nový Zéland)\n\nJižní Alpy (, maorsky \"Kā Tiritiri o te Moana\") je pohoří na Novém Zélandu,\nna Jižním ostrově. Nejvyšším vrcholem je Mount Cook (3 724 m), nejvyšší hora Nového Zélandu. Jižní Alpy se rozkládají téměř po celé středo-západní části Jižního ostrova. Řada vrcholů má nadmořskou výšku od 2 500 do 3 500 metrů. Pohoří je známé svou scenérií, četnými jezery a ledovci.\n\nJižní Alpy se rozkládají v délce 500 kilometrů od Národního parku Nelson Lakes na severovýchodě až k fjordu Milford Sound na jihozápadě. Všechny horské vrcholy Nového Zélandu přesahující 3 000 metrů se nachází pouze v tomto pohoří.\nZe západu na východ jsou Jižní Alpy prostupné pouze v průsmycích Arthur's Pass a Haast Pass. Pohoří zásadním způsobem ovlivňuje podnebí Jižního ostrova. Úzká, západní část pobřeží má velmi vysoké srážky, zatímco východní část ostrova je náchylná k suchu.\n\nZápadní část pohoří je tvořena svory, východní část pískovcovou drobou.\n"}
{"id": "745904", "url": "https://cs.wikipedia.org/wiki?curid=745904", "title": "Mistrovství Jižní Ameriky ve fotbale 1942", "text": "Mistrovství Jižní Ameriky ve fotbale 1942\n\nMistrovství Jižní Ameriky ve fotbale 1942 bylo 17. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n\n"}
{"id": "745905", "url": "https://cs.wikipedia.org/wiki?curid=745905", "title": "Eygalières", "text": "Eygalières\n\nEygalières je obec ležící na úpatí pohoří Alpilles ve francouzském departementu Bouches-du-Rhône. K 1. lednu 2008 zde žilo 1830 obyvatel.\n\nV obci panuje středozemské klima s horkým létem a mírnou zimou. Téměř půl roku zde vane mistral o různé intenzitě.\n\nMezi hlavní pamětihodnosti obce patří románská kaple sv. Sixta a ruiny zdejšího hradu, odkud se návštěvníkům naskýtá podmanivý výhled po okolních pahorcích. Eygalières se nachází na území regionálního přírodního parku Alpilles.\n\n"}
{"id": "745906", "url": "https://cs.wikipedia.org/wiki?curid=745906", "title": "Bazén Košíře", "text": "Bazén Košíře\n\nBazén Košíře (Bazén ZPA Košíře) stával na rohu ulic Beníškové a Na Pomezí.\n\nOtevřen byl na začátku osmdesátých let. Měl na délku 25 m, šest drah s hloubkou od 1,2 m po 3,6 m pod skokanskou věží. Protože byl bazén postaven až po roce 1976, vztahovaly se na pozemky pod ním restituční nároky. Ty zapříčinily v roce 2000 jeho uzavření. Od té doby bazén postupně chátral. Nejvíce ho poškodili zloději kovů, kvůli kterým se zřítila část konstrukce střechy nad skokanskou věží. V roce 2003 byl bazén stržen.\n\nBazén podle stejného projektu dosud stojí i na Pražském výstavišti, na Kladně a v Rumburku.\n\n\n"}
{"id": "745908", "url": "https://cs.wikipedia.org/wiki?curid=745908", "title": "Pavel Čong Ha-sang", "text": "Pavel Čong Ha-sang\n\nSvatý Pavel Čong Ha-sang ( 정하상 바오로) byl korejský křesťanský aktivista a mučedník.\n\nKřesťanské učení se dostalo do Koreje v 18. století prostřednictvím katolických knih přivezených z Číny. Je pozoruhodné, že počátky katolické církve v Koreji nebyly dílem cizích misionářů s kněžským svěcením, ale výsledkem intelektuálního úsilí domácích laiků, kteří na základě studia křesťanských textů se nadchli pro evangelium. K nim patřil i Pavlův otec Augustin Čong Jak-čong, který byl autorem prvního katolického katechismu v korejštině. V roce 1801 byl kvůli svému vyznání uvězněn.\n\nSyn Pavel odešel do Soulu, aby pracoval pro tamní katolickou komunitu. Poznal, že církev potřebuje ke svému dalšímu rozvoji kněze. Rozhodl se odcestovat do Číny, aby odtamtud přivedl misionáře. Záměr se mu podařil, takže jeho zásluhou v roce 1836 přišli tajně do země francouzští misionáři.\n\nKorejskou křesťanskou komunitu postihlo několik vln krvavého pronásledování; nejvíce v letech 1839, 1846 a 1866. Násilnou smrtí zemřelo mnoho křesťanů mezi nimi také Pavel Čong Ha-sang. Spolu s matkou a sestrou byl sťat 22. září 1839 v Soulu.\n"}
{"id": "745911", "url": "https://cs.wikipedia.org/wiki?curid=745911", "title": "Rex Walheim", "text": "Rex Walheim\n\nRex Joseph Walheim (* 10. října 1962, Redwood City, Kalifornie) je americký astronaut. Letěl jako letový specialista v raketoplánu na misích STS-110, STS-122 a STS-135. Při misích provedl pět výstupů do otevřeného prostoru v celkové délce 36 hodin a 23 minut.\n\nRex Walheim vystudoval střední školu ve městě San Carlos v Kalifornii a v roce 1984 získal bakalářský titul v oboru strojírenství na Kalifornské univerzitě ve městě Berkeley. V roce 1989 získal titul magistra v oboru strojírenské technologie na University of Houston.\n\nRex Walheim vstoupil do US Air Force jako podporučík v květnu 1984. V říjnu 1986 byl přeložen do Johnsonova vesmírného střediska v Houstonu kde pracoval jako inženýr na podvozcích raketoplánů a brzdách. V srpnu 1989 byl převelen na velitelství letectva v Colorado Springs, kde byl ředitelem programu modernizace radarů protiraketové obrany. \n\nV roce 1991 byl vybrán do školy pro testovací piloty. Kurz absolvoval na Edwards Air Force Base v Kalifornii. Po dokončení kurzu létal na strojích General Dynamics F-16 Fighting Falcon a působil i jako projektový manažér.\n\nRex Walheim byl vybrán do NASA v roce 1996. Po dvouletém výcviku získal kvalifikaci letového specialisty. Stal se 413. člověkem ve vesmíru. Poprvé letěl do vesmíru v roce 2002 jako člen mise STS-110, jejímž cílem byla doprava a montáž nosníku S-0 na Mezinárodní vesmírnou stanici. Rex Walheim při ní uskutečnil dva výstupy do vesmíru (EVA). \n\nPodruhé startoval na misi STS-122, která dopravila k ISS evropský laboratorní modul (Columbus). Rex Walheim uskutečnil tři výstupy do vesmíru (EVA). V roce 2011 letěl na misi STS-135, jejímž cílem bylo zásobování ISS. Současně to byl poslední let raketoplánu.\n\n\nRex Walheim je ženatý s Margie Dotsonovou a mají spolu dvě děti. Mezi jeho záliby patří fotbal, turistika, lyžování a softball.\n\n"}
{"id": "745912", "url": "https://cs.wikipedia.org/wiki?curid=745912", "title": "Kosatec bezlistý", "text": "Kosatec bezlistý\n\nKosatec bezlistý (\"Iris aphylla\") je modrofialově kvetoucí rostlina, ohrožený druh z rodu kosatec.\n\nOd západní části Německa přes střední, východní a částečně i jižní Evropu a Rusko až po severní Kavkaz. Roste hlavně na výslunných horských loukách a skalních terasách, kde má sucho a dostatek slunečního svitu. Řidčeji se vyskytuje v zastíněném podrostu, ve světlých lesích nebo křovinách, neroste na zapojených loukách a ve stepních porostech. Převážná část jeho nálezů spadá do výšky nižší než 500 m n. m., na Kavkaze však roste i ve výšce přes 1000 m, tam se jeho populace objevuje hlavně na osluněných jižních svazích. Na kvalitu zeminy není náročný, roste na mělkých půdách s různým podloží.\nV České republice má kosatec bezlistý (v širším pojetí) těžiště svého výskytu obzvláště v Českém středohoří, kde vyrůstá na větším počtu lokalit. Roste zejména v okolí Milešovky a na Lounsku. Je zhusta zastoupen i v Českém krasu.\n\nJe to vytrvalá rostlina dorůstající do výše 10 až 50 cm. Smáčknutá, ze ztloustlého oddenku vyrůstající přímá lodyha se obvykle jen vespod chudě rozvětvuje do několika květonosných větví, které jsou nejčastěji 2 až 5květé. Celokrajné šedozelené listy se souběžnou žilnatinou nevyrůstají na lodyze, ale na sterilních bočních výhoncích oddenku. Jsou tvaru mečovitého a srpovitě prohnutého, délku mají přibližně stejnou jako lodyha, jsou tuhé a z obou stran lysé.\n\nOboupohlavné květy, nakvétající na lodyhách postupně, jsou z počátku zabaleny ve vejčitých až kopinatých, nafouklých listenech nafialověle zbarvených, které jsou v době květu tence bylinné, pouze na okraji a špičce bývají mírně mázdřité. Mají po šesti přibližně stejně velkých okvětních lístcích barvy modře fialové, na bázi jsou drobně bělavé s rudohnědými žilkami. Tři lístky uspořádané ve vnějším přeslenu jsou obloukem skloněné dolu a u báze svrchní strany jsou porostlé nápadnými hustými, světle fialovými mnohobuněčnými chlupy. Lístky z vnitřního přeslenu jsou vykloněné směrem vzhůru a vytvářejí nad středem květu stříšku. V květu jsou tři tyčinky se zploštělými nitkami a prašníky umístěnými pod trojramennou čnělkou. Synkarpní gyneceum je složeno ze tří plodolistů. Spodní semeník nese čnělku s trojramennou bliznou. Vykvétá od poloviny dubna do půli června, po opylení létajícím hmyzem se vyvine trojpouzdrá tobolka se semeny.\n\nKosatec bezlistý je elementem polymorfního komplexu, který se člení na mnoho poddruhů a ty jsou různými autory pojímány rozdílně. Problematika taxonomie druhu ještě zde nebyla uspokojivě vyřešena, lze předpokládat i možné změny. Mnohé z dnešních jmen se mohou překrývat nebo jejich taxonomická hodnota se v budoucnu změní. Často jsou poměrně malé rozlišovací znaky variabilní i v rámci jedné populace.\n\nJiž tradičně je kosatec bezlistý vyskytující se v České republice rozčleněn do tří poddruhů:\n\nJednoduše zjistitelná rozlišovací znamení mezi poddruhy:\n\nVšechny tři podruhy rostoucí na území České republiky jsou ve stádiu ohrožení. Je zajímavé, že nejvíce jsou ohrožovány neznalými lidmi a jejich snahou o přesazení této nádherné rostliny do své zahrádky. Podařilo se dosáhnout toho, že v současností se již nesnižuje počet míst výskytu ani množství vykvétajících jedinců. Jistě k tomu přispěla i okolnost, že podle \"Černého a červeného seznamu cévnatých rostlin České republiky\" byly vyhlášeny za:\n\n\n \n"}
{"id": "745914", "url": "https://cs.wikipedia.org/wiki?curid=745914", "title": "Saint-Andiol", "text": "Saint-Andiol\n\nSaint-Andiol je obec ve Francii v departementu Bouches-du-Rhône.\n\nObec leží 8 kilometrů západně od Cavaillonu a 12 kilometrů severovýchodně od městečka Saint-Rémy-de-Provence.\nSaint-Andiol sousedí na severu s Noves a s Cabannes, na východě s Plan-d'Orgon, na jihu s Mollégès, na západě se Saint-Rémy-de-Provence a s Noves a na jihozápadě s Verquières.\n\n\nVesnice leží na silnici N7. Blízká dálnice A7 spojuje obec mimo jiné s Marseille.\n\nVyrůstal zde Jean Moulin (1899-1943) považován za jednoho z hlavních francouzských odbojářů druhé světové války.\n\n\n"}
{"id": "745915", "url": "https://cs.wikipedia.org/wiki?curid=745915", "title": "Směr psaní", "text": "Směr psaní\n\nSměr psaní je údaj vyjadřující pořadí znaků na psacím podkladu.\n\n"}
{"id": "745916", "url": "https://cs.wikipedia.org/wiki?curid=745916", "title": "Nordea Nordic Light Open 2007", "text": "Nordea Nordic Light Open 2007\n\nTenisový turnaj WTA Nordea Nordic Light Open 2007 se konal ve dnech 30. července – 5. srpna ve švédském Stockholmu, venku na kurtech s tvrdým povrchem jako součást kategorie Tier IV. Odměny činily 145 000 USD.\n\nSvůj premiérový titul ve dvouhře na okruhu WTA získala Polka Agnieszka Radwańska. První zápas v hlavní soutěži turnajů WTA zde odehrála Petra Kvitová, když vypadla v úvodním kole.\n\n\n\n"}
{"id": "745917", "url": "https://cs.wikipedia.org/wiki?curid=745917", "title": "Jouarre", "text": "Jouarre\n\nJouarre je obec ve francouzském departementu Seine-et-Marne vzdálená hodinu jízdy od Paříže.\n\nZa vlády Merovejců zde byl okolo roku 635 založen Audoinem a jeho bratry dvojitý klášter společenství mnichů a jeptišek soustředěných pod správou abatyše a okolo kláštera postupem času vzniklo opevněné město Jouarre. Mezi hlavní pamětihodnosti obce patří merovejská krypta sv. Pavla s ostatky prvních abatyší a pařížského biskupa Agilberta, rekonstruovaný benediktinský klášter, románská věž s expozicí věnovanou historii opatství a kostel zasvěcený sv. Pavlovi a Petrovi z 16. století.\n\n\n"}
{"id": "745918", "url": "https://cs.wikipedia.org/wiki?curid=745918", "title": "Hagen", "text": "Hagen\n\nHagen je město v německé spolkové zemi Severní Porýní-Vestfálsko. Leží na jihovýchodním okraji Porúří v místě, kde se do Rúru vlévají Lenne, Volme a Ennepe, přibližně patnáct kilometrů jižně od Dortmundu.\n\nV roce 2010 měl Hagen necelých 200 tisíc obyvatel.\n"}
{"id": "745919", "url": "https://cs.wikipedia.org/wiki?curid=745919", "title": "Thiago Emiliano da Silva", "text": "Thiago Emiliano da Silva\n\nThiago Emiliano da Silva (* 22. září 1984, Rio de Janeiro, Brazílie) je brazilský fotbalista, který v současné době hraje v mužstvu Paris Saint-Germain FC. Hráč nastupuje na postu středního obránce (stopera). Je považován za jednoho z nejlepších stoperů světa.\n\nZúčastnil se Konfederačního poháru FIFA 2013 v Brazílii, kde brazilský tým získal zlaté medaile po vítězství 3:0 ve finále nad Španělskem.\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu (drtivá porážka 1:7) kvůli dvěma žlutým kartám citelně chyběl. Brazilci obsadili konečné čtvrté místo a zůstali bez medaile.\n\n\n\n\n"}
{"id": "745922", "url": "https://cs.wikipedia.org/wiki?curid=745922", "title": "Flavigny-sur-Ozerain", "text": "Flavigny-sur-Ozerain\n\nFlavigny-sur-Ozerain je vesnice v burgundském departementu Côte-d'Or zařazená mezi tzv. \"Nejkrásnější vesnice Francie\", ve které je výrobna tradičních anýzových pastilek značky \"Anis de Flavigny\".\n\nOpevněná středověká ves vyrostla okolo stejnojmenného benediktinského opatství na ostrohu nad třemi řekami. Mezí místní pamětihodnosti patří klášter pocházející z 8. století s karolínskou kryptou sv. Reginy a jejími ostatky a také gotický kostel Saint-Genest.\n\nZe starého opatství se zachovala pouze krypta sv. Petra a vykopávkami obnažená šestiboká kaple s ochozem ve stylu rotundy Saint-Bénigne v Dijonu. Kostel sv. Petra má složitý komplex předrománské kaple pocházející z 9. století, ve 12. století byl přestavován, rozšířen o podélnou gotickou loď, ale nepřestál dobu Velké francouzské revoluce. V 18. století byly klášterní budovy obnoveny, sloužily pak jako továrna na výrobu anýzových bonbónů, jejichž tradice byla obnovena v časném středověku. V klášteře dnes působí benediktini. Ve vesnici je muzeum látek a textilního designu.\n\nRoku 2000 se zde natáčel americký film \"Čokoláda\" režiséra Lasse Hallströma.\n"}
{"id": "745925", "url": "https://cs.wikipedia.org/wiki?curid=745925", "title": "Amazing Grace", "text": "Amazing Grace\n\nAmazing Grace (česky též „Úžasná milost“) je křesťanská píseň, jejíž slova napsal anglikánský kněz a bývalý kapitán otrokářské lodi John Newton a publikoval ji v roce 1779. Původní název písně byl „\"Faith's Review and Expectation\"“.\n\nMelodie, podle které se píseň nejčastěji zpívá, se jmenuje \"New Britain\", což je árie neznámého autora původem pravděpodobně z Irska.\n\nNewton napsal slova z vlastní zkušenosti. Vyrůstal bez jakéhokoli náboženského přesvědčení, ale jeho životní cesta byla tvořena různými zvraty a náhodami, které často dal do pohybu svou vlastní vzpupnou neposlušností. Byl přinucen vstoupit do Královského námořnictva a nakonec se podílel na obchodu s otroky. V březnu 1748 ho v noci na lodi \"Greyhound\" zastihla silná bouře a málem loď potopila. Bál se tak moc, až volal k Bohu o milost. Tento okamžik znamenal začátek jeho duchovního obrácení.\n\nV roce 1756, kdy bydlel a pracoval v Liverpoolu, se začal sám učit latinu, řečtinu a teologii. On a jeho žena Polly, kterou si vzal v roce 1750, se ponořili do církevního společenství a Newtonova vášeň byla tak působivá, až mu přátelé navrhli, aby se stal anglikánským knězem. Byl však odmítnut biskupem z Yorku, kvůli tomu, že nemá vysokoškolské vzdělání, ačkoli pravděpodobnějším důvodem bylo jeho tíhnutí k evangelizaci a jeho styky s metodisty. Newton pokračoval ve svém zanícení a poté, co byl povzbuzen svým přítelem, napsal o svých zkušenostech z obchodu s otroky a o svém obrácení. Hrabě z Dartmouthu, ohromen jeho příběhem, sponzoroval Newtona k vysvěcení.\n\nV roce 1764 byl vysvěcen na anglikánského kněze a stal se vikářem v Olney v hrabství Buckinghamshire v Anglii, kde začal psát písně s básníkem Williamem Cowperem. Amazing Grace byla původně napsána pro ilustraci kázání na Nový rok 1773. Není známo, zda existuje nějaká původní hudba, doprovázející tyto verše. V roce 1779 vyšla anonymně sbírka básní Newtona a Cowpera pod titulem \"Olney Hymns\" (\"Hymny z Olney\"), mezi 280 Newtonovými texty vyšla i báseň \"Faith's Review and Expectation\" později známá jen jako \"Amazing Grace\".\n\nV USA byla Amazing Grace populární během tzv. druhého velkého probuzení na začátku 19. století. V té době byla spojena s více než 20 melodiemi, ale v roce 1835 byla spojena s melodií \"New Britain\", ve které se nejčastěji zpívá a hraje dodnes.\n\nPíseň Amazing Grace se stala v americké kultuře ikonou a byla často užívána pro různé světské účely a marketingové kampaně. Píseň se dokonce stala součástí zpěvů hnutí Hare Krišna a byla upravena pro obřady kultu Wicca. Zazněla také v několika filmech včetně filmů \"Alicin restaurant\", \"První dáma country music\" a \"Silkwoodová\" a je na ni také odkazováno ve filmu \"Nezlomná vůle\" z roku 2006, který zdůrazňuje Newtonův vliv na předního britského odpůrce trestu smrti, Williama Wilberforce. Od roku 1954, kdy se melodie \"New Britain\" stala bestsellerem, je pro mnoho lidí píseň spojena s pohřby a pietními akty.\n\nAmazing grace! (how sweet the sound)\nThat saved a wretch like me!\nI once was lost, but now am found,\nWas blind, but now I see.\n\n'T was grace that taught my heart to fear,\nAnd grace my fears relieved;\nHow precious did that grace appear\nThe hour I first believed!\n\nThro' many dangers, toils, and snares,\nI have already come;\n'Tis grace hath brought me safe thus far,\nAnd grace will lead me home.\n\nThe Lord has promis'd good to me,\nHis word my hope secures;\nHe will my shield and portion be\nAs long as life endures.\n\nYes, when this flesh and heart shall fail,\nAnd mortal life shall cease;\nI shall possess, within the veil,\nA life of joy and peace.\n\nThe earth shall soon dissolve like snow,\nThe sun forbear to shine;\nBut God, who call'd me here below,\nWill be forever mine.\n\nÚžasná boží milost (jak krásně to zní)\nže zachránila lumpa jako jsem já!\nKdysi jsem byl ztracený, ale teď vím jak dál.\nByl jsem slepý, teď už vidím.\n\nByla to milost, která mě přivedla k pokoře,\na milost rozptýlila mé obavy.\nJak vzácná byla ta milost\nve chvíli kdy jsem poprvé uvěřil!\n\nMnoha nebezpečími, pastmi a nástrahami\nuž jsem prošel.\nTato milost mě přes ně bezpečně přenesla\na milost mne dovede domů.\n\nPán mi slíbil, že bude dobře.\nJeho slovo mi dává jistotu,\nže mne ochrání a nenechá napospas,\ndokud budu živ.\n\nAž tělo zchřadne a srdce dotluče,\na má pozemská pouť skončí,\nbudu mít tam na druhém břehu\nživot plný radosti a klidu.\n\nZemě se brzy rozplyne jako sníh,\nslunce přestane svítit,\nale ten, který mě zavolal k sobě,\nbude navždy můj Bůh.\n\nČeské texty, zpívané na melodii \"New Britain\" (respektive \"Amazing grace\"):\n\n\n"}
{"id": "745926", "url": "https://cs.wikipedia.org/wiki?curid=745926", "title": "Projekt 877", "text": "Projekt 877\n\nProjekt 877 (v kódu NATO třída Kilo) je třída dieselelektrických ponorek, stavěných původně Sovětským svazem a nyní Ruskem. Jejich hlavním úkolem jsou protilodní, protiponorkové operace a pobřežní hlídkování. Na původní verzi ponorky později navázala značně vylepšená verze Projekt 636, označená v kódu NATO jako třída Improved Kilo, známá též jako třída Varšavjanka/Varshavyanka. Třetí generace této třídy nese označení Projekt 636.3 a v exportní verzi Projekt 636M. Ponorky Projektu 636 jsou považovány za jedny z nejtišších konvenčních ponorek na světě. Stavbu třetí generace třídy \"Kilo\" pro ruské námořnictvo si vynutily problémy s vývojem ponorek Projektu 667 (\"Lada\"), které původně měly třídu \"Kilo\" nahradit.\n\nPonorky této třídy jsou úspěšným ruským exportním artiklem a provozují je floty Alžírska, Čínské lidové republiky, Indie, Íránu, Polska, Rumunska a Vietnamu.\n\nProjekt ponorek vypracovala leningradská konstrukční kancelář Rubin. Kýl první jednotky byl založen roku 1980 přičemž stavěny jsou dodnes. Pro sovětské námořnictvo byly stavěny ponorky verzí Projekt 877, Projekt 877K a Projekt 877M. Označení exportní verze ponorek je Projekt 877EKM.\n\nPonorky mají dvojitý trup, jehož povrch je pokryt anechoickým materiálem, snižujícím riziko odhalení ponořené ponorky sonarem. Bojový informační systém ponorek dovoluje sledovat pět cílů najednou. Výzbroj tvoří šest 533mm torpédometů s celkovou zásobou 18 torpéd či 24 námořních min. Ponorka je schopna současně napadnout dva cíle. Ponorky jsou též vybaveny osmi z ramene odpalovanými střelami velmi krátkého dosahu typu Strela 3 (v kódu NATO SA-N-8 Gremlin) či Igla (v kódu NATO SA-N-10 Gimlet) s dosahem 5–6 km. Pohonný systém tvoří dva dieselové motory a jeden elektromotor. Ponorky mají jeden sedmilistý lodní šroub. Nejvyšší rychlost dosahuje 10 uzlů na hladině a 17 uzlů pod hladinou. Pod hladinou mohou plout 6000 námořních mil rychlostí 7 uzlů.\n\n\nJednotky této třídy:\nDalší čtyři jednotky projektu 877 nebyly dokončeny.\n\nRuská ponorka \"Rostov na Donu\" byla v prosinci 2015 vyslána do Středomoří, aby se zapojila do ruské intervence do syrské občanské války. Dne 8. prosince 2015 ponorka na cíle v Sýrii vypustila několik protizemních střel Kalibr.\n\n\n"}
{"id": "745927", "url": "https://cs.wikipedia.org/wiki?curid=745927", "title": "Alleins", "text": "Alleins\n\nAlleins je obec ve Francii v departementu Bouches-du-Rhône.\n\nObec leží 35 kilometrů severozápadně od města Aix-en-Provence a 13 kilometrů severně od města Salon-de-Provence. Nedaleko protéká řeka Durance.\n\nAlleins sousedí na severu a východě s obcí Mallemort, na jihovýchodě s Vernègues, s Aurons na jihu, s Lamanon na západě a konečně na severozápadě s vesničkou Sénas.\n\nObecní znak tvoří v červeném gotickém štítě položených deset zlatých kosočtverců ve třech řadách nad sebou v poměru 4:4:2 dotýkajících se společně svými vrcholy.\n\n\nPřibližně dva kilometry od středu obce se nachází silnice N7, která ji, mimo jiné, spojuje s Avignonem.\n\n\n"}
{"id": "745928", "url": "https://cs.wikipedia.org/wiki?curid=745928", "title": "Tiskový server", "text": "Tiskový server\n\nTiskový server (anglicky nebo ) je zařízení, které propojuje tiskárnu s klientem přes počítačovou síť.\n\nTiskové servery mohou podporovat standardní nebo svoje protokoly včetně IPP, Line Printer Daemon protocol (LPD), Microsoft Network Printing protocol, NetWare, NetBIOS nebo JetDirect.\n\nTiskový server může být počítač v síti s jednou nebo více sdílenými tiskárnami. Alternativně může být tiskový server dedikované zařízení v síti s připojením k LANu a s jednou nebo více tiskárnami. Dedikované serverové zařízení bývají jednoduché jak v nastavení tak i ve funkcích. Funkce tiskových serverů mohou být integrovány s dalšími zařízeními, jako je router, firewall nebo obojí. Tiskárna může mít v sobě také zabudovaný tiskový server.\n\nVšechny tiskárny se správným typem konektorem jsou kompatibilní se všemi tiskovými servery. Výrobci serverů dávají k dispozici seznam kompatibilních tiskáren, protože server nemusí provádět všechny komunikační funkce tiskárny (např. ukazatel malého množství inkoustu apod.).\n"}
{"id": "745935", "url": "https://cs.wikipedia.org/wiki?curid=745935", "title": "Muhammad Nadžíb", "text": "Muhammad Nadžíb\n\nMuhammad Nadžíb, arabsky جمحمد نجيب (20. února 1901, Chartúm – 29. srpna 1984, Káhira), byl prvním egyptským prezidentem, kterým se stal po vyhlášení republiky 18. června 1953 a ve funkci setrval do 14. listopadu 1954. Společně s Gamálem Násirem byl hlavním vůdcem egyptské revoluce v roce 1952, která měla za následek ukončení vlády dynastie Muhammada Alího v Egyptě a Súdánu.\n\nMuhammad Nadžíb (celým jménem Muhammad Nadžíb Yousef Qotp Elkashlan) se narodil v súdánském Chartúmu. V té době byl Súdán spojený s Egyptem. Muhammad byl nejstarším z devíti dětí Egypťana Youssefa Nadžíba a súdánské matky Zohry Ahmed Othman. Muhammad pocházel z vojenské rodiny, neboť jeho otec byl vojenským důstojníkem sloužícím v egyptské armádě v Súdánu. Tento fakt poznamenal i jeho dětství. Společně se svým mladším bratrem Alim si často hrávali na vojáky. Před svým domem si vybudovali pevnost s vojáčky a malý Muhammad s nimi trávil spousty času.\n\nPřesto všechno nechtěl Nadžíbův otec, aby ho syn následoval a vstoupil do armády. Věřil, že může sloužit Egyptu lépe v civilním sektoru než jako voják ve službách Británie. Následně začal Muhammad studovat na překladatele. Později získal vysokoškolské vzdělání v oborech politologie a občanských práv. Přesto nikdy nezískal doktorát, neboť navzdory přání svého otce vstoupil do armády. I nadále však zdokonaloval své jazykové schopnosti, které získal během studií jako překladatel. Nadžíb hovořil anglicky, francouzsky, italsky a německy. V padesátých letech se navíc začal učit hebrejštinu, kterou později zavedl jako povinnou na vojenských školách v Káhiře a Alexandrii. Důvodem bylo, že během arabsko-izraelské války v roce 1948 měla egyptská armáda velmi málo vojáků, kteří mohli porozumět izraelské komunikaci.\n\nBěhem studií v Chartúmu byl Nadžíb za kritizování britské okupace Egypta a Súdánu častokrát trestaný a někdy i dokonce bičovaný svými britskými učiteli. Jeho vzorem se stal Napoleon a stejně jako on spával na podlaze místo v posteli. Později vzhlížel k Mustafu Kamelovi, zakladateli Národní strany, a egyptskému revolucionáři a premiérovi Saadu Zaghlulovi. Ve stáří obdivoval indického duchovního vůdce Gándhího. Poté, co jeho otec v roce 1916 zemřel, se rodina přestěhovala do Káhiry. Nadžíb se svým bratrem Alim ještě zůstali v Súdánu, kde dokončili svá studia.\n\nNadžíb začínal svoji vojenskou kariéru u káhirské stráže, ve které sloužil do roku 1924. V roce 1927 se oženil, započal svá další studia, avšak i nadále pokračoval v armádě. V roce 1931 byl rozhodnut armádu opustit, avšak díky povýšení své rozhodnutí změnil a pokračoval ve své vojenské kariéře. Během roku 1934 se znovu oženil a následně byl převelen k pobřežní stráži, která měla na starost pronásledování pašeráků na Sinajském poloostrově. Rovněž pomáhali místním beduínům, kterým poskytovali i lékařskou pomoc. V roce 1940 byl znovu povýšen a při té příležitosti znovu ukázal svůj postoj k politickým poměrům v Egyptě. Přes poměrně dobré vztahy, které mezi ním a králem Farúkem panovaly, mu odmítl políbit ruku. Nadžíb mu nabídl pouze podání ruky.\n\nDalší iluze o Farúkově vládě ztratil Nadžíb v roce 1942, kdy král ustoupil Britům a dovolil jim, vybrat si premiéra podle svého uvážení. Na protest poslal Nadžíb Farúkovi svoji rezignaci, ve které uvedl: \"\"Jelikož nebyla armáda povolána bránit Vaše veličenstvo, stydím se nosit tuto uniformu a žádám vás tímto o povolení k rezignaci.\"\" Farúk však jeho rezignaci nepřijal. Neúspěšně se pokoušel rezignovat i v roce 1951. Navzdory všemu pokračoval Muhammad v kariérním postupu. V roce 1948 se účastnil Palestinské války. Během této války se Nadžíb každé ráno věnoval třicetiminutovému čtení koránu, což byl jeho zvyk z dětství, kterým posilňoval své odhodlání během špatných časů.\n\nV roce 1949 se Nadžíb tajně připojil k hnutí svobodných důstojníků a o rok později byl povýšen do funkce generálmajora. Nadžíb byl obecně považován za jednoho z mála egyptských hrdinů Palestinské války a těšil se tak velkému respektu v celé zemi. Hnutí svobodných důstojníků, vedené plukovníkem Gamálem Násirem, byl spolek mladých členů armády - všem bylo pod pětatřicet a pocházeli z nižší či střední vrstvy. Násirovým cílem bylo svržení krále Farúka a ukončení britské nadvlády nad Egyptem a Súdánem. Vědom toho, že důstojníci tak mladého věku by nebyli bráni vážně, nabídl místo vůdce hnutí právě Nadžíbovi. I když tento krok vedl k úspěšnému posilnění celé organizace, později však také přinesl i velké neshody mezi Násirem a Nadžíbem. I přes nesouhlas svých kolegů zůstal Muhammad i nadále v armádě. Důvodem tohoto rozhodnutí byl fakt, aby hnutí neztratilo svého nejvyššího důstojníka a nejvlivnějšího člena, kterým Nadžíb byl. Dnes se mnozí domnívají, že Nadžíb byl pouze loutkou v popředí celé organizace.\n\n6. ledna 1952 vyhrál Nadžíb volby v armádním důstojnickém klubu. Tento krok byl téměř revoluční, neboť královi přívrženci seděli v klubu na předních místech. Nadžíbova reputace stále rostla. Když se Egypt ocitl v chaosu následovaným káhirským požárem, který vypukl 26. ledna 1952, začal Farúk uvažovat o odstranění Nadžíba z jeho pozice. Mezitím se zaměřil na hnutí svobodných důstojníků. Vyšetřování odhalilo v armádě mnoho disidentů. Výkonný výbor důstojnického klubu byl rozpuštěn a Svobodní důstojníci přinesli plán pro revoluci, která měla začít v červenci 1952.\n\n23. července 1952 začalo hnutí svobodných důstojníků egyptskou revoluci, jenž měla za cíl sesadil krále Farúka. Nadžíb byl nejprve jmenován vrchním velitelem armády a v září egyptským premiérem. Násir byl dosazen do funkce ministra vnitra. Den po začátku revoluce se Nadžíb sešel s bývalým premiérem Ali Maherem, aby ho požádal o sestavení vlády a sdělil požadavky revolucionářů králi Farúkovi, který se v té době nacházel v Alexandrii. Následující den 25. července se Nadžíb společně s radou vydal do Alexandrie, aby dohlédl na odchod krále. Členové rady však neměli jednotný názor na to, jaký by měl být Farúkův osud. Jedni ho chtěli postavit před soud, druzí zase donutit abdikovat a poslat do exilu. Nadžíb a Násir podporovali druhou možnost a po hlasování bylo rozhodnuto, že Farúk abdikuje ve prospěch svého syna Ahmeda Fuada a odejde do exilu.\n\n26. července 1952 se přijel Nadžíb rozloučit s již bývalým králem, avšak dorazil pozdě a tak musel Farúka dohnat lodí. Na palubě královské jachty El-Mahrousa připomněl Nadžíb Farúkovi, že byl loajální monarchii až do onoho roku 1942, ovšem poté se věci změnily. Nadžíb řekl: \"\"Pane, byli jsme nuceni udělat to, co jsme udělali\"\", na což Farúk odpověděl: \"\"Ano, já vím. Tvůj úkol je složitý. Jak víš, vládnout Egyptu není snadný úkol.\"\" Nadžíb později řekl, že necítil radost z jeho porážky.\n\nJeho nástupce Fuad II., kterému bylo v době jmenování pouhých půl roku, byl zvolen proto, aby Británie neměla důvod k intervenci. Tento fakt také umožnil revolucionářům tvrdit, že jim šlo o sesazení zkorumpované vlády Farúka I., ne o monarchii samotnou. Nicméně po upevnění své moci uskutečnili své dlouhodobé plány na zrušení monarchie a aristokracie. Vláda Ali Mahera rezignovala 17. září 1952 a Nadžíb se stal novým premiérem. 18. června 1953, téměř přesně jedenáct měsíců od začátku revoluce, prohlásil Nadžíb konec egyptsko-súdánské monarchie a založil Egyptskou republiku.\n\nSpolečně s deklarací republiky se Nadžíb stal prvním egyptským prezidentem. Kromě této funkce zastával i pozici premiéra. Nově složená vláda se skládala především z vojenských důstojníků. Gamál Násir se stal místopředsedou vlády. Nadžíb postupem času začal mít rozepře se členy rady o tom, jak by měly být cíle revoluce realizovány. Muhammad chtěl ukončit politický vliv armády a vrátit zemi civilní vládu. Věřil, že úloha armády není vládnout zemi, ale chránit ji. Armáda měla odstranit zbytky zkorumpovaného režimu a poté odstoupit.\n\nPozději ve své knize \"Byl jsem egyptský prezident\" napsal:\n\n\"\"Ve věku 36 let Abdel Násir cítil, že bychom mohli ignorovat egyptskou veřejnost až do doby, než dosáhneme našich cílů, ale s opatrností 53letého jsem věřil, že potřebujeme pro naše plány podporu zdola, i kdyby to znamenalo, že musíme některé z našich cílů odložit. Lišil jsem se od mladších důstojníků způsobem, jak našich cílů dosáhnout, nikoliv zásadami.\"\"\n\nPřestože byl Nadžíb prezidentem a premiérem, jeho moc byla omezená. Každé jeho rozhodnutí musela schválit rada a ta ho často ignorovala. Úřad, který zastával, znamenal, že byl zodpovědný za všechna rozhodnutí vlády, přestože s nimi jen zřídka souhlasil. Postupně se tak stával pouze jejich loutkou. Nakonec přišel Nadžíb za Násirem, který měl v radě opravdovou moc, s ultimátem: buď dostane skutečnou moc nebo rezignuje. Na konci roku 1953 obvinil Násir Nadžíba z toho, že podporuje nedávno zakázané Muslimské bratrstvo a přechovává diktátorské ambice. Nakonec mezi nimi vypukl boj o kontrolu nad armádou a Egyptem samotným. 25. února 1954 oznámila rada Nadžíbovu rezignaci na post prezidenta a zdůvodnila to slovy, že představuje absolutní autoritu, která je neakceptovatelná. Reakcí byla velká nevole občanů, kteří vyšli na protest do ulic. Díky protestům se Nadžíb následující den vrátil do funkce prezidenta. Avšak jeho dny v této funkci byly již sečtené. Gamál Násir se stal novým premiérem a předsedou rady. Nadžíbova funkce se tak stala především symbolickou. O devět měsíců později odmítl Nadžíb v této šarádě pokračovat a 14. listopadu 1954 odstoupil z funkce prezidenta.\n\nPo jeho rezignaci mu bylo novým prezidentem Gamálem Násirem nařízeno domácí vězení, které Nadžíb strávil ve vile Zienab Al-Wakil, manželky bývalého egyptského premiéra Mustafy an-Nahhase Pašy. Nadžíb byl propuštěn až v roce 1972 prezidentem Anvarem as-Sádátem. Muhammad Nadžíb zemřel v roce 1984 a byl mu vystrojen vojenský pohřeb, na který dorazil i tehdejší prezident Husní Mubárak. V tentýž rok mu vyšly paměti, které byly publikované pod názvem „Byl jsem egyptský prezident“. K jeho poctě byla po něm pojmenovaná zastávka káhirského metra a v jeho rodném Chartúmu hlavní silnice ve čtvrti Al Amarat.\n"}
{"id": "745936", "url": "https://cs.wikipedia.org/wiki?curid=745936", "title": "Mistrovství Jižní Ameriky ve fotbale 1945", "text": "Mistrovství Jižní Ameriky ve fotbale 1945\n\nMistrovství Jižní Ameriky ve fotbale 1945 bylo 18. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "745937", "url": "https://cs.wikipedia.org/wiki?curid=745937", "title": "Ljubiša Samardžić", "text": "Ljubiša Samardžić\n\nLjubiša Samardžić, srbsky Љубиша Самарџић (* 19. listopadu 1936, Skopje – 8. září 2017, Bělehrad), zvaný \"Smoki\" byl srbský herec a režisér.\n\nPochází z rodiny horníka, vystudoval Hereckou akademii v Bělehradě a působil ve známém studentském divadle \"Atelier 212\". Ve filmu debutoval v roce 1961 a už se k divadelní práci nevrátil. Hrál ve válečných filmech (\"Sen\", \"Sutjeska\", \"Bitva na Neretvě\") i v komediích (\"Táta na neurčito\"). Jeho nejslavnější rolí je hlavní postava seriálu \"Horký vítr\" (1980). V letech 1985-1991 byl členem Ústředního výboru Svazu komunistů Jugoslávie. V devadesátých letech založil se synem Draganem produkční společnost \"Cinema Design\", v níž režíroval roku 2000 film \"Nebeský hák\" o bombardování Bělehradu. Srbské vlastenectví se projevuje i v jeho dalších filmech \"Husí pírko\" (2004) a \"Vraní koně\" (2007).\n\n"}
{"id": "745938", "url": "https://cs.wikipedia.org/wiki?curid=745938", "title": "Mistrovství Jižní Ameriky ve fotbale 1946", "text": "Mistrovství Jižní Ameriky ve fotbale 1946\n\nMistrovství Jižní Ameriky ve fotbale 1946 bylo 19. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace, která tak obhájila titul z minulého mistrovství.\n\n\n"}
{"id": "745939", "url": "https://cs.wikipedia.org/wiki?curid=745939", "title": "Mistrovství Jižní Ameriky ve fotbale 1947", "text": "Mistrovství Jižní Ameriky ve fotbale 1947\n\nMistrovství Jižní Ameriky ve fotbale 1947 bylo 20. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace, která tak získala třetí titul v řadě.\n\n\n"}
{"id": "745940", "url": "https://cs.wikipedia.org/wiki?curid=745940", "title": "Douglas Hurley", "text": "Douglas Hurley\n\nDouglas Gerald Hurley (* 21. října 1966, Endicott, New York) je americký astronaut. Letěl do vesmíru v roce 2009 jako pilot mise STS-127 a v roce 2011 také jako pilot při misi STS-135, což byla poslední mise raketoplánu.\n\nDoug Hurley vystudoval v roce 1984 Owego Free Academy. O čtyři roky později dokončil studium na Tulane University. Po ukončení školy vstoupil do Námořní pěchoty USA (USMC) jako podporučík. Absolvoval výcvik na základně námořnictva u města Quantico a na námořní letecké základně Pensacola. \n\nV roce 1991 se stal se námořním pilotem. Následně byl přidělen k výcvikové letce VMFAT-101 v Kalifornii, kde se provádí výcvik na strojích McDonnell Douglas F/A-18 Hornet. Později byl vybrán do školy pro námořní piloty v Marylandu. Po ukončení kurzu v prosinci 1997 byl přidělen k námořní testovací peruti VX-23 jako projektový důstojník a testovací pilot. Celkově nalétal více než 3200 hodin na více než dvaceti různých letadlech.\n\nDoug Hurley byl vybrán jako pilot NASA v červenci 2000 a v srpnu téhož roku nastoupil na výcvik. Po dvouletém výcviku se stal členem skupiny astronautů. V roce 2006 působil jako operační ředitel NASA (\" – DOR\") ve Středisku přípravy kosmonautů J. A. Gagarina ve Hvězdném městečku v Rusku.\n\nPoprvé letěl do vesmíru jako pilot mise STS-127, která dopravila k Mezinárodní vesmírné stanici části japonského modulu Kibó. Podruhé se vydal do vesmíru jako pilot mise STS-135, jejímž cílem byla doprava zásob k ISS, což byl také poslední let raketoplánu.\n\n\n\nDoug Hurley je od léta 2009 v druhém manželství ženatý s astronautkou Karen Nybergovou.\n\n"}
{"id": "745941", "url": "https://cs.wikipedia.org/wiki?curid=745941", "title": "Hamm", "text": "Hamm\n\nHamm je město v německé spolkové zemi Severní Porýní-Vestfálsko. Leží v severovýchodní části Porúří na řece Lippe a je významným železničním uzlem.\n\nDnes má Hamm přibližně 180 tisíc obyvatel.\n"}
{"id": "745943", "url": "https://cs.wikipedia.org/wiki?curid=745943", "title": "Mistrovství Jižní Ameriky ve fotbale 1949", "text": "Mistrovství Jižní Ameriky ve fotbale 1949\n\nMistrovství Jižní Ameriky ve fotbale 1949 bylo 21. mistrovství pořádané fotbalovou asociací CONMEBOL. Vítězem se stala Brazilská fotbalová reprezentace.\n\n\n"}
{"id": "745944", "url": "https://cs.wikipedia.org/wiki?curid=745944", "title": "Mistrovství Jižní Ameriky ve fotbale 1953", "text": "Mistrovství Jižní Ameriky ve fotbale 1953\n\nMistrovství Jižní Ameriky ve fotbale 1953 bylo 22. mistrovství pořádané fotbalovou asociací CONMEBOL. Vítězem se stala poprvé v historii Paraguayská fotbalová reprezentace.\n\n\n"}
{"id": "745946", "url": "https://cs.wikipedia.org/wiki?curid=745946", "title": "Mistrovství Jižní Ameriky ve fotbale 1955", "text": "Mistrovství Jižní Ameriky ve fotbale 1955\n\nMistrovství Jižní Ameriky ve fotbale 1955 bylo 23. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "745947", "url": "https://cs.wikipedia.org/wiki?curid=745947", "title": "Husí potok (přítok Odry)", "text": "Husí potok (přítok Odry)\n\nHusí potok je potok v okresech Opava a Nový Jičín v Moravskoslezském kraji, levostranný přítok řeky Odry. Délka jeho toku činí 27,2 km. Plocha povodí měří 142,6 km².\n\nHusí potok pramení severně od Větřkovic v nadmořské výšce okolo 500 m. Nejprve teče jižním až jihovýchodním směrem přes Větřkovice, Dolejší Kunčice a Vlkovice, pod nimiž se postupně obrací na východ. Dále protéká Jerlochovicemi a Fulnekem, kde jej posiluje zleva přitékající Gručovka, která je jeho největším přítokem. Pod tímto soutokem směřuje jeho tok opět na jihovýchod, protéká Stachovicemi a Hladkými Životicemi. V tomto úseku je údolím potoka vedena železniční trať č. 277 Suchdol nad Odrou – Fulnek. V Hladkých Životicích překonává údolí potoka estakádou další významná komunikace dálnice D1. Do řeky Odry se potok vlévá jižně od Pustějova v nadmořské výšce 238 m.\n\n\nPrůměrný průtok u ústí činí 0,70 m³/s. Stoletá voda zde dosahuje 60,0 m³/s.\n\nHlásný profil:\n"}
{"id": "745982", "url": "https://cs.wikipedia.org/wiki?curid=745982", "title": "René Poruba", "text": "René Poruba\n\nRené Poruba (* 1973, Ostrava) je český manažer, který byl pověřen řízením Ředitelství silnic a dálnic ČR po rezignaci generálního ředitele Jiřího Švorce 5. září 2011.. \n\nZ tohoto postu byl 10. května 2012 odvolán ministrem dopravy Pavlem Dobešem a o den později nahrazen Davidem Čermákem, který byl překvapivě přímo jmenován generálním ředitelem Ředitelství silnic a dálnic na rozdíl od jeho předchozího několikaměsíčního pouhého pověření řízením. \n\nPředtím působil jako ředitel úseku výstavby Ředitelství silnic a dálnic. Vzdělání získal na Ekonomicko-správní fakultě Masarykovy univerzity v oboru Ekonomie a v oboru Finanční podnikání (dokončil v roce 1996). \n\nV rámci své pracovní činnosti připravoval (mimo jiné) změnu státní příspěvkové organizace Ředitelství silnic a dálnic na jinou formu, patrně akciovou společnost či státní podnik.\n\nMediálně byl znám ze sporu Ředitelství silnic a dálnic a stavební společností Eurovia CS o ostravský úsek D1, kde Ředitelství silnic a dálnic reklamuje větší množství závad (údajně 901 případů). Případ je prezentován jako \"\"zvlněná ostravská dálnice\"\" Jeho odvolání je provázeno spory s ministrem dopravy Pavlem Dobešem, které svědčí o politickém pozadí této personální změny. Patrně úzce souvisí s případem Víta Bárty, faktického vůdce strany Věci veřejné. Před rozpadem strany Věci veřejné (a vzniku platformy Karolíny Peake, později LIDEM) přicházela v úvahu varianta, aby René Poruba byl ministrem dopravy. Stal se tedy jako podřízený člověk ministra Dobeše jeho konkurentem. Později po svém odvolání odmítl návrat na své původní zařazení u Ředitelství silnic a dálnic, kam byl nominován Věcmi Veřejnými v roce 2010. Odmítl jakoukoliv spolupráci s Dobešem a jím dosazeným Davidem Čermákem.\n\n"}
{"id": "745987", "url": "https://cs.wikipedia.org/wiki?curid=745987", "title": "Národní shromáždění republiky Československé", "text": "Národní shromáždění republiky Československé\n\nNárodní shromáždění republiky Československé byl nejvyšší zákonodárný sbor Československa v období let 1918–1939 a 1945–1960. Pod termínem Národní shromáždění republiky Československé se skrývá několik ústavně a historicky odlišných zastupitelských sborů:\n\n\n\n\n\n"}
{"id": "745989", "url": "https://cs.wikipedia.org/wiki?curid=745989", "title": "Peter Fijalka", "text": "Peter Fijalka\n\nPeter Fijalka (* 20. září 1959) je bývalý československý fotbalista, záložník.\n\nOdchovanec OŠK Trávnica, v lize hrál za Spartak Trnava a v době vojenské služby za Duklu Praha. V lize nastoupil ke 108 utkáním a dal 12 gólů. V Poháru vítězů pohárů nastoupil ke 2 utkáním.\n\n\n"}
{"id": "745991", "url": "https://cs.wikipedia.org/wiki?curid=745991", "title": "Úmysly Apoštolátu modlitby", "text": "Úmysly Apoštolátu modlitby\n\nÚmysly Apoštolátu modlitby vyhlašuje každoročně papež pro jednotlivé kalendářní měsíce příslušného roku, a to vždy úmysl všeobecný a úmysl misijní. K těmto dvěma úmyslům přidávají čeští a moravští biskupové ještě třetí, národní úmysl.\n\nHnutí Apoštolát modlitby vzniklo v roce 1844 v jezuitském studijním domě ve francouzském Vals. Může se k němu připojit každý tím, že vyhlášené úmysly pojme do svých každodenních modliteb.\n\n"}
{"id": "745992", "url": "https://cs.wikipedia.org/wiki?curid=745992", "title": "Národní shromáždění republiky Československé (1920–1939)", "text": "Národní shromáždění republiky Československé (1920–1939)\n\nNárodní shromáždění republiky Československé byl nejvyšší zákonodárný sbor Československa v letech 1920–1939.\n\nŠlo o volený zákonodárný orgán, jehož fungování bylo určeno ústavou z roku 1920. Skládal se ze dvou komor: poslanecké sněmovny s 300 a senátu se 150 členy. Kromě toho ústava vytvářela stálý výbor poslanecké sněmovny s 16 a stálý výbor senátu s 8 členy jako platformu pro neodkladná rozhodování v době, kdy plénum nezasedalo. Pasivní volební právo bylo v případě poslanecké sněmovny stanoveno na 30 let, aktivní na 21 let. Okolo zřízení senátu se vedly značné spory. Katolický a národně demokratický politický tábor navrhovaly posunout hranici pro aktivní i volební právo do senátu výrazně nahoru, zatímco jeden z autorů ústavy Jiří Hoetzel navrhoval senát složený z částečně jmenovaných, nikoliv volených zástupců. Levice ale takové návrhy odmítla.\n\nSložení Národního shromáždění republiky Československé bylo určeno v parlamentních volbách v roce 1920, parlamentních volbách v roce 1925, parlamentních volbách v roce 1929 a parlamentních volbách v roce 1935. Kromě toho se ještě konaly volby do parlamentu Československé republiky na Podkarpatské Rusi 1924, kterými bylo Národní shromáždění doplněno o zástupce této nejvýchodnější části Československa (v letech 1925, 1929, 1935 již Podkarpatská Rus volila řádně v celostátních parlamentních volbách).\n\nPo Mnichovské dohodě a nástupu Druhé republiky pokračovala činnost Národního shromáždění republiky Československé formálně dál, byť s výraznými změnami. Zejména došlo k masivní ztrátě poslaneckých a senátorských křesel u těch zastupitelů, kteří se bydlištěm nacházeli v územích odstoupených jiným státům, jednak byly mandáty některých zastupitelů zrušeny (Komunistická strana Československa, viz například Rudolf Appelt). Další změny souvisely s částečnou proměnou politického systému od zastupitelské k autoritativní demokracii. Poslanecká sněmovna Národního shromáždění republiky Československé naposledy zasedala 16. prosince 1938, senát Národního shromáždění republiky Československé se naposledy sešel 17. prosince. Formálně činnost obou komor zanikla s koncem ČSR v březnu 1939.\n\n\n\nJiž od vzniku ČSR se uvažovalo o vybudování sídla parlamentu na Letné, k výstavbě však nikdy nedošlo.\nJako přechodné sídlo pro Poslaneckou sněmovnu Národního shromáždění byla vybrána a upravena budova Rudolfina. Senát sídlil v Thunovském paláci ve Sněmovní ulici, v prostorách dnešní Poslanecké sněmovny.\n\n\n"}
{"id": "745993", "url": "https://cs.wikipedia.org/wiki?curid=745993", "title": "Bitva u Ko Čangu", "text": "Bitva u Ko Čangu\n\nBitva u Ko Čangu (francouzsky \"bataille de Koh Chang\", thajsky \"การรบที่เกาะช้าง\") byla námořní bitva mezi vichystickou Francií a Thajskem. Odehrála se 17. ledna 1941 v rámci francouzsko-thajské války, u thajského ostrova Ko Čang, blízko tehdejší hranice mezi Thajskem a Francouzskou Indočínou. Skončila vítězstvím francouzských sil.\n\nPo francouzské kapitulaci v červnu 1940 se její neokupované území stalo německým satelitem známým jako vichistická Francie. Oslabení země se projevilo i v jejích koloniích. Japonsko zemi donutilo k předání několika letišť v severním Tonkinu a na podzim 1940 začalo územní požadavky klást rovněž Thajsko. Nevyhlášená válka eskalovala od počátku roku 1941, kdy došlo ke střetům pozemních sil a letectva.\n\nDne 16. ledna 1941 bylo francouzské loďstvo v Indočíně vysláno do oblasti kolem ostrova Ko Čang, aby napadlo tam operující thajské loďstvo. Francouzskou eskadru tvořil lehký křižník \"La Motte-Picquet\" (kapitán Régis Bérenger), dvě velká avíza \"Dumont D`Urville\" a \"Amiral Charner\" třídy \"Bougainville\", dále dvě stará avíza \"Tahure\" a \"Marne\". Thajské královské námořnictvo do oblasti nasadilo dvě lodě pobřežní obrany třídy \"Dhonburi\", čtyři torpédovky třídy \"Trad\" (\"Trad\", \"Chonburi\", \"Rayong\" a \"Songhkli\"), obě šalupy třídy Tachin, dále dvě minolovky, hlídkový člun \"Thiew Uthock\" a tanker \"Sumui\".\n\nKe střetu francouzské a thajské eskadry došlo ráno 17. ledna 1941. Bitva přitom probíhala v navigačně obtížné oblasti plné neprozkoumaných mělčin a ostrůvků, za kterými plavidla často mizela. Mezi šestou a sedmou hodinou ranní franouzská eskadra odrazila útok thajských torpédovek, přičemž potopily torpédovky \"Trad\", \"Songkla\" a \"Chonburi\". Hlavní souboj následně probíhal mezi křižníkem \"La Motte-Picquet\" a thajskými obrněnci \"Dhonburi\" a \"Sri Authia\". Krátce po zahájení boje francouzský křižník zaháhl torpédem obrněnec \"Sri Authia\", který se později potopil na řece Čantabum. Následně v dělostřeleckém souboji těžce poškodil obrněnec \"Dhonburi\", který se při pokusu o odvlečení převrátil a potopil. Naopak francouzská plavidla v bitvě nebyla poškozena a přečkala i později letecký útok.\n\nPřestože bitva skončila drtivým francouzským vítězstvím a značně přispěla k upevnění morálky francouzského námořnictva, na výsledek války vliv neměla. Válku ukončila japonská intervence, která Francii donutila k územním ústupkům ve prospěch Thajska.\n"}
{"id": "745996", "url": "https://cs.wikipedia.org/wiki?curid=745996", "title": "Surové železo", "text": "Surové železo\n\nSurové železo se vyrábí ve vysoké peci tavením železné rudy s koksem, vápencem a dalšími přísadami. Má vysoký obsah uhlíku 3,0–4,3 %, a další příměsi 0,5-3,0% Si, 0,5-3,0% Mn, 0,05-2% P a až 0,1% S. Vlivem vysokého obsahu uhlíku je tvrdé a křehké, při ohřátí na teploty 1150 °C až 1250 °C se taví bez přechodu přes tvárný stav. Proto ho není možné tvářet za tepla ani za studena. Nazývá se také nekujné železo a jeho přímé použití je velmi omezené. Je to především výchozí surovina pro výrobu ostatních druhů technického železa – oceli a litiny.\n\nVýroba surového železa byla ve starověké Číně známa už v období rané dynastie Čou (1122-256 před naším letopočtem). V Evropě nebyl postup běžně znám až do 14. století.\n\nV surovém železe může uhlík existovat ve dvou formách:\n\nSurové železo pro výrobu oceli se obvykle dopravuje v tekutém stavu.\nOdlité surové železo a následné produkty se dělí:\n\nSurové železo se vyrábí ve vysokých pecích redukcí železných rud oxidem uhelnatým nebo uhlíkem při vysokých teplotách. Do technologického procesu vstupují následující suroviny\ns obsahem železa:\n\n\n\n\nPřed vstupem do vysoké pece je potřeba železné rudy náležitě připravit. Kusy rudy by měly mít velikost 25 až 80 milimetrů a měly by být zbaveny vody a síry v co největší míře. Pro tyto účely se rudy drtí v drtičkách a třídí v magnetických třídičích (oddělení hlušiny). Dále sa drobné kusy a vysokopecní prach spojují lisováním – briketováním nebo spékáním – aglomerací. Některé rudy se upravují i pražením. Pro dosažení průměrného obsahu železa a hospodárného provozu vysoké pece se míchají různé rudy, tento proces se nazývá homogenizace.\n\nVe vysoké peci probíhají tyto hlavní reakce:\n\n\n\n\n\n"}
{"id": "745997", "url": "https://cs.wikipedia.org/wiki?curid=745997", "title": "Dánsko-německá válka", "text": "Dánsko-německá válka\n\nDánsko-německá válka (německy \"Deutsch-Dänischer Krieg\"), označovaná též jako druhá šlesvická válka (dánsky \"2. Slesvigske Krig\") bylo vojenské střetnutí Pruska a Rakouska jako členů Německého spolku s Dánskem o Šlesvicko. Válka začala 1. února 1864 pruským vpádem do Šlesvicka a skončila 30. října téhož roku Vídeňskou mírovou smlouvou, na jejímž základě bylo sporné území postoupeno Prusku a Rakousku. Válka vypukla v důsledku dánského pokusu včlenit Šlesvicko, člena Německého spolku, do dánského unitárního státu. Snaha Pruska o získání Holštýnska od Rakouska vedla k Prusko-rakouské válce.\n\n\n"}
{"id": "746003", "url": "https://cs.wikipedia.org/wiki?curid=746003", "title": "GPS meteorologie", "text": "GPS meteorologie\n\nGPS meteorologie je metoda umožňující studium atmosféry z GPS měření.\n\nSignály z družic systému GPS procházejí atmosférou a jsou jí ovlivňovány. Hlavní vlivy tvoří dvě její části, ionosféra a troposféra. Zatímco vliv ionosféry lze eliminovat použitím dvoufrekvenčních přijímačů, vliv troposféry je standardně odstranitelný velice těžko. Při použití specifických vědeckých softwarů je však možné tento vliv kvantifikovat a jeho znalosti využít. GPS meteorologie je právě metodou umožňující výpočet hodnot obsahu vodních par v atmosféře z velmi přesných GPS měření, uskutečňovaných nejčastěji GPS referenčními stanicemi. Obsah vodních par v atmosféře, angl. Precipitable Water Vapour (PWV) ovlivňuje kromě šíření GPS signálu i stav počasí a jeho vývoj.\n\nV současnosti se nejčastěji zjišťuje obsahu vodních par v atmosféře měřením radiosondou upoutanou pod meteorologický balón. Radiosondy jsou vypouštěny z vybraných meteorologických stanic 2x a 4x denně. V České republice jsou tyto stanice dvě, jedna spravovaná ČHMÚ v Praze-Libuši a druhá spravovaná Armádou ČR nedaleko Prostějova. Nevýhodou rádiosond je její značná finanční nákladnost a zisk pouze trojice hodnot PWV denně na dvou místech v ČR. Na rozdíl od GPS měření však, kromě celkové hodnoty PWV, poskytuje radiosonda přesný vertikální profil rozložení hodnot obsahu vodních par v atmosféře. Z profilu je možné určit, v jakých výškových hladinách se vodní páry nachází. Možnost získání vertikálního profilu z GPS měření je v současnosti velice obtížné a je předmětem stálého vědeckého výzkumu. Věnuje se mu metoda zvaná GPS tomografie.\n\nJiž však hodnoty obsahu vodních par získané z GPS měření mohou být asimilovány do numerických předpovědních modelů počasí a přispívat ke zkvalitnění krátkodobých předpovědí srážek.\n\n"}
{"id": "746008", "url": "https://cs.wikipedia.org/wiki?curid=746008", "title": "Iván Hindy", "text": "Iván Hindy\n\nIván Hindy (maďarsky \"Hindy Iván\", plným jménem \"vitéz kishindi Hindy Iván\"; 28. června 1890, Budapešť – 29. srpna 1946, Budapešť) byl uherský a maďarský vojenský velitel. Od 16. října 1944 do 12. února 1945 velel 1. maďarskému armádnímu sboru. Během obléhání Budapešti Rudou armádou byl velitelem maďarských jednotek, bránících město po boku německé armády. Při pokusu o únik z obklíčení jej 11. února 1945 spolu s velitelem německých jednotek, generálem Zbraní SS Karlem Pfeffer-Wildenbruchem, Rudá armáda zajala. Po skončení druhé světové války byl odsouzen k smrti a popraven.\n"}
{"id": "746018", "url": "https://cs.wikipedia.org/wiki?curid=746018", "title": "Gömörszőlős", "text": "Gömörszőlős\n\nGömörszőlős je obec na severovýchodě Maďarska v župě Borsod-Abaúj-Zemplén, v okrese Putnok. Leží 1 km od hranic se Slovenskem.\n\nRozloha katastrálního území obce je 8,78 km² a v roce 2009 zde žilo 69 obyvatel.\n"}
{"id": "746023", "url": "https://cs.wikipedia.org/wiki?curid=746023", "title": "Houževnatost", "text": "Houževnatost\n\nHouževnatost je materiálová vlastnost, jde o schopnost materiálu zůstat při deformování a nárazech vcelku bez tvorby trhlin, nebo zamezovat růstu existujících trhlin. Jejím opakem resp. protikladem je křehkost. Vznik a růst trhlin závisí mimo jiné i na tvaru materiálu a vnitřním pnutí, takže není jednoduché tuto materiálovou vlastnost vyjádřit pomocí nějaké jedné fyzikální veličiny. Pokud je ale geometrie jednoduchá jako například u zkoušky tahem, tak lze jako míru houževnatosti použít celkovou mechanickou práci potřebnou k přetržení tyče. Materiál může v principu odolávat přetržení dvěma způsoby. Za prvé pevností a za druhé tažností, což je celkové elastické i plastické prodloužení tyče v okamžiku přetržení. Toto prodloužení představuje dráhu, po které síla působící proti pevnosti materiálu koná práci. Z pravidla platí, že tažnost je stěžejní vlastnost pro dosažení vysoké houževnatosti.\n\nNapříklad kalené oceli jsou velmi pevné ale křehké. To je dáno velkým vnitřním napětí, které vniká nerovnoměrným chladnutím a rychlou změnou krystalické struktury materiálu při kalení. Vnitřní napětí působí proti deformacím ale zároveň napomáhá růstu trhlin. Popouštěním lze vnitřní napětí odstraňovat a dosáhnout výhodné kombinace mechanických vlastností.\n\nV praxi se houževnatost vyhodnocuje pomocí normovaných empirických zkoušek. Jako je zkouška například rázem podle Charpyho ČSN ISO 148-1 (420381), kde se měří energie potřebná k přeražení testovacího tělesa předepsaného tvaru. Pro vyhodnocení chování existujících trhlin se využívá takzvané lomové houževnatosti, která zohledňuje vliv tvaru trhliny. Při zkouškách lomové houževnatosti ČSN EN ISO 12737 se zjišťují kritické podmínky při kterých dochází k nárůstu trhliny. Lomová houževnatost je velmi efektivní nástroj, který umožňuje například odhadovat životnost porušeného nosníku.\n\nV širším pojetí mohou být přirozeně houževnaté samozřejmě i některé materiály čistě biologického původu, tedy takové materiály, které pocházejí z těl rostlin a živočichů (tedy produktů pocházejících z živé přírody). Například keratin ve formě kravského rohu (rostlého vláknovitě) je natolik houževnatý, že se tisíc let používal jako kompozit na výrobu luků. Dnes se takto používá epoxidový sklolaminát. Míra houževnatosti je ovšem vždy relativní.\n\nSlovo má i svůj přenesený význam, kdy popisuje například lidskou nebo i zvířecí vlastnost (obvykle vnímanou jakožto vlastnost pozitivní), schopnost vytrvat v úsilí k dosažení cíle i přes kladené překážky, kterou lze synonymicky označit například jako odolnost, nezdolnost, nezlomnost, neúnavnost, bojovnost apod.\n\nNauka o materiálu, Ústav materiálového inženýrství, ČVUT Fakulta strojní \n"}
{"id": "746024", "url": "https://cs.wikipedia.org/wiki?curid=746024", "title": "Ottokár Prohászka", "text": "Ottokár Prohászka\n\nOttokár Prohászka [proháska] (maďarsky \"Prohászka Ottokár\", 10. října 1858, Nitra – 2. dubna 1927, Stoličný Bělehrad) byl uherský a maďarský římskokatolický teolog a biskup ve Stoličném Bělehradě v letech 1905 až 1927. Byl českého původu, jeho rodina, původně žijící na Moravě, však již byla poněmčena. Prohászka byl inspirován myšlenkami křesťanského socialismu a nenáviděl modernismus, kapitalismus a židy (kteří byli v jeho představách s modernismem a kapitalismem neoddělitelně spojeni). Pro svůj antisemitismus byl Prohászka vnímán v rámci římskokatolické církve i mimo ni jako kontroverzní osobnost.\n"}
{"id": "746037", "url": "https://cs.wikipedia.org/wiki?curid=746037", "title": "Vladimír Filo (1955)", "text": "Vladimír Filo (1955)\n\nVladimír Filo (21. září 1955, Sereď – 22. října 2019, Vlčkovce) byl slovenský fotbalista, záložník.\n\nHrál za Spartak Trnava (1982–1987) a za Spartak Hradec Králové (1987–1989). V československé lize nastoupil ke 124 utkáním a dal 10 gólů. Za reprezentaci do 18 let nastoupil v letech 1973–1974 ke 12 utkáním a dal 2 góly, za juniorskou reprezentaci nastoupil v 6 utkáních. Po skončení aktivní kariéry trénoval v nižších soutěžích.\n\n\n\n \n"}
{"id": "746039", "url": "https://cs.wikipedia.org/wiki?curid=746039", "title": "Judensau", "text": "Judensau\n\nJudensau (z němčiny; v překladu do češtiny \"židova svině\" či \"židovská svině\") je označení antisemitského zobrazení židů v obscénním kontaktu s velkou sviní. Svině je v židovství i v islámu považována za nečisté zvíře.\n\nZobrazení se objevilo ve 13. století v Německu a jiných evropských zemích, zejména v podobě řezeb či reliéfů na kostelech. Je například na těchto kostelech v následujících městech:\n\n"}
{"id": "746045", "url": "https://cs.wikipedia.org/wiki?curid=746045", "title": "Vasův běh", "text": "Vasův běh\n\nVasův běh (švédsky \"Vasaloppet\") je závod v běhu na lyžích. Běží se na památku útěku švédského šlechtice, budoucího krále Gustava Vasy před dánským králem Kristiánem II. Dánským v roce 1520. \n\nBěh se koná každou první neděli v březnu ve Švédsku, v provincii Dalarna, jeho délka činí 90 kilometrů a účastní se ho téměř 16 000 lyžařů . Poprvé se běžel v roce 1922, vítězem závodu se stal Švéd Ernst Alm. Roku 1977 se závodu zúčastnil i švédský král Karel XVI. Gustav. Od roku 2008 se mohou závodu účastnit i děti a mládež. Délka trati je odstupňovaná podle věkových kategorií.\n"}
{"id": "746047", "url": "https://cs.wikipedia.org/wiki?curid=746047", "title": "Mojca Erdmann", "text": "Mojca Erdmann\n\nMojca Erdmann (* 29. prosince 1975 Hamburk) je německá sopránistka. Je spojována především s operami Wolfganga Amadea Mozarta. Jako malá zpívala v dětském sboru Hamburské státní opery, později studovala u sopránistky Evelyn Herlitzius. Na Vysoké škole hudby a tance v Kolíně nad Rýnem získala další hudební vzdělání pod vedením Hanse Sotina.\n\n"}
{"id": "746048", "url": "https://cs.wikipedia.org/wiki?curid=746048", "title": "Malá Kumánie", "text": "Malá Kumánie\n\nMalá Kumánie (maďarsky \"Kiskunság\" [kiškunšág]) je historický a zeměpisný region v Maďarsku. Leží v Báčsko-malokumánské župě, mezi městy Kalocsa a Segedín. Pojmenování regionu pochází od kočovnického kmene Kumánů.\n\n"}
{"id": "746050", "url": "https://cs.wikipedia.org/wiki?curid=746050", "title": "Velká Kumánie", "text": "Velká Kumánie\n\nVelká Kumánie (maďarsky \"Nagykunság\" [naďkunšág]) je historický a zeměpisný region v Maďarsku. Leží v Jasovsko-velkokumánsko-solnocké župě, mezi městy Szolnok a Debrecín. Pojmenování regionu pochází od kočovnického kmene Kumánů.\n\n"}
{"id": "746051", "url": "https://cs.wikipedia.org/wiki?curid=746051", "title": "Mistrovství Jižní Ameriky ve fotbale 1956", "text": "Mistrovství Jižní Ameriky ve fotbale 1956\n\nMistrovství Jižní Ameriky ve fotbale 1956 bylo 24. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n\n"}
{"id": "746052", "url": "https://cs.wikipedia.org/wiki?curid=746052", "title": "Češi ve Vídni", "text": "Češi ve Vídni\n\nČeši ve Vídni je označení české menšiny, žijící ve Vídni. Češi byli v době rakousko-uherské monarchie po německy hovořících národnostech druhou nejpočetnější národnostní skupinou ve Vídni. Hlavní říšské a sídelní město Vídeň tak bylo několik staletí po Praze městem s druhou největší českou populací.\n\nZa vlády krále Přemysla Otakara II. okolo roku 1250 se ve Vídni usídlili první Češi z českých zemí. Po své smrti v bitvě na Moravském poli byl Přemysl Otakar II. nejprve vystaven po třicet týdnů na márách ve vídeňském minoritském kostele a v roce 1279 byl pohřben v kryptě klášterního kostela minoritů ve Znojmě. Teprve o 18 let později, roku 1296, byly jeho tělesné ostatky převezeny do Prahy. Jeho srdce však zůstalo ve Vídni.\n\nPřesídlení císařského dvora z Prahy do Vídně znamenalo také přestěhování šlechticů, kteří museli být zastoupeni u dvora, včetně jejich rodin a služebnictva. Zástupci střední a nižších sociálních vrstev je následovali. Ve druhé polovině 18. století příliv zesílil. Přistěhovalci se usazovali nejprve především ve dnešních obvodech Landstraße a Wieden.\n\nCísař Josef II. se začal u Jana Václava Pohla učit česky a na Tereziánské vojenské akademii ve Vídeňském Novém Městě zavedl češtinu jako učební obor. Císařské nařízení z roku 1778 dává instrukce, že na předměstí Wieden – k němuž patřily též části dnešního obvodu Favoriten – musí být zveřejňovaná oznámení také v českém jazyce.\n\nRoku 1856 měl být založen první český spolek \"Slovanský pěvecký spolek\", ten však byl příslušnými úřady schválen teprve roku 1862. Každý „národní kmen“ měl sice podle říšského zákona od 21. prosince 1867 požívat práva na jazykovou rovnoprávnost a tím pádem také právo na vlastní veřejné školy, avšak v Dolních Rakousích (tudíž také ve Vídni) žijící Češi nebyli uznáváni jako „národní kmen“ a proto český jazyk nebyl uznán jako „používaný jazyk“. Tento fakt způsobil značné problémy při zakládání škol.\n\n28. října 1918 vznikla Československá republika, čímž vídeňští Češi získali určitou ochranu, která však jen díky několika dodatečným smlouvám získala mezinárodní podporu. Přesto si v lednu 1923 Johann Klimeš ve vídeňské obecní radě stěžoval na to, že pro přijetí k vídeňskému profesionálnímu hasičskému sboru nebylo třeba pouze rakouského státního občanství, nýbrž také příslušnost k německé národnosti.\n\nPro nezaměstnané a osoby v nouzi s československým občanstvím žijící ve Vídni se otázka státní podpory stala otázkou přežití. Aby se československá vláda vyhnula uplatňování stejných měr na nezaměstnané Rakušany v Československu, vyprovokovala Rakousko k regulaci počtu Čechů v Rakousku a své občany podpořila přes generální konzulát. Šlo o postup, který byl ve Vídni vycházejícím deníkem \"Vídeňské dělnické listy\" („Wiener Arbeiterblätter“) ostře kritizován.\n\nO počtech obyvatelstva Vídně a jeho složení zčásti existují jen nepřesné údaje.\n\nV rakouské části Rakousko-Uherska se národnost zjišťovala na základě uvedení hlavní komunikační řeči, tzv. \"obcovací řeči\" ( ). Vídeňští Češi si stěžovali, že sčítací komisaři škrtají jejich přihlášení se k češtině jako své obcovací řeči s tím, že ve Vídni je obcovací řeč němčina.\n\nPodle sčítání obyvatelstva žilo v roce 1900 Vídni okolo 1,6 miliónů lidí všech národnostních skupin Dunajské monarchie. Oficiálně se přihlásilo 102 974 osob, které užívaly češtinu jako svého obcovacího jazyka. Jelikož však výraz „obcovací jazyk“ (německy \"Umgangssprache\") nebyl jasně definován, odhaduje se skutečný počet Čechů asi na 250 000 až 300 000. Na základě úředních statistik byla tehdy Vídeň druhé největší české město v Evropě. Podle Karla Marii Brouska se v monarchii sčítání obyvatelstva provádělo vždy ke konci roku, kdy se sezónní pracovníci nacházeli ve své domovině (a tudíž nebyli ve Vídni statisticky evidováni). Navíc ze strany politiků a úřady města Vídně a německými politickými uskupeními přicházely jasné signály, že chtějí Vídeň zachovat jako německé město. Tato především proti českému vlivu namířená politika našla u německé většinového obyvatelstva velkou podporu. Lze předpokládat, že strach z možných následků při pravdivém uvedení českého jazyka, mnoho vídeňských občanů přiměl, aby se prohlásili za Němce. Proto se odhady skutečného počtu vídeňských Čechů tak drasticky liší od oficiálních údajů.\n\nV roce 1911 starosta Neumayer a magistrát města Vídně uložili městským dětským útulkům, aby pěstounům neněmecké národnosti nesvěřoval žádné magistrátní děti a „těm rodinám, u kterých bylo lze předpokládat jako dorozumívací jazyk češtinu, svěřence okamžitě odebrat“.\n\nPokud do Vídně přistěhované osoby – lhostejno, jaké národnosti, s výjimkou Čechů – zchudly nebo přišly o střechu nad hlavou, hrozil odsun do jejich domovské obce. Pouze domovské obce měly povinnost poskytovat sociální pomoc. Udílení domovského práva ve Vídni bylo od roku 1863 silně omezeno. V roce 1880 bylo asi 7 051 osob z Vídně odsunuto, z toho: 2 222 osob do Čech, 1 503 na Moravu, 225 do Slezska, 139 do Haliče, 900 do Uher a 312 do Německa. Obecní státu vstoupivší v platnost 28. března 1900 ukládal každému občanovi, který se ucházel o domovské právo ve Vídni, aby doložil čestné prohlášení o tom, že \"podle svého svědomí a vědomí chce zachovávat německý charakter města\". V roce 1901 byl uzákoněn právní nárok na udílení domovského práva po nejméně desetiletém pobytu v jedné obci.\n\nPodle nařízení starosty Luegera mohl po roce 1897 občan získat obecní pracovní místo od města Vídně, pouze pokud náležel k německé národnosti. V roce 1901 toto nařízení ještě zpřísnil na povinné veřejné přihlášení k německému jazyku.\n\nZánik monarchie a založení Československa vedly k masivní vlně vystěhovalectví, které trvalo až do vzniku 1. rakouské republiky v roce 1938. Odchod z Vídně se týkal československé vlády a především dosavadních c. a k. a c.k. úředníků a pracovních sil s vyšší vzděláním, kteří měli být díky svým odborným znalostem pomoci budovat nový stát.\n\nPři prvním poválečném sčítání obyvatelstva roku 1923 se rozlišovalo mezi českým a slovenským jazykem obcovacím jazykem. Česká média a organizace ve Vídni vyzývaly své členy k tomu, aby se ke svému českému původu hlásili. Oproti nerealistickým odhadům o 250 000 osobách, se přihlásilo 81 345 Vídeňanů k jednomu z obou jazyků: 79 278 čeština a 2 066 slovenština.\n\nPři dalším sčítání obyvatelstva 22. března 1934 sehrály velmi významnou roli události únorové občanské války.\n\nDne 8. května 1937 se konala v 5. okrese na Margaretenplatz 7 ustavující valná hromada Svazu čs. tělocvičných spolků.\n\nDne 14. března 1938 vyšlo v tiskovém menšinovém orgánu Vídeňské noviny na titulní stránce prohlášení čs. menšiny o loajalitě k novému státu, kterou opětovně potvrdili zástupci československých menšinových spolků, sdružených v Československé menšinové radě, před dubnovým plebiscitem 22. března 1938 při schůzce se starostou Vídně Hermannem Neubacherem. Předseda menšinové rady Alois Jošt Neubachera ujistil, že čs. menšina je živlem naprosto loajálním a že její příslušníci, i přes věrnost k mateřské řeči a svému národu, si plní řádně své občanské povinnosti k novému státu. Antonín Machát, bývalý zemský poslanec, připomenul některé \"neblahé zkušenosti za dřívějšího režimu\".\n\nRoku 1939 se konalo poslední sčítání obyvatelstva před druhou světovou válkou. Otázka mateřského jazyka byla otevřena. Mnoho Vídeňanů, kteří dávno hovořili převážně německy, udávali (ze strachu z nacistické diktatury?) často pravdivě, češtinu jako mateřský jazyk: 56 248 osob uvedlo češtinu nebo slovenštinu, což bylo asi o 42 % více než v roce 1934.\n\nBěhem druhé světové války přibylo cca 40 000 především mladých Čechů na nucené práce do Vídně a okolo 35 000 do Dolního Rakouska, do tehdejší říšské župy Niederdonau. Jelikož žili většinou pod přísným dozorem v táborech, měli mizivý vliv na ve Vídni usazené Čechy.\n\nBezprostředně po druhé světové válce došlo k další, početně přesně nevyčíslené vlně přistěhovalectví do válkou málo zasaženého Československa, kam se vlády snažily nalákat na majetek zůstavší po vysídlených německých obyvatelích (především rukodělné závody a zemědělské statky). Převzetí moci komunisty po únorovém puči roku 1948, vyvolalo další slabší přistěhovaleckou vlnu, tentokrát opět směrem do Rakouska. Ta byla vyvolána odmítnutím komunistické ideologie a vyvlastněním soukromého majetku výrobních podniků – odkud se také často rekrutovali noví vlastníci – skrze nové držitele moci. Následné rozštěpení Čechů usazených ve Vídni do prokomunistické frakce sympatizující s Prahou a do dalšího, demokraticky orientovaného uskupení, prakticky znemožnilo záměr propagace přihlášení se k české národnostní skupině, a tudíž při sčítání obyvatelstva roku 1951 bylo ve Vídni oficiálně zjištěno pouze 4 137 Čechů a Slováků.\n\nPo potlačení pražského jara v roce 1968 zůstalo ve Vídni asi 11 000 občanů ČSSR, kteří zde žádali o azyl. Tyto osoby sice měly podporu od demokratických spolků, nicméně rozdílné názory mezi oběma uskupeními vedly k rozepřím, které přinejmenším ztěžovaly spolupráci spolku. Roku 1976 byli vídeňští Češi podle zákona o národnostních skupinách společně s hradskými Chorvaty, hradskými a vídeňskými Maďary, korutanskými Slovinci, hradskými Romy a Slováky uznáni jako samostatná autochtonní národnostní skupina. V jednom z nařízení rakouské spolkové vlády z 18. ledna 1976 byl stanoven český národnostní poradní sbor o deseti členech, přičemž jmenování pěti členů měla navrhovat sdružení poradního sboru národnostních skupin. Avšak kvůli vnitřním sporům došlo k ustavení českého poradního sboru národnostní skupiny teprve v roce 1994.\n\nČeskoslovenská sociálně demokratická strana byla založena 7. dubna 1878 v Praze. V roce 1881 přesídlilo vedení strany z Prahy do říšského a rezidenčního města Vídně, kde roku 1902 na Margaretenplatzu – od pár minut chůze vzdáleného Vorwärts-Gebäude německo-rakouských sociálních demokratů - získala dům č. 7. Rok 1881 však také přinesl zatčení předsednictva Československé sociálně demokratické strany a množství dalších funkcionářů. V roce 1884 byl zakázán oficiální list \"Arbeiter-Blätter\" („Dělnické listy“), později však bylo vydávání opět povoleno a roku 1900 se stal pravidelným deníkem. Roku 1897 v Praze Václavem Klofáčem založená \"Národní sociální strana\" rozdělil také české dělnictvo na sociálnědemokratickou a nacionálně-sociální skupinu.\n\nPři volbách německo-rakouští a čeští sociální demokraté úzce spolupracovali. Tak bylo zveřejněno nejen volební prohlášení z 9. ledna 1897 v pěti jazycích, nýbrž také zohledněno národnostní složení volebního obvodu při jmenování kandidátů. Ve vídeňských obvodech Margareten, Mariahilf, Meidling a Hietzing vystoupil Antonín Němec, předseda české odborové centrály, proti německému křesťanskosociálnímu Luegerovi. V rámci německé odborové organizace se organizovali Češi a Slováci ve vlastních odborech: v roce 1896 založil Karl Kořínek Cihlářskou unii (Ziegelarbeiterunion tzv. \"Ziegelbehm\"), následovanou spolkem čističů kanálů a slovenským spolkem uhlířů. Tento způsob spolupráce sociálních demokratů byl však úspěšný, pouze pokud se jednalo o konkrétní odborové zájmy.\n\nK říšské radě rakouské části říše ve Vídni náleželi také čeští poslanci organizovaní v pěti frakcích. Dříve byli v korunních zemích Čechy a Morava voleni přímo na návrh c.k. vlády, jelikož zemské sněmy se delegování členů bránily. Důvodem pro odmítání byl názor, že Říšská rada není kompetentním orgánem pro Země koruny české, takovým by byl pro tyto země v Praze zřízený vlastní parlament.\n\nŘíšská rada tvořená zástupci osmi národností byla svolávána, odročována, či rozpuštěna pro jednotlivá zasedací období císařem. To znamenalo, že nebylo nutné, aby poslanci byli ve Vídni stále.\n\nPro události českých dějin nejdůležitějším členem říšské rady, který současné vycházel z okruhu vídeňských Čechů, byl pozdější československý prezident Tomáš Garrigue Masaryk. Dalších 16 českých ministrů meziválečné doby vyšlo z řad poslanců Říšské rady, která proto byla označována za \"politické vzdělávací místo\" pro politiky nástupnických států. Vzešla z ní trojice pozdějších čs. předsedů vlády:\n\nNechvalně proslulou byla frakce mladočechů pro své hlučné excesy, způsobované mlácením donesenými předměty do lavic v Říšské radě, kdykoli byl odmítnut český sněmovní návrh. Jednací řád říšské rady nedával předsedovi možnost, aby rušící poslance ze sezení vyloučil. Obstrukční politika, kromě Čechů žádnou jinou národností v monarchii neprovozovaná, vedla často k dlouhým odkladům zasedání říšské rady. Během této doby byly naléhavé otázky schvalovány c.k. vládou navrhovanými císařskými výnosy.\n\nPo atentátu v Sarajevu na následníka trůnu Františka Ferdinanda d'Este došlo ve Vídni vedle protisrbských také k protičeským výtržnostem. Ve Škole Komenského (Komensky-Schule) byly roztlučeny okenní tabule, a pouze velké nasazení policie zabránilo nejhoršímu. Vypuknutí války ještě více zatížilo Školu Komenského, když byli učitelé povoláni do armády, společně s dlouhodobě stále nepříjemnějšími finančními potížemi. Ačkoli se vídeňští Češi snažili, nedávat úřadům žádné záminky k rozpuštění českých organizací – především školského spolku, přesto byla vídeňským magistrátem zablokována a dána k dispozici škola na Schützengasse jako lazaret ministerstvu války. Spolkový život Čechů se omezoval stále více na sociální poskytování pomoci především raněným českým vojáků vídeňských lazaretech. Rakouské úřady sice během celé války nerozpustily žádný český spolek, nicméně kontrolovaly jejich činnost a deníky s proměnnou precizností. Jediný spolek, založený během války, bylo \"České srdce (Tschechisches Herz)\". Smyslem spolku byly humanitární úkoly, neoficiálně se však přitom jednalo také o nástupce české národní rady, jenž se rozpustil roku 1915. Během krátké doby mohly být v celé Vídni založeny četné vedlejší spolky.\n\nVztah obou deníků \"Vídeňský deník (Wiener Tagblatt)\" a \"Dělnické listy\" k Dunajské monarchii byl veskrze loajální. Zprávy z fronty byly komentovány souhlasně, kritické byly pouze v souvislosti s národnostními otázkami. Teprve až když se ukázalo, že vláda nechce národnostní otázku řešit ve prospěch Čechů, byl postoj deníků odmítavý. Manifest císaře Karla I. byl sice 19. října 1918 ve \"Vídeňském deníku\" otištěn, avšak na téže stránce zároveň odmítavě komentován.\n\nÚstavních voleb pro Německé Rakousko ze 16. února 1919 se zúčastnily \"Spojené strany československé (Vereinigten tschechoslowakischen Parteien)\" a dostaly 67 514 hlasů (z toho 65 132 ve Vídni), čímž získaly jeden mandát (žádost těchto poslanců v parlamentu používat svůj mateřský jazyk nebyla ostatními poslanci podpořena). Také v dolnorakouských volbách do zemského sněmu 4. května 1919 (kdy byla Vídeň součástí této spolkové země) vystupovali Češi a Slováci společně a získali 55 810 hlasů.\n\nČeští vídeňští sociální demokraté byli až do prosince 1919 napojeni na stranickou centrálu v Praze. Teprve 7. prosince 1919 byla založena Česká strana sociálnědemokratická v Rakousku. Zakládací stranický sněm se ovšem konal teprve počátkem roku 1921. Program strany obsahoval dva národní požadavky (záruku vzdělání v mateřském jazyce, spojení dolnorakouských území mimo Vídeň a vídeňského území v jeden volební okrsek za účelem navýšení šancí na mandát). Další body volebního programu již byly pojaty celo-rakousky a povětšinou sociálně. Zástupci strany byli Antonín Machát, František Strnad, Josef Petrů a Bedřich Čepelka. Kromě různých straně blízkých sportovních, vzdělávacích volnočasových spolků, existovala také \"česká sekce organizace Republikanischer Schutzbund\", rakouské Socialně-demokratické dělnické strany (SDAP).\n\n\"České národní socialisty\", kteří se oproti sociálním demokratům vyznačovali silně nacionální povahou, zastupoval například Johan Klimeš. Česká sekce Komunistické strany Rakouska (Komunistischer Partei Österreichs, KPÖ) měla své sídlo (Sekce III. Internacionály) v 16. okrese na Alser Straße, její organizace \"Proletkult\" měla na starosti kulturní záležitosti.\n\nKřesťanští voliči se cítili být nejlépe zastoupeni \"Československou lidovou stranu v Rakousku (Tschechoslowakische Volkspartei in Österreich)\". S tou spolupracovaly také československé křesťanské odborové skupiny. František Karlický a Otto Růžička byli nejznámějšími zástupci československé lidové strany v Rakousku. V Dolním Rakousku žijící čeští zemědělci byli v Rakousku zastoupeni českou agrární stranou. Roku 1922 založili čeští živnostníci a obchodníci vlastní stranu s Gottliebem Bucharem v čele.\n\nPo únorové občanské válce v roce 1934 byla Sozialdemokratische Arbeiterpartei Österreichs a Česká strana sociálnědemokratická v Rakousku zakázána, do konkurzu šly také sociálně demokratické hospodářské organizace (Arbeiterbank) a spotřební družstva, zrušeny byly mandáty všech sociálně demokratických činitelů v obecní, okresní i zemské samosprávě, ale také všechny levicové spolky československé menšiny: Kraj Dělnických tělocvičných spolků v Rakousku, DTJ Jarost Vídeň V., Dělnické tělocvičné jednoty v XI., XV. a XX. okrese a spolky dělnických kolojezdců Vpřed a Rovnost. Komunistická strana Rakouska s českou sekcí a spolkem „Proletkult” působila v podzemí už od roku 1933. Povoleny zůstaly jenom spolky katolické (např. Orel, České srdce) a národnostní (Sokol). Spolky pracující s mládeží jako sokolská župa a „Junák Volnosti” (Gauverband der n.ö. Sokolvereine, Skautenstamm) se nakonec od 28. června 1937 musely přizpůsobit zákonu o mimoškolní vlastenecké výchově mládeže z 29. srpna 1936 (Bundesgesetz über die vaterländische Erziehung der Jugend außerhalb der Schule), stát se členy zastřešující jednotné organizace Österreichisches Jungvolk a do stanov zakotvit výchovu v rakousko-vlasteneckém duchu (Erziehung im vaterländisch-österreichischen Sinne).\n\nVe druhé republice se československé politické strany v Rakousku již ve volebních kampaních neobjevily. Po československém únorovém puči v roce 1948 došlo v české menšině k ideologickému rozpolcení. Mezi hlavní aktéry prokomunistického ovlivňování krajanů v Rakousku patřily:\n\n\nMezinárodnímu oddělení ÚV KSČ byly podřízeny všechny instituce, pěstující zahraniční kontakty. Vedle organizátorské činnosti realizovalo rozsáhlou propagandu prostřednictvím tiskovin a zahraničního vysílání Československého rozhlasu. Československý institut zahraničí, který se dostal pod komunistický vliv, rozhodoval nejen o reemigraci Čechů a Slováků, ale v jeho dikci ležela také propagace socialistického Československa v kapitalistických zemích, propagace mezi krajany a ostatními obyvateli v zahraničí. Ministerstvo zahraničních věcí v Praze a velvyslanectví ve Vídni se stalo dalším propagandistickým hráčem, v němž komunisté upevnili své síly propuštěním neloajálních pracovníků. Československá sekce KPÖ se angažovala při zakládání prokomunistického Sdružení Čechů a Slováků v Rakousku. Ačkoliv se čeští sociální demokraté ve Vídni na různých úrovních komunistickému vlivu bránili, vztah mezi těmito dvěma politickými proudy byl veskrz agilní.\nNástupnickým orgánem meziválečné „Menšinové rady” se stal v dubnu 1945 „Československý ústřední výbor ve Vídni”, dále ČSÚV), který okamžitě začal prověřovat chování obyvatel české menšiny v době nacistického režimu a na základě provedených kladných výsledků šetření vydával tzv. zelené průkazy (Grüne Ausweis). Tyto legitimace platily jako provizorní osobní dokument a byly předpokladem pro reemigraci do poválečného Československa. ČSÚV byl rovnocenným orgánem československým národním výborům. V Praze byl zřízen pomocný orgán „Reemigrační kancelář rakouských Čechů a Slováků”.\n\nPrávě otázka reemigrace nastolila u české menšiny první politický konflikt. Vídeňským komunistům se nezamlouvala sociální skupina reemigrantů, která se rekrutovala především z městských živnostníků a samostatně výdělečných obyvatel. Bedřich Smetana, předseda Osidlovací komise ÚV KSČ zřídil v roce 1946 vlastní Reemigrační komisi a kompetence ČSÚV převzalo v Praze ministerstvo sociální péče. Nadále se mělo vybírat k přesídlení ze sociální vrstvy námezdních dělníků. V roce 1947 byla celá akce ukončena. Z vybraných 30 000 rakouských Čechů a Slováků přesídlilo do Československa do roku 1949 jen kolem 10 000 Čechů.\n\nDalší konflikt nastal po zřízení „Akčního výboru” ČSÚV, který se snažil pracovat v intencích československých komunistických akčních výborů. Po dlouhých tahanicích se podařilo komunistům do čela ČSÚV postavit komunistického předáka Františka Pakostu a obsadit většinu míst ve výboru. Tím byla narušena zásada nadstranickosti a problém se rozhořel nanovo. Nakonec ÚV KSČ označil „ČSÚV” za reakcionářské hnízdo, zrušil zelené průkazy a považoval výbor pro další uplatňování komunistické vlivu za nevyhovující. Kulturní, sociální a sportovní organizace, stojící na straně svobodně a demokraticky smýšlejícího tábora, se připojily k „Menšinové radě” (Minderheitsrat), obnovené v roce 1951. Myšlenky na zřízení nadstranické organizace ve Vídni, skrze kterou by se dalo českou menšinu usměrňovat, se ale nevzdalo jak mezinárodní oddělení ÚV KSČ tak i Vídenští čeští komunisté.\n\nV září 1949 bylo založeno Sdružení Čechů a Slováků v Rakousku (dále „Sdružení”), tedy v době, kdy už bylo komunistům jasné, že se jim nepodaří získat vliv nad ČSÚV a přetvořit ho do podoby, z které by jasně vyzařoval pozitivní vztah k československému socialistickému zřízení. „Sdružení” mělo být trumfem v rukávu a jeho \"oficiální cíle\" představovaly spojení všech v Rakousku žijících Čechů a Slováků za účelem kulturních, tělovýchovných a sociálně-charitativních činností a pěstování přátelských kontaktů s ČSSR. Dalibor M. Krno, velvyslanec ČSSR ve Vídni a slovenský důvěrník Vladimíra Clementise, dokonce hovořil o \"znovuzrození\" české menšiny. Zdání nadstranickosti měl v čele „Sdružení” vzbuzovat nestraník, zbytek důležitých postů ale drželi komunisté, kteří také ve volbách svými kandidáty (Oskar Blažek, Pavel Salajka nebo František Pakosta) podporovali Komunistickou stranu Rakouska (Komunistischer Partei Österreichs, KPÖ).\n\nVětší význam (než spolupráce s rakouskými komunisty) pro „Sdružení” představovala \"podpora\" ze strany ČSSR. Už na začátku prosince 1949 byla na návrh Vídeňských českých komunistů zrušena finanční podpora „Českému srdci” jako hlavnímu podporovateli ČSÚV, knihovna „Sdružení” obdržela nové knihy, každoroční vánoční nadílku a všechny finanční prostředky, které dosud dostával ČSÚV, byly přiděleny „Sdružení”. V roce 1950 se KSČ nakonec rozhodla všechny finanční podpory ostatním českým organizacím a spolkům v Rakousku zastavit a nadále finančně dotovat jen „Sdružení”, které v roce 1955 sdružovalo 5 000 členů (přibližně ⅓ české menšiny).\n\nPrávě dotace se mnohdy staly motivačním faktorem, který přivedl do prokomunistického tábora i další organizace. Pod zastřešujícím „Sdružením” s Prahou kooperovaly: amatérské divadlo „Vlastenecká omladina” (Sebastianplatz 3), vídeňská sekce „Klub československých turistů” (Sebastianplatz 3), spolek „Národní dům” (Sebastianplatz 3), fotbalový klub „SK Slovan-Hütteldorfer AC”, Školský spolek Komenský (Sebastianplatz 3), Sokol I/V (Sebastianplatz 3), Sokol X (Angeligasse 21). Finanční podpory přicházely často přes velvyslanectví nebo skrze KPÖ a její stranické firmy nebo přes podniky zahraničního obchodu (např. r. 1949 vánoční subvenci kolem 51 000 šilinků, kterou KPÖ „Sdružení” vyplatila, poslal přes velvyslanectví ve Vídni podnik zahraničního obchodu Omnipol).\n\nPo invazi sovětských vojsk do Československa pobývalo v Rakousku 162 000 českých a slovenských turistů, z nichž se 129 000 vrátilo do vlasti a více jak 7 000 osob požádalo ještě v témže roce o azyl (o rok později téměř 10 000 československých občanů). Většina z těchto 17 000 lidí zůstala v Rakousku, hlavně ve Vídni. Z valné části se jednalo o mladé lidi a intelektuály, kteří se nepřikláněli ani k jednomu výše jmenovanému politickému milieu. V roce 1972 založili vlastní organizace „Český katolický klub” a „Nová vlast”, v roce 1974 „Kulturní klub Čechů a Slováků v Rakousku”, který se stal pro mnohé uprchlíky první \"záchranou\" instancí.\n\nTo se později týkalo i příchozích signatářů Charty 77, československého undergroundu (např. Miroslav Skalický, Dáša Vokatá) a mnoha českých exulantů. Většina z nich nebyla ani ochotna se z důvodů svých politických zkušeností v ČSSR do stávajících spolkových struktur integrovat. Jejich útočištěm se stal koncem 80. let vídeňský klub „Nachtasyl” (Noční azyl) Jiřího Chmela. V roce 1993 otevřel Jiří Chmel v přízemí stejné budovy klub „Tagasyl” (Denní azyl), kde se pravidelně konají výstavy.\n\nV roce 1926 byl deník „Dělnické listy / Arbeiter Blätter“ (tiskový orgán Československé sociálně-demokratické strany dělnické v Rakousku/ Tschechoslowakische Sozialdemokratische Arbeiterpartei Österreichs) přejmenován na „Vídeňské dělnické listy“ a tiskárna Antonína Macháta list vydala naposledy 12. února 1934, kdy došlo pod tlakem občanské války k zákazu veškerého sociálně-demokratického tisku. Jejich nástupcem se staly „Vídeňské noviny”. Vedle toho vycházela periodika různých spolků; „Rakouský obzor” Školského spolku Komenský, vycházel až do roku 1922 samostatně a později jako příloha „Dunaje”, „České srdce”, tiskový orgán stejnojmenného sociálního spolku, rozšiřovaný též jako příloha. V roce 1928 bylo vydávání obou časopisů ukončeno. Od roku 1922 vycházel pro školní mládež časopis „Útěcha” (Trost)“, nejprve jako měsíčník a později 10× ročně. Jeho vydávání bylo ukončeno s rozpuštěním Školského spolku Komenský v roce 1941. Dne 9. srpna 1933 promluvil k české menšině v rakouském rozhlase „Radio Verkehrs AG” (RAVAG) František Melichar.\n\nV letech 1934–1941 vycházel list československého lidu v Rakousku Vídeňské noviny. První číslo vyšlo dne 28. února 1934. „Vídeňské noviny”, vycházely v českém jazyce a měly sloužit všem vrstvám české menšiny. Kladly si za cíl \"informovati objektivně a spolehlivě\" příslušníky menšiny o všech význačných událostech v Rakousku i v zahraničí, zvláště v československé republice. Nejprve vycházely dvakrát týdně ve středu a v sobotu. V prodeji stály 20 grošů.\n\nOd března 1934 vycházel list třikrát týdně v úterý, ve čtvrtek a v sobotu, jednotlivá čísla stála 20 grošů a týdenní předplatné 60 grošů. Nakonec se jeho vydávání ustálilo a až do roku 1941 vycházel v pondělí, v úterý, ve středu a ve čtvrtek. V neděli vycházela příloha „Vídeňské nedělní noviny”. Týdenní předplatné činilo 75 grošů a měsíční 3 šilinky. Majitelem, vydavatelem a nakladatelem byl Jakub Starý (Vídeň, Wattgasse 98), odpovědným redaktorem František Vyhnal, (Vídeň, Hannovergasse 7) a tiskly se v Lidové knihtiskárně Antonína Macháta a spol. (Vídeň, Margaretenplatz 16).\n\nDne 14. března 1938 vydaly Vídeňské noviny na titulní stránce prohlášení o loajalitě k nastupujícímu NS-zřízení. Nadále vycházely jako tiskový orgán české národní skupiny «Ostmark». Redakce, administrace a výpravna tisku se nacházela dále ve Vídni v V. okrese na Margaretenplatz číslo 7. Hlavním redaktorem byl Josef Petrů, za inzerci zodpovídal Čeněk Sahánek. Cena výtisku činila 10 Rpf, týdenní předplatné 50 Rpf, měsíční s nedělní přílohou 2 RM a do ČSR mimo poštovného 16 Kč (později do Protektorátu Čechy a Morava 20 korun).\n\nVzhledem k tomu, že život české menšiny úzce souvisel se sokolskou tělovýchovou (Sokolská župa Dolnorakouská), jejíž činnost byla v Protektorátu Čechy a Morava přípisem říšského protektora Konstantina von Neuratha z 12. dubna 1941 zastavena (celého svazu, žup, jednot i připojených spolků), došlo také ve Vídni k zastavení činnosti všech českých spolků a k ukončení vydávání tiskovin. Zákaz platil i pro vznik nových náhradních organizací nebo pro hromadný přestup členů Sokola do jiných organizací. Poslední číslo Vídeňských novin vyšlo ve čtvrtek 8. prosince 1941.\n\nNáslednickým tiskovým orgánem se staly Vídeňské svobodné listy, které vycházely od roku 1946. Únorový komunistický puč v roce 1948 českou menšinu ideologicky rozdělil. Už v květnu 1948 začaly vycházet prokomunistické Vídeňské menšinové listy, založené „Sdružením Čechů a Slováků v Rakousku”, podporované nastolenou komunistickou vládou v ČSSR a redigované Františkem Pakostou (bývalým redaktorem vídeňského komunistického listu Průkopník svobody). „Menšinová rada české a slovenské větve v Rakousku”, která se od komunistického režimu v ČSSR distancovala, vydávala nadále „Vídeňské svobodné listy”.\n\nProfesor Karl V. Matal (* 1923 Vídeň, † 2001 Vídeň), funkcionář rakouského odborového svazu Österreichischer Gewerkschaftsbund a novinář, vydával od roku 1947 časopis „Bohemica Viennensia”. Pro české menšiny v zahraničí vycházel týdeník Československý svět a jeho ročenka Krajanský kalendář, které vydával prokomunistický Československý ústav zahraničí (Tschechoslowakisches Auslandsinstitut).\n\nČasopis Paternoster (s podtitulem Malá revue pro umění a kritiku) vycházel ve Vídni třikrát až čtyřikrát ročně v letech 1983–1992. Vídeňským vydavatelem byl Zbyněk Benýšek, pražská čísla vydal Paternoster; v redakci pracovali Jana Stárková (1984-90), Vladimír Bouček (1990) a Miroslav Toušek (1991-92). V redakční radě působily významné osobnosti českého kulturního exilu i nezávislé domácí kulturní scény. List vycházel s finanční podporou Nadace Charty 77.\n\nPo sametové revoluci probíhala mezi oběma ideologickými proudy jednání o společném vystupování české menšiny. V roce 1999 zastavil redaktor Miroslav Brožák vydávání „Vídeňských menšinových listů”. Vedle Vídeňských svobodných listů, vychází od roku 1981 Kulturní mĕsíčník Čechů a Slováků v Rakousku – „Klub” (Monatszeitschrift für Kultur der Tschechen und Slowaken in Österreich), vydávaný Kulturním klubem Čechů a Slováků v Rakousku (Kulturklub der Tschechen und Slowaken in Österreich). Školský spolek Komenský (Schulverein Komenský) vydává časopis „Česká a slovenská Vídeň dnes ”(Tschechisches und slowakisches Wien heute) a od roku 2002 ročenku „Kalendář” (Kalender).\n\nDohoda mezi vládou Rakouské republiky a vládou České republiky o spolupráci v oblasti kultury, školství, vědy, mládeže a sportu byla uzavřena 21. listopadu 2008. Školský spolek Komenský, který je nositelem vzdělávání české menšiny ve Vídni, je finančně podporován z rakouských veřejných prostředků na třech úrovních:\nDotace z Úřadu spolkového kancléře na podporu národnostních menšin nejsou určeny pro vzdělávací účely a Školský spolek Komenský získává přibližně 75% zamýšlené podpory na základě toho, že se ostatní spolky svého dílu vzdaly ve prospěch zachování školy.\n\nÚřad spolkového kancléře (oddělení pro záležitosti národnostních menšin) poskytuje každoročně na základě žádosti podporu české menšině (Volksgruppenförderung, zkratka VoGrF). Právním podkladem pro podporu národnostním menšinám se stal spolkový zákon č. 396 ze dne 7. července 1976 o právním postavení národnostních menšin v Rakousku (Volksgruppengesetz, zkratka VoGrG) Většinu finanční podpory pro českou národnostní menšinu obdržel Školský spolek Komenský pro udržení a provoz bilingvní školy jako centrální platformy pro uchování a osvojování českého jazyka. U české národnostní skupiny má tělovýchova více jak stoletou tradici, takže i současná sportovní aktivita se odehrává převážně ve spolku Sokola. Ke snížení dotací v roce 2005 (2004: 24 750 EUR, 2005: 19 230 EUR) došlo v důsledku provádění archivačních a renovačních prací, na které Sokol čerpal dotace z jiných zdrojů. Obdobně tomu bylo i v roce 2006, kdy čerpal na přestavby finanční dotace z fondů České republiky. Školský spolek Komenský získal v roce 2004 165 924,58 € na renovace; v roce 2005 to bylo 51.650,00 € a v roce 2006 46.470,00 €.\n\nČeská národnostní menšina obdržela v roce 2017 celkem € 402.770,-, jednalo se o 9 příjemců a 84% této podpory obdržel Školský spolek Komenský. Strukturální podpora byla využita na platy zaměstnanců (pedagogů a pedagožek v družině / Pädagoginnen und Pädagogen für Nachmittagsbetreuung), provozní náklady školy a náklady na pronájem tří tělocvičen a renovaci. V kategorii pro média bylo 55% finančních prostředků věnováno na projekty se zaměřením na děti a mládež, především na publikaci české / vícejazyčné školní ročenky a na školní časopis.\n\nV oblasti vzdělávání byl financován bilingvní zimní a letní tábor pro děti a mládež, dále pak interkulturní projekt pro mládež, jehož cílem bylo naučit se první kroky k tvorbě odborných televizních a rozhlasových příspěvků. V oblasti kultury šlo 68% na divadelní projekty, zbývající prostředky byly věnovány výhradně projektu pro děti a mládež, který se zaměřuje na výuku lidového tance, lidové hudby a lidového zpěvu. Ve sportovní oblasti se jednalo o dotování české a vícejazyčné výuky (trenérů) při sportovním tréninku dětí a mládeže.\n\nDne 11. listopadu 2009 podal Školský spolek Komenský žádost o udělení grantu na celkovou rekonstrukci školní budovy v Schützengasse 31 (bilingvní reálném gymnáziu Školského spolku Komenský), o jehož přidělení rozhodla městská rada ve Vídni 18. prosince 2009. Na stavební náklady obdržel Školský spolek Komenský dotaci ve výši 1 milion EURO. Pro plánovanou rekonstrukci obdržela škola kromě dotace od města Vídně také podporu z fondu spolkového kancléřství Rakouské republiky pro národnostní menšiny a taktéž 1 milion EURO a od rakouského ministerstva školství, umění a kultury. Audit kontrolního úřadu (Kontrollamt) konstatoval, že celkové stavební náklady činily 5 011 847,49 EURO, přičemž dotace na rekonstrukci z fondu pro národnostní menšiny a ministerstva školství, umění a kultury zůstaly nezměněny a dotace města Vídně byly navýšeny o dalších 66 815,33 EURO. V letech 2014–2017 poskytlo město Vídeň Školskému spolku Komenský na provoz vzdělávací instituce 550 000 EURO (kolem 14 milionů korun).\n\nPodle tiskového odboru ministerstva zahraničí je vídeňská škola Českou republikou podporována od roku 1993. V letech 1997–1998 obdržel Školský spolek Komenský z Programu zahraniční rozvojové pomoci od vlády ČR 15 milionů Kč na rekonstrukci budov. Od roku 2006 je dotování krajanských spolků součástí dlouhodobého vládního Programu podpory českého kulturního dědictví v zahraničí. O pokračování Programu podpory českého kulturního dědictví v zahraničí v letech 2011–2015 rozhodla vláda ČR usnesením ze dne 9. dubna 2010 č. 262 a v letech 2016–2020 usnesením vlády ČR ze dne 13. května 2015 č. 348. Program podpory českého kulturního dědictví v zahraničí zahrnuje dílčí programy ležící:\n\nPodpora Školskému spolku Komenský, náležející do gesce ministerstva školství, mládeže a tělovýchovy, činila podle ČTK v letech 2014–2017 2,9 milionu korun; dva miliony korun obdržel spolek Komenský v roce 2014 na rozvoj školy a v letech 2015–2017 se jednalo o peněžní podporu ve výši třikrát 300.000 korun na výchovně-vzdělávací činnosti. Podle Bohuslava Sobotky obdržela škola z rozpočtu MŠMT také v roce 2012 peněžní dar ve výši 70 tisíc Kč na vybavení učebnicemi a výukovými materiály pro předměty vyučované v češtině.\nZ tohoto programu obdrží Školský spolek Komenský od MZV každoročně peněžní dar na školní časopis („Česká a slovenská Vídeň dnes”), případně i školní ročenku („Kalendář”). Za posledních 15 let se jednalo o částku 618.850 Kč. Podle zprávy ČTK zaslalo MZV v letech 2016–2018 Komenského škole dalších 3,3 milionu korun (3× 40 tis. EURO) na dokončení rekonstrukce tělocvičny. Usnesením Vlády České republiky č. 840 ze dne 12. prosince 2018 byly schváleny peněžní dary na podporu projektů krajanských spolků a společností přátel České republiky v roce 2019.\n\nŠkolský spolek Komenský je finančně podporován také Jihomoravským krajem. Přibližně každé dva roky schválí Jihomoravský kraj na provoz školy rozpočet ve výši 40 000 eur (2011, 2015, 2018 schválil JMK 1 milion korun). S finanční podporou započal hejtman Michal Hašek.\n\n\n\n"}
{"id": "746057", "url": "https://cs.wikipedia.org/wiki?curid=746057", "title": "Radu Lupu", "text": "Radu Lupu\n\nRadu Lupu (* 30. listopadu 1945, Galați, Rumunsko) je rumunský koncertní klavírista. Je vítězem Van Cliburnovy klavírní soutěže, mezinárodní klavírní soutěže v Leedsu a držitelem ceny Grammy.\n\nPochází z Galați, významného říčního přístavu v rumunské Moldávii. Jeho otcem byl Meyer Lupu, matkou Ana Gabor. Na klavír Radu Lupu hraje od svých 6 let, od 12 let koncertuje, od téhož věku uváděl koncertně i své vlastní skladby. Po absolvování základní školy a základní umělecké školy pokračoval ve studiu na konzervatoři v Bukurešti u Florica Musicescu a Celly Delavrancea. V roce 1961 po kračoval ve studiu v Rusku na státní Moskevské konzervatoři Petra Iljiče Čajkovského, kde studoval u Galiny Eghyazarové a Heinricha Neuhause (významný klavírní pedagog své doby, studoval u něj například také Svjatoslav Richter a Emil Gilels)..\n\n"}
{"id": "746058", "url": "https://cs.wikipedia.org/wiki?curid=746058", "title": "Lenské sloupy", "text": "Lenské sloupy\n\nPřírodní park Lenské sloupy (, jakutsky Өлүөнэ очуостара) je přírodní park v Changalasském ulusu republiky Sacha v Ruské federaci. Přírodní park o rozloze 485 000 ha byl vyhlášen na základě dekretu prezidenta Republiky Sacha č. 837 ze dne 16. 8. 1994 ve znění vyhlášky vlády Republiky Sacha z 10. 2. 1995. Chráněné území se skládá ze dvou částí – \"Stolby\" (\"Столбы\") a \"Sinskij\" (\"Синский\"). Pod názvem \"Природный парк «Ленские столбы»\" (v anglické verzi \"Lena Pillars Nature Park\") byl přírodní park zapsán v roce 2012 na seznam Světového dědictví UNESCO.\n\nČást Přírodního parku Lenské sloupy se nachází na pravém břehu řeky Leny, 104 kilometrů od města Pokrovska. Tvoří jej vertikální skalní věže, táhnoucí se v délce asi 23 kilometrů podél břehu řeky Leny. Výška skal od hladiny řeky dosahuje až 220 metrů.\n\nPůvod hornin, které jsou základem těchto skalních tvarů, je v kambriu, nejstarší periodě prvohor před cca 560–540 milióny let. Tvary skal z kambrických vápenců se však vyvinuly mnohem později – před cca 400 000 lety, přičemž vznik tohoto skalního reliéfu způsobil výzdvih tzv. Sibiřské platformy a geologické zlomy společně s procesy eroze a zvětrávání.\n\n"}
{"id": "746060", "url": "https://cs.wikipedia.org/wiki?curid=746060", "title": "Ostrov krále Viléma", "text": "Ostrov krále Viléma\n\nOstrov krále Viléma (dříve \"Země Krále Viléma\", inuktitutsky v latince \"Qikiqtaq\", anglicky \"King William Island\", francouzsky \"Île du Roi-Guillaume\") je ostrov v regionu Kitikmeot v autonomní kanadské oblasti Nunavut. Zároveň je jednou z částí Kanadského arktického souostroví. Kvůli ledovcovému pokrytí je těžké určit přesnou rozlohu, uvádí se mezi 12 516 km² a 13 111 km², což z ostrova krále Viléma dělá 61. největší světový ostrov a 15. největší kanadský ostrov. Hodnota populace podle sčítání z roku 2006 je 1064 lidí. Většina obyvatel žije v komunitě Gjoa Haven na jihovýchodě ostrova.\n\nOstrov je od kanadské pevniny (respektive od poloostrova Boothia) oddělen na severovýchodě Rossovým průlivem a průlivem Rae na východě. Na západě se nachází Viktoriin průliv za kterým leží Viktoriin ostrov. Za Toddovým průlivem na jihu se nachází Toddův ostrov. Na jihozápadě leží záliv královny Maud.\n\nOstrov je známý svým vysokým počtem sobů karibu, kteří tuto lokalitu využívají jako letní pastviště.\n\nBěhem hledání severozápadního průjezdu ostrov navštívilo hned několik polárních expedic. Často na něm také přečkali zimu.\n\nOstrov, v té době obydlený Inuity z etnika Netsilik byl Johnem Rossem pojmenován \"Země krále Williama\" aby tak oslavila tehdejší hlavu Spojeného království – Viléma IV. Britského. John Ross si tenkrát myslel, že se jedná o poloostrov.\n\nExpedice Johna Franklina uvízla v ledu blízko severozápadního pobřeží. Posádka se rozhodla opustit loď a vydat se pěšky na jih podél západního pobřeží ostrova, přičemž při svém snažení o záchranu všichni zahynuli. Dva z franklinových mužů jsou pohřbeni na místě zvaném \"Hall point\" na jižním pobřeží.\n\nV roce 1903 se Roald Amundsen vydal také objevit severozápadní cestu. Proplul skrz průliv Jamese Rosse a zastavil se v přirozeném přístavu na jižním pobřeží. Dále kvůli ledu pokračovat nemohl. Nakonec na ostrově zůstal dvě zimy 1903-4 a 1904-5. Během svého pobytu se od tamních Inuitů naučil strategii přežití v polárních oblastech, což poté mělo nedocenitelnou hodnotu při jeho expedici k jižnímu pólu.\n\nSvou loď Gjøa použil jako základnu k četným výpravám, například zmapoval poloostrov Boothia a dosáhl severního magnetického pólu. Ostrov opustil v srpnu 1905, po 22 měsících. Přístav, ve kterém kotvil, je teď místem jediného ostrovního osídlení – Gjoa Haven.\n"}
{"id": "746063", "url": "https://cs.wikipedia.org/wiki?curid=746063", "title": "Mistrovství Jižní Ameriky ve fotbale 1957", "text": "Mistrovství Jižní Ameriky ve fotbale 1957\n\nMistrovství Jižní Ameriky ve fotbale 1957 bylo 25. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n\n"}
{"id": "746068", "url": "https://cs.wikipedia.org/wiki?curid=746068", "title": "Mistrovství Jižní Ameriky ve fotbale 1959 (Argentina)", "text": "Mistrovství Jižní Ameriky ve fotbale 1959 (Argentina)\n\nMistrovství Jižní Ameriky ve fotbale 1959 bylo 26. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace, která tak obhájila titul z minulého ročníku.\n\n\n"}
{"id": "746077", "url": "https://cs.wikipedia.org/wiki?curid=746077", "title": "Vzácná návštěva", "text": "Vzácná návštěva\n\n„Vzácná návštěva“ (v originále „The Visitor“) je v pořadí třetí epizoda čtvrté sezóny seriálu \"\".\n\nEpizoda se odehrává se o více než půl století později, než děj většiny seriálu. Je vyprávěna retrospektivně Jakem Siskem a události v ní popsané zaniknou na konci epizody jakožto alternativní časová linie.\n\nJake Sisko je již stařec. Jedna obdivovatelka jeho knih, Melanie, se jej ptá, proč přestal psát, když mu bylo necelých čtyřicet let. On jí vypráví o tom, jak ve svém mládí přišel o svého otce, když s ním pozoroval inverzi bajorské červí díry a výboj energie vytáhl Siska z běžného časoprostoru.\n\nJake si tehdy myslel, že o otce nadobro přišel. Jednoho dne se probudil a viděl jej v místnosti, ale pokládal to za sen. Ukáže se však, že jednou za několik let se kapitán Sisko na několik minut objeví, aniž by vnímal dobu, která mezitím uplynula. Přítomní vědci však nejsou schopni jej v časoprostoru udržet. Pokaždé k tomu dojde v Jakově přítomnosti a otec jej povzbuzuje, aby žil plný život a neměl o něj starost.\n\nJake se tím řídí, ožení se a začne psát knihy. Když se u něho však otec objeví znovu, Jake se rozhodne studovat časovou mechaniku, aby otci pomohl. Jeho žena to nejprve snáší trpělivě, ale později se kvůli tomu s Jakem rozvede.\n\nInverze červí díry je jev, který nastává jen jednou za padesát let. Jake se pokusí využít příští inverze, aby otce dostal zpět do časoprostoru. Místo toho se on sám na chvíli ocitne s otcem v bílém prázdnu. Tento neúspěch jej podnítí, aby ještě usilovněji hledal řešení.\n\nStarý Jake dále vypráví Melanie, že zjistil, že existuje spojení mezi ním a otcem. Aby se přerušilo, musí Jake zemřít, když je otec u něho. To má nastat právě tento večer, proto si Jake aplikoval smrtící lék. Po odchodu Melanie počká, až se otec objeví, a vysvětlí mu situaci. Ben Sisko rozhodně protestuje, ale Jake mu vysvětlí, že to dělá i pro sebe, protože je hrozné vyrůstat bez otce.\n\nKdyž Jake zemře, Benjamin se ocitne zpět v čase několik sekund předtím, než jej zasáhne výboj, a dokáže včas uhnout. Tím přestane existovat celá alternativní historie, během níž Jake vyrůstal bez otce. Jake si z ní nic nepamatuje, ale kapitán ano. Je dojatý, jakou oběť kvůli němu Jake učinil.\n\n"}
{"id": "746080", "url": "https://cs.wikipedia.org/wiki?curid=746080", "title": "Jaroslav Findejs", "text": "Jaroslav Findejs\n\nJaroslav Findejs (* 25. září 1943) je bývalý československý fotbalista, záložník.\n\nHrál za Bohemians Praha (1966–1970). V roce 1970 byl vyměněn do Teplic za Františka Jílka. V Teplicích působil do konce roku 1973, kdy se z osobních důvodů vrátil do Prahy do Viktorie Žižkov. V lize odehrál 154 utkání a dal 13 gólů. Ve Poháru UEFA nastoupil k 1 utkání. Za olympijský tým odehrál 2 utkání, byl účastníkem OH 1968 v Mexiku.\n\n\n"}
{"id": "746082", "url": "https://cs.wikipedia.org/wiki?curid=746082", "title": "Mistrovství Jižní Ameriky ve fotbale 1959 (Ekvádor)", "text": "Mistrovství Jižní Ameriky ve fotbale 1959 (Ekvádor)\n\nMistrovství Jižní Ameriky ve fotbale 1959 bylo 27. mistrovství pořádané fotbalovou asociací CONMEBOL (a druhé mistrovství konané v roce 1959). Vítězem se stala Uruguayská fotbalová reprezentace.\n\n"}
{"id": "746084", "url": "https://cs.wikipedia.org/wiki?curid=746084", "title": "Jiřina Lhotská", "text": "Jiřina Lhotská\n\nJiřina Lhotská (* 28. března 1947 Praha) je česká herečka, dramaturgyně a pedagožka.\n\nNarodila se v Praze a již od svých dětských let se věnovala přednesu. Roku 1965 maturovala na SVVŠ Přípotoční v Praze 10, kde poprvé vystupovala v divadle (např. 1964 Děvčata z Brook Valley). 1965–1967 vystudovala nástavbu na grafické škole. Později přesídlila do středních Čech. Roku 2002 ji však zasáhla povodeň (při níž přišla mj. o všechny fotografie, včetně divadelních), přestěhovala se tedy do Kladrub v Jižních Čechách\n\nV letech 1967–1971 pracovala jako technická redaktorka n. p. Svoboda v Praze a přitom hrála v pražském divadelním souboru Máj (1965–1971). V letech 1971–1999 hrála v inscenacích mělnického Nového divadla a v letech 1972–1984 pracovala jako dramaturg v KD Mělník. Od roku 1984 se začala zajímat o divadlo hrané dětmi. 1984–1989 studovala dálkově dramaturgii na DAMU a zároveň učila na literárně dramatickém oboru LŠU v Neratovicích. (1984–1986)\n\n1984 zakládá Literárně dramatický obor na LŠU v Mělníku\n1984–1991 na LŠU / (od 1991) ZUŠ Mělník vytvořila inscenace:\n\n1990–1995 byla odbornou asistentkou katedry výchovné dramatiky DAMU\n1994–1995 učila dramatickou výchovu na gymnáziu PORG\n\n1995–1996 učila na gymnáziu J. Palacha v Neratovicích.\n\n1995–2004 byla ředitelkou ZUŠ Kralupy a jako učitelka LDO tu s dětským souborem vytvořila např. inscenace:\n\n\nOd r. 2004 učí na literárně dramatickém oboru ZUŠ Strakonice, kde dosud inscenovala např.:\n\nJako pedagog vede děti i k přednesu (účast na národních přehlídkách Dětská scéna, Wolkrův Prostějov).\n\n2009 sehrála vdovu v inscenaci DS Ochotník Kladruby Ach, ta něha našich dam.\n\nMnohokrát byla lektorkou a porotkyní v oboru dramatické výchovy, dětského přednesu a dětského divadla, mj. na Dětské scéně, Wolkrově Prostějovu, Jiráskově Hronovu, Mladé scéně, Loutkářské Chrudimi či FEMADu.\n\nŘadu let je členkou poradního sboru pro dětské divadlo a recitaci,\n1991–1994 člen odborné rady ARTAMA pro amatérské divadlo, byla i členkou redakční rady Amatérské scény.\n\nDivadelně ji ovlivnily především dvě osobnosti – Jiří Beneš a Vladimír Dědek, později i řada seminářů a přehlídek, jež v různých funkcích absolvovala. Začínala jako herečka pravidelného repertoáru a také v divadle hraném dětmi se od počátku soustředila především na vnitřní režii – práci s hercem. V tom také docílila hned na počátku svého největšího úspěchu s Královnou koloběžkou, která vynikala až překvapivě zvnitřnělým herectvím starších školních dětí. V posledních letech hledá i netradiční cesty, včetně aktivnějšího zapojení scénografie, loutkářských prvků, použití náznaků voice-bandu apod. Vždy je jí vlastní poctivé a soustavné promýšlení inscenace, citlivá spolupráce s dětskými svěřenci a schopnost sebereflexe ve všech fázích tvorby a provozování inscenace.\n\n\n\n\nAutorské práce\n\n\n\n\n amaterskascena\n"}
{"id": "746085", "url": "https://cs.wikipedia.org/wiki?curid=746085", "title": "Praha-Satalice (nádraží)", "text": "Praha-Satalice (nádraží)\n\nŽelezniční stanice Praha-Satalice leží na trati 070 Praha – Turnov na území městské části Praha-Satalice na adrese K Nádraží 25/1. Sousedními dopravnami je odbočka Skály ve směru do Prahy a železniční stanice Praha-Čakovice ve směru do Neratovic. Staniční budova je od roku 2002 chráněna jako kulturní památka České republiky.\n\nProvoz tratě Turnovsko-kralupsko-pražské dráhy i satalického nádraží byl zahájen v roce 1872. Staniční budova se zachovala v původní podobě dodnes. Obec Satalice byla v roce 1974 připojena k hlavnímu městu Praze a od roku 1976 nese zdejší stanice současný název Praha-Satalice. V minulosti na nádraží v Satalicích sloužili přednosta stanice, nákladní pokladník, osobní pokladník a staniční dělník (tzv. pakr). Dnes jsou ve stanici ve směně pouze výpravčí a signalisté. Ve stanici bylo ve 20. letech 20. století zřízeno elektromechanické zabezpečovací zařízení s řídícím přístrojem v dopravní kanceláři a dvěma závislými výhybkářskými přístroji, které ve stanici fungují dodnes. Na odbočku Skály byl zaveden hradlový poloautomatický blok a do stanice Čakovice telefonické dorozumívání (dnes automatické hradlo). Ve stanici byly zřízeny postupem času tři vlečky a nákladiště. Nakládka a vykládka v této stanici byla velmi vysoká, v 70. letech zajíždělo pro přistavení a odvoz vozů do Satalic 5 manipulačních vlaků denně. Ve stanici na dnes již také zrušené druhé manipulační koleji byla zřízena kolejová váha. V souvislostí s výstavbou sídliště Prosek byla stanice využívána pro dovoz vybavení bytových jednotek. Od 90. let je nakládka v útlumu a tak z dnešních tří vleček je pravidelně obsluhována pouze jedna společnosti Český plyn, k. s., která vychází z čakovického zhlaví. Ve stanici se natáčelo také pár filmů a seriálů, naposledy se nádraží pro potřeby německého seriálu přejmenovávalo na Pieschen, ale pár záběrů stanice se objevilo i ve filmu Rodinné trampoty oficiála Tříšky.\n\nŽelezniční stanice Praha-Satalice má 4 dopravní koleje (1, 3, 5, 7) po kterých se uskutečňují jízdy vlaků. Manipulační kolej č. 9 se využívá pro odstavování vozů a pro občasné nakládání šrotu z místní sběrny kovů. Výhybky v hlavních kolejích jsou ústředně přestavované ze stavědla a obsluhují je signalisté na stavědlech. Mezi odbočkou Skály a stanicí Satalice byl do června 2012 hradlový poloautomatický blok, který byl v železniční síti naprostou raritou. Jednalo se totiž o HPB, které bylo doplněno o traťové souhlasy, které byly vždy v bezsouhlasovém stavu (HPB je vždy v souhlasovém stavu). V červnu 2012 v souvislosti s přechodem na dálkové řízení odb. Skály se traťové zabezpečovací zařízení HPB nahradilo modernějším automatickým hradlem. Návěstidla ve stanici jsou světelná, typu AŽD, s rychlostní návěstní soustavou. V dopravní kanceláři jsou zřízeny indikační prvky přejezdových zabezpečovacích zařízení AŽD 71. Tyto přejezdy se nacházejí v mezistaničním úseku Praha-Čakovice – Praha-Satalice. Indikační a ovládací prvky přejezdu AŽD 71 ve stanici jsou zřízeny na stavědle 2 u signalisty. Výprava vlaků se zabezpečuje postavením hlavního návěstidla na návěst dovolující jízdu. V provozu je ze tří původních vleček jen jedna - Plynárna.\n\nStanice a vlaky jsou součástí Pražské integrované dopravy PID. Ve stanici zastavují pouze osobní vlaky v půlhodinovém taktu a jeden spěšný vlak, rychlíky stanicí projíždí. Vedle osobních vlaků Českých drah v této stanici staví osobní vlaky (městská linka S34) dopravce KŽC na Masarykovo nádraží. Právě po zavedení těchto vlaků se frekvence cestujících mírně zvýšila. Nákladní přepravu zajišťuje manipulační vlak společnosti ČD Cargo, a to zpravidla v pracovní dny jednou denně.\n\nVýpravní budova přešla od roku 2016 do majetku SŽDC. Čekárna se otevírá pouze v zimním období, nemá žádný vnitřní inventář. Zpoždění vlaků se vypisuje na tabuli před dopravní kanceláří.\n\n\n"}
{"id": "746090", "url": "https://cs.wikipedia.org/wiki?curid=746090", "title": "Mistrovství Jižní Ameriky ve fotbale 1963", "text": "Mistrovství Jižní Ameriky ve fotbale 1963\n\nMistrovství Jižní Ameriky ve fotbale 1963 bylo 28. mistrovství pořádané fotbalovou asociací CONMEBOL. Vítězem se poprvé v historii stala Bolivijská fotbalová reprezentace.\n\n\n"}
{"id": "746091", "url": "https://cs.wikipedia.org/wiki?curid=746091", "title": "Potaninův ledovec", "text": "Potaninův ledovec\n\nPotaninův ledovec je největší údolní ledovec Altaje na území Mongolska. Nachází se v Bajanölgijském ajmagu mezi skupinou kolem hory Tavan Bogd a vlastním Mongolským Altajem. Firnová část se nachází v nadmořské výšce 3630 m a jazyk klesá až k 2900 m. Dolní část je pokrytá morénou. Je dlouhý 19 km, široký 2,5 km a jeho plocha je 56,5 km². Ledovec je vodním zdrojem pro řeku Cagan, která je levým přítokem řeky Chovd.\n\nLedovec objevil v roce 1905 ruský vědec V. I. Sapožnikov a pojmenoval jej po ruském zeměpisci a etnografovi G. N. Potaninovi.\n\n"}
{"id": "746097", "url": "https://cs.wikipedia.org/wiki?curid=746097", "title": "Dušan Fitzel", "text": "Dušan Fitzel\n\nDušan Fitzel (* 15. dubna 1963, Bojnice, Československo) je bývalý československý fotbalista, obránce a záložník. Po skončení aktivní kariéry působí jako trenér a fotbalový funkcionář.\n\nOdchovanec Baníku Prievidza, hrál za Dukla Banská Bystrica (1979-1982), VTJ Hradec Králové (1982-1983), Duklu Praha (1983-1992), kyperský klub EPA Larnaca (1992-1994) a FK Chmel Blšany (1994-1995).\n\nJako trenér vedl juniorské reprezentační výběry České republiky U18 až U21.\n\n\n"}
{"id": "746098", "url": "https://cs.wikipedia.org/wiki?curid=746098", "title": "Non Stop Opera", "text": "Non Stop Opera\n\nNon Stop Opera je koncertní album skupiny The Plastic People of the Universe, vydané 12. prosince roku 2011. Album je věnováno památce Ivana Martina Jirouse, který v listopadu téhož roku zemřel. Oficiální křest alba proběhl 14. prosince v pražské Akropoli.\n"}
{"id": "746100", "url": "https://cs.wikipedia.org/wiki?curid=746100", "title": "Ukazovák", "text": "Ukazovák\n\nUkazovák neboli ukazováček (  nebo ) je jeden z prstů lidské ruky. Sousedí na jedné straně s palcem, na druhé s prostředníkem. Je kratší než prostředník a někdy bývá i kratší než prsteník.\n\nObvykle je nejcitlivějším prstem, je mimo jiné užíván právě k ukazování a je obecně prstem nejpoužívanějším. Děti ovšem prstem neukazují, aby poukázaly na směr, ale gesto je pokusem se zkoumavě dotknout předmětu, který je někdy mimo dosah ruky. \n\n"}
{"id": "746108", "url": "https://cs.wikipedia.org/wiki?curid=746108", "title": "Sulfid uhelnatý", "text": "Sulfid uhelnatý\n\nSulfid uhelnatý (starší terminologií \"sirník uhelnatý\") je chemická sloučenina se vzorcem CS, patřící mezi sulfidy. Je sirným analogem oxidu uhelnatého. Jako pevná látka nebo kapalina je nestabilní, ovšem bývá nalézán v mezihvězdné hmotě a lze jej připravit v laboratoři. V podstatě není nestabilní, ale má tendence k polymerizaci.<br> Vazba mezi atomy uhlíku a síry je velmi silná.\n"}
{"id": "746115", "url": "https://cs.wikipedia.org/wiki?curid=746115", "title": "Jutský kůň", "text": "Jutský kůň\n\nJutský kůň ( \"Den jyske hest\"), zvaný též Jutland, je tažný chladnokrevník původem z Dánska. Je pojmenován po Jutském poloostrově, jenž tvoří hlavní pevninskou část Dánska. První písemné záznamy o tomto plemeni pocházejí z 12. století, kdy býval Jutland oblíbeným válečným koněm.\n\nTento většinou tmavý ryzák se světlou hřívou a ohonem je podobný britskému Suffolskému koni, s nímž je možná příbuzný. V kohoutku měří obvykle mezi 153 až 163 cm, má těžkou hlavu a svalnatý, vysoko nasazený krk, hluboký hrudník, krátký hřbet a svalnatá záda. Nohy jsou krátké, silné, s bohatými rousy, kopyta velká a plochá.\n\nJutland byl původně vyšlechtěn pro práci v zemědělství. Dnes se s ním můžeme v omezeném množství setkat především na výstavách, při tahání nákladu ve městech nebo i při práci v zemědělství. Nejznámější příslušníky tohoto plemene \"zaměstnává\" dánský pivovar Carlsberg, kde slouží k rozvážce piva po dánském hlavním městě Kodani a k předváděcím jízdám.\n"}
{"id": "746116", "url": "https://cs.wikipedia.org/wiki?curid=746116", "title": "Jacob Hoefnagel", "text": "Jacob Hoefnagel\n\nJacob Hoefnagel, latinsky též Jacobus (asi 1573 Antverpy – 1630 nebo i později Hamburk ?) byl vlámský malíř, kreslíř a rytec, který pokračoval jako miniaturista v díle svého otce Jorise Hoefnagela. Po otcově smrti se stal dvorním malířem císaře Rudolfa II. v Praze (1602). Po neúspěchu českého stavovského povstání opustil Prahu, odešel do Švédska a později do Německa (Hamburk). Na konci života se vrátil do Holandska. \n\nJacob Hoefnagel se narodil v manželství Jorise Hoefnagela a Susanne van Onchem v roce 1573 (nebo 1575) v Antverpách. Na rozdíl od otce se mu dostalo malířského vzdělání v antverpské dílně Abrahama Liesaerta (1552–1596). Podobně jako jeho otec uprchl z Antverp před španělskou okupací města, aby od roku 1592 působili společně ve Frankfurtu nad Mohanem.\nPozději odešel do Regensburgu (1594) a následně do Vídně, kde se potřetí oženil, tentokrát s dcerou architekta a stavitele Antona de Mois. Na konci 16. století přišel s otcem Jorisem do Prahy.V roce 1605 navštívil Řím, kam se opět vrátil v roce 1610. V roce 1614 se stal občanem Prahy a počtvrté se zde oženil. Jako protestant se stal vyslancem českých stavů u Holandské republiky (1618), aby po bitvě na Bílé hoře odešel z Čech do Švédska (Stockholm, Göteborg), kde působil čtyři roky ve službách švédského krále. V roce 1626 odcestoval do Hamburku, kde se popáté oženil. Krátce před smrtí pobýval Amsterdamu a Haagu, ale za místo kde zemřel je považován Hamburk, kde žila jeho poslední manželka ještě v roce 1633.\n\nV 90. letech 16. století se Jacob Hoefnagel podílel na velkých projektech svého otce Jorise, pro něhož převáděl do grafických listů jeho kresebné předlohy. Především dával definitivní podobu otcovým návrhům pro Braunovo a Hogenbergovo topografické dílo \"Civitates Orbis Terrarum\". Po otcově smrti přispěl do posledního, šestého svazku tohoto díla pohledů na města, tentokráte Střední Evropy, která vykazují homogenní grafické provedení.\nPrvní velkou spoluprací Jacoba Hoefnagela s otcem Jorisem je dílo nazvané \"Archetypa Studiaque Patris Georgii Hoefnagelii Jacobus F. Genio duce ab ipsdo scalpta omnibus philomus D. ac perbenigne communicat\". Kniha byla souborem 48, ale uvádí se, že i 52 rytin rostlin, hmyzu a malých savců, které Jacob Hoefnagel vytvořil ve svých 19 letech. Přírodniny v tomto díle zobrazil v dobré perspektivní zkratce, aby odpovídaly skutečnosti. Dílo publikoval Christoph Weigel ve Frankfurtu nad Mohanem (1592).\n\nSpolupráci Jacoba Hoefnagela s otcem Jorisem dokládá i několik miniatur. Jednou z nich je kolorovaná kresba \"Alegorie života a smrti\". Po otcově smrti (1600/01) ještě po dvě desetiletí pokračoval v jeho stylu, což dokládá jeho miniatura \"Svatba nereidy Thetis s Peleem\".\nJacob Hoefnagel však maloval i samostatné miniatury na pergamenu nebo na měděné desce. Na rozdíl od Jorise však našel větší zálibu ve figurálních scénách s mytologickými nebo náboženskými náměty. K těmto malířským miniaturám se vztahuje i pozdější Jacobova malba na pergamenu \"Zima\" (1618) namalovaná v pozdním manýristickém stylu. V miniatuře zhotovil i několik kopií podle prací Leonarda da Vinci, Tintoretta či Bruegela.\n\nV roce 1630 vydal v Amsterodamu Claes Jansz. Visscher dílo Jacoba Hoefnagela nazvané \"Diversae Insectarum Volatilium Icones\". Soubor zahrnoval 16 tiskových listů s výhradním vyobrazením hmyzu často v nadživotní velikosti. K vyobrazení hmyzích jedinců Jacob Hoefnagel použil zvětšovací zařízení. Rytiny zobrazují přes 300 různých druhů hmyzu. \n\nV Britském muzeu v Londýně se nachází album kruhových emblematik (82 listů papíru a 63 tužkových kreseb s inkoustem psanými rčeními), které bylo vydáno v roce 1634 v tehdejší Holandské republice pod názvem \"Gloria Crocodilus\". Název alba je latinským rčením, že „sláva je jako krokodýl: když za ní člověk jde, uniká mu, když před ní utíká, dostihne ho“. Díky podobnosti s Jacobovými 43 emblematickými miniaturami v budapešťském Muzeu krásných umění bylo toto album připsáno Jacobu Hoefnagelovi. Podnět k těmto komplikovaným emblematikám je třeba hledat u Jacobova otce, humanisticky vzdělaného Jorise Hoefnagela. \n\nV 90. letech 16. století Jacob Hoefnagel úzce spolupracoval s otcem Jorisem na jeho velkých projektech jako byly \"Civitates…\" či \"Archetypa…\". Oba umělci vnesli do malířského umění akcent vědeckosti, což názorně dokládají Jacobovy rytiny hmyzu v \"Diversæ Insectarum Volatilium\". Jedná se o první známé dílo věnované výhradně hmyzu. Po otcově smrti vznikla i řada miniaturních obrázků, ve kterých se Jacob Hoefnagel prezentoval jako manýristický malíř. V Jacobovým pozdějších dílech je možné vysledovat vliv rudolfínských malířů - figuralistů, především Josepha Heintze staršího. \n\n\n"}
{"id": "746121", "url": "https://cs.wikipedia.org/wiki?curid=746121", "title": "Telegrafní rovnice", "text": "Telegrafní rovnice\n\nTelegrafní rovnice je speciální tvar vlnové rovnice, obsahující člen s parciální derivací prvního řádu podle času.\n\nRovnice je často využívaná v teorii elektromagnetického pole pro popis elektromagnetických vln - odtud plyne i její název. Mimo oblast zdrojů pole má totiž rovnice pro intenzitu elektrického pole formula_1 v lineárním, homogenním, stacionárním a izotropním prostředí právě tvar telegrafní rovnice:\nkde formula_3 je Laplaceův operátor, formula_4 jsou permitivita, permeabilita a konduktivita prostředí. \n\nNaprosto stejný tvar má v takovém prostředí i rovnice pro další veličiny popisující elektromagnetické pole - pro elektrickou indukci, magnetickou indukci i intenzitu magnetického pole, elektrickou polarizaci, magnetickou polarizaci, magnetizaci a také rovnice pro hustotu elektrického proudu.\n\n"}
{"id": "746122", "url": "https://cs.wikipedia.org/wiki?curid=746122", "title": "Wolfgang Schäuble", "text": "Wolfgang Schäuble\n\nWolfgang Schäuble (* 18. září 1942 Freiburg im Breisgau) je německý právník a politik za Křesťanskodemokratickou unii, od 28. října 2009 spolkový ministr financí ve druhé a třetí vládě Angely Merkelové. Předtím byl v letech 2005-2009 spolkovým ministrem vnitra v první vládě Angely Merkelové, roli ministra vnitra zastával již v letech 1989-1991 ve vládě Helmuta Kohla. Od října roku 2017 zastává úřad Předsedy Německého spolkového sněmu.\n\nCivilním povoláním je právník, studoval ekonomii a právo v rodném Freiburgu a v Hamburku, závěrečné zkoušky absolvoval v letech 1966 a 1970. Později byl daňovým úředníkem Bádenska-Württemberska a v letech 1978 až 1984 pracoval jako právník.\n\nWolfgang Schäuble je od roku 1969 ženatý, má tři dcery a jednoho syna.\n\nV politice se začal Schäuble angažovat v roce 1961, kdy se stal členem Mladých křesťanských demokratů, členem Křesťanskodemokratické unie se pak stal v roce 1965. Po porážce strany ve volbách roku 1998 se dokonce stal jejím předsedou, ale v roce 2000 po finančním skandálu týkající se daru od Karlheinze Schreibera z funkce odstoupil a byl vystřídán Angelou Merkelovou.\n\nČlenem spolkového sněmu se Schäuble stal v roce 1972, od roku 1991 byl předsedou zdejší koalice Křesťanskodemokratické unie s Křesťansko-sociální unií Bavorska (i této funkce se vzdal v roce 2000 v reakci na skandál).\n\nV roli ministra vnitra se podílel na přípravách znovusjednocení Německa a v devadesátých letech patřil k nejpopulárnějším německým politikům, byl dokonce populárnější než předseda strany Helmut Kohl. Byl předpokládaným nástupcem Kohla a neustále se objevovaly spekulace, že ho vystřídá ve funkci německého kancléře. Než ovšem došlo ke střídání, prohrála koalice v roce 1998 volby a Schäuble se tak kancléřem nestal.\n\nDne 24. října 2017, tj. měsíc po ne příliš vydařených volbách do Spolkového sněmu, byl Wolfgang Schäuble zvolen novým Předsedou Německého spolkového sněmu. V úřadu tak nahradil po dvanácti letech nepřetržitého úřadování svého stranického kolegu Norberta Lammerta.\n\nNa Schäubleho byl proveden 12. října 1990 atentát, Dieter Kaufmann na něj vypálil tři výstřely. Schäublemu střela poškodila míchu, takže je od té doby částečně znehybněn a používá invalidní vozík. Zasažen byl také jeho tělesný strážce. Útočníka soud prohlásil za duševně nemocného schizofrenií.\n"}
{"id": "746124", "url": "https://cs.wikipedia.org/wiki?curid=746124", "title": "Clear Lake (Washington)", "text": "Clear Lake (Washington)\n\nClear Lake je obec v okrese Skagit, v americkém státě Washington. V roce 2010 v ní žilo 1 002 obyvatelé a obec byla částí metropolitní statistické oblasti Mount Vernon-Anacortes.\n\nObec má rozlohu 5,8 km², z čehož 14 % je voda.\n\nZ 1 002 obyvatel, kteří zde žili roku 2010, bylo 90 % běloši a po necelém jednom procentu původní obyvatelé a Afro-Američané. 7 % obyvatelstva bylo Hispánského původu.\n\nÚpatí hor nedaleko obce kdysi pokrývalo jedno z nejlepších dřev, mezi které patřily jedle, cedry, jedlovce, smrky, borovice, modříny a listnaté stromy. Oblast byla osídlena už od roku 1877, ale až v roce 1891 obec zaznamenala vzrůst. Ve stejném roce zde byla otevřena šindelová pila a pár dalších podniků, které podpořily příliv další populace. V prosinci 1899 se tak v obci už nacházelo několik hotelů, masný trh, telefonní společnost, kostel a škola. V roce 1906 počet obyvatel vyrostl na 350 a obec byla dřevařským městečkem, které obklopovalo mnoho dřevařských táborů. U pily v Clear Lake mohlo být před zpracování uskladněno až 50 milion stop dřeva. V roce 1915 žilo ve městě dalších tisíc lidí a v táborech na hranicích města okolo dalších pěti set. V roce 1925 šindelová pila zkrachovala a společně s ní i mnoho dalších podniků. Dnes je město pouze duchem své vlastní minulosti.\n"}
{"id": "746133", "url": "https://cs.wikipedia.org/wiki?curid=746133", "title": "Disperze (vlnění)", "text": "Disperze (vlnění)\n\nDisperze je závislost fázové rychlosti šíření vlny na její frekvenci. Nejznámějším příkladem je pravděpodobně duha, která vznikne, když disperze způsobí částečné rozdělení bílého světla na složky kvůli rozdílné vlnové délce jednotlivých barev.\n\nformula_1\n"}
{"id": "746134", "url": "https://cs.wikipedia.org/wiki?curid=746134", "title": "Jonathan Brandis", "text": "Jonathan Brandis\n\nJonathan Brandis (13. dubna 1976 – 12. listopadu 2003) byl americký herec. Proslavil se zejména v dětských a mládežnických rolích.\n\nPřed kamerami začínal jako dětský model a hrál v televizních reklamách. Jako šestiletý si zahrál v seriálu \"One Life to Live\". Jako devítiletý se s rodiči přestehoval do Los Angeles. Objevoval se zejména v televizních sitcomech a dalších seriálech, např. \"Full House\", \"L.A. Law\" či \" Who's the Boss?\". Ve věku 14 let si zahrál hlavní roli chlapce Bastiana ve filmu Nekonečný příběh II. Ve stejném roce také hrál ve filmu To (\"It\") podle hororové předlohy Stephena Kinga. Později se jako šestnáctiletý objevil po boku Chucka Norrise ve snímku Mistr kickboxu (\"Sidekicks\"). O rok později si zahrál jednu ze svých nejznámejších rolí - počítačového génia Lucase Wolenczaka v seriálu Strážce moře (\"SeaQuest DSV\"). Ta jej vynesla mezi teenagerské idoly. Ve stejné době také propůjčil svůj hlas čaroději Mozenrathovi v seriálu Aladinova dobrodružství (\"Aladdin\"). Krom hraní také režíroval několik nezávislých filmů.\n\nZemřel 12. listopadu 2003 v nemocnici Cedars-Sinai Medical Center v Los Angeles na následky zranění, které utrpěl při sebevražedném pokusu, když se oběsil. Podle přátel trpěl depresemi v souvislosti s upadající hereckou kariérou, podle nepotvrzených zpráv v té době také hodně konzumoval alkohol.\n\n"}
{"id": "746139", "url": "https://cs.wikipedia.org/wiki?curid=746139", "title": "Luzonský průliv", "text": "Luzonský průliv\n\nLuzonský průliv neboli Luzonská úžina je průliv mezi Tchaj-wanem a filipínským ostrovem Luzon, tedy průliv, který propojuje Filipínské moře s Jihočínským mořem.\n\nJeho šířka od severu k jihu je zhruba 250 kilometrů a je v něm řada ostrovů, které se dělí do dvou základních skupin: jižní Babuyanské ostrovy spadající do filipínské provincie Cagayan a severní Batanské ostrovy spadající do vlastní provincie Batanes. \n\nPrůliv má obchodní i strategický význam. Kromě tras lodní dopravy zde také vedou podmořské kabely umožňující komunikaci mezi Čínskou lidovou republikou, Čínskou republikou, Japonskem a Jižní Koreou.\n\nBěhem druhé světové války zde ponorky Spojených států amerických často lovily japonské konvoje.\n"}
{"id": "746140", "url": "https://cs.wikipedia.org/wiki?curid=746140", "title": "Vojtěch Hampl", "text": "Vojtěch Hampl\n\nVojtěch Hampl (8. dubna 1872 Česká Skalice — 19. října 1944 Drážďany) byl český československý politik a meziválečný senátor Národního shromáždění za Komunistickou stranu Československa.\n\nV parlamentních volbách v roce 1925 získal za komunisty senátorské křeslo v Národním shromáždění. V senátu setrval do roku 1929.\n\nProfesí byl redaktorem v Liberci.\n\nByl popraven nacisty v říjnu 1944 popraven v Drážďanech. Zatčen byl v dubnu 1943 pro politickou činnost. Následně byl vězněn v Praze, Litoměřicích a Drážďanech.\n\n"}
{"id": "746145", "url": "https://cs.wikipedia.org/wiki?curid=746145", "title": "Pete Way", "text": "Pete Way\n\nPete Way (* jako Peter Frederick Way; 7. srpna 1951, Enfield, Middlesex, Anglie) je britský baskytarista. Byl jedním ze zakládajících členů hard rockové skupiny UFO, se kterou hraje dodnes. Byl také členem skupin Fastway, Waysted, The Plot a v letech 1982-1983 hrál také s doprovodnou skupinou Ozzy Osbournea.\n\n"}
{"id": "746148", "url": "https://cs.wikipedia.org/wiki?curid=746148", "title": "Mistrovství Jižní Ameriky ve fotbale 1967", "text": "Mistrovství Jižní Ameriky ve fotbale 1967\n\nMistrovství Jižní Ameriky ve fotbale 1967 bylo 29. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n zvítězilo celkovým skóre 5:2 a postoupilo na závěrečný turnaj.\n\n"}
{"id": "746150", "url": "https://cs.wikipedia.org/wiki?curid=746150", "title": "Otakar Havelka", "text": "Otakar Havelka\n\nOtakar Havelka (23. září 1870 Potěhy –) byl český a československý politik, meziválečný senátor Národního shromáždění ČSR za Republikánskou stranu zemědělského a malorolnického lidu (agrárníky).\n\nProfesí byl advokátem na Královských Vinohradech. K roku 1930 se uvádí i jako předseda zastupitelstva říšské odborové organizace Domova, majitelů domů a domků při agrární straně.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval do jeho zrušení roku 1939, přičemž krátce předtím ještě v prosinci 1938 přestoupil k nově zřízené Straně národní jednoty.\n\n"}
{"id": "746153", "url": "https://cs.wikipedia.org/wiki?curid=746153", "title": "Rudolf Havránek", "text": "Rudolf Havránek\n\nRudolf Havránek byl český a československý politik a senátor Národního shromáždění ČSR za Československou stranu národně socialistickou.\n\nPo parlamentních volbách v roce 1925 získal senátorské křeslo v Národním shromáždění. Mandát nabyl ale až dodatečně roku 1929 jako náhradník poté, co zemřela senátorka Růžena Reichstädterová. V senátu zasedal jen krátkou dobu do parlamentních voleb v roce 1929. Profesí byl přednostou stanice v Háji u Opavy.\n\n"}
{"id": "746155", "url": "https://cs.wikipedia.org/wiki?curid=746155", "title": "Carnegie Hall (album)", "text": "Carnegie Hall (album)\n\nCarnegie Hall je koncertní čtyřalbum Franka Zappy, vydané 31. října 2011 jako součást Zappa Family Trust. Album vyšlo u Vaulternative Records.\n\n"}
{"id": "746157", "url": "https://cs.wikipedia.org/wiki?curid=746157", "title": "Wilhelm Herlinger", "text": "Wilhelm Herlinger\n\nWilhelm Herlinger (11. února 1873 Vítkovice — 1942 Treblinka [\"uváděno též úmrtí 16. března 1939 v Zábřehu\"]) byl československý politik židovského původu a německé národnosti, senátor za Komunistickou stranu Československa, pak za odštěpeneckou formaci Komunistická strana Československa (leninovci).\n\nProfesí byl kovodělníkem ve Vítkovicích.\n\nProfesí kovodělník, od roku 1919 člen německé sociální demokracie, přešel v roce 1921 do tzv. německého křídla KSČ. V parlamentních volbách v roce 1925 získal za KSČ senátorské křeslo v Národním shromáždění. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného Komunistická strana Československa (leninovci). V senátu zasedal do roku 1929.\n\nNěkteré prameny uvádějí, že byl i s manželkou zastřelen. Biographia Judaica Bohemiae uvádí, že zemřel 16. března 1939 v Zábřehu. Databáze terezínského ghetta ovšem uvádí, že dorazil do Terezína transportem Bh 18. září 1942. Z Terezína byl transportem Bw 19. října 1942 odvezen do vyhlazovacího tábora Treblinka, kde byl zavražděn plynem.\n"}
{"id": "746162", "url": "https://cs.wikipedia.org/wiki?curid=746162", "title": "Sándor Herz", "text": "Sándor Herz\n\nSándor Herz, též Alexander Herz (5. prosince 1875 Dobšiná – 17. listopadu 1938 poblíž Vladivostoku) byl československý politik maďarské národnosti a senátor za Komunistickou stranu Československa.\n\nPočátkem 20. století se angažoval v sociálně demokratickém hnutí v domovském Lučenci. V roce 1906 pronesl projev na schůzi místních sociálních demokratů. Levicoví intelektuálové se ve 20. letech 20. století scházeli na týdenní porady v domě rodiny Herzů. Vydával odbornou literaturu. Přeložil spis o hypnóze \"A hypnotismus vagy a suggestio és a psychotherapia\". V Lučenci působil od roku 1902. Střední školu absolvoval v Kežmaroku, pak studoval v Prešpurku a získal kvalifikaci jako lékař – dentista. Za první světové války bojoval na italské frontě. Počátkem 20. let patřil mezi zakladatele KSČ v Lučenci a byl předsedou místní stranické organizace. Angažoval se v Maďarské republice rad, pak byl po několik měsíců vykázán z Lučence.\n\nV parlamentních volbách v roce 1925 získal za KSČ senátorské křeslo v Národním shromáždění. V senátu zasedal do roku 1929. Profesí byl lékařem v Lučenci.\n"}
{"id": "746166", "url": "https://cs.wikipedia.org/wiki?curid=746166", "title": "Alexandrie (guvernorát)", "text": "Alexandrie (guvernorát)\n\nGuvernorát Alexandrie (arabsky محافظة الإسكندرية) je jedním z egyptských guvernorátů. Nachází se v severní části země na pobřeží Středozemního moře. Jeho hlavním městem je druhé největší město Egypta Alexandrie.\n"}
{"id": "746168", "url": "https://cs.wikipedia.org/wiki?curid=746168", "title": "Cambes-en-Plaine", "text": "Cambes-en-Plaine\n\nCambes-en-Plaine je francouzská obec v departmentu Calvados v regionu Normandie.\n\nNachází se 8 kilometrů severně od města Caen. Sousedí na severu s Anisy, na severovýchodě s Mathieu, na východě s Biéville-Beuville, na jihovýchodě s Épron, na jihozápadě se Saint-Contest a na západě s Villons-les-Buissons.\n\nOsídlení místa je poprvé zmiňováno v 10. století. Obec byla zemědělská, produkty prodávala na trzích v Caen. V 19. století zde byl zřízen lihovar, který byl zavřen až po 2. světové válce. Po bojích v oblasti byla většina zástavby zničena, obnova trvala 15 let.\n\nVe vesnici je kostel zasvěcený sv. Martinovi.\n\n\"Počet obyvatel\"\n\n\n"}
{"id": "746170", "url": "https://cs.wikipedia.org/wiki?curid=746170", "title": "Diary of a Madman", "text": "Diary of a Madman\n\nDiary of a Madman je druhé sólové studiové album anglického heavy metalového zpěváka Ozzy Osbournea, vydané v roce 1981.\n\nVšechny skladby byly nahrány na turné Blizzard of Ozz.\n"}
{"id": "746172", "url": "https://cs.wikipedia.org/wiki?curid=746172", "title": "Jiří Václav Musil", "text": "Jiří Václav Musil\n\nProf. PhDr. Jiří Václav Musil, CSc. (* 1941) je český psycholog.\n\nVystudoval psychologii na Filozofické fakultě UK v Praze 1966 (PhDr. tamtéž v oboru sociální psychologie). Pak absolvoval postgraduální studium na FF MU v Brně jednak na katedře psychologie — obor organizační a inženýrská psychologie, jednak na katedře českého jazyka a literatury obor „umělecká kritika“.\n\nV roce 1970 nastoupil jako odborný asistent na FF UP, pak působil v různých kulturních institucích bývalého Severomoravského kraje a od r. 1990 je vysokoškolským učitelem na Filozofické a Cyrilometodějské bohoslovecké fakultě UP. Titul CSc. získal v oboru psychologických věd (1987) a habilitoval se v oboru sociální psychologie (1991). Profesorem v oboru klinická psychologie byl jmenován v roce 2004 na základě zvláštního řízení vatikánské kongregace.\n\nPublikuje v odborném tisku doma (Čs. psychologie, Čs. psychiatrie, Sociologický časopis, Pedagogika, Vlastivědný věstník moravský aj.) i v zahraničí (Německo, USA, Švýcarsko, Rakousko, Itálie), je autorem psychologických a vlastivědných monografii.\n\nV současnosti působí na Fakultě humanitních studií Univerzity Tomáše Bati ve Zlíně, žije v Olomouci.\n\n"}
{"id": "746173", "url": "https://cs.wikipedia.org/wiki?curid=746173", "title": "František Hlávka", "text": "František Hlávka\n\nFrantišek Hlávka (18. května 1856 Tišice – 22. dubna 1946 Hradec Králové) byl český a československý politik z východních Čech a meziválečný senátor Národního shromáždění.\n\nOd roku 1872 se učil zámečníkem ve Vídni. Po krátkou dobu pracoval v Čakovicích a v Praze. Angažoval se v dělnickém hnutí. V roce 1890 se v Praze účastnil stávky. Byl pak vězněn a propuštěn z práce. Od roku 1890 pracoval ve Škodových závodech v Hradci Králové. I zde byl politicky aktivní. Roku 1921 zakládal místní organizaci KSČ V Hradci Králové.\n\nV parlamentních volbách v roce 1925 získal za Komunistickou stranu Československa senátorské křeslo v Národním shromáždění. Po parlamentních volbách v roce 1929 se do horní komory dostal znovu, nyní ovšem až dodatečně v roce 1930 jako náhradník poté, co zemřel senátor Filip Dobrovolný. V senátu setrval do roku 1935.\n\nProfesí byl strojvůdce v Hradci Králové. Ve 30. letech 20. století vedl v Hradci Králové list \"Pochodeň\", tiskový orgán KSČ ve východních Čechách. Roku 1939 byl zatčen, ale později propuštěn.\n\n"}
{"id": "746176", "url": "https://cs.wikipedia.org/wiki?curid=746176", "title": "Václav Houser", "text": "Václav Houser\n\nVáclav Houser (22. dubna 1871 Krč – 1958) byl český a československý politik, meziválečný senátor.\n\nPočátkem 20. let patřili Václav Houser, Bohumír Šmeral a Dominik Havlín mezi předáky marxistické levice v Československé sociálně demokratické straně dělnické, která tehdy procházela rozkolem. Náležel pak mezi hlavní postavy na ustavujícím sjezdu KSČ v roce 1921. Zde prohlásil, že „\"Chceme-li míti silnou stranu, která by byla schopná činu, musíme míti jasno v organisacích s disciplinou železnou, přímo vojáckou. Celá strana musí býti tímto vojáckým duchem prodchnuta\".“ V letech 1921-1922 náležel do radikální stranické frakce okolo Bohumila Jílka, která ve vnitrostranické polemice tehdy prosazovala daleko užší propojení KSČ a Kominterny. Slučovací sjezd KSČ na podzim 1921 ho zvolil do osmičlenného užšího výkonného výboru KSČ. Funkce se vzdal na říšské konferenci KSČ v září 1922. V roce 1925 zastával před III. sjezdem KSČ krátce funkci organizačního sekretáře strany.\n\nV parlamentních volbách v roce 1925 získal za Komunistickou stranu Československa senátorské křeslo v Národním shromáždění. Byl předsedou senátorského klubu strany. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného Komunistická strana Československa (leninovci). V senátu zasedal do roku 1929.\n\nProfesí byl ředitelem okresní nemocniční pokladny v Praze.\n"}
{"id": "746177", "url": "https://cs.wikipedia.org/wiki?curid=746177", "title": "Nejkrásnější vesnice Francie", "text": "Nejkrásnější vesnice Francie\n\nNejkrásnější vesnice Francie (francouzsky \"Les Plus Beaux Villages de France\") je název sdružení a zároveň obchodní značka ve Francii. Sdružení založil v roce 1982 Charles Ceyrac, tehdejší starosta Collonges-la-Rouge (Corrèze) na podporu turismu v malých obcích francouzského venkova, které mají bohaté historické dědictví. První rok se k iniciativě připojilo 66 obcí. V roce 2011 neslo tuto značku 156 míst v 21 regionech a 69 departementech.\n\nK zajištění kvality značky \"nejkrásnější vesnice\" stanovalo sdružení při výběru přísná kritéria. Obec, která chce být zanesena na seznam nejkrásnějších vesnic, nesmí mít více než 2000 obyvatel a musí mít památkově chráněnou zónu nebo alespoň dvě stavební pamětihodnosti chráněné jako historická památka. Politika urbanistického plánování musí vést k zachování historického prostředí. Podání žádosti o členství musí schválit obecní rada.\n\nPodle francouzského vzoru vznikly podobné iniciativy i v jiných zemích. V roce 1994 ve Valonsku (\"Les plus beaux villages de Wallonie\"), v roce 1997 v Québecu (\"Les plus beaux villages du Québec\") a v roce 2001 v Itálii (\"I borghi più belli d'Italia\"). Od roku 2003 působí v Collonges-la-Rouge mezinárodní svaz \"Les plus beaux villages de la Terre\" (Nejkrásnější vesnice světa), který zastřešuje obdobné národní organizace.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "746179", "url": "https://cs.wikipedia.org/wiki?curid=746179", "title": "Felsuma paví", "text": "Felsuma paví\n\nFelsuma paví (\"Phelsuma quadriocellata\") je druh stromového gekona z rodu Phelsuma, který obsahuje přibližně 40 druhů, kteří žijí stejně jako felsuma paví na Madagaskaru. Žije v deštných pralesích a živí se převážně hmyzem.\n\nFelsuma paví zahrnuje čtyři poddruhy\n\nFelsuma paví dorůstá 9 – 13 cm, záleží na poddruhu. Patří tedy spíš mezi menší felsumy. Základní zbarvení je zelené s červenými tečkami na hřbetě. Po stranách těla je vždy velká černá skvrna ohraničená modrým proužkem. Břicho je žlutobílé. Ocas dosahuje přibližně plovi.\n"}
{"id": "746181", "url": "https://cs.wikipedia.org/wiki?curid=746181", "title": "Josef Hubka", "text": "Josef Hubka\n\nJosef Hubka (11. března 1879 Kralovice – ???) byl český a československý politik a meziválečný senátor Národního shromáždění.\n\nPo parlamentních volbách v roce 1925 získal za Československou stranu národně socialistickou senátorské křeslo v Národním shromáždění. Mandát nabyl ale až dodatečně roku 1927 jako náhradník poté, co zemřel senátor Vojtěch Čipera. Mandát pak obhájil v parlamentních volbách v roce 1929 a parlamentních volbách v roce 1935. V senátu zasedal až do jeho zrušení v roce 1939. Krátce předtím, v prosinci 1938, ještě přestoupil do nově zřízené Strany národní jednoty.\n\nProfesí byl odborným učitelem na Královských Vinohradech.\n\nJeho dcera Paula Moss (narozená roku 1925 jako Pavla Hubková) emigrovala v roce 1948 do USA a byla aktivistkou krajanského sdružení Czechoslovak National Council of America.\n\n"}
{"id": "746185", "url": "https://cs.wikipedia.org/wiki?curid=746185", "title": "Robert Hütter", "text": "Robert Hütter\n\nRobert Hütter (17. dubna 1877 Mikulášovice – 7. ledna 1940 Brtníky) byl československý politik německé národnosti a meziválečný senátor.\n\nPřed první světovou válkou byl poslancem Českého zemského sněmu. Byl sem zvolen ve volbách v roce 1908 za kurii městskou, obvod Mikulášovice, Krásná Lípa. Uvádí se jako všeněmec.\n\nZa světové války bojoval na italské frontě. V domovské obci Brtníky (\"Zeidler\") byl od roku 1896 učitelem a v letech 1924-1937 řídícím učitelem. Od roku 1927 byl starostou této vesnice. V roce 1937 odešel do penze.\n\nProfesí byl učitelem a rolníkem v Zeidleru.\n\nV parlamentních volbách v roce 1925 získal za Německou nacionální stranu senátorské křeslo v Národním shromáždění. V senátu zasedal do roku 1929.\n\n"}
{"id": "746186", "url": "https://cs.wikipedia.org/wiki?curid=746186", "title": "Mistrovství Jižní Ameriky ve fotbale 1916 (soupisky)", "text": "Mistrovství Jižní Ameriky ve fotbale 1916 (soupisky)\n\n Miguel Benincasa, José Brachi, Francisco Castellino, Pablo Dacal, Juan Delgado, Alfredo Foglino, Isabelino Gradín, Rodolfo Marán, Jorge Germán Pacheco, José Pérez,José Piendibene, Angel Romano, Cayetano Saporiti, Pascual Somma, José Tognola, Antonio Urdinarán, José Vanzzino, Manuel Varela, Alfredo Zibechi Trenér: Alfredo Foglino\nEnrique Abello, Telésforo Báez, Enrique Cárdenas, Alfredo France, Eufelio Fuentes, Manuel Geldes, Manuel Guerrero, Enrique Gutiérrez, Roberto Moreno, Hernando Salazar, Enrique Teuche, Ramón Unzaga, Marcos Wittke Trenér: Carlos Fanta\n"}
{"id": "746187", "url": "https://cs.wikipedia.org/wiki?curid=746187", "title": "Ján Janík (senátor)", "text": "Ján Janík (senátor)\n\nJán Janík (25. května 1872 Valča — 25. června 1951 Sučany) byl slovenský a československý politik a meziválečný senátor Národního shromáždění za Hlinkovu slovenskou ľudovou stranu.\n\nByl vyučeným strojním zámečníkem. Několik let pracoval v Budapešti a v americkém Chicagu, od roku 1908 byl železničářem v Sučanech. Později je uváděn jako funkcionář odborů HSĽS.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929. V senátu setrval do roku 1935.\n\n"}
{"id": "746189", "url": "https://cs.wikipedia.org/wiki?curid=746189", "title": "Ján Janík", "text": "Ján Janík\n\nJméno a příjmení Ján Janík má více nositelů:\n\n"}
{"id": "746190", "url": "https://cs.wikipedia.org/wiki?curid=746190", "title": "Řecký stát", "text": "Řecký stát\n\nHelénský stát (řecky Ελληνική Πολιτεία, \"Elliniki Politeia\", překládáno také jako Řecký stát) byl loutkový režim nacistického Německa a Itálie na území okupovaného Řecka v letech 1941-1944. Po balkánském tažení v roce 1941 bylo území Řecka rozděleno na německo-italské okupační zóny (severní část připadla Bulharsku). V Athénách byla zřízena loutková vláda v čele Georgiem Tsolakoglem (duben 1941 – prosinec 1942), následoval\nKonstantinos Logothetopulos (prosinec 1942 – duben 1943) a konečně Ioannis Rallis, který zůstal premiérem až do pádu režimu. Od Řecka bylo též odděleno území Pindu, které vytvořilo vlastní stát. Po kapitulaci Itálie v roce 1943 byly italské zóny obsazeny Němci. Kvůli partyzánskému hnutí a invazi Spojenců se v roce 1944 německé jednotky z Řecka stáhly.\n"}
{"id": "746195", "url": "https://cs.wikipedia.org/wiki?curid=746195", "title": "Outokumpu", "text": "Outokumpu\n\nOutokumpu je finské město ležící v provincii Severní Karélie. V lednu 2011 mělo 7 406 obyvatel. \n\nPůvodní vesnice se jmenovala \"Kuusjärvi\". Její rozvoj zahájil rok 1908, kdy byl v místě otevřen důl na měď, který v roce 1932 převzala společnost \"Outokumpu\". V roce 1968 byla obec povýšena na městys a přejmenována podle firmy. V roce 1977 se Outokumpu stalo městem. Důl byl uzavřen roku 1989, společnost \"Outokumpu\" se přestěhovala do Espoo a přeorientovala se na výrobu nerezových plechů. Dnes žije město hlavně z turismu.\n\n"}
{"id": "746196", "url": "https://cs.wikipedia.org/wiki?curid=746196", "title": "Clearing Customs", "text": "Clearing Customs\n\nClearing Customs je studiové album britského hudebníka Freda Frithe, vydané v únoru 2011. Nahrávání alba probíhalo ve dnech 29. listopadu 2007 v Baden-Baden a 1. prosince téhož roku v Saarbrücken.\n\n"}
{"id": "746203", "url": "https://cs.wikipedia.org/wiki?curid=746203", "title": "Bernhard von Bülow", "text": "Bernhard von Bülow\n\nBernhard Heinrich Karl Martin von Bülow (3. května 1849, Klein Flottbek – 28. října 1929, Řím) byl německý diplomat a státník, který byl od roku 1897 po tři roky ministrem zahraničí a poté v letech 1900 až 1909 německým kancléřem. \nBernhard von Bülow se narodil v Klein-Flottbeku v Holštýnsku (dnes v obvodě Altona v Hamburku). Jeho otec Bernhard Ernst von Bülow byl dánský a německý politik a státník. Bratr Bernharda, generálmajor Karl Ulrich von Bülow, velel během první světové války jízdě a účastnil se bitvy u Lutychu v srpnu 1914.\n\nBülow hovořil několika jazyky, byl schopným řečníkem a ve vysoké společnosti se cítil jako doma. Měl kapacity na to bavit i zapůsobit na své oponenty.\n"}
{"id": "746205", "url": "https://cs.wikipedia.org/wiki?curid=746205", "title": "Josef Kahler", "text": "Josef Kahler\n\nJosef Kahler (8. října 1878 Hejtmánkovice – 4. prosince 1939 Velké Žernoseky) byl československý politik německé národnosti a meziválečný senátor za Německý svaz zemědělců (BdL).\n\nCelý život strávil v rodných Hejtmánkovicích. Pocházel z rolnické rodiny. Vystudoval národní školu v Hejtmánkovicích. Sloužil v armádě, kde dosáhl poddůstojnické hodnosti. Pak převzal rodinné hospodářství. Byl členem obecního zastupitelstva a obecní finanční komise. Byl členem (později předsedou) představenstva Východočeské tiskárny a nakladatelství v Hejtmánkovicích (podle jiného zdroje v Broumově) a členem výboru \"Ústředního svazu německých hospodářských společenstev v Čechách\". Dále byl členem okresního školního výboru. Zasedal v dozorčí radě Německé zemské banky v Děčíně a Okresní záložny v Broumově.\n\nPo roce 1918 patřil mezi zakladatele strany BdL na Broumovsku. Byl členem jejího celostátního vedení. V parlamentních volbách v roce 1925 získal za BdL senátorské křeslo v Národním shromáždění. Mandát obhájil v parlamentních volbách v roce 1929. V senátu zasedal do roku 1935. V letech 1930-1935 byl místopředsedou senátu. Profesí byl rolníkem v Hejtmánkovicích u Broumova.\n\nZemřel v prosinci 1939 při návštěvě přítele ve Velkých Žernosekách.\n\n"}
{"id": "746206", "url": "https://cs.wikipedia.org/wiki?curid=746206", "title": "Michal Kalčok", "text": "Michal Kalčok\n\nMichal Kalčok, též Kalcsók (26. září 1878 Hodruša-Hámre – ???), byl slovenský a československý politik a meziválečný senátor Národního shromáždění ČSR za Hlinkovu slovenskou ľudovou stranu, za druhé světové války předák strany etnických Slováků v Maďarsku.\n\nProfesí byl obchodníkem ve Svätém Kríži nad Hronem.\n\nV parlamentních volbách v roce 1925 získal senátorské křeslo v Národním shromáždění. V senátu setrval do roku 1929.\n\nZa druhé světové války byl aktivní na okupovaném území Slovenska, které po první vídeňské arbitráži připadlo Maďarsku. Agitoval ve prospěch maďarské vlády. Podle historické studie o dějinách maďarské okupace jižního Slovenska to bylo proto, že vlastnil zbytkový statek v regionu Gemeru a chtěl ho tak zachránit. V květnu 1940 se ve slovenském tisku uvádí, že se Michal Kalčok stal předsedou Krajinské uherské slovenské strany, která má zastupovat etnickou slovenskou menšinu v Maďarsku. Ustavující sjezd této strany se konal 28. dubna 1940 v Budapešti (název subjektu uváděn jako Uherská slovenská křesťanská lidová strana). V pramenech je zmiňován v maďarské podobě příjmení Kalcsók. Stal se předsedou strany, jedním z místopředsedů byl další bývalý ľudácký senátor Adolf Melíšek. Kalčokova strana, i přes podporu maďarské vlády, nezískala mezi etnickými Slováky výraznější ohlas. Jejím skutečným motivem totiž byla snaha maďarských úřadů politicky a národnostně rozdělit etnické Slováky žijící od roku 1938 v hranicích Maďarska. Na východě slovenské jazykové oblasti to bylo pomocí konceptu samostatného slovjackého národa, na středním a jižním okraji slovenského etnického území to měla být právě Kalčokova politická platforma. Dominantní pozici mezi etnickými Slováky v Maďarsku si i přes to udržela skupina okolo časopisu \"Slovenská jednota\" a z něj vzešlá Strana slovenskej národnej jednoty.\n\n"}
{"id": "746209", "url": "https://cs.wikipedia.org/wiki?curid=746209", "title": "Eduard Kavan", "text": "Eduard Kavan\n\nEduard Kavan (13. října 1875 Břesovice - 30. července 1935 Kroměříž) byl český a československý římskokatolický kněz, probošt Kolegiátní kapituly u svatého Mořice v Kroměříži, politik a senátor Národního shromáždění.\n\nNa kněze byl vysvěcen roku 1899. Profesí byl ve 20. letech 20. století farářem a náměstkem starosty Valašského Meziříčí. Předsedal \"Lidové jednotě pro Meziříčí a Krásno\", byl starostou Orla župy kardinála Bauera, členem předsednictva \"kněžské nemocenské pojišťovny\" v Praze a předseda \"Jednoty duchovenstva arcidiecéze olomoucké\". V politice se angažoval už počátkem 20. století. Byl odpůrcem volby Tomáše Masaryka za volební obvod na Valašsku.\n\nV zemských volbách roku 1913 byl zvolen na Moravský zemský sněm jako jeden z 19 českých katolických poslanců. Zastupoval českou kurii venkovských obcí, obvod Valašské Meziříčí, Rožnov.\n\nV parlamentních volbách v roce 1925 získal za Československou stranu lidovou senátorské křeslo v Národním shromáždění. Mandát obhájil v parlamentních volbách v roce 1929. V senátu setrval do roku 1935.\n\nOd 1. května 1934 do své smrti roku 1935 byl proboštem Kolegiátní kapituly u svatého Mořice v Kroměříži.\n\nZemřel v červenci 1935 po delší nemoci. Zádušní mše se konala v kostele svatého Mořice v Kroměříži, pohřeb na Hostýně.\n\n"}
{"id": "746211", "url": "https://cs.wikipedia.org/wiki?curid=746211", "title": "Bohuš Kianička", "text": "Bohuš Kianička\n\nBohuš Kianička (12. září 1875 Turčianský Svätý Martin – 29. května 1938 Turčianský Svätý Martin) byl slovenský a československý politik, meziválečný senátor Národního shromáždění ČSR za Československou živnostensko-obchodnickou stranu středostavovskou.\n\nV Banské Bystrici se vyučil řezníkem a uzenářem. Pobýval v Budapešti, Praze a Turčianském Svätém Martinovi. Politicky se angažoval. Byl členem četných stavovských a družstevních spolků. Byl rovněž odpovědným redaktorem listů \"Slovenský remeselník\" (1927-1929) a \"Hlásnik\". Vedl organizaci živnostenské strany na Slovensku. Zemským předsedou strany byl až do své smrti. Profesí byl uzenářem v Turčianském Svätém Martinu.\n\nV parlamentních volbách v roce 1925 získal za živnostenskou stranu senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval do své smrti roku 1938. Pak ho nahradil Juraj Vyskočil.\n\nZemřel v květnu 1938. Pohřben byl 1. června v Turčianském Sv. Martinu.\n\n"}
{"id": "746215", "url": "https://cs.wikipedia.org/wiki?curid=746215", "title": "Zlatý klas 1982", "text": "Zlatý klas 1982\n\nTřináctý ročník poháru o Zlatý klas v ledním hokeji se konal od 1. – 4. září 1980 v Českých Budějovicích. Zúčastnili se čtyři týmy. Mužstva se utkala jednokolovým systémem každý s každým.\n\n Motor České Budějovice – HK Sibir Novosibirsk 4:6 (2:4, 1:1, 1:1)\n\n1. září 1982 - České Budějovice\nBranky: ???\n\n2. září 1982 - České Budějovice\nBranky: Lukáč 4, Černík 2, Růžička 2, Korbela – Proske.\nRozhodčí: Budínský – Šatava, Vala (TCH)\nVyloučení: 3:4 (0:0)\n\n3. září 1982 - České Budějovice\nBranky: Černík 3, Dudáček, Vlach, Kokrment, Hořava – Barabanov.\nRozhodčí: Okoločány – Boršek, Bombic (TCH)\nVyloučení: 6:5 (0:0)\n\n3. září 1982 - České Budějovice\nBranky: ???\n\n4. září 1982 - České Budějovice\nBranky: Dornič 2, Richter 2, Liba 2, Pašek, Hrdina, Lukáč, Lála – Dolejšek.\nRozhodčí: Jirka – Bombic, Turek (TCH)\nVyloučení: 9:8 (1:0)\n\n4. září 1982 - České Budějovice\nBranky: Pumorov 2, Konovalov, Klamešov, Barabanov – Unterdörfer 2.\nRozhodčí: Adam – Boršek, Bombic (TCH)\nVyloučení: 3:5 (0:0)\n\n"}
{"id": "746216", "url": "https://cs.wikipedia.org/wiki?curid=746216", "title": "Čou", "text": "Čou\n\nČou může znamenat:\n\n\n\n\nRůzné čínské státy pojmenované po dynastii Čou, pozdějšími historiky rozlišené přívlastky (Severní, Pozdní atd.):\n"}
{"id": "746219", "url": "https://cs.wikipedia.org/wiki?curid=746219", "title": "Kyselina isokyanatá", "text": "Kyselina isokyanatá\n\nKyseliny isokyanatá (chemický vzorec HNCO) je anorganickou sloučeninou objevenou roku 1830 Liebigem a Wöhlerem, je to bezbarvá kapalina, nestálá a jedovatá.\n\nKyselinu isokyanatou lze připravit protonizací kyanatanového aniontu (OCN), například přidáním kyseliny chlorovodíkové (HCl) do roztoku kyanatanu draselného (KOCN). V takto připravené kyselině isokyanaté je v množství okolo 3 % přítomna pravděpodobně kyselina kyanatá (HOCN), nelze ji ovšem izolovat (\"viz níže\").\n\nHNCO lze také připravit vysokoteplotním rozkladem kyseliny kyanurové , která vzniká při stání koncentrovaných roztoků kyseliny isokyanaté. Je to její trimer.\n\nKyselina isokyanatá ve vodě pomalu hydrolyzuje za vzniku oxidu uhličitého (CO) a čpavku (NH).\n\nS aminy reaguje za vzniku karbamidů a reakce se nazývá karbamylace.\n\nNízkoteplotní fotolýzou pevných látek obsahujících HNCO byla prokázána existence H-O-C≡N známé jako kyselina kyanatá, která je tautomerem kyseliny isokyanaté. Čistá kyselina kyanatá nebyla izolována a kyselina izokyanatá v jejich směsi výrazně převažuje ve všech rozpouštědlech. Je proto potřeba dávat pozor, protože v některých příručkách se vyskytují údaje pro kyselinou kyanatou, ale ve skutečnosti jde o kyselinu isokyanatou.\n\nKyanatá a isokyanatá kyselina jsou izomery kyseliny fulminové (H-C=N-O), která však není nijak zvlášť stabilní.\n"}
{"id": "746221", "url": "https://cs.wikipedia.org/wiki?curid=746221", "title": "Hurts", "text": "Hurts\n\nHurts jsou britské synthpopové duo založené roku 2009, sestávající ze zpěváka Thea Hutchcrafta a klávesisty, kytaristy Adama Andersona. Jejich debutové album Happiness, obsahující například skladby jako Wonderful Life nebo Better Than Love, se umístilo mezi deseti nejúspěšnějšími alby ve dvanácti evropských zemích a celosvětově se ho prodalo na 800 000 kopií. V kategorii singlových nahrávek bylo celosvětově prodáno více než milion kusů. Jsou také známí, díky spolupráci s Calvinem Harrisem na singlu \"Under Control\". Kromě synthpopu si získaly pozornost i díky svému dress-codu: Od samého počátku své umělecké kariéry totiž vystupují uhlazení a převážně v oblecích. Má se údajně jednat o narážku na jejich předchozí stav - oba totiž byli nezaměstnaní a aby neztratili poslední důstojnost, tak docházeli na úřad práce oba právě v obleku. 9. října 2015 vydali své třetí album s názvem \"Surrender\". 29. září 2017 vydali své čtvrté album s názvem \"Desire\".\n\n\"\"Happiness\"\" (2010)\n\n\"\"Exile\"\" (2013)\n\n\"\"Surrender\"\" (2015)\n\n\"\"Desire\"\" (2017)\n\n"}
{"id": "746223", "url": "https://cs.wikipedia.org/wiki?curid=746223", "title": "Vincenc Maixner", "text": "Vincenc Maixner\n\nVincenc Maixner (17. března 1888, Praha-Vinohrady – 25. května 1946, tamtéž) byl český dirigent a hudební skladatel.\n\nStudoval na gymnáziu v Praze, studium přerušil a vstoupil na Pražskou konzervatoř, kde studoval skladbu u Karla Steckera a v mistrovské škole u Vítězslava Nováka. V roce 1912 se stal korepetitorem a asistentem dirigenta Národního divadla v Praze a v roce 1918 řádným dirigentem opery. Jeho repertoár byl široký. Nastudoval jak opery českých klasiků, tak největší díla světového repertoáru. Zejména se osvědčil jako interpret soudobých oper (Leoš Janáček, Richard Strauss). Již v roce 1915 na sebe upozornil hudbou k inscenaci Euripidovy tragédie \"Hippolytos\". V roce 1920 pak zkomponoval hudbu pro jediné představení Régnierovy symbolické básně \"Muž a siréna\", které připravil \"Klub sólistů Národního divadla\". Vynikal rovněž jako pohotový doprovazeč i sólový klavírista.\n\nByl ženatý s manželkou Sylvou, rozenou Šebkovou. V roce 1938 odešel do důchodu.\n\nJeho bratr, Antonín Maixner (1889–1917), byl vynikající houslista. Již v sedmnácti letech byl koncertním mistrem České filharmonie. Od roku 1911 byl koncertním mistrem orchestru Národního divadla. Zemřel však příliš mlád.\n\n\n\n\n\n"}
{"id": "746225", "url": "https://cs.wikipedia.org/wiki?curid=746225", "title": "Velký Chingan", "text": "Velký Chingan\n\nVelký Chingan je pohoří na severovýchodě Čínské lidové republiky. Od severu na jih má délku přibližně 1200 kilometrů, přičemž na severu je široké až 306 kilometrů a k jihu se zužuje na 97 kilometrů. Odděluje od sebe nížinu Mandžuska a Mongolskou náhorní plošinu. Z administrativního hlediska patří v Číně do Vnitřního Mongolska a do provincie Chej-lung-ťiang.\n\nZatímco západní úbočí jsou pozvolná, východní jsou příkrá a hojněji narušená přítoky Nonu a Sungari. Pohoří je hustě zalesněné, místní rostlinstvo je zabajkalského charakteru, smíšené vlivy Sibiře a Mandžuska.\n\nZ hlediska podnebí se jedná o významnou a výraznou hranici. Zatímco na východě je srážek dostatek (přes 500 milimetrů ročně), na západě je oblast suchá.\n"}
{"id": "746227", "url": "https://cs.wikipedia.org/wiki?curid=746227", "title": "Ludwig Korinek", "text": "Ludwig Korinek\n\nLudwig Korinek (23. března 1878 Prešpurk – ???) byl československý politik německé národnosti a meziválečný senátor Národního shromáždění ČSR za Německý svaz zemědělců (BdL).\n\nProfesí byl tesařem a starostou v Pezinku.\n\nPo parlamentních volbách v roce 1925 získal za Německý svaz zemědělců (německá agrární strana, BdL) senátorské křeslo v Národním shromáždění. Mandát nabyl ale až dodatečně roku 1926 poté, co volební soud zrušil mandát senátora Jana Prinze. V senátu zasedal do roku 1929.\n\n"}
{"id": "746228", "url": "https://cs.wikipedia.org/wiki?curid=746228", "title": "Zlatý klas 1983", "text": "Zlatý klas 1983\n\nČtrnáctý ročník poháru o Zlatý klas v ledním hokeji se konal od 31. srpna – 3. září 1983 v Českých Budějovicích. Zúčastnili se čtyři týmy. Mužstva se utkala jednokolovým systémem každý s každým.\n\n Československo – Ižstal Iževsk 3:1 (1:0, 2:0, 0:1)\n\n31. srpna 1983 - České Budějovice\nBranky: Růžička, Liba, Pašek - Savcilin.\nRozhodčí: Jirka - Bouška, Simandl (TCH)\nVyloučení: 12:11 (1:1, 1:0) navíc Růžička na 10 min.\n\n1. září 1983 - České Budějovice\nBranky: Korbela, V. Lukáč 2, Šejba, Chalupa - Ondrejec.\nRozhodčí: Okoličány - Šejda, Rejč (TCH)\nVyloučení: 7:8\n\n1. září 1983 - České Budějovice\nBranky: Konrakov, Vefelov, Abramov, Batulin – Graul, Frenzel.\nRozhodčí: Šutka – Turek, Fráňa (TCH)\nVyloučení: 7:5\n\n2. září 1983 - České Budějovice\nBranky: Růžička 3, F. Musil, Richter, Rusnák, Caldr, Lála, Chalupa - Radant.\nRozhodčí: Kokš - Boršek, Bambic (TCH)\nVyloučení: 4:8 (3:1)\n\nČSSR: Šindel - Kadlec, Hořava, Chalupa, Benák, Uvíra - Šejba, Liba, F. Musil - Lála, Svozil, Černík (41. Klíma) - Rusnák, V. Lukáč, Janecký - Korbela, Růžička, Richter - Dudáček, Pašek, Caldr.\n\n3. září 1983 - České Budějovice\nBranky: Božek 4, Kolda, Kostourek, Liška – Semionov, Batulin.\n\n4. září 1983 - České Budějovice\nBranky: Božek, Kostourek – Kuhnke, R. Peters, Proske.\n\n"}
{"id": "746230", "url": "https://cs.wikipedia.org/wiki?curid=746230", "title": "Něžné kuře", "text": "Něžné kuře\n\nNěžné kuře (originální francouzský název \"Tendre Poulet\") je francouzský hraný film z roku 1978, který režíroval Philippe de Broca podle vlastního scénáře. Předlohou filmu byl román \"Le Frelon\", který napsal Jean-Paul Rouland. Detektivní komedie popisuje vztah policejní komisařky a vysokoškolského profesora. Volné pokračování tohoto filmu bylo natočeno pod názvem \"Ukradli torzo Jupitera\" v roce 1980, celý děj pokračování se už ale odehrává v Řecku.\n\nLise Tanquerellová je policejní komisařka a Antoine Lemercier profesor starověké řečtiny. Seznámí se při autonehodě, při které Lisin vůz narazí do Antoinova mopedu. Lisa mu pomůže dopravit se na přednášku do Sorbonny a zde zjistí, že se znají už ze školy. Antoine ji pozve na pěvecké vystoupení před kostel Saint-Germain-l'Auxerrois, odkud musí ale Lisa narychlo odjet. Toho večera je po boxerském utkání v Salle Wagram zavražděn poslanec a bývalý ministr průmyslu Grandville a Lise je případ přidělen. Podezřelý je Alexandre Mignonac, jiný poslanec, který se se zavražděným krátce před tím popral kvůli milence. Ten policii uteče a skrývá se u své další milenky Christine Vallierové. Lisa před Antoinem tají, že je policistka, protože Antoine nemá policisty rád. Na Place de la République je při demonstraci zavražděn další poslanec. Lisa tam jede i s Antoinem. Také tento poslanec byl milencem Christine. Oba byli zavražděni šídlem se zvláštním znakem leoparda. Jako třetí je stejným způsobem zavražděn Alexandre Mignonac. Lisa je z případu odvolána a vyšetřování povede komisař Beretti. Lisa zjistí, že vražedné nástroje pocházejí z bývalé továrny, která stojí naproti domu, kde bydlí Christine. Vrahem je někdo, kdo Christine sleduje. Lisa jí tuto skutečnost zavolá. Christine zrovna čeká na komisaře Berettiho. Ten se do továrny vypraví a je také zavražděn. Lisa se do továrny vypraví s policisty a vraha vyruší. Ten jako rukojmí vezme Antoina. Následuje automobilová honička, vrah je dopaden až druhý den ráno a Antoine je osvobozen.\n\n"}
{"id": "746231", "url": "https://cs.wikipedia.org/wiki?curid=746231", "title": "Jan Málek", "text": "Jan Málek\n\nJan Málek (* 18. května 1938 Praha) je český hudební režizér a skladatel.\n\nNa Pražské konzervatoři studoval od roku 1956 na oddělení lidových nástrojů u Alberta Peka. Specializoval se na bicí nástroje. Dále studoval skladbu u Miloslava Kabeláče. Stal se hudebním režizérem Československého rozhlasu v Plzni a v letech 1965–1976 působil jako dramaturg \"Plzeňského rozhlasového orchestru\". Rovněž byl lektorem a dramaturgem plzeňské elektroakustické laboratoře. V roce 1976 přešel do Prahy a je hudebním režisérem Českého rozhlasu.\n\nZpočátku se intenzivně zabýval kompozičními postupy tzv. Nové hudby, s čímž souvisela i jeho činnost v rámci elektroakustické laboratoře. Později se jeho inspiračními zdroji stala stará hudba a folklór. Kromě vlastních skladeb se zabývá i realizací skladeb starých mistrů a jejich úpravami pro současné provedení.\n\n\n\n\n\n\n"}
{"id": "746234", "url": "https://cs.wikipedia.org/wiki?curid=746234", "title": "Copa América 1975", "text": "Copa América 1975\n\nCopa América 1975 byla 30. mistrovství pořádané fotbalovou asociací CONMEBOL a zároveň první pod novým názvem. Vítězem se stala Peruánská fotbalová reprezentace.\n\n byla jako obhájce titulu nasazena přímo do semifinále. Zbylá devítka týmů byla rozlosována do tří skupin po třech týmech. Ve skupinách se utkal dvoukolově každý s každým. Vítězové skupin následně postoupili do semifinále. V semifinále a finále se hrálo systémem doma a venku.\n\n\n\" zvítězila celkovým skóre 3:1 a postoupila do finále.\"\n\n\"Celkové skóre dvojzápasu bylo 3:3. postoupilo po hodu mincí.\"\n\n\"Ve finále se nesčítalo skóre. Vzhledem k tomu, že oba týmy vyhrály jeden zápas, o titulu rozhodl dodatečný zápas na neutrální půdě.\"\n\n"}
{"id": "746237", "url": "https://cs.wikipedia.org/wiki?curid=746237", "title": "Podšívka", "text": "Podšívka\n\nPodšívka je vnitřní vrstva textilu, kůže nebo jiného materiálu, která se vkládá do šatů, klobouků, batohů, záclon a podobných výrobků.\n\nPodšívka dodává vnitřku oděvu úhledný vzhled a zakrývá všelijaké spoje, švy, hrubé okraje či jiné krejčovské prvky. Snižuje také namáhání látky otěrem vznikajícím při nošení oděvu, a prodlužuje tak jeho životnost. Hladká podšívka napomáhá snadnějšímu oblékání sak, kabátů či plášťů a v zimě zvyšuje ochranu před chladem. \n"}
{"id": "746241", "url": "https://cs.wikipedia.org/wiki?curid=746241", "title": "Dannyho parťáci", "text": "Dannyho parťáci\n\nDannyho parťáci (originální název Ocean's Eleven) je americký film z roku 2001. Jde o remake filmu \"Dannyho jedenáctka\" z roku 1960. Režisérem filmu byl Steven Soderbergh a v hlavních rolích jsou George Clooney, Brad Pitt, Matt Damon, Don Cheadle, Andy García a Julia Roberts. Film zaznamenal velký úspěch nejen finančně, ale i u kritiky. Steven Soderbergh režíroval i dvě pokračování, filmy \"Dannyho parťáci 2\" v roce 2004 a \"Dannyho parťáci 3\" v roce 2007.\n\n\n\n\nFilm získal hodnocení 81% na webu \"Rotten Tomatoes\". Lidé film popsali jako „čistou zábavu od začátku do konce“ a zahrnuli ho do seznamu Nejlepší na filmovém plátně na konci roku. Redaktor Time, Richard Corliss zkritizoval film tím, že řekl, že mu „nenabídl příliš mnoho“. V hlasování během listopadu 2008 se \"Dannyho parťáci\" umístili na 500. místě v žebříčku časopisu Empire magasine s názvem 500 nejlepších filmů.\n\nDon Cheadle pro svou roli musel mluvit s akcentem cockney; kritikům se velice nelíbil a jeho přízvuk označili jako jeden z nejhorších ve filmech. On na to řekl: \"Moji britští přátelé mi po zhlédnutí filmu řekli, že mám opravdu mizerný. Víte, opravdu jsem na tom přízvuku pracoval. Jel jsem do Londýna, mluvil s lidmi, snažil se to poznat…moje agentka řekla, že byl dobrý, takže je mi tohle celé docela líto. I přes to, že se mi asi každý směje. A tak jsem ji samozřejmě vyhodil.\"\n\nFilm měl rozpočet 85 milionů dolarů. Za první víkend v kinech vydělal po Americe 38 milionů dolarů a stal se tím nejúspěšnějším filmem víkendu. Film vydělal celkem 183 417 150 dolarů ve Spojených státech, mimo Spojené státy 267 311 379 dolarů a celosvětově tedy 450 728 529 dolarů.\n\n"}
{"id": "746244", "url": "https://cs.wikipedia.org/wiki?curid=746244", "title": "Copa América 1979", "text": "Copa América 1979\n\nCopa América 1979 bylo 31. mistrovství pořádané fotbalovou asociací CONMEBOL. Vítězem se stala Paraguayská fotbalová reprezentace.\n\n bylo jako obhájce titulu nasazeno přímo do semifinále. Zbylá devítka týmů byla rozlosována do tří skupin po třech týmech. Ve skupinách se utkal dvoukolově každý s každým. Vítězové skupin následně postoupili do semifinále. V semifinále a finále se hrálo systémem doma a venku.\n\n\" zvítězilo celkovým skóre 2:1 a postoupilo do finále.\"\n\n\" zvítězila celkovým skóre 4:3 a postoupila do finále.\"\n\n\"Ve finále se nesčítalo skóre. Vzhledem k tomu, že oba týmy jednou vyhrály, o titulu měl rozhodnout dodatečný zápas na neutrální půdě.\"\n\n\"Rozhodující zápas nerozhodl ani po prodloužení. Sečetlo se proto skóre z prvních dvou zápasů a získala titul díky vítězství 3:1.\"\n\n"}
{"id": "746247", "url": "https://cs.wikipedia.org/wiki?curid=746247", "title": "Karol Krčméry", "text": "Karol Krčméry\n\nKarol Krčméry (29. listopadu 1859 Ružomberok – 2. února 1949 Bratislava) byl slovenský a československý politik a meziválečný senátor Národního shromáždění za Hlinkovu slovenskou ľudovou stranu.\n\nStřední školu studoval v Banské Bystrici, Kláštoru pod Znievom, Szegedu a Košicích. Teologii studoval na Pázmáneu ve Vídni a klasickou filologii na Budapešťské univerzitě. Působil jako středoškolský profesor a ředitel gymnázií na různých místech Uherska. Věnoval se jazykovědnému bádání, angažoval se v debatách o reformě slovenského pravopisu.\n\nByl aktivní i v politice. V roce 1926 byl zastoupen v pětičlenném direktoriu, které řídilo Hlinkovu stranu po dobu, kdy byl Andrej Hlinka na zahraniční cestě. V parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval až do jeho zrušení roku 1939.\n\nProfesí byl ředitelem gymnázia v Trnavě, roku 1935 uváděn jako vrchní gymnaziální ředitel ve výslužbě, Nové Zámky.\n\n"}
{"id": "746248", "url": "https://cs.wikipedia.org/wiki?curid=746248", "title": "Copa América 1983", "text": "Copa América 1983\n\nCopa América 1983 bylo 32. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace.\n\n byla jako obhájce titulu nasazena přímo do semifinále. Zbylá devítka týmů byla rozlosována do tří skupin po třech týmech. Ve skupinách se utkal dvoukolově každý s každým. Vítězové skupin následně postoupili do semifinále. V semifinále a finále se hrálo systémem doma a venku.\n\n\" zvítězila celkovým skóre 2:1 a postoupila do finále.\"\n\n\"Celkové skóre dvojzápasu bylo 1:1. Brazílie postoupila díky hodu mincí.\"\n\n\" získala titul díky celkovému vítězství 3:1 (pravidlo venkovních gólů ještě nebylo zavedeno).\"\n\n"}
{"id": "746250", "url": "https://cs.wikipedia.org/wiki?curid=746250", "title": "Emanuel Kučera", "text": "Emanuel Kučera\n\nEmanuel Kučera (8. září 1879 Úhonice – 27. prosince 1948) byl český a československý politik, meziválečný senátor za Komunistickou stranu Československa a později za odštěpeneckou formaci Komunistická strana Československa (leninovci).\n\nProfesí byl domkářem a truhlářem v Úhonicích. Později byl zaměstnancem středočeských elektráren.\n\nV komunálních volbách roku 1919 byl zvolen do zastupitelstva obce Úhonice a stal se starostou. Uvádí se jako člen sociální demokracie, profesí truhlář.\n\nPo parlamentních volbách v roce 1925 získal senátorské křeslo v Národním shromáždění, nyní již za KSČ. Mandát ale nabyl až dodatečně roku 1926 jako náhradník poté, co senátor Rudolf Schubert nezískal potvrzení svého mandátu. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného \"Komunistická strana Československa (leninovci)\". V senátu zasedal do roku 1929.\n\nV listopadu 1931 byl odsouzen na čtyři měsíce do vězení za své výroky ohledně \"válečných příprav kapitalistických států\".\n\nZemřel náhle v prosinci 1948.\n\n"}
{"id": "746255", "url": "https://cs.wikipedia.org/wiki?curid=746255", "title": "František Kocourek", "text": "František Kocourek\n\nFrantišek Kocourek (13. září 1901, Praha – 14. května 1942, Birkenau) byl novinář, rozhlasový reportér a spisovatel.\n\nOd poloviny 20. let pracoval v rozhlase jako reportér a komentátor. Později spolupracoval také s Peroutkovou Přítomností a s dokumentárním i s hraným filmem. V publicistické činnosti upozorňoval od začátku 30. let na nebezpečí, které představoval nástup nacismu v Německu. Roku 1935 komentoval pro pražský Radiojournal průběh plebiscitu v Sársku. \n\nVelký posluchačský ohlas měly jeho rozhlasové komentáře událostí kolem Mnichova 1938 a na začátku nacistické okupace, zejména přímý přenos německé vojenské přehlídky na Václavském náměstí 19. 3. 1939, ironicky komentovaný. Od června 1940 už nesměl vystupovat v rozhlase. Navzdory varování gestapa pořádal přednášky s vlasteneckou tematikou. V červnu 1941 byl zatčen a posléze deportován do koncentračního tábora v Osvětimi-Birkenau, kde zahynul. \n\nPsal detektivní příběhy a humoristické romány, často se svým bratrem Milošem (1904–1984), spisovatelem, rozhlasovým a televizním pracovníkem. V roce 1934 uveřejnil v Přítomnosti sérii článků Na dně, která popisuje život nezaměstnaných za krize. Články vynikají realistickými detaily tehdejšího života.\n\nNa jeho paměť je pojmenována ulice Franty Kocourka v Praze na Smíchově.\n\n\n"}
{"id": "746256", "url": "https://cs.wikipedia.org/wiki?curid=746256", "title": "Bolševismus proti Evropě", "text": "Bolševismus proti Evropě\n\nBolševismus proti Evropě (francouzsky \"Le Bolchevisme contre l'Europe\") byl název propagandistické výstavy, která se v roce 1942 uskutečnila v Paříži v Salle Wagram. Jednalo se o jednu z velkých výstav organizovanou nacisty, které se odehrály v okupované Paříži. Výstava byla zahájena v březnu 1942 a během prvního dne ji navštívilo 10 000 osob. Fasáda budovy byla opatřena výzdobou upomínající na sousoší \"Dělník a kolchoznice\", které vytvořila Věra Muchina pro sovětský pavilon na světovou výstavu 1937 v Paříži. Výstava prezentovala domnělé nebezpečí bolševismu a komunismu ve spojení s židy a úspěšný boj Třetí říše proti němu.\n"}
{"id": "746277", "url": "https://cs.wikipedia.org/wiki?curid=746277", "title": "Mistrovství světa v atletice 2011 – Muži skok daleký", "text": "Mistrovství světa v atletice 2011 – Muži skok daleký\n\n"}
{"id": "746279", "url": "https://cs.wikipedia.org/wiki?curid=746279", "title": "Zlatý klas 1986", "text": "Zlatý klas 1986\n\nSedmnáctý ročník poháru o Zlatý klas v ledním hokeji se konal od 27. – 29. srpna 1986 v Českých Budějovicích. Zúčastnili se tři týmy. Mužstva se utkala jednokolovým systémem každý s každým.\n\n Motor České Budějovice – Avtomobilist Sverdlovsk 3:3\n\n27. srpna 1986 – České Budějovice\nBranky: ???\n\n28. srpna 1986 – České Budějovice\nBranky: Rosol, Pašel, Svitek – Jagoda.\nRozhodčí: Šubrt – Potsch, Unzeitig (TCH)\n\n29. srpna 1986 – České Budějovice\nBranky: Ťoupal 3, Král 2, Korbela – Stavjaňa, Pašek, Hořava, Rosol.\nRozhodčí: Lípa – Brunclík, Rouspetr (TCH)\n"}
{"id": "746280", "url": "https://cs.wikipedia.org/wiki?curid=746280", "title": "Růžkatec bradavčitý", "text": "Růžkatec bradavčitý\n\nRůžkatec bradavčitý (\"Ceratophyllum submersum\") je bezkořenná sladkovodní rostlina, která se pod vodní hladinou nejen volně vznáší, ale i opyluje.\n\nRozšířen je vyjma severních oblastí v celé Evropě, ve střední, jižní a jihovýchodní Asii a v Africe. Vyrůstá ve stojaté nebo jen mírně tekoucí vodě bohaté na živiny, kde bývá někdy ve dnu ukotven bezkořennou spodní části lodyhy a větvemi z ní odbočujícími. Vyskytuje se i v mírně slané brakické vodě.\n\nV České republice se velice vzácně objevuje v teplejších oblastech v rybnících, tůních, zatopených lomech a slepých ramenech řek, převážně v nížinných oblastech, kde požaduje vodu s dostatkem živin. Toleruje horší průzračnost vody i občasné přistínění vodní hladiny.\n\nPodle \"Černého a červeného seznamu cévnatých rostlin České republiky\" je mu přisouzen status kriticky ohroženého druhu (C 1) a ve \"Vyhlášce MŽP č. 395/1992 Sb.\" je prohlášen za silně ohrožený druh (§ 2). Poskytována ochrana se projevuje jako dostatečná, v poslední době přibylo známých lokalit kde růžkatec bradavčitý roste a s úspěchem se množí.\n\nJe to vytrvalý hydrofyt s lodyhami ve vodě vzplývajícími, které mohou dosahovat délky až 3 m. Lodyhy s internodiem dlouhým 1 až 2 cm jsou hustě rozvětvené, mají redukována pletiva a jsou proto velmi křehké, často se lámou. Hustě porůstají přesleny jasně zelených listů, které jsou 2 až 4krát vidličnatě dělené na 4 až 8 nitkovitých a měkkých úkrojků, poslední z nich bývá největší. Nemají palisty, mají však po obvodu drobounké chloupky na ochranu proti vodním plžům a drobným býložravým rybám. Tvar listů pomáhá lépe odolávat proudění vody a navíc se stýkají větší plochou s vodou, z které odebírají výživu. Přesleny jsou vespod lodyhy od sebe vzdálené a naopak v její horní části vyrůstají blízko u sebe, bývají obloukovitě k sobě skloněné a vytvářejí tak společně husté chomáče. Růžkatci bradavčitému nejlépe vyhovuje teplota vody od +18 do +25 °C.\n\nV období kvetení jsou lodyhy tak blízko u hladiny, že jejích horní části z vody vyčnívají. Celkem nenápadné a neúhledné květy vyrůstají, většinou po jednom, v úžlabí některých přeslenů listů. Rostliny jsou jednodomé, mají květy samčí a květy samičí na téže rostlině. Květy s prašníky (samčí) mají 12 drobných bělavých okvětních lístků, které jsou někdy považovány za zákrov a mezi nimi vyrůstá 10 až 12 extorzních prašníků směstnaných bez viditelného systému na květním lůžku. Pestíkové květy (samičí) jsou tvořeny 9 až 10 zelenavými okvětními lístky a 6 až 16 pestíky se svrchním semeníkem prodlouženým do lepkavé čnělky plnící roli blizny. Uvnitř semeníku je jediné, shora visící vajíčko. Pestíkových květů, vyrůstajících obvykle ve spodní části lodyhy, je mnohem méně než prašníkových, které rostou na koncových částech. Kvete v červnu až září.\n\nRůžkatec bradavčitý je rostlinou, u které bývá opylení zcela zprostředkováno vodou. Prašníky s dozralými pylovými zrny se oddělují od samčích květů a majíce ve svém vrcholu řídké pletivo naplněné vzduchem, vyplouvají na hladinu a tam vysypávají pyl. Pylová zrna mají obdobnou měrnou hmotnost jako voda, plavou ve vodě až se dostanou k lepkavým čnělkám které jsou schopné zajistit opylení.\n\nPlody, vytvářející se jen zřídka, jsou tmavě zelené nebo červenohnědé, podlouhle vejčité nažky dlouhé 4,8 a široké 2,8 mm. Na vrcholu jsou zúžené v krátký, mírně ohnutý hrot, vespod nemají ostny. Dozrávají od září do listopadu.\n\nDospělé rostliny se nejčastěji rozmnožují vegetativně z lodyh které se pro svou křehkost často lámou, z každé její části může vzniknou nová rostlina.\n\nJe vhodnou rostlinou pro výtěr ryb i hnízdiště jiných drobných vodních živočichů (včetně komárů přenášející malárii), případně slouží i jako potrava vodním živočichům. Pokud se silně rozbují naopak znesnadňuje lov ryb, koupání i plavbu člunů. Používá se u nás jako rostlina do akvárií, to svým vzhledem zkrášluje a současně odčerpává z vody přebytečné dusičnany a produkuje látky zpomalují růst řas. Zde lze nejlépe pozorovat, jak z malého dílku lodyhy je zakrátko vzrostlá rostlina.\n\n \n"}
{"id": "746283", "url": "https://cs.wikipedia.org/wiki?curid=746283", "title": "Fribourg", "text": "Fribourg\n\nFribourg ( , pro odlišení též , , ) je město ve Švýcarsku, hlavní město stejnojmenného kantonu. Leží na Švýcarské plošině na březích řeky Saany na hranici mezi německy mluvící a francouzsky mluvící částí Švýcarska. Je lokálně významným administrativním, obchodním i vzdělávacím centrem, sídlí zde Freiburská univerzita a je zde velmi dobře zachované historické centrum.\n\nSamotný Fribourg je se zhruba 38 tisíci obyvatel největším městem „svého“ kantonu. Od roku 1974, kdy měl rekordních 42 tisíc obyvatel, docházelo k jejich setrvalému úbytku, avšak od roku 2011 se počet obyvatel opět zvyšuje. Celá fribourská aglomerace má zhruba 110 tisíc obyvatel.\n\nPodle údajů z roku 2000 je v samotném Fribourgu nejčastějším rodným jazykem francouzština (63,6 %), pak němčina (21,2 %) a posléze italština (3,8 %). Francouzština i němčina jsou zde úředními jazyky.\n\n\n"}
{"id": "746289", "url": "https://cs.wikipedia.org/wiki?curid=746289", "title": "Obec (Francie)", "text": "Obec (Francie)\n\nObec (francouzsky \"commune\") je ve Francii po regionech a departementech nejnižší územní správní jednotkou (\"collectivité territoriale\"), která je srovnatelná s obcí v České republice. Celkem se na celém území francouzského státu (včetně zámořských území) nachází 36 782 obcí (stav k 1. lednu 2009).\n\nSamospráva obcí je nezávislá na vyšších územních celcích – regionech a departementech – a na administrativním členění departementů na arrondissementy a kantony. Zvláštní postavení má pouze hlavní město Paříž, které je zároveň obcí i departementem.\n\nVšechny obce ve Francii tvoří vždy část regionu, departementu (kromě Paříže) a arrondissementu. Hranice kantonů se oproti tomu mohou někdy krýt s hranicemi obcí. Menší obce tvoří část kantonu, větší obce tvoří naopak celý samostatný kanton, který může zahrnovat i sousedící menší obce.\n\nObce Paříž, Lyon a Marseille jsou rozděleny do městských obvodů (\"arrondissement\"), které však mají zcela jinou funkci než arrondissementy, na které se dělí departementy.\n\nKromě kontinentální Francie a pěti zámořských departementů je i většina zámořských společenství rozdělena na obce. Výjimku tvoří Wallis a Futuna, které se člení na tři místní tradiční království, která mají 36 vesnic, dále Saint-Barthélemy a Saint-Martin a rovněž území bez stálých obyvatel (Francouzská jižní a antarktická území a Clippertonův ostrov), které žádné místní orgány nemají.\n\nK 1. lednu 2009 existovalo 36 782 obcí, z čehož se 36 570 nacházelo v evropské Francii, 112 v zámořských departementech a 100 v ostatních zámořských společenstvích. Počet samostatných obcí ve Francii je ve srovnání s jinými zeměmi výrazně vyšší, neboť za posledních 200 let neproběhla žádná systematická územně správní reforma.\n\nV rámci některých obcí se nacházejí tzv. přidružené obce (\"communes associées\"), kterých bylo v roce 2006 kolem 730. Jedná se o bývalé samostatné obce, které si udržují omezenou samostatnost v rámci současných obcí.\n\nPodle statistického územního členění Eurostatu odpovídají francouzské obce (stejně jaké české obce) úrovni LAU 2. Každá obec má dále statistický identifikační kód, který jí přidělil INSEE.\nObce vznikly ze statusů měst a farních obvodů bývalého Francouzského království a byly během Velké francouzské revoluce právně ukotveny. V roce 1884 obdržely zákonem o volbách do obecní rady (\"conseil municipal\") rozsáhlou autonomii.\n\nKaždá obec si volí v přímých volbách vlastní obecní radu. Radě předsedá starosta (\"maire\"), který má své zástupce, tzv. přidělence (\"adjoints\"). Starosta má v rámci obce výkonnou moc, zastupuje obec navenek a je zodpovědný za obecní rozpočet.\n\nSousedící obce mohou společně vytvořit svazek obcí, který se ve Francii podle velikosti a statusu nazývá \"métropole\", \"communauté urbaine\", \"communauté d'agglomération\" nebo \"communauté de communes\". V roce 2012 bylo ve Francii 15 communauté urbaine se 7,2 milióny obyvatel, 213 communauté d'agglomération (25,5 miliónů obyvatel) a 2581 communauté de communes (téměř 27,5 miliónů obyvatel). Svazek métropole vytvořilo pouze město Nice.\n\n\n"}
{"id": "746291", "url": "https://cs.wikipedia.org/wiki?curid=746291", "title": "Salle Wagram", "text": "Salle Wagram\n\nSalle Wagram je koncertní sál v Paříži, využívá se též k výstavám a sportovním utkáním, především k boxu. Nachází se na adrese \"Avenue de Wagram\" č. 39 v 17. obvodu. Jedná se o původní sportovní zařízení a dnes je nejstarším sálem tohoto typu v Paříži. Od roku 1981 je chráněn jako historická památka.\n\nV roce 1812 nedaleko \"Place de l'Étoile\" mimo tehdejší městské hrady otevřel veterán císařské gardy Dourlans hospodu s tančírnou, kterou po bitvě u Waterloo pojmenoval \"Bal Dourlans\". Během Druhého císařství se podnik nazýval \"Bal Wagram\" a velmi prosperoval. V roce 1865 byl sál přestavěn do současné podoby, tj. s galerií v patře.\n\nOd roku 1900 se zde pravidelně konají zápasy v savate a v boxu.\n\nVe 30. letech se zde konaly plesy poslanecké komory (dolní komory Národního shromáždění za Třetí republiky).\n\nV roce 1942 se zde konala propagandistická výstava \"Bolševismus proti Evropě\".\n\nNa koncertech zde vystupovali např. Leonard Bernstein, Maria Callas nebo Duke Ellington.\n\n"}
{"id": "746297", "url": "https://cs.wikipedia.org/wiki?curid=746297", "title": "Violeta Szekely", "text": "Violeta Szekely\n\nVioleta Szekely, rozená Violeta Beclea (* 26. března 1965, Dolhești, Suceava), je bývalá rumunská atletka, běžkyně, která se specializovala na střední tratě. Její hlavní disciplínou byl běh na 1500 metrů.\n\nPoprvé se na velkém šampionátu představila v roce 1987 v Indianapolisu, kde na halovém MS zkoušela uspět v závodě na 800 metrů. Ve druhém rozběhu obsadila třetí místo a do finále nepostoupila, když skončila jako první nepostupující. O dva roky později na halovém světovém šampionátu v Budapešti doběhla ve finále těsně pod stupni vítězů, na 4. místě. V roce 1990 vybojovala na halovém ME ve skotském Glasgowě bronzovou medaili v běhu na 1500 metrů.\n\nStříbrnou medaili z běhu na 800 metrů si odvezla z halového MS 1991, které se konalo ve španělské Seville. V cílové rovince nestačila jen na německou běžkyni Christine Wachtelovou, která byla o 24 setin sekundy rychlejší. Stříbro získala také na následujícím halovém MS 1993 v Torontu, kde uspěla na patnáctistovce. Halovou mistryní světa se tehdy stala Ruska Jekatěrina Podkopajevová, která v cíli byla o 12 setin rychleji než Rumunka.\n\nV roce 1994 na halovém ME v Paříži skončila v běhu na 1500 metrů na 4. místě. Na evropském šampionátu v Helsinkách nepostoupila z rozběhu, když v něm obsadila poslední místo. V halové sezóně roku 1995 měla pozitivní dopingový nález na anabolika a následně dostala tříletý zákaz startů, který začal platit 15. února.\n\nHned po svém návratu vybojovala v březnu roku 1998 bronzovou medaili na halovém ME ve Valencii. V témže roce se zúčastnila také evropského šampionátu v Budapešti, kde postoupila do finále, v němž se umístila na 5. místě. V roce 1999 získala stříbro na halovém mistrovství světa v japonském Maebaši. Ve finále běhu na 1500 metrů si vytvořila výkonem 4:03,53 nový osobní rekord a prohrála jen s krajankou Gabrielou Szabóovou, která cílem proběhla o 30 setin dříve. Těsně pod stupni vítězů, čtvrtá doběhla na MS v atletice 1999 v Seville.\n\nJedny z nejúspěšnějších sezón zažívá na začátku nového tisíciletí. V roce 2000 se stává v belgickém Gentu halovou mistryní Evropy v běhu na 1500 metrů. Titul získává v čase 4:12,82. V témže roce reprezentuje na letních olympijských hrách v Sydney. Do finále patnáctistovky se probojovala z prvních míst, které obsadila v rozběhu i v semifinále. V něm o pět setin sekundy prohrála s alžírskou běžkyní Mérah-Benidaovou a získala stříbrnou olympijskou medaili. Sezónu završila první místem ve Finále Grand Prix v katarském Dauhá.\n\nV roce 2001 získala stříbrné medaile na halovém MS v Lisabonu i na světovém šampionátu v Edmontonu. Stala se také celkovou vítězkou 17. ročníku atletické Grand Prix a byla jednou z deseti nominovaných atletek v anketě Atlet světa.\n\n\"Hala\"\n\n\"Dráha\"\n\n"}
{"id": "746301", "url": "https://cs.wikipedia.org/wiki?curid=746301", "title": "Námořní letecká základna Pensacola", "text": "Námořní letecká základna Pensacola\n\nNámořní letecká základna Pensacola (anglicky \"Naval Air Station Pensacola\"; IATA: NPA, ICAO: KNPA) je námořní letecká základna umístěná v blízkosti města Pensacola na Floridě ve Spojených státech amerických, která je známá jako výcvikové středisko pilotů letadel amerického námořnictva, námořní pěchoty a pobřežní stráže.\n\nUž v 16. století Španělé kolonizovali útes, který leží v blízkosti dnešní základny. Místo se zdálo být vhodné jak pro námořní přístav, tak i pro stavbu lodí, protože v okolí byl dostatek dřeva. O vybudování námořní loděnice rozhodli americký prezident John Quincy Adams a tehdejší ministr námořnictva Samuel Southard roku 1825. Stavba začala v dubnu 1826 a po dokončení se stala jednou z nejlépe vybavených námořních loděnic v USA. V počátečním období lodě sloužily především pro boj proti otrokářům a pirátům v oblasti Karibiku.\n\nRoku 1861, krátce před zahájením občanské války, se námořní loděnice vzdala separatistům z Konfederace. Po dobytí města New Orleans vojsky Unie v roce 1862 separatisté loděnici zničili, aby nemohla sloužit státům Unie. Po skončení občanské války byly trosky odklizeny a začala výstavba nové loděnice. Roku 1906 řada nově postavených budov podlehla silnému hurikánu a velkým vlnám.\n\nO založení leteckého výcvikového střediska bylo rozhodnuto v říjnu roku 1913 v souvislosti s rozvojem vojenského letectví. Při vstupu USA do první světové války měla základna k dispozici 38 námořních pilotů a 54 letounů. Během války došlo k prudkému rozvoji základny. Při podpisu příměří v listopadu 1918 bylo na základně už 438 důstojníků, 5538 příslušníků mužstva a do výcviku bylo zařazeno 1000 námořních pilotů. V poválečných letech se letecký výcvik zpomalil. Dvanáctiměsíční letecký výcvik absolvovalo zhruba 100 pilotů ročně.\n\nČinnost byla opět rozšířena v roce 1935, ale kapacita základny už nestačila zvyšujícímu se počtu přijatých kadetů námořnictva. Proto byla zřízena dvě nová výcviková střediska (Jacksonville na Floridě a Corpus Christi v Texasu). Za 2. světové války se počet kadetů zařazených do výcviku na základně opět prudce zvýšil. Bylo školeno 1100 kadetů měsíčně, což byl jedenáctinásobek počtu kadetů vyškolených za celý rok 1920.\n\nKorejská válka probíhala v období přechodu vojenského letectva z vrtulových na tryskové letouny. To znamenalo, že výcvikové středisko muselo přehodnotit obsah kurzů a obměnit techniku. Nicméně i tak bylo v letech 1950–1953 vyškoleno zhruba 6000 pilotů. Roku 1954 byla na základnu přemístěna známá akrobatická letka Blue Angels. Vietnamská válka přinesla zvýšené požadavky na výcvik pilotů. Roku 1962 bylo vyškoleno 1413 pilotů a v roce 1968 už 2552 pilotů.\n\nV roce 2004 vznikly obavy, že základna bude uzavřena kvůli rozsáhlému poškození hurikánem \"Ivan\", který na konci roku 2004 způsobil vážné škody skoro na všech budovách a téměř úplné zničil jihovýchodní část základny. Nakonec byla jedna z hlavních částí základny \"Chevalier Hall\" otevřena už na konci ledna 2005.\n\nPři rekonstrukci základny v květnu 2006 se podařilo na pláži odkrýt vrak španělské lodi z poloviny 16. století. V březnu roku 2010 byl odvolán z funkce velitel základny kapitán William Reavey z důvodu údajného nevhodného chování (bez bližší specifikace pro veřejnost). Vystřídal ho kapitán Christopher Plummer, který je velitelem dodnes.\n\nZákladna slouží mimo jiné pro výcvik pilotů námořnictva, námořní pěchoty, pobřežní stráže a námořních leteckých důstojníků. Je také domovem akrobatické letky Blue Angels, která létá na letounech McDonnell Douglas F/A-18 Hornet. Při výcviku na základně se používají mj. jednomotorové turbovrtulové letouny Beechcraft T-6 Texan II, dvoumotorové proudové letouny určené pro pokročilý výcvik pilotů Beechcraft T-1 Jayhawk, cvičné proudové letouny McDonnell Douglas/BAe T-45 Goshawk a nadzvukové proudové cvičné letouny Northrop T-38 Talon.\n\nJe zde také námořní lékařský ústav \"Naval Air and Operational Medical Institute\" (NAOMI), který tvoří lékaři, fyziologové a psychologové specializující se na oblast leteckého lékařství. S uzavřením základny v Memphisu v Tennessee se stala Pensacola také domovem pro výukové středisko \"Naval Air Technical Training Center\" (NATTC), která zahrnuje odborné školy zaměřené na údržbu letadel námořnictva, námořní pěchoty a pobřežní stráže. Poblíž základny je  muzeum námořního letectví (\"National Museum of Naval Aviation\").\n"}
{"id": "746306", "url": "https://cs.wikipedia.org/wiki?curid=746306", "title": "Goodwoodská továrna Rolls-Royce", "text": "Goodwoodská továrna Rolls-Royce\n\nGoodwoodská továrna Rolls-Royce je sídlem a současně i vývojovým, výrobním a kompletovacím centrem společnosti Rolls-Royce Motor Cars.\n\nTovárna, jež byla oficiálně otevřena 1. ledna 2003, se nachází v blízkosti města Chichesteru v jižní Anglii. Tato oblast je se značkou pevně spojena. Jen několik málo kilometrů od tohoto místa totiž žil jeden ze zakladatelů, Sir Henry Royce. Během své existence byla již dvakrát rozšířena, takže má nyní plochu 22 500 m. V současné době zaměstnává 800 lidí z 21 zemí. Polovina z nich pracuje v čalounickém a truhlářském oddělení. V červnu 2010 dosáhla výroba v továrně výše 15 vozů za den. Architekt je Sir Nicholas Grimshaw.\n\nV továrně i dnes většina procesů probíhá ručně. Příkladem může být čalounění stropu Cupé Wraith. Pomocí optických vláken tu pracovníci ručně vytváří iluzi hvězdné oblohy v každém voze, která je prý dokonalou replikou hvězdné oblohy právě nad anglickým Sussexem. Výroba trvá dlouhé hodiny.\n\nVětšina procesů je navíc eco-friendly, továrna dokonce tvrdí, že 60 % jejího odpadu je recyklováno.\n\n\n"}
{"id": "746314", "url": "https://cs.wikipedia.org/wiki?curid=746314", "title": "Marie Beatrice d'Este", "text": "Marie Beatrice d'Este\n\nMarie Beatrice d´Este, také \"Marie Beatrice z Modeny\", anglicky \"Mary of Modena\" (5. října 1658 – 7. května 1718), byla jako manželka anglického krále Jakuba II. Stuarta anglickou královnou.\n\nNarodila se v Modeně jako dcera modenského vévody Alfonsa IV. d'Este a jeho manželky \"Laury Martinozzi\" (neteř kardinála Mazarina) a byla pokřtěna jako \"Maria Beatrice Eleonora Anna Margherita Isabella\". Byla vychována v katolické víře a měla se stát abatyší v klášteře založeném její matkou.\n\nByla však ve svých 14 letech zasnoubena s ovdovělým Jakubem Stuartem, vévodou z Yorku a nástupcem trůnu Anglie a Skotska. Sám francouzský král Ludvík XIV. vybral pro svého ke katolictví konvertovaného bratrance vhodnou neochvějně katolickou nevěstu. Svatba v zastoupení se uskutečnila v Modeně 30. září roku 1673, formální sňatek za účasti obou se konal v přístavním městě Doveru v hrabství Kent 21. listopadu téhož roku.\n\nManželství mělo vážné dynastické i politické aspekty a konsekvence. Z předchozího manželství s Annou Hydovou měl Jakub dvě dcery, Marii a Annu, obě horlivé protestantky, ač sám Jakub vyznával katolickou víru. Pokud by se Jakub z druhého manželství dočkal syna, byl by ten měl v následnictví trůnu před nimi přednost a stal by se králem, a to králem katolickým, a mohl tak navrátit do protestantské Anglie katolictví.\n\nMarie byla krásná a okouzlující žena; manžel ji miloval a její švagr Karel II., proslulý ctitel a svůdník žen, se jí dvořil. Angličané ji však pro její hlubokou a neochvějnou katolickou víru nenáviděli. Objevily se pomluvy, že Marie je agentka papeže Klementa X.; v roce 1678 se rozpoutala \"\"papežská aféra\"\" a Marie a Jakub tajně odjeli za hranice. V roce 1674 se jim narodilo toužebně očekávané dítě, bylo však mrtvé. Marie pak ještě čtyřikrát potratila (1675, 1681, 1683 a 1684); další čtyři děti, které se narodily živé, zemřely v útlém věku.\n\nV roce 1685, po smrti svého staršího bezdětného bratra Karla II., Mariin manžel vstoupil na anglický trůn jako Jakub II. Vyvstala otázka, zda Marie je vůbec schopna porodit následníka trůnu. Když se v roce 1688 narodil syn Jakub František, vynořily se různé spekulace, že se i toto dítě narodilo mrtvé a údajně bylo vyměněno. Král Jakub svolal mimořádné zasedání své rady, která vynesla soud, že malý princ z Walesu je jeho a Mariin syn. O několik měsíců později vypukla revoluce Whigů, tzv. Slavná revoluce. 10. prosince roku 1688 Marie se synkem uprchli do Francie, Jakub dorazil ke své rodině do Francie o něco později, a to 23. prosince. Nejstarší Jakubova dcera Marie a její manžel, nizozemský místodržící Vilém III. Oranžský byli Whigy povzneseni na anglický trůn.\n\nV exilu pobývali Marie a její syn jako hosté Ludvíka XIV. na zámku v Saint-Germain-en-Laye. Marie byla oblíbenkyní Ludvíka XIV. a jeho druhé manželky markýzy de Maintenon. 28. června 1692 porodila ještě jedno dítě - dceru Luisu Marii; dívka však 20. dubna roku 1712 zemřela na neštovice (v té době na tuto prudce nakažlivou chorobu s vysokou úmrtností zemřeli i tři členové rodiny Ludvíka XIV.).\n\nJakub zemřel 6. září roku 1701. Marie ve Francii podporovala utečence z Anglie. Na její prosbu Ludvík XIV. prohlásil jejich syna Jakuba Františka králem Anglie a Skotska, což bylo jednou z příčin účasti Anglie ve válce o španělské dědictví).\n\nMarie zemřela 7. května roku 1718 v Saint-Germain-en-Laye na rakovinu prsu. Její hrob v opatství Chaillot byl zničen v době Velké francouzské revoluce. Její syn Jakub František se během svého života opakovaně pokoušel získat zpět trůn, o který roku 1688 přišel jeho otec, všechny tyto pokusy ale skončily neúspěchem.\n\n\n"}
{"id": "746315", "url": "https://cs.wikipedia.org/wiki?curid=746315", "title": "Cessna 195", "text": "Cessna 195\n\nCessna 195 je americký lehký jednomotorový vrtulový dopravní letoun, vybavený hvězdicovým motorem a konvenčním podvozkem, který se vyráběl v letech 1947 až 1954.\n\nPrvní prototyp vzlétl v roce 1945 po ukončení 2. světové války a výroba byla zahájena v roce 1947. Model 195 byl první letoun Cessna téměř kompletně vyrobený ze slitiny hliníku. Má ocelový nosník křídla, podobně jako to měla před válkou Cessna 165, z níž je odvozen. Profil křídla je NACA 2412, stejně jako u modelů Cessna 150, 172 a 182.\n\nCessna 195 má ve srovnání s jinými letouny téhož výrobce poměrně velký trup kvůli značnému průměru motoru. V přední části kabiny jsou dvě samostatné sedačky. Jedna je určena pro pilota, druhá pro cestujícího. Za nimi ve druhé řadě mohou sedět na společné sedačce až tři cestující. Verze vybavená plováky (hydroplán) má na výškovce tři směrovky, kvůli lepší boční stabilitě. \n\nSoučasně s modelem Cessna 195 byl vyvinut též model Cessna 190. Oba modely jsou prakticky shodné a liší se především výkonem motoru. Model Cessna 195 mohl být vybaven lyžemi či plováky. Model 195 byl vyráběn také ve verzích A, popř. B. Rozdíl je v použitých motorech a jejich výkonech:\n\nLetoun byl poměrně drahý na běžné použití pro soukromou potřebu. Proto ho výrobce uvedl na trh především jako letoun pro účely podnikání pod názvem \"Businessliner\". Model 190 byl původně prodáván za cenu 12 750 dolarů (v roce 1947). Když výroba skončila, tak se cena zvedla na 24 700 dolarů za typ 195B. Dvoumístná Cessna 140 stála v téže době 3 495 dolarů.\n\nModel 195 byl pod označením LC–126 či LC–126 používán Letectvem Spojených států amerických, Leteckou národní gardou a Armádou Spojených států amerických jako lehký dopravní letoun. Model LC–126 má motor o výkonu 220 kW. Přebytečné letouny typu LC-126 byly dodávány i pro civilní potřebu. Dodávky typu LC–126 ozbrojeným složkám: \n\nLetouny Cessna 190 a 195 jsou vyhledávány sběrateli použitých letadel. Bylo vyrobeno celkem 1180 kusů typů 190 a 195 (včetně verze LC-126). Počty registrovaných letadel v roce 2008 v USA: \n\nPočty registrovaných letadel v roce 2009 v Kanadě: \n\n\n"}
{"id": "746316", "url": "https://cs.wikipedia.org/wiki?curid=746316", "title": "Allauch", "text": "Allauch\n\nAllauch je obec ve Francii v departementu Bouches-du-Rhône.\n\nAllauch leží ve vzdálenosti 12 kilometrů od Marseille a 13 kilometrů od Aubagne. Obec je součástí společenství Communauté urbaine Marseille Provence Métropole. Skládá se z místních částí:\n\nPřímo s obcí Allauch sousedí na severu Mimet, Saint-Savournin a Cadolive, na severovýchodě Peypin, na východě Roquevaire, na jihovýchodě Aubagne, na jihu a jihovýchodě Marseille a konečně Plan-de-Cuques na západě.\n\nHistorie tohoto sídla sahá velmi daleko do minulosti. V 10. století bylo obleženo muslimskými Maury a místní obyvatelé stáli před vyhladověním. Obléhatelé však následně ustoupili. Z hradu se do dnešní doby zachvaly pouze nepatrné ruiny, kaple Notre-Dame z roku 1148 existuje dodnes. Před vypuknutím Velké francouzské revoluce patřily tři čtvrtiny zemědělské půdy v Alleuch místním rolníkům, dvacet procent šlechtě a buržoazii a pouze tři procenta kněžím.\n\nObecní znak tvoří v modrém gotickém štítě padlý stříbrný srpek měsíce svými okraji natočený dolů. Nad ním jsou šikmo a kosmo položeny páry stříbrných andělských křídel obrácených od sebe. Ve spodní části štítu se nacházejí ve dvou řadách v poměru 2:1 tři stříbrné pěticípé hvězdy.\n\n\n\n\n"}
{"id": "746317", "url": "https://cs.wikipedia.org/wiki?curid=746317", "title": "Arrondissement Arles", "text": "Arrondissement Arles\n\nArrondissement Arles je francouzský arrondissement ležící v departementu Bouches-du-Rhône v regionu Provence-Alpes-Côte d'Azur. Člení se dále na 9 kantonů a 36 obcí.\n\n"}
{"id": "746318", "url": "https://cs.wikipedia.org/wiki?curid=746318", "title": "Arrondissement Marseille", "text": "Arrondissement Marseille\n\nArrondissement Marseille je francouzský arrondissement ležící v departementu Bouches-du-Rhône v regionu Provence-Alpes-Côte d'Azur. Člení se dále na 30 kantonů a 21 obcí.\n"}
{"id": "746319", "url": "https://cs.wikipedia.org/wiki?curid=746319", "title": "Arrondissement Aix-en-Provence", "text": "Arrondissement Aix-en-Provence\n\nArrondissement Aix-en-Provence je francouzský arrondissement ležící v departementu Bouches-du-Rhône v regionu Provence-Alpes-Côte d'Azur. Člení se dále na 10 kantonů a 44 obcí.\n\n"}
{"id": "746320", "url": "https://cs.wikipedia.org/wiki?curid=746320", "title": "Síla vůle (Hvězdná brána)", "text": "Síla vůle (Hvězdná brána)\n\nSíla vůle je 14. epizoda 9. řady sci-fi seriálu Hvězdná brána.\nNejvyšší rada Jaffů diskutuje nad návrhem na rozpuštění Rady a svobodných volbách pro novou vládu, když se najednou jeden z příznivců tohoto návrhu obrátí proti němu. Poté co Ka'lel a Maz'rai, nejsilnější zastánci demokracie, návrh odmítli, Bra'tac a Teal'c se snaží zjistit, proč se tak stalo.\n\nMezitím je podplukovník Cameron Mitchell v nemocnici na návštěvě starého přítele, majora Bryce Fergusona, který umírá na aneurysma. Mitchell dostal Fergusona do nemocnice akademie letectva s přístupem k technologiím Hvězdné brány. Mitchell říká Dr. Kellyové, že Ferguson by získal jeho místo v projektu F-302, kdyby nebyl zraněn při záchraně Mitchellova života. Toto zranění mu způsobilo aneurysma.\n\nVe stejné době, je na Dakaře unesen Teal'c. Bra'tac a Dr. Daniel Jackson vyšetřují jeho zmizení a po výslechu U'kin, si Bra'tac uvědomí, že se Maz'rai stal obětí vymývání mozku. Mezitím ve vězení, Teal'c zjistí, že za vymýváním mozků čelnů Rady stojí Ba'al, aby byl vybrán jako nový vůdce svobodného jaffského národa. Teal'c se brání Ba'alovu vymývání mozku, avšak Goa'uld se jej snaží přesvědčit tím, že jim pomůže proti Oriům.\n\nNa Zemi Ferguson správně vyvodil to, co opravdu Mitchell dělá, na základě informace, kterou získal, když dělal konzultanta pro jednoho z civilních dodavatelů SGC. Dr. Kellyová říká Mitchellovi, že bohužel neexistuje žádný způsob, jak pomoci Fergusonovi. Mitchell žádá generála Landryho o laskavost a podplukovník Samantha Carterová mu dává Galaranské paměťové zařízení, které umožní Fergusonovi prožít některé ze vzpomnek Mitchella z posledních dvou let.\n\nNa Dakaře, Bra'tac informuje Maz'raie o vymývání mozků. Jakmile je Mazrai sám, odstraní svého symbionta se pokusí se o nebezpečný rituál M'al Sharran. Zahanben svým selháním, zemře při rituálu, ale zanechává poznámky, které vedou ke Ka'lel. Ba'al se na své pevnosti pokouší vydírat Teal'ca tím, že mu nedává Tretonin.\n\nNa Zemi, před odchodem k záchraně Teal'ca, se Mitchell omlouvá Fergusonovi za jeho akci, která způsobila jeho zranění, ale jeho kamarád mu říká, že se omlouvat nemusí, protože to byla jeho práce. Mitchell odejde a zanechává svého přítele s paměťovým zařízením.\n\nMitchell, Carterová a Jackson s několika vojáky z SGC a za pomoci Al'keshe pilotovaného Bra'tacem, jdou zachránit Teal'ca. V Ba'alově pevnosti Teal'c předstírá, že vymývání mozku bylo úspěšné, ale Ba'al mu nevěří a nařídí, aby zabil zajatého Bra'taca. Za chvilku se objeví Mitchell a zastřelí stráže Zat'nik'telem. Teal'c pak zabije Ba'ala (nebo spíše jednoho z jeho klonů), což dokazuje, že nikdy neměl vymytý mozek. Zpět na Dakaře, Jaffská rada hlasuje ve prospěch demokratických voleb.\n\nV šatně v SGC, Teal'c děkuje Mitchellovi za záchranu, ale on říká, že by to udělal pro kohokoliv. Mitchell se pak ptá Teal'ca, jak se ubránil vymývání mozků a Teal'c mu říká \"Abyste odolal vlivu ostatních, je nejdůležitější znát sám sebe.\" Mitchell odpoví, že na tom stále ještě pracuje.\n"}
{"id": "746321", "url": "https://cs.wikipedia.org/wiki?curid=746321", "title": "Arrondissement Istres", "text": "Arrondissement Istres\n\nArrondissement Aix-en-Provence je francouzský arrondissement ležící v departementu Bouches-du-Rhône v regionu Provence-Alpes-Côte d'Azur. Člení se dále na 8 kantonů a 18 obcí.\n\n"}
{"id": "746323", "url": "https://cs.wikipedia.org/wiki?curid=746323", "title": "Derg", "text": "Derg\n\nProzatímní vojenská správa socialistické Etiopie (amharsky የኅብረተሰብአዊት ኢትዮጵያ ጊዜያዊ ወታደራዊ መንግሥት, \"ye-Hebratasabʼāwit Ītyōṗṗyā Gizéyāwi Watādarāwi Mangeśt\") neboli Derg byl režim vládnoucí v Etiopii v letech 1974–1987, tedy komunistická vojenská junta v čele s Mengistu Haile Mariamem.\n\nV roce 1974 byl poslední etiopský císař Haile Selassie I. svržen a do čela země se postavil derg (rada) čili vojenská vláda. Derg se inspiroval komunismem a prováděl hrubé výslechy a mučení odpůrců. V letech 1977–1978 podpořil Sovětský svaz Etiopii ve válce se Somálskem o území Ogadenu. Mengistu Haile Mariam se pokoušel ze země vytvořit velmoc v africkém třetím světě. V roce 1987, v důsledku ztráty podpory ze sovětského bloku, se vojenská rada rozpadla a byla vyhlášena Etiopská lidově demokratická republika.\n"}
{"id": "746326", "url": "https://cs.wikipedia.org/wiki?curid=746326", "title": "Calgary Cup 1987", "text": "Calgary Cup 1987\n\nCalgary Cup v ledním hokeji se konal od 28. prosince 1986 – 3. ledna 1987. Turnaje se zúčastnila čtyři mužstva, která se utkala nejprve ve skupině jednokolově systémem každý s každým. Mužstva na prvním a druhém místě postoupila do finále a mužstva na třetíma a čtvrtém místě hrála o třetí místo.\n\n \n\n27. prosince 1986 – Calgary\nBranky: 2:33 Ronning, 20:19 Felix, 26:09 Nieuwendyk - 4:44 a 27:04 Hull, 28:28 Johnson, 37:22 Middendorf, 57:21 Micheletti.\nVyloučení: 6:9 (0:0)\nDiváků: 13 715\n\n28. prosince 1986 - Calgary\nBranky: 3:17 Fetisov, 7:35 Chomutov, 36:49 Varnakov, 42:44 Chmylev.\nRozhodčí: Roberts – Cvik, Lee (CAN)\nVyloučení: 6:10 (0:1)\nDiváků: 9 996\n\nČSSR: Hašek – Čajka, Hořava, Božik, Benák, Ščerban, Stavjaňa – Janecký, Pašek, Šejba – Volek, Hrdina, Doležal – Dolana, Kučera, Vlk – Černý, Růžička, Liba.\n\nSSSR: Bělošejkin – Kasatonov, Fetisov, Gusarov, Stělnov, Starikov, Tatarinov, Pervuchin – Makarov, Larionov, Krutov – Světlov, Semjonov (41. Semak), Kamenskij – Němčinov, Chmyljov, Prjachin – Chomutov, Bykov, Varnakov.\n\n30. prosince 1986 - Calgary\nBranky: 9:51 Vlk (Ščerban, Dolana), 12:27 Čajka, 18:58 Černý (Pašek), 25:16 Černý (Šejba, Pašek), 53:00 Volek (Doežal), 59:57 Volek – 10:31 Sherven, 39:41 Berry, 54:50 Nieuwendyk.\nRozhodčí: Desaulniers – Hilker, Castle (CAN)\nVyloučení: 2:3 (0:0)\nDiváků: 13 240\n\nČSSR: Hašek – Čajka, Hořava, Božik, Benák, Stavjaňa, Ščerban – Šejba, Pašek, Černý – Volek, Hrdina, Doležal – Dolana, Kučera, Vlk – Janecký (Válek), Růžička, Liba.\n\nKanada: Burke – Yawney, Zalapski, Trader, Stiles, Reierson, Felix – Schreiber, Doucet, Joseph – Sherven, Stapleton, Berry – McLaren, Vilgrain, Karpan – Habscheid, Ronning, Nieuwendyk.\n\n30. prosince 1986 - Calgary\nBranky: 7:30 Chmyljov, 10:20 Kamenskij, 12:58 Krutov, 21:43 Světlov, 22:54 Prjachin, 26:24 Chmyljov, 27:35 Makarov, 37:24 Fetisov, 48:51 Kamenskij, 56:07 Chomutov, – 25:27 Mersch.\nDiváků: 10 777\n\n31. prosince 1986 - Calgary\nBranky: 16:46 Kamenskij, 44:11 Makarov, 48:16 Semjonov, 59:48 Larionov – 30:51 Vilgrain.\nVyloučení: 8:6 (0:0) + Semak a Berry na 5 min.\nDiváků: 16 257\n\n1. ledna 1987 - Calgary\nBranky: 5:46 Hrdina, 12:24 Doležal, 17:04 Stavjaňa, 19:15 Válek, 21:06 Hrdina, 23:02 Dolana, 35:40 Vlk, 36:25 Šejba, 37:13 Volek, 45:14 Pašek, 59:47 Hrdina – 18:16 a 44:15 Vargas.\nRozhodčí: Roberts – Porter, Hilker (CAN)\nVyloučení: 8:7 (1:0) + Taglianetti na 5. min. a do konce utkání.\nDiváků: 11 988\nČSSR: Hašek – Čajka, Hořava (41. Mečiar), Božik, Benák, Ščerban, Stavjaňa – Šejba, Pašek, Černý – Volek, Hrdina, Doležal – Dolana, Kučera, Vlk – Válek, Růžička, Janecký.\n\nUSA: Oaskalakis – Dunn, Sawkins, Mersch, Campedelli, Cronin, Taglianetti – Micheletti, Hull, Turcotte – Channell, Donnelly, Rohlicek – Cichocki, Middennorf, Johnson – Dorion, Kaiweit, Vargas.\n ČSSR - SSSR 3:2 (2:0, 1:0, 0:2)\n\n3. ledna 1987 - Calgary \nBranky: 3:04 Černý, 8:16 Růžička, 30:24 Pašek – 54:18 Světlov, 59:36 Chomutov.\nRozhodčí: Gaudet – Ceowan, Porter (CAN)\nVyloučení: 9:6 (2:0)\nDiváků: 16 343\n\nČSSR: Hašek – Čajka, Hořava, Božik, Benák, Stavjaňa, Ščerban – Dolana, Kučera, Vlk – Volek, Hrdina, Doležal – Šejba, Pašek, Černý – Janecký, Růžička, Liba.\n\nSSSR: Bělošejkin – Fetisov, Kasatonov, Tatarinov, Pervuchin, Starikov, Stělnov, Gusarov – Makarov, Larionov, Krutov – Světlov, Semjonov, Jašin – Chomutov, Bykov, Varnakov – Prjachin, Chmyljov, Kamenskij.\n Kanada – USA 6:1 (1:0, 3:1, 2:0)\n\n3. ledna 1987 - Calgary \nBranky: 14:27 Ronning, 21:48 Zalapski, 27:36 Stiles, 28:19 Schreiber, 48:29 a 56:16 Habscheid – 35:26 Turcotte.\nDiváků: 12 519\n\n\n"}
{"id": "746328", "url": "https://cs.wikipedia.org/wiki?curid=746328", "title": "Saint Albray", "text": "Saint Albray\n\nSaint Albray je měkký sýr vyráběný z pasterizovaného kravského mléka. Vyrábí se ve Francii v regionu Akvitánie. Tento sýr je hodně podobný sýru Camembert, není ale tak výrazný. Prodává se jako bochník ve tvaru šestilistého květu s otvorem uprostřed. Doba zrání je minimálně dva týdny. Při podávání by měl být dobře vyzrálý. Pokud má sýr\nna řezu tvarohovou konzistenci, dobře vyzrálý není.\n\nNa rozdíl od mnoha ostatních tradičních francouzských sýrů, je historie sýru Saint Albray poměrně krátká. Začátek výroby se datuje do roku 1976.\n"}
{"id": "746329", "url": "https://cs.wikipedia.org/wiki?curid=746329", "title": "Elegant Stealth", "text": "Elegant Stealth\n\nElegant Stealth je jedenadvacáté studiové album britské rockové skupiny Wishbone Ash. Album vyšlo v roce 2011 u Golden Core Records. Jeho producenty byli Andy Powell a Tom Greenwood.\n\n"}
{"id": "746330", "url": "https://cs.wikipedia.org/wiki?curid=746330", "title": "ERAD dráha", "text": "ERAD dráha\n\nERAD dráha (ERAD – „\"endoplasmic reticulum associated degradation\"“, tedy „degradace spojená s endoplazmatickým retikulem“) je mechanismus, který umožňuje odstranění nefunkčních (poškozených) bílkovin či proteinových komplexů z endoplazmatického retikula (ER). ERAD zabraňuje ukládání takových nefunkčních proteinů v ER a zamezuje, aby tyto proteiny pokračovaly sekreční dráhou.\n\nERAD nastupuje velmi záhy po objevení se špatně složené bílkoviny v ER, dokonce tak záhy, že mnohdy zpečetí osud bílkovin, jejichž syntéza ani nebyla ukončena. Až 80% molekul proteinu CFTR je zřejmě rozloženo ERAD drahou (ač v mnoha případech jsou tyto molekuly plně schopné vykonávat svou funkci).\n\nNa počátku ERAD dráhy je rozeznání špatně složených bílkovin. Bílkoviny s nesprávným prostorovým uspořádáním jsou vyvazovány proteiny kalnexinem a kalretikulinem. Tyto chaperony se pokouší napravit prostorovou strukturu špatně složených bílkovin. Když se toto nedaří, dříve nebo později nastoupí manosidázy, které začnou štěpit glykany přítomné na molekule nesprávné složené bílkoviny. Následně jsou takové bílkoviny rozeznávány skupinou dalších chaperonů (např. BiP/PDI) a následně odeslány skrz nějaký kanál (tzv. retrotranslokon) do cytosolu. V cytosolu jsou tyto bílkoviny ubikvitinovány a následně rozloženy v 26S proteazomu.\n\nNěkteré viry jsou schopné díky svým imunoevasinům posílat k degradaci ERAD drahou buněčné MHC glykoproteiny I. třídy. Tím zabraňují prezentaci virových proteinů na membráně a unikají tak imunitní reakci. Retroviry (HIV-1) zase takto posílají k degradaci protein CD4, též významný pro prezentaci antigenů, a protein tetherin. Jiné viry ERAD cestu zřejmě regulují k utlumení svého množení v buňce.\n"}
{"id": "746335", "url": "https://cs.wikipedia.org/wiki?curid=746335", "title": "Montreux Jazz Festival", "text": "Montreux Jazz Festival\n\nMontreux Jazz Festival je hudební festival, konaný od roku 1967 ve švýcarském městě Montreux. Zakladateli festivalu byli Claude Nobs, Géo Voumard a René Langel. Festival se koná každoročně prvních čtrnáct dní v červenci. Vzniklo zde mnoho hudebních alb, často pojmenovaných \"Live at Montreux\". Vícekrát zde vystoupily například Deep Purple (1969, 1996, 2000, 2004, 2006, 2008, 2011, 2013), Miles Davis (1973, 1984, 1985, 1986, 1988, 1989, 1990, 1991), Rory Gallagher (1975, 1977, 1979, 1985, 1994), Tori Amos (1991, 1992, 2005, 2007, 2010, Luther Allison (1976, 1983, 1984, 1994), Gary Moore (1990, 1995, 1997, 1999, 2001, 2010) nebo Al Di Meola (1986, 1989, 1993).\n\n"}
{"id": "746338", "url": "https://cs.wikipedia.org/wiki?curid=746338", "title": "Holy Diver", "text": "Holy Diver\n\nHoly Diver je debutové studiové album americké heavy metalové skupiny Dio. Album vyšlo v roce 1983 u Warner Bros. Records a produkoval ho Ronnie James Dio.\n\n"}
{"id": "746343", "url": "https://cs.wikipedia.org/wiki?curid=746343", "title": "Chef-lieu", "text": "Chef-lieu\n\nChef-lieu (plurál \"chefs-lieux\") (česky zhruba \"vedoucí místo\") je ve frankofonních zemích označení pro město, ve kterém sídlí orgány příslušné územní samosprávné nebo administrativní jednotky (hlavní města států se takto s výjimkou Nové Kaledonie neoznačují).\n\nChef-lieu v Belgii je sídlo každé z deseti provincií a tří regionů.\n\n\nChef-lieu de la collectivité je sídlo prefekta (Saint Pierre a Miquelon, Mayotte, Guadeloupe, Svatý Martin a Svatý Bartoloměj), hlavního komisaře (Francouzská Polynésie) nebo vrchního správce (Wallis a Futuna).\n\n\nKaždé z 15 hrabství, na které se člení kanadská provincie Nový Brunšvik, má vlastní chef-lieu.\n\nChef-lieu je zde používán pro označení sídla guvernorátu nebo okrsku.\n\nLucemburské velkovévodství se dělí na dva arrondissementy, tři okresy, 12 kantonů a 118 obcí. Každá z těchto jednotek má své chef-lieu. \n\nChef-lieu se užívá pro sídlo švýcarského kantonu. 16 z 26 kantonů se dělí na okresy a každý z těchto okresů má město nazývané chef-lieu de district.\n\nChef-lieu se užívá pro sídlo 24 guvernorátů, které se dělí na delegace. Jejich sídla se označují jako chef-lieu de délégation.\n"}
{"id": "746345", "url": "https://cs.wikipedia.org/wiki?curid=746345", "title": "The Last in Line", "text": "The Last in Line\n\nThe Last in Line je druhé studiové album americké heavy metalové skupiny Dio, vydané 13. července 1984. V roce 1984 album získalo zlatou desku za půl milionu prodaných kopií a v roce 1987 získalo platinovou desku za jeden milion prodaných kopií.\n\n"}
{"id": "746350", "url": "https://cs.wikipedia.org/wiki?curid=746350", "title": "Sacred Heart", "text": "Sacred Heart\n\nSacred Heart je třetí studiové album americké heavy metalové skupiny Dio, vydané 15. srpna 1985 u Warner Bros. Records. 15. října 1985 bylo album oceněno zlatou deskou.\n\n"}
{"id": "746351", "url": "https://cs.wikipedia.org/wiki?curid=746351", "title": "A zase jedna Popelka", "text": "A zase jedna Popelka\n\nA zase jedna Popelka () je americká romantická komedie. Hlavní roli ztvárnila Selena Gomezová. \n"}
{"id": "746352", "url": "https://cs.wikipedia.org/wiki?curid=746352", "title": "The Dio E.P.", "text": "The Dio E.P.\n\nThe Dio E.P. je jediné EP americké heavy metalové skupiny Dio, vydané v květnu roku 1986 u Vertigo Records. Album obsahuje jedinou dříve nevydanou skladbu „Hide in the Rainbow“, ostatní již dříve vyšly na studiových albech.\n\n"}
{"id": "746353", "url": "https://cs.wikipedia.org/wiki?curid=746353", "title": "Z masa a kostí (Star Trek: Vesmírná loď Voyager)", "text": "Z masa a kostí (Star Trek: Vesmírná loď Voyager)\n\nZ masa a kostí (v originále \"In the Flesh\") je čtvrtá epizoda páté sezóny seriálu \"\".\n\nJedná se o poslední ze čtveřice epizod, ve kterých vystupuje mimozemský druh 8472; předchozí jsou Škorpion I a II a Kořist. V této čtvrté epizodě se výrazně změní názory posádky na povahu a úmysly tohoto druhu.\n\nVoyager zachytí signály Hvězdné flotily. Letí je prozkoumat a objeví kosmickou stanici s dokonalou napodobeninou základny Hvězdná flotily na Zemi v San Franciscu. Je zde mnoho kadetů a důstojníků, kteří vypadají jako lidé, Klingoni, Vulkánci a další rasy z Kvadrantu Alfa.\n\nChakotay a Tuvok se tam vypraví. Chakotay se dá do řeči s Valerií Archerovou, která se zmíní, že je pro ni nepříjemné zůstávat v lidské podobě. Když se oba důstojníci vrací na Voyager, zajmou jednoho člena ostrahy a vezmou jej s sebou.\n\nKapitán Janewayová zajatce vyslýchá; ač s ním zachází slušně, spáchá sebevraždu. Doktor pak odhalí, že se jedná o příslušníka druhu 8472, který považují za rasu mimořádně nebezpečných agresorů s úmyslem vyhladit život z celé galaxie.\n\nPosádka Voyageru předpokládá, že tento druh plánuje infiltraci nebo invazi na Zemi. Kapitán připravuje zásoby nanosond, které se proti nim osvědčily, a Chakotay se uvolí znovu jít na jejich základnu, aby dodržel dohodnutou schůzku s „Valerií“. Na této schůzce jsou k sobě přitahováni a políbí se.\n\nVe skutečnosti to však Valerie udělala proto, aby potvrdila své podezření: Chakotay je opravdový člověk, nikoli účastník tohoto výcviku v napodobování lidského chování. Chakotay je ihned zajat a vyslýchán a Voyager jej letí zachránit.\n\nVelitel mimozemšťanů má podobu zahradníka Boothbyho. První komunikace mezi ním a Janewayovou je plná nepřátelství; přesto se dohodnou, že „Boothby“ přijde na Voyager vyjednávat s „Valerií“ a se svým pobočníkem „Bullockem“. Při jednání každá ze stran tvrdí, že si konflikt nepřeje a že minulé útoky byly pouze nutnou obranou proti agresi toho druhého. Posádka Voyageru se dozví, že druh 8472 napadl Borgy a s nimi i Voyager teprve poté, co Borgové napadli je v jejich domovském „tekutém prostoru“. I přes toto vysvětlení jsou obě strany plné nedůvěry a obviňování. „Boothby“ považuje lidi za agresívní a barbarskou rasu, která chce jen dobývat a nedodržuje ani vlastní pravidla. Je přesvědčen, že Federace na ně chystá útok.\n\nJednání tedy končí patem. V tu chvíli se Janewayová rozhodne deaktivovat zbraně Voyageru se slovy „Jeden z nás musí dát prst ze spouště.“ Mimozemšťanům teď nic nebrání Voyager zničit. To přesvědčí „Valerii“ a ta lidem vysvětlí, že jejich příprava na infiltraci vedení Flotily má pouze průzkumný charakter, aby včas odhalili případný útok ze strany Federace. „Bullock“ naopak naléhá na „Boothbyho“, že lidem se nedá věřit.\n\n„Boothby“ kapitánovi nakonec uvěří. Řekne, že se pokusí přesvědčit své nadřízené, ale nemůže ručit za výsledek. Jednání končí smírem.\n"}
{"id": "746354", "url": "https://cs.wikipedia.org/wiki?curid=746354", "title": "Skagit Valley Tulip Festival", "text": "Skagit Valley Tulip Festival\n\nSkagit Valley Tulip Festival (\"Tulipánový festival Skagitského údolí\") je každoroční tulipánový festival, který se koná již od roku 1984 po celý duben v údolí řeky Skagit a ve městě Mount Vernon. Festival sám sebe prohlašuje za největší ve státě Washington, jelikož jej navštěvuje přes milion návštěvníků. Odhady tisku se ale liší, zatímco v roce 2003 cestovatelský časopis \"Travel + Leisure\" odhadl počet návštěvníků na 500 tisíc, v roce 2008 \"Everett Herald\" informoval o 350 tisících návštěvníků. V roce 2010 ho každopádně seattleská televize KING-TV vyhlásila nejlepším místním festivalem na Severozápadě USA. \n"}
{"id": "746356", "url": "https://cs.wikipedia.org/wiki?curid=746356", "title": "Z masa a kostí", "text": "Z masa a kostí\n\nFráze „z masa a kostí“ vyjadřuje, že je někdo skutečný, že to není například duch.\n\nDále tento výraz může znamenat:\n"}
{"id": "746359", "url": "https://cs.wikipedia.org/wiki?curid=746359", "title": "Dream Evil", "text": "Dream Evil\n\nDream Evil je čtvrté studiové album americké heavy metalové skupiny Dio, vydané 21. července 1987 u Warner Bros. Records. Jedná se o první album, na kterém hraje kytarista Craig Goldy.\n\n"}
{"id": "746360", "url": "https://cs.wikipedia.org/wiki?curid=746360", "title": "Autunit", "text": "Autunit\n\nAutunit (hydrátovaný fosforečnan uranylo-vápenatý) je minerál se vzorcem Ca(UO)(PO)·10-12HO, krystalizující v tetragonální soustavě. Obsahuje asi 48,27 % uranu, je tedy radioaktivní a často se používá jako uranová ruda. Byl objeven u francouzského Autunu v roce 1852.\n\nAutunit se těží například u Mount Spokane v americkém státě Washington, kde se z něj získá asi 41 tun UO ročně.\n"}
{"id": "746361", "url": "https://cs.wikipedia.org/wiki?curid=746361", "title": "Oxford English Dictionary", "text": "Oxford English Dictionary\n\nOxford English Dictionary (česky \"Oxfordský slovník angličtiny\") je jeden z největších a nejvýznamnějších slovníků anglického jazyka na světě. Vydává ho Oxford University Press. Historie slovníku sahá do roku 1857, kdy nad jeho vytvořením začala uvažovat Filologická společnost v Londýně, a v roce 1928 byl vydán poslední z deseti svazků prvního vydání slovníku, který v té době nesl název \"A New English Dictionary on Historical Principles\". V roce 1933 byl slovník již pod současným názvem přetištěn ve dvanácti svazcích. V roce 1989 bylo publikováno druhé vydání a v roce 1992 vyšla verze na CD-ROM. Slovník obsahuje definice zhruba 600 000 slov, které jsou ilustrovány na zhruba 3 000 000 citacích. V současnosti je dostupný na Internetu a každé tři měsíce jsou revidována existující slovíčka a přidávána nová.\n\n"}
{"id": "746362", "url": "https://cs.wikipedia.org/wiki?curid=746362", "title": "Zug", "text": "Zug\n\nZug ( , ) je město v německy mluvící části Švýcarska, hlavní město stejnojmenného kantonu. Leží na Švýcarské plošině, na severním konci východního břehu Zugského jezera, čtyři kilometry na východ od Chamu a třiadvacet kilometrů jižně od Curychu.\nŽije zde obyvatel.\n\nV roce 2009 zde žilo 25 726 obyvatel, přičemž podle údajů z roku 2000 jsou zdaleka nejvíce zastoupeni mluvčí němčiny (81,8 %), následuje italština (3,8 %) a srbochorvatština (3,2 %).\n"}
{"id": "746363", "url": "https://cs.wikipedia.org/wiki?curid=746363", "title": "Arrondissement Avignon", "text": "Arrondissement Avignon\n\nArrondissement Avignon je francouzský arrondissement ležící v departementu Vaucluse v regionu Provence-Alpes-Côte d'Azur. Člení se dále na 10 kantonů a 37 obcí.\n\n"}
{"id": "746364", "url": "https://cs.wikipedia.org/wiki?curid=746364", "title": "Copa América 1987", "text": "Copa América 1987\n\nCopa América 1987 bylo 33. mistrovství pořádané fotbalovou asociací CONMEBOL. Vítězem se stala Uruguayská fotbalová reprezentace, která tak obhájila titul z minulého ročníku.\n\n byla jako obhájce titulu nasazena přímo do semifinále. Zbylá devítka týmů byla rozlosována do tří skupin po třech týmech. Na rozdíl od předchozích několika ročníků se všechny zápasy hrály v jedné hostitelské zemi. Ve skupinách se utkal každý s každým. Vítězové skupin následně postoupili do semifinále, odkud se již pokračovalo klasickým pavoukem.\n\n"}
{"id": "746365", "url": "https://cs.wikipedia.org/wiki?curid=746365", "title": "Kicking &amp; Screaming", "text": "Kicking &amp; Screaming\n\nKicking & Screaming je čtvrté sólové studiové album kanadského heavy metalového zpěváka Sebastiana Bacha. Album poprvé vyšlo 21. září 2011 v Japonsku, následně 23. září v Evropě a Austrálii a 27. září v Severní Americe. Autorem obalu je Richard Villa.\n\n"}
{"id": "746369", "url": "https://cs.wikipedia.org/wiki?curid=746369", "title": "Arrondissement Apt", "text": "Arrondissement Apt\n\nArrondissement Apt je francouzský arrondissement ležící v departementu Vaucluse v regionu Provence-Alpes-Côte d'Azur. Člení se dále na 6 kantonů a 56 obcí.\n\n"}
{"id": "746373", "url": "https://cs.wikipedia.org/wiki?curid=746373", "title": "Chladicí směsi", "text": "Chladicí směsi\n\nPři smíchání m gramů soli se 100 gramů vody o teplotě mezi 10 až 15 °C se dosáhne snížení teploty směsi o Δ\"t\" °C.\nPři smíchání m gramů soli se 100 gramů sněhu nebo ledu se dosáhne teploty směsi \"t\" °C.\nV následující tabulce jsou množství m a m bezvodých látek,při kterých jde dosáhnout uvedeného teplotního stavu.\n\nRozpuštěním množství směsi dvou solí uvedeného v tabulce ve 100 gramech vody o teplotě 15 °C se dosáhne zmenšení teploty o Δ\"t\" °C.\n\nSmícháním množství směsi dvou solí uvedeného v tabulce se 100 g ledu nebo sněhu se teplota zmenší o Δ\"t\" °C.\nSůl i led je nutné smíchat v jemných zrnkách(jemnozrnný stav).\n\nTuhý CO (známý jako suchý led) umožňuje při použití v přebytku s kapalinami uvedenými v tabulce dosáhnout při tlaku 101 235 Pa teplotu \"t\".\n\n"}
{"id": "746375", "url": "https://cs.wikipedia.org/wiki?curid=746375", "title": "Survivor (hudební skupina)", "text": "Survivor (hudební skupina)\n\nSurvivor je americká rocková skupina, založená v roce 1978 v Chicagu. Skupina měla několik hitů, z nichž největší byla skladba „Eye of the Tiger“, která zazněla například ve filmové sérii \"Rocky\".\n\n\n"}
{"id": "746376", "url": "https://cs.wikipedia.org/wiki?curid=746376", "title": "Arrondissement Carpentras", "text": "Arrondissement Carpentras\n\nArrondissement Carpentras je francouzský arrondissement ležící v departementu Vaucluse v regionu Provence-Alpes-Côte d'Azur. Člení se dále na 8 kantonů a 58 obcí.\n\n"}
{"id": "746381", "url": "https://cs.wikipedia.org/wiki?curid=746381", "title": "Grenadiny", "text": "Grenadiny\n\nSouostroví Grenadiny se rozprostírá v Karibském moři mezi ostrovy Svatý Vincenc a Grenada. Patří do skupiny tzv. Návětrných ostrovů Malých Antil. Je tvořeno přibližně 600 ostrovy a administrativně je rozděleno mezi dva nezávislé státy - Grenada a Svatý Vincenc a Grenadiny.\n"}
{"id": "746382", "url": "https://cs.wikipedia.org/wiki?curid=746382", "title": "WHERE", "text": "WHERE\n\nWHERE je v prostředí databází klauzule dotazovacího jazyka (SQL), která pomocí podmínek omezuje výběr řádků z tabulek: \nJednotlivé podmínky se většinou oddělují logickými operátory AND (konjunkce) a OR (disjunkce). Disjunkce má menší prioritu, takže její použití s konjunkcí se používá závorek.\nNěkteré databázové systémy umožňují, aby v klauzuli WHERE byl poddotaz.\n\nKlauzule WHERE je nepovinná. U příkazů UPDATE a DELETE se píše na konci, u příkazu SELECT je po klauzuli FROM, případně JOIN nebo GROUP BY a před případnou klauzulí ORDER BY nebo LIMIT.\n"}
{"id": "746383", "url": "https://cs.wikipedia.org/wiki?curid=746383", "title": "Filip Stanislav Kodym", "text": "Filip Stanislav Kodym\n\nFilip Stanislav Kodym (1. května 1811 Opočno – 4. října 1884 Praha-Dejvice) byl český lékař, přírodovědec, odborný spisovatel, novinář a politik. Napsal množství úspěšných populárně-vědeckých spisů, zejména v oblasti biologie, fyziky, chemie, zemědělství a zdravotnictví, psaných jasným a prostým slohem bez zbytečných cizích slov. V letech 1852–1862 řídil \"Hospodářské noviny\", hojně čtené na venkově a zaměřené na šíření poznatků vědy a techniky; v době Bachova absolutismu měly i kulturní a politický význam. Poté se stal redaktorem časopisu \"Hlas\"; za uveřejnění pobuřujícího článku byl r. 1868 odsouzen ke třem měsícům vězení. Zasedal jako poslanec v Českém zemském sněmu a formálně i v Říšské radě. Propagoval vzdělání širokých vrstev přísnou výchovou dětí a zakládáním opatroven a obecních knihoven. Ke konci života byl velmi oceňovaný pro své čtyřicetileté úsilí o kulturní povznesení českého národa.\n\nNarodil se 1. května 1811 v Opočně v rodině učitele, později knihaře a obchodníka. Podle přání zemřelého otce měl rovněž pokračovat v knihařském řemesle; příklad spolužáků z opočenské školy i záliba ve čtení ho ale přivedly nejprve na latinské školy do Hradce Králové a poté na lékařskou fakultu do Vídně. Vídeňská studia pro něj byla krušná — trpěl tak velkým hmotným nedostatkem, že jeho hlavní výživou byl suchý chléb. Upevnilo se tam ale jeho národní uvědomění, k čemuž přispěla zejména náhodně přečtená Kollárova \"Slávy dcera\".\n\nRoku 1838 byl promován na doktora medicíny a přijal místo lékaře v Mikulášovicích u Rumburka. Po čtyřech letech se přestěhoval do Prahy, aby byl v centru národního života. Společně s Amerlingem zakládal národní vzdělávací ústav \"Budeč\", který ale neměl dlouhého trvání.\n\nBrzy se zapojil do publikační činnosti. Roku 1844 vydal \"Nedělní zábavy\", populárně-naučné čtení v jedenácti svazcích. Po roce 1847 strávil zhruba rok a půl v Litomyšli, odkud se znovu vrátil do Prahy. V letech 1852-62 vydával \"Hospodářské noviny\", které byly zpočátku prakticky jediným čtením venkovského rolnictva a v době Bachova absolutismu jedním z hlavních center českého národního života vedle Mikovcova \"Lumíra\".\n\nV červenci 1862 došlo ke konfliktu mezi redaktorem Kodymem a vydavatelskou společností \"Hospodářských novin\". V č. 22 informoval o schůzi, na níž kníže Karel Schwarzenberg obhajoval předpisy proti dělení zemědělských usedlostí jako záruku udržení českého rolnictva a tím i národa. Kodym tomuto názoru oponoval poukazem na to, že dělení spíše než drobné rolníky chrání panské velkostatky, jejichž dělení „\"není vysokým těm pánům po chuti\"“. Kníže se tímto komentářem cítil uražen a požadoval uveřejnění opravy. Hospodářská společnost (vydavatel časopisu) vydala požadované vyjádření, v níž s publikovaným komentářem nesouhlasila, Kodym jej ale odmítl otisknout a byl z redaktorského místa odvolán.\n\nNásledně se Kodym stal redaktorem politického časopisu \"Hlas\". Za jeho vedení tam 7. února 1868 vyšel v č. 6 nepodepsaný článek \"Kdy budeme spokojeni\", v němž autor ostře kritizoval rakousko-uherské vyrovnání a mimo jiné tvrdil, že všechny dosavadní rakouské vlády, včetně současné, jsou nepřátelské zájmům Slovanů a tím i Čechů. Článek vedl k trestnímu stíhání redaktora Kodyma pro pobuřování. Během soudního projednání se neprokázalo, kdo tento text napsal, Kodym byl ale odsouzen ke třem měsícům vězení a pokutě 1500 zlatých za zanedbání redaktorských povinností.\n\nOd 60. let se věnoval i politické činnosti. Určitou dobu zasedal v Českém zemském sněmu, který ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí v Čechách. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 23. února 1873 prohlášen pro absenci za zaniklý.\n\nV srpnu 1868 patřil mezi 81 signatářů státoprávní deklarace českých poslanců, v níž čeští poslanci zemského sněmu odmítli centralistické směřování státu a hájili české státní právo. S politikou pasivního odporu (neúčast českých poslanců na Říšské radě a po jistou dobu i na zemském sněmu) praktikovanou Národní stranou ovšem nesouhlasil a později vstoupil ke svobodomyslné (mladočeské) straně. Roku 1874 si tím proti sobě popudil představitele staročechů, kteří ho v časopisech \"Politik\" a \"Pokrok\" ostře kritizovali a označovali za národního zrádce.\n\nKe konci života, zejména u příležitosti 70. narozenin (1881), byl velmi oceňovaný pro svou mnohaletou činnost ve prospěch povznesení českého národa.\n\nOd roku 1857 žil v usedlosti Fišerka (dnes také nazývaná Kodymka) v Šárce u Prahy (součást Dejvic). Velmi ji zvelebil a zřídil zde pokusnou zahradu, do které jezdily o prázdninách pražské děti pro zábavné poučení o přírodních tajemstvích.\n\nZemřel ve svém domě 4. října 1884, pohřben byl o dva dny později na šáreckém hřbitově.\n\nNa jeho počest byl roku 1900 pojmenován Kodymův internát na zimní hospodářské škole v Opočně.\n\nKodym byl všestranně vzdělaný přírodovědec, stoupenec J. S. Presla. Jeho snahou bylo přiblížit vědecké poznatky široké veřejnosti, zejména rolníkům.\n\nV knihách a článcích vyzýval ke zvýšení vzdělanosti národa. Pomoci k tomu mělo — kromě popularizace vědy — také zakládání opatroven a obecních knihoven. Zastával se přísné výchovy („vychování tvrdé dělá děti zdravé“), spojené s otužováním, střídmostí, pobytem na čerstvém vzduchu, konzumací mléka a ovoce. Učivo radí podávat prostými, srozumitelnými metodami.\n\nVedle záslužné novinářské činnosti (\"Hospodářské noviny\", \"Hlas\", \"Posel z Prahy\", později \"Národní listy\") byl autorem řady samostatných populárně-naučných publikací:\n\n"}
{"id": "746385", "url": "https://cs.wikipedia.org/wiki?curid=746385", "title": "Židovský hřbitov v Lukách", "text": "Židovský hřbitov v Lukách\n\nŽidovský hřbitov v Lukách se nalézá asi 1 km na západ od obce vpravo od silnice do Záhoří, v místech jejího nejvyššího stoupání do Záhořského vrchu.\n\nZe hřbitova založeného nejpozději v 17. století se do dnešních dní zachovaly pouze zbytky stavebních prvků. Jedná se o poškozenou ohradní zeď, ruiny vstupní brány a obřadní síně. Na ploše 2226 m se nacházejí pouze tři náhrobní kameny. Hřbitov poničený nacisty, jehož zkáza byla završena po válce, je neudržovaný a zcela zarostlý plevelem a náletovými křovinami.\n\nŽidovská komunita v Lukách přestala existovat v roce 1939.\n\n\n"}
{"id": "746393", "url": "https://cs.wikipedia.org/wiki?curid=746393", "title": "Corridors of Power", "text": "Corridors of Power\n\nCorridors of Power je třetí sólové studiové album kytaristy Gary Moorea, vydané v roce 1982. Album vyšlo u Virgin Records a produkoval ho Jeff Glixman.\n\n"}
{"id": "746394", "url": "https://cs.wikipedia.org/wiki?curid=746394", "title": "Thiokyanatan draselný", "text": "Thiokyanatan draselný\n\nThiokyanatan draselný (zvaný též sulfokyanatan a dříve rhodanid draselný) je bílá, krystalická anorganická sloučenina s vzorcem KSCN, sůl kyseliny thiokyanaté a hydroxidu draselného. Tato látka je toxická, LD je 854 mg/kg. Ve srovnání s ostatními anorganickými látkami má poměrně nízkou teplotu tání.\n\nThiokyanatan draselný reaguje s železitými sloučeninami (např. FeCl)\n\nPři správném provedení je tato reakce velice efektní. Produkty reakce připomínají krev, proto se tato reakce používá jako filmový efekt. Thiokyanatan draselný je taktéž možno používat na analýzu kationtů Fe.\n"}
{"id": "746396", "url": "https://cs.wikipedia.org/wiki?curid=746396", "title": "Podprefektura", "text": "Podprefektura\n\nPodprefektura je v některých zemích označení pro územní správní jednotku nebo úřad v rámci vyššího celku (prefektura, provincie nebo obce). Název může být přeneseně použit i na město nebo samotnou budovu, ve které daný správní orgán sídlí.\n\nVe Francii znamená podprefektura (fr. \"sous-préfecture\") podřízený správní orgán v rámci departementu a regionu a jeho územní rozsah odpovídá arrondissementu. V jeho čele stojí podprefekt (fr. \"sous-préfet\"). Chef-lieu departementu nemá podprefekturu, zde území spravuje přímo prefekt.\n\nV Brazílii označuje podprefektura (portugalsky \"subprefeitura\") podřízenou správní jednotku ve větších městech, např. São Paulo nebo Rio de Janeiro. Podprefekt (\"subprefeito\") je zpravidla jmenován prefektem, tj. starostou.\n\nV Japonsku je podprefektura (japonsky 支庁, \"shichō\", tj. pobočný úřad) podřízená správní jednotka prefektury.\n\n"}
{"id": "746400", "url": "https://cs.wikipedia.org/wiki?curid=746400", "title": "Saint-Père (Yonne)", "text": "Saint-Père (Yonne)\n\nSaint-Père je obec ve burgundském departementu Yonne v národním parku Morvan, asi 1,5 km jihovýchodně od poutního místa Vézelay. Hlavní dominantou vsi je gotický kostel Panny Marie postavený během 13. až 15. století s 50 metrů vysokou věží. Kousek od kostela je místní archeologické muzeum s nálezy keramiky, mincí a sošek z archeologických vykopávek římských lázní a chrámu.\n\n"}
{"id": "746402", "url": "https://cs.wikipedia.org/wiki?curid=746402", "title": "Copa América 1989", "text": "Copa América 1989\n\nCopa América 1989 bylo 34. mistrovství pořádané fotbalovou asociací CONMEBOL. Vítězem se stala Brazilská fotbalová reprezentace.\n\n"}
{"id": "746410", "url": "https://cs.wikipedia.org/wiki?curid=746410", "title": "Ghostwriter", "text": "Ghostwriter\n\nGhostwriter je anglické slovo označující profesionálního spisovatele, který je placený za napsání textu, jehož autorství je oficiálně připsáno jiné osobě – objednavateli. Skutečný pisatel zůstává v anonymitě. Stupeň autorského podílu ghostwritera na výsledném produktu se liší podle konkrétního zadání.\n\nSlužeb anonymních spisovatelů využívají například ke vzniku autobiografií politici, celebrity, umělci aj. Pro manažery nebo zaměstnance vznikají na zakázku články a příspěvky do časopisů. Filmová hudba stejně jako písňové texty mohou být také produkovány anonymními autory.\n\nNěkteří ghostwriteři jsou honorováni od článku „čtyři dolary za slovo a v závislosti na obtížnosti článku“. Literární agentka Madeleine Morelová prohlásila, že průměrný příjem anonymního spisovatele pro větší nakladatelství činí „něco mezi 30 až 100 tisíci dolary“. Deník \"The New York Times\" v roce 2001 uvedl, že ghostwriter pamětí Hillary Clintonové obdržel plat v přibližné výši 500 tisíc dolarů „za knihu, na kterou měla (Clintonová) podepsanou smlouvu ve výši 8 miliónů dolarů, což se blíží horní hranici pro anonymní spolupracovníky“.\n\n"}
{"id": "746411", "url": "https://cs.wikipedia.org/wiki?curid=746411", "title": "Goalunited", "text": "Goalunited\n\nGoalunited je prohlížečová hra německé společnosti Northworks. Hra je zaměřená na fotbal. Hráč se objevujete v roli manažera svého týmu. Manažer se stará o tréninky hráčů, jejich přestupy, sestavu, stadion a mnoho dalšího. Samozřejmě nechybí ani manažerská úroveň. Čím vyšší, tím lepší může manažer zakoupit tribuny, hrací plochu či okolí stadionu.\n\nV kategorii „Velké hry“ (více než 10 000 hráčů) skončil Goalunited na 2. místě.\n\nGoalunited byl zvolen „Hrou roku 2007“ čtenáři časopisu \"Gdynamite\". Tato anketa trvala 2 týdny a nashromáždila více než 50 000 hlasů.\n\n13. prosince 2006 byl Goalunited zvolen 3. nejlepší prohlížečovou hrou (Best Browsergame) za rok 2006. Také získal 3. místo v kategorii o nejlepší podporu (Best Community Support).\n\nJako jeden z nejlepších sportovních manažerů na světe byl Goalunited na německém vývojářském mítinku oceněn 2. místem pro rok 2007 v kategorii „Nejlepší sportovní hra“.\n\n"}
{"id": "746412", "url": "https://cs.wikipedia.org/wiki?curid=746412", "title": "Karel Komárek (bohemista)", "text": "Karel Komárek (bohemista)\n\nKarel Komárek (* 29. dubna 1963, Přerov) je český vysokoškolský učitel, lingvista, bohemista, paleoslavista a novinář.\n\nRoku 1986 absolvoval obor český jazyk a literatura na FF UK v Praze, v roce 1988 získal tamtéž titul doktor filosofie v oboru český jazyk a v roce 1999 titul doktor v oboru český jazyk na FF Univerzity Palackého v Olomouci.\n\nV letech 1987-1990 byl redaktorem brněnské redakce deníku Lidová demokracie. V letech 1990-1996 působil jako odborný asistent katedry českého jazyka a literatury PedF Univerzity Palackého v Olomouci, od roku 1996 do roku 2001 pak odborný asistent katedry českého jazyka PedF MU v Brně, od roku 2001 působí jako odborný asistent na katedře bohemistiky FF Univerzity Palackého v Olomouci.\n\nJe člen Jazykovědného sdružení ČR, Onomastické komise AV ČR, a mimo jiné ústřední poroty soutěže Olympiády v českém jazyce. Zabývá se paleoslavistikou, onomastikou, literární historií a literární kritikou, staroslověnštinou a církevněslovanskou literaturou.\n\n\n\n"}
{"id": "746414", "url": "https://cs.wikipedia.org/wiki?curid=746414", "title": "Shivers (album)", "text": "Shivers (album)\n\nShivers je druhé studiové album nizozemského trance producenta a DJe Armina van Buurena.\n\nAlbum obsahuje čtyři následující singly:\n"}
{"id": "746415", "url": "https://cs.wikipedia.org/wiki?curid=746415", "title": "Consociatio Internationalis Musicae Sacrae", "text": "Consociatio Internationalis Musicae Sacrae\n\nConsociatio Internationalis Musicae Sacrae (ve zkratce CIMS), česky Mezinárodní sdružení pro duchovní hudbu, je papežská komise zřízená papežem Pavlem VI. dne 22. listopadu 1963 za účelem péče o zdárný a správný vývoj duchovní hudby. Podle statutu z roku 1979 je organizačně podřízeno Kongregaci pro bohoslužbu a svátosti římské kurie. Kromě úsilí o odborně orientovanou výchovu a vzdělání církevních hudebníků se věnuje také pořádání mezinárodních sympózií o duchovní hudbě.\n\nCIMS sídlí v Římě a bylo kanonicky zřízeno listem Nobile subsidium Liturgiae, vydaným na svátek sv. Cecilie dne 22. listopadu 1963.\n\nV roce 1950 dal Svatý stolec podnět k pořádání mezinárodních kongresů o duchovní hudbě (Řím 1950, Vídeň 1954, Paříž 1957, Kolín nad Rýnem 1961). Po druhém vatikánském koncilu pokračuje v organizování těchto kongresů podle svých statut právě tato římská mezinárodní organizace CIMS.\n\nNásledovaly V. a VI. kongres v Chicagu-Milwaukee (1966) a v Salzburku (1974). Mezitím se konala sympozia o aktuálních otázkách duchovní hudby: Salzburg, Maastricht, Le Mans, Řím, Bozen, Fontgombault, Sao Paulo a Washington.\n\nDíky přípravným pracím na hudebně-etnologickém sympoziu v Římě (1975) mohl být v roce 1978 založen mezinárodní ústav pro hymnologicka a hudebně-etnologická studia (Institut für hymnologische und musikethnologische Studien) v Kolíně nad Rýnem, který má pracoviště v Haus der Kirchenmusik v Maria Laach. Tematika a zaměření tohoto ústavu, tj. hudebně-etnologický výzkum, určily volbu tématu pro VII.mezinárodní kongres v roce 1980 a měly vliv na volbu sousedního hlavního města SRN Bonnu jako místa konání kongresu.\n\nV roce evropské hudby 1985 – tedy 35 let po I. mezinárodním kongresu o duchovní hudbě – se konal opět v Římě VIII. mezinárodní kongres o duchovní hudbě, a to ve dnech 17. až 23. 1istopadu. Během kongresového týdne bylo papežem Janem Pavlem II. posvěceno nové sídlo pro Pontificio Istituto di Musica Sacra (ústav založil v roce 1911 papež sv. Pius X.) v budově někdejšího opatství S. Girolamo. Zde je nyní též sídlo CIMS, který zde v roce 1988 uspořádal III. hudebně-etnologické sympozium. Pravidelné generální shromáždění se konalo v roce 1990 v Augsburku vzhledem k mezinárodně příkladnému charakteru tamějších církevně-hudebních struktur a pro liturgickou i uměleckou úroveň hudby v tomto biskupském sídle.\n\nIII. mezinárodní sympozium na téma Musica sacra a brazilská kultura se konalo v jubilejním roce objevení Ameriky 1992 v Rio de Janeiro. Sympozium vedlo k velkoryse proponovanému projektu výzkumu hudby jihoamerických indiánů, podporovanému německou spolkovou vládou.\n\nV roce 1994 se konalo sympozium o duchovní hudbě v Praze na Strahově na téma Povinnosti a možnosti výchovy a praxe v oblasti posvátné hudby ve světle učení druhého vatikánského koncilu.\n\n"}
{"id": "746419", "url": "https://cs.wikipedia.org/wiki?curid=746419", "title": "Copa América 1991", "text": "Copa América 1991\n\nCopa América 1991 bylo 35. mistrovství pořádané fotbalovou asociací CONMEBOL. Vítězem se stala Argentinská fotbalová reprezentace.\n\n"}
{"id": "746420", "url": "https://cs.wikipedia.org/wiki?curid=746420", "title": "Alžběta Woodvillová", "text": "Alžběta Woodvillová\n\nAlžběta Woodvillová (také Wydeville nebo Widvile; 1437 – 8. června 1492, Bermondsey) byla jako manželka Eduarda IV. od roku 1464 až do jeho smrti v roce 1483 anglickou královnou. Její první manžel, Jan Grey z Groby, byl zabit v druhé bitvě u St. Albans. Byla první ženou mimo vysokou šlechtu, která se stala manželkou anglického panovníka. Kvůli sňatku s ní Eduard přišel o svého klíčového spojence Richarda Nevilla.\n\nS podporou Richarda Nevillea, hraběte z Warwicku, porazil Eduard z rodu Yorků tehdejší královský rod Lancasterů v několika bitvách. Warwick ovládl hlavní město a roku 1461 prohlásil v Londýně Eduarda anglickým králem. Eduard podpořil svůj nárok na trůn rozhodným vítězstvím v bitvě u Towtonu.\n\nWarwick se domníval, že Eduardovým prostřednictvím bude dál ovládat zemi a že ho přiměje ke sňatku vytvářejícím spojenectví s důležitou mocností na kontinentu. Eduard se ale bez jeho vědomí oženil s Alžbětou z Woodville, která byla obklopena sice nepříliš bohatými, ale zato ambiciózními lancasterskými příbuznými. Warwick nelibě nesl vliv, který měla tato skupina lidí na Eduarda a tak se s podporou Jiřího, vévody z Clarence postavil na vojenský odpor proti Eduardovi. Znepřátelení si Warwicka i dalších šlechticů nakonec stálo Eduarda trůn a v roce 1470 utekl do Burgundska. Brzy se mu však podařilo v několika bitvách zničit lancesterskou opozici. V době manželova dočasného ústupu z moci Alžběta našla útočiště ve Westminsterském opatství, kde porodila budoucího krále Eduarda V.\n\nKdyž její manžel v dubnu 1483 náhle zemřel, hrabě z Gloucesteru a její švagr Richard se stal lordem protektorem za nového mladičkého krále. Richard se bál vlivu Woodwillů, a tak rychle získal kontrolu nad mladým Eduardem V. a nechal zatknout a popravit hraběte Anthonyho Woodvilla a Richarda Greye, bratra a syna královny matky Alžběty. Ta sama znovu našla útočiště ve Westminsterském opatství. Mladý král byl převezen do Toweru a čekal na korunovaci. Alžběta se pokusila spojit se proti lordu protektorovi s baronem Hastingsem, který byl rovněž popraven.\n\nRichard nyní chtěl získal trůn pro sebe a 25. června 1483 nechal parlamentem prohlásit děti svého bratra Eduarda s Alžbětou za nelegitimní na základě toho, že Eduard byl před sňatkem už zasnouben s lady Eleonorou Butlerovou. Hrabě z Gloucesteru se tedy stal králem Richardem III. Mladý Eduard a jeho bratr Richard zůstali v Toweru. Jejich přesný osud je neznámý, neví se, zda zemřeli, zmizeli, nebo byli zavražděni.\n\nAlžběta se pokoušela své syny osvobodit a získat pro nejstaršího syna zpět trůn. Hrabě Buckingham jí potvrdil, že její synové byli zavražděni a společně s Alžbětou se spojili s Markétou Beaufortovou. Chtěli podpořit nároky Markétina syna Jindřicha Tudora. Ten byl tím nejbližším mužem, který mohl uplatňovat lancesterské nároky na trůn. Alžběta a Markéta se dohodly na tom, že Jindřich se ožení s Alžbětinou dcerou, Alžbětou z Yorku. Jindřich souhlasil.\n\n1. března 1484 vyšly Alžběta a její dcery z opatství poté, co Richard veřejně přísahal, že jim nebude ublíženo ani nebudou uvězněny v Toweru. Rovněž jejím dcerám přislíbil výhodné sňatky. Rodina se vrátila ke dvoru. Když v roce 1485 zemřela Richardova manželka Anna Nevillová, dokonce se proslýchalo, že se hodlá oženit s Alžbětou z Yorku. V roce 1485 Jindřich Tudor porazil Richarda III. v bitvě u Bosworthu, ve které Richard i zemřel, a oženil se s Alžbětou z Yorku. Její matce zůstal titul královny vdovy. Zemřela v opatství Bermondsey 8. června 1492 a měla jednoduchý pohřební obřad. Pohřbena je vedle svého královského manžela v kapli sv. Jiří ve Windsoru.\n\nZ manželství s Johnem Greyem:\n\nS Eduardem IV.:\n"}
{"id": "746423", "url": "https://cs.wikipedia.org/wiki?curid=746423", "title": "Pierre Louis Maupertuis", "text": "Pierre Louis Maupertuis\n\nPierre Louis Moreau de Maupertuis (28. září 1698, Saint-Malo, Francie – 27. července 1759, Basilej, Švýcarsko) byl francouzský filosof, matematik a přírodovědec. Byl ředitelem francouzské Akademie věd. Připisuje se mu objev principu nejmenší akce.\n\nV roce 1742 se stal jedním z prvních vědců, kteří připouštěli možnost významu dopadů komet na Zemi a následných katastrof (předjímal tak například dopad asteroidu Chicxulub a s ním související vymírání na konci křídy). Ve své době však ještě nemohl být s tímto názorem doceněn. Je po něm pojmenován kráter Maupertuis na přivrácené straně Měsíce.\n\n"}
{"id": "746424", "url": "https://cs.wikipedia.org/wiki?curid=746424", "title": "Římská kolonie", "text": "Římská kolonie\n\nColonia (plurál \"coloniae\") byla původně římská předsunutá výspa vojenského charakteru, budovaná na dobytém území k zajištění poražených nepřátel sídlících v jejím okolí. V dobách římské republiky se rozlišovaly kolonie římských občanů a latinské kolonie. Později se vyvinuly ve významný prostředek zaopatření nemajetných občanů a zvláště válečných veteránů zemědělskou půdou. Termín kolonie postupně začal sloužit jako čestný titul označující nejvyšší status římských měst.\n\nPříklady \"Coloniae\" v době císařství:\n"}
{"id": "746425", "url": "https://cs.wikipedia.org/wiki?curid=746425", "title": "Dick's Picks Volume 11", "text": "Dick's Picks Volume 11\n\nDick's Picks Volume 11 je jedenácté pokračování série koncertních alb skupiny Grateful Dead \"Dick's Picks\". Jedná se o trojalbum, vydané 9. června 1998 a nahrané 27. září 1972 v Stanley Theater v Jersey City.\n\n"}
{"id": "746426", "url": "https://cs.wikipedia.org/wiki?curid=746426", "title": "Pontigny", "text": "Pontigny\n\nPontigny [\"pontiňy\"] je obec v burgundském departementu Yonne na řece Serein, asi 20 km severovýchodně od Auxerre. V obci byl slavný cisterciácký klášter, z něhož se zachoval rozsáhlý románsko-gotický kostel ze 12. století.\n\nHistorie obce úzce souvisí s místním cisterciáckým opatstvím, které bylo založeno roku 1114. Hildebert, kanovník v blízkém Auxerre, požádal Štěpána Hardinga, opata mateřského kláštera cisterciáků v Citeaux, aby zde založil klášter. Hugo z Maconu s dvanácti mnichy tak založil Pontigny jako druhý ze čtyř dceřiných klášterů, založených přímo z Citeaux. Klášter si získal vynikající pověst a mnichů přibývalo tolik, že mohli z Pontigny založit 22 nových klášterů. První opat Hugo se později stal biskupem v Auxerre, řada zdejších mnichů vynikla jako církevní hodnostáři a řada slavných mužů zde našla útulek. Nejznámější jsou tři arcibiskupové z anglického Canterbury, sv. Tomáš Becket († 1170), Štěpán Langton († 1228) a Edmund Rich (sv. Edmund z Abbingdonu, † 1240). který je zde také pohřben. K jeho hrobu se scházelo množství poutníků, takže klášter pro ně musel vybudovat noclehárny.\n\nKlášter se těšil trvalé pozornosti francouzských i anglických králů, až roku 1556 jej vypálili a vyplundrovali hugenoti, nicméně i potom zde stále žilo 15 až 20 mnichů. Během francouzské revoluce bylo opatství zrušeno a pobořeno, mniši vyhnáni, ale kostel byl ušetřen. Pontigny získalo statut obce a kostel pak sloužil jako farní. Roku 1909 místo koupil novinář a filosof Paul Desjardins, který zde až do roku 1939 (s přestávkou za války) pořádal každoroční setkání „Dekády v Pontigny“, kde se mimo jiné setkávali například Antoine de Saint-Exupéry, André Maurois, Jean-Paul Sartre, Simone de Beauvoir, Thomas Stearns Eliot, Thomas Mann, Heinrich Mann nebo Nikolaj Berďajev.\n\nOd 15. srpna 1954 zde sídlí Teritoriální prelatura Mission de France.\n\nKostel v Pontigny je s délkou 108 m největší zachovaný cisterciácký kostel, který navíc neprošel téměř žádnou přestavbou. Zachovává tak charakteristické rysy cisterciáckého staviltelství se snahou o jednoduchost a prostotu. Na západní straně před hlavním průčelím je zajímavý nartex (předsíň). Trojlodní basilika bez věží v přechodném románsko-gotickém slohu s příční lodí byla postavena v letech 1140–1170, gotický chór s ochozem a věncem kaplí v letech 1185–1212. Loď je zaklenuta křížovými klenbami se žebry, která v úzkých bočních lodích chybí. Chór a jeho kaple už nesou znaky spíš gotického slohu, vevnitř však zachovávají strohou prostotu, kterou ještě podtrhují bílé stěny a střízlivý nábytek a zařízení.\n\nK severní straně kostela přiléhá zachované křídlo kvadratury o délce 50 m. Z klášterních budov se zachovala budova pro bratry laiky se sklepy a s noclehárnou v patře.\n\n\n"}
{"id": "746428", "url": "https://cs.wikipedia.org/wiki?curid=746428", "title": "Fritz Lehmann", "text": "Fritz Lehmann\n\nFritz Lehmann (Friedrich; 18. července 1889 Šluknov – 26. října 1957 Vídeň) byl rakouský architekt hovořící německy a působící v Čechách.\n\nFriedrich Lehmann se narodil v rodině strojvůdce ve Šluknově. Absolvoval reálné gymnázium v Děčíně. V letech 1910–1914 vystudoval Německou vysokou školu technickou v Praze. V srpnu byl odveden do armády a válku strávil na východní frontě, z toho tři roky v ruském zajetí. Po skončení války studoval na Technické vysoké škole ve Vídni (asi 1918–1920?). Druhou státní zkoušku vykonal již zase v Praze dne 30. června 1920.\n\nVe své akademické kariéře musel překonat řadu překážek, především nepřízně a zášti některých svých kolegů. V době závěru svých studií v Praze již pracoval jako asistent na katedře kreslení volnou rukou, ornamentálního kreslení a bytové architektury (Freihandzeichnen, Ornamentalzeichnen und Innenarchitektur). Ve studijním roce 1919/1920 učil architekturu interiéru, v období od února 1920 do září 1921 byl asistentem profesora Franze Schwertnera (1858–1922). Po jeho smrti byl pověřen suplováním, do konkurzu na toto profesorské místo ale pozván nebyl. Vedením školy byl vybrán Hanuš (Hans) Döllgast. Ten byl po řadě zdlouhavých jednání v roce 1927 jmenován mimořádným profesorem, do Prahy ale nakonec z rodinných důvodů odmítl nastoupit. V roce 1929 se tedy konal nový konkurs. Tentokrát byl vybrán Otto Straeche, Lehmann byl doporučen na druhém místě. Ministerstvo školství odmítlo jmenovat Straecheho s odůvodněním, že místo má dostat přednostně domácí kandidát. Přes protesty vedení školy byl nakonec Lehmann jmenován mimořádným profesorem a 15. června 1929 se ujal vedení katedry. Řádným profesorem byl jmenován 6. dubna 1935.\n\nDne 26. října 1928 se stal doktorem technických věd. Od 20. října 1933 byl členem komory inženýrů. V akademickém roce 1936–1937 a 1937–1938 byl děkanem fakulty. V akademických letech 1937–1938 až 1941–1942 byl členem zkušební komise pro udělování II. státní zkoušky.\n\nOd začátku dvacátých let pracoval rovněž v projekčních ateliérech svých profesorů Karla Jaraye a Artura Payra. Psal kritiky a sloupky pro deník \"Prager Tagblatt\". V rozmezí let 1927–1928 se stal členem zednářské lóže \"Adoniram zur Weltkugel\".\n\nDne 27. dubna 1929 se oženil s Češkou Františkou Jílkovou, v roce 1936 se manželé přestěhovali do vlastního domu ve Skalecké ulici 15, který byl upraven podle Lehmannova návrhu.\n\nVe třicátých letech byl – patrně na základě udání – prověřován československými bezpečnostními orgány. Postavil totiž domek v blízkosti Poděbradského rozhlasového vysílače a udání jej vinilo z toho, že je příznivcem nacistické strany a domek je využíván ke špionáži ve prospěch Německa. Vyšetřování ale žádné takové skutečnosti nezjistilo.\n\nV březnu 1939 na něho byla opět podána řada udání pro jeho zednářskou minulost, styky s \"židovsko-liberálními kruhy\" a pro nepříznivý vliv na studenty. Údajně též nechal při protižidovských nepokojích na škole uprchnout židovské studenty přes vedlejší schodiště. Tato udání se řešila až na úrovni Sicherheitsdienst a úřadu říšského protektora. Lehman proto nebyl doporučen pro potvrzení v pedagogické funkci. Začátkem roku 1940 na něho bylo podáno další udání pro „odmítavý postoj k národněsocialistickému hnutí“. Zásluhou dobrozdání řady osob a angažovanosti tehdejšího rektora Alfreda Buntru byl Lehmann nakonec na škole ponechán. V roce 1941 byl navržen na jmenování řádným říšským profesorem. Jmenován byl až po řadě průtahů 12. března 1943. Vyučoval až do začátku roku 1945.\n\nInformace o poválečných událostech jsou jen kusé. Lehmannova rodina nebyla odsunuta v rámci vysídlení Němců z Československa. V roce 1946 odešel do Rakouska. Zde působil jako učitel na vídeňské Technické universitě.. Když se pokoušel v letech 1947 a 1948 znovu navštívit Československo, nedostal vstupní vízum. Na vídeňské Technické universitě byl jmenován řádným profesorem a pokračoval i v činnosti projekční.\n\n\n\n\n\n\n"}
{"id": "746429", "url": "https://cs.wikipedia.org/wiki?curid=746429", "title": "Histria", "text": "Histria\n\nHistria, případně Istros, byla řecká polis nacházející se na pobřeží Černého moře a jezera Sinoe v dnešním Rumunsku, založená v 7. století př. n. l. osadníky z města Mílétos. Tento přístav těžil z obchodních kontaktů s Gety a těšil se značné prosperitě, zvláště v archaickém a klasickém období, přestože byl během dvanácti staletí své existence mnohokrát vypleněn.\n"}
{"id": "746434", "url": "https://cs.wikipedia.org/wiki?curid=746434", "title": "Leclerc", "text": "Leclerc\n\nLeclerc může být:\n"}
{"id": "746435", "url": "https://cs.wikipedia.org/wiki?curid=746435", "title": "Tyrás", "text": "Tyrás\n\nTyrás byla starověká řecká polis založená kolonisty z města Mílétos pravděpodobně kolem roku 600 př. n. l. Nalézala se nedaleko ústí řeky Tyrás (Dněstr) a v jejím sousedství sídlil domorodý kmen Tyragetů (\"Tyragetae\"). V polovině 1. století př. n .l. Dákové zpustošili toto město. Římané ho později začlenili do provincie Moesie a ovládali ho až do konce 4. století.\n"}
{"id": "746436", "url": "https://cs.wikipedia.org/wiki?curid=746436", "title": "Vexilace", "text": "Vexilace\n\nVexilace (latinsky \"vexillatio\", plurál \"vexillationes\") byla detašovaná vojenská jednotka v síle jedné nebo několika kohort. Tento bojový útvar byl vydělován z vlastní jednotky, jíž byla obvykle legie, z důvodu rychlejší a pružnější reakce na vzniklá ohrožení či pro potřeby vojenských tažení. Název tohoto oddílu je odvozen z jeho standarty, červené zástavy nazývané \"vexillum\", nesoucí jméno a symbol legie. Od 3. století se vexilace začaly vyvíjet v trvale samostatné formace.\n"}
{"id": "746437", "url": "https://cs.wikipedia.org/wiki?curid=746437", "title": "Copa América 1993", "text": "Copa América 1993\n\nCopa América 1993 bylo 36. mistrovství pořádané fotbalovou asociací CONMEBOL. Turnaje se zúčastnilo všech 10 členů CONMEBOL a navíc dva pozvané týmy ( a ). Vítězem se stala Argentinská fotbalová reprezentace, která tak obhájila titul z minulého ročníku.\n\nDva nejlepší týmy ze třetích míst postoupily také do čtvrtfinále.\n\n"}
{"id": "746440", "url": "https://cs.wikipedia.org/wiki?curid=746440", "title": "Vlková (Středočeská pahorkatina)", "text": "Vlková (Středočeská pahorkatina)\n\nVlková (521 m n. m.) je vrchol ve Středočeské pahorkatině a na něm stojící stejnojmenná rozhledna. Vrchol i rozhledna se nacházejí nedaleko silnice spojující vesnice Ládví a Ládeves (části obce Kamenice). Vrchol Vlková se nachází mezi přírodními parky Velkopopovicko a Hornopožárský les.\n\nNa vrchu Vlková se nacházejí dvě rozhledny:\n\nDřevěná rozhledna na vrcholu kopce, pocházející z roku 1883, jež je součástí loveckého pavilonu, se nachází v oboře a je veřejnosti nepřístupná.\n\nDruhá rozhledna byla postavena roku 2009 na východním svahu vrchu Vlková ve výšce 488 m n. m. jako telekomunikační stožár. Tato 45 metrů vysoká stavba je tvořena ocelovým tubusem se spirálovým schodištěm a s vyhlídkovou plošinou ve výšce 25 m a je přístupná veřejnosti.\n\nGeomorfologicky vrchol spadá do celku Benešovská pahorkatina, podcelku Dobříšská pahorkatina, okrsku Kamenická vrchovina a podokrsku Těptínská vrchovina.\n\n"}
{"id": "746441", "url": "https://cs.wikipedia.org/wiki?curid=746441", "title": "Falx", "text": "Falx\n\nFalx (plurál \"falces\") je latinský termín označující srp. Současně se jednalo o dáckou jednoruční nebo obouruční zbraň s kosovitě zakřivenou čepelí naostřenou na vnitřní straně a s rukojetí stejně dlouhou nebo delší než čepel. Ve své obouruční verzi činila svého uživatele zranitelného, jelikož mu neumožňovala chránit se štítem. Tuto nevýhodu však kompenzovala vysoce ničivým účinkem, když jedním úderem bylo možné rozetnout protivníkův štít. Thrácká obdoba této sečné zbraně se nazývala \"rhomphaia\".\n"}
{"id": "746442", "url": "https://cs.wikipedia.org/wiki?curid=746442", "title": "10 Years (album, Armin van Buuren)", "text": "10 Years (album, Armin van Buuren)\n\n10 Years je kompilační album největších hitů holandského trance producenta a DJe Armina van Buurena. Album obsahuje některé z Arminových nejpopulárnějších skladeb a některé dříve nevydané skladby. Je pojmenováno podle toho, že mezi jeho vydáním a počátkem Arminovy kariéry jako DJ uběhlo deset let.\n"}
{"id": "746443", "url": "https://cs.wikipedia.org/wiki?curid=746443", "title": "Thoth", "text": "Thoth\n\nThoth je polská black metalová kapela založená v roce 2007 ve městě Wrocław Robem Darkenem (ex-Graveland), Necrem (Selbstmord) a Raborymem (Ohtar). Pojmenována je podle staroegyptského boha Thótha. \n\nPrvní studiové album s názvem \"From the Abyss of Dungeons of Darkness\" vyšlo v roce 2008.\n\n\n"}
{"id": "746444", "url": "https://cs.wikipedia.org/wiki?curid=746444", "title": "Virtuální organizace", "text": "Virtuální organizace\n\nVirtuální organizace v kontextu obchodu a podnikání znamená obchodní a výrobní model založený na propojení elektronickými komunikačními prostředky namísto na propojení pomocí fyzické blízkosti. Tento styl organizační struktury vznikl zhruba v 90. letech 20 století, kdy se začal pojem používat. „Virtuální organizace je dočasná síť nezávislých institucí, podniků nebo jednotlivých specialistů, kteří se pomocí informačních a komunikačních technologií spojí, aby využili zřejmé konkurenční výhody. Propojeny vertikálně, přispívají svými klíčovými kompetencemi a vystupují jako jedna organizační jednotka. ... Virtuální organizace je identifikovatelná skupina lidí nebo organizací, která používá podstatně více informační a komunikační technologie než fyzickou přítomnost v jednáních, řízení obchodu a vzájemné spolupráci, aby dosáhla svých cílů.“\n\nHlavním cílem je se spojit v jednotku, která bude schopna rychle reagovat na změny v tržním prostředí, a tak dosáhnout konkurenceschopnosti, výborné produktivity, zvýšení efektivnosti a snížení nákladů všech zainteresovaných jednotek, především díky dynamickému předávání zkušeností, znalostí, licencí, patentů či know-how mezi partnery, kterými byla uzavřena živá virtuální společnost.\n\nOrganizační struktura je u virtuální organizace daleko plošší a tedy zde neexistuje taková vertikální hierarchie jako u klasických firem. Existuje zde veliká flexibilita, schopnost reagovat na změnu, oproti těžkopádnější klasické organizaci. Ve virtuální společnosti je důraz na demokratický styl řízení. U virtuální společnosti je přímo součástí organizační struktury informační systém, na který je virtuální organizace náročnější, než klasická. Problémem v této organizační struktuře může být ochrana know-how.\n\nPřímo z pohledu operačního managementu je virtuální organizace brána především jako jedna z možných strategií dodavatelského řetězce.\n\n"}
{"id": "746445", "url": "https://cs.wikipedia.org/wiki?curid=746445", "title": "Jozef Bubenko", "text": "Jozef Bubenko\n\nJozef Bubenko (* 21. března 1951, Prešov) je bývalý slovenský fotbalový útočník a fotbalový trenér.\n\nHrál za Tatran Prešov, na vojně za Duklu Banská Bystrica a za TJ Partizán Bardejov. V československé lize odehrál za Prešov 277 utkání a dal 67 gólů. V Poháru UEFA odehrál 4 utkání. V juniorských reprezentacích odehrál 2 utkání a za olympijský tým nastoupil jednou.\n\nJako trenér vedl Slovan Giraltovce, Tatran Prešov, TJ Partizán Bardejov, Inter Bratislava, řecký Panionios GSS, slovenskou reprezentaci do 21 let, znovu řecký Panionios GSS, Spartak Trnava, řecký Iraklis Soluň a arménský klub FC MIKA Jerevan.\n\n\n"}
{"id": "746447", "url": "https://cs.wikipedia.org/wiki?curid=746447", "title": "Muž ve stínu", "text": "Muž ve stínu\n\nMuž ve stínu ( ) je politický thriller z roku 2010 v britsko-francouzsko-německé koprodukci režírovaný Romanem Polańskim. Scénář napsal Polański společně se spisovatelem Robertem Harrisem jako adaptaci literátova románu \"Duch\" (v angl. originále \"The Ghost\"). Hlavní postavy ztvárnili Ewan McGregor, Pierce Brosnan, Kim Cattrall a Olivia Williamsová.\nNa 23. ročníku Evropských filmových cen snímek vyhrál v kategoriích \"nejlepší film roku, nejlepší režisér, nejlepší herec, nejlepší skladatel\" a \"nejlepší scenárista\". Získal také dva Césary.\n\nMladý úspěšný ghostwriter (Ewan McGregor) souhlasí s dokončením pamětí bývalého britského premiéra Adama Langa (Pierce Brosnan). Přes počáteční váhání jej přesvědčí jeho literární agent Rick Ricardelli (Jon Bernthal) s argumentem, že se jedná o životní zakázku. Na celou práci mu nakladatelství určí limit jednoho měsíce s tučným honorářem čtvrt miliónu dolarů. Spisovatel má navázat na dílo dlouholetého premiérova poradce Mika McAryho, jenž zemřel za nejasných okolností. Jeho opuštěné BMW bylo nalezeno na trajektu a poradce s vysokou hladinou alkoholu v krvi mrtvý na přilehlé pláži ostrova, na němž vlastní Lang sídlo.\n\nUprostřed zimy se musí ghostwriter pro nutnost přímé konfrontace a prostudování přísně střeženého rukoupisu přestěhovat z Anglie do premiérova přímořského domu poblíž vesnice Old Haven (narážka na skutečnou vesnici Vineyard Haven) na ostrově Martha's Vineyard. V den jeho příjezdu však bývalý britský ministr zahraničí Richard Rycart (Robert Pugh) veřejně obviní Langa ze schvalování nezákonného zatčení osob podezřelých z terorismu a jejich předání CIA k mučení, čímž se mohl dopustit válečného zločinu. Expremiér tak čelí hrozbě trestního stíhání ze strany Mezinárodního trestního soudu, pokud nesetrvá ve Spojených státech či jiném státu nepodléhajícím jeho jurisdikci.\n\nVeřejné nařčení expremiéra přiláká na ostrov novináře a řadu protestujících, kteří jsou drženi za hranicemi pozemku domu. Jeho nejbližší, manželka Ruth (Olivia Williamsová) a osobní asistentka a současně také milenka Amelia Blyová (Kim Cattrall), zůstávají v jeho blízkosti a snaží se jej podpořit. Spisovatel se z místního hotelu, který se stal útočištěm zpravodajských týmů, stěhuje do relativního klidu Langova domu, kde je mu přidělen pokoj po zemřelém McArym. V něm náhodou nalezne obálku s fotkami bývalého předsedy vlády, telefonní číslo a další stopy, které by mohly svědčit o neznámém tajemství. V době Langovy absence stráví milostnou noc s jeho manželkou Ruth, která se tak mužovi možná mstí za nevěru. Při vyjížďce na kole narazí na dům starého muže (Eli Wallach), v jehož blízkosti bylo na pláži nalezeno mrtvé – snad vyplavené tělo jeho předchůdce. Muž mu sděluje, že je nemožné, aby západní proudy tělo z trajektu zanesly až do těchto míst. V osudnou noc navíc sousedka viděla na pláži záblesky, ovšem vypovídat již nemůže. Krátce nato zakopla na schodech a po pádu upadla do bezvědomí.\n\nNásledující ráno spisovatel nasedá do BMW, kterým jezdil McAra s prvotním cílem dostat se do hotelu. Při jízdě však zjišťuje, že je nastavená GPS s neznámým cílovým místem určení. Rozhoduje se ji následovat, nasedá na trajekt a na pevnině přijíždí k cíli na lesní cestě. Vystupuje z vozu a před ním se objeví neznámé sídlo. Jedná se o dům profesora mezinárodních vztahů na Harvardu Paula Emmetta (Tom Wilkinson), který je zachycen na předtím objevených fotografiích s Langem, ještě v dobách studií v Cambridgi. Profesor tvrdí, že si na Langa jen matně pamatuje z divadelního kroužku a vlastně jej ani nezná. Ghostwriter pojímá podezření, že s ním Emmett nehraje čistou hru, něco tají a to by mohl být klíč ke smrti předchozího pisatele premiérova životopisu. Po odjezdu z domu jej sleduje auto, které se náhle vytratí. Ghostwriter se naloďuje na poslední trajekt, když v tom dělník otevírá již zavřenou bránu a do útrob lodi vjíždí auto, které jej sledovalo. Rychle se rozhoduje uprchnout z lodi na pevninu a ubytovat se v přístavním motelu.\n\nNa pokoji při googlování objevuje informace poukazující nato, že profesor Emmett je agentem CIA. Podruhé volá na neznámé číslo napsané na jedné z nalezených fotografií. Ozývá se hlas bývalého ministra zahraničí Rycarta, který pro něj přijíždí vozem. Nyní je mu jasné, že McAry byl ministrovým informátorem. Navštěvují místní bistro a Rycart tvrdí, že mu expremiérův poradce svěřil tajemství. Klíč k pravdě o Langovi prý je zapsán na začátku rukopisu. Ten má ghostwriter s sebou v kufru. Předává jej ministrovi, který se snaží danou pravdu vyčíst ze začátku autobiografie. Nic podezřelého však nenalézá. Spisovatel mezitím přijímá telefon od Langa, jenž právě míří soukromým tryskáčem na ostrov a nabízí mu, že se pro něj zastaví. Rycart spisovateli doporučuje, ať nabídku přijme a následně se jej snaží přesvědčit ke spolupráci proti Langovi. Celé setkání si ministr nahrává na záznamové zařízení. Na palubě pak spisovatel přímočaře Langa obviňuje z toho, že se Emmettem nechal naverbovat do CIA a pro agenturu pracoval i ve funkci premiéra.\n\nPo příletu na ostrov je na letišti expremiér zastřelen před televizními štáby a protestujícími. Atentátníkem je protiválečný aktivista, který ztratil ve válce syna, a to v době, kdy Lang úřadoval v Downing Street č. 10. Následně je střelec usmrcen policií. Ghostwriter podstoupí výslech a na čas je mu jako svědkovi odejmut cestovní pas. Navzdory expremiérově smrti má do čtrnácti dnů připravit jeho životopis k vydání.\n\nNa londýnském křtu knihy, kam jej pozvala Langova sekretářka Amelia, jí na památku přinesl původní rukopis biografie. Během rozhovoru mu jakoby mimoděk prozradí, že rukopis měl být přísně chráněn, protože jeho „začátky“ – nikoli „začátek“, mohly ohrozit národní bezpečnost Spojených států ne až tak Velké Británie. Ghostwriterovi také odpoví na otázku, proč je Emmett přítomný na křtu. Nejedná se o nic zvláštního, dělal totiž Ruth Langové na Harvardu konzultanta. Spisovateli se spojí souvislosti, ještě na chvíli si půjčuje rukopis a odchází do postranní místnosti. Poskládá první strany rukopisu na sebe a podškrtává pouze úvodní slovo každé z nich. Zjeví se věta, ve které je ukryto tajemství: \"„Langova žena Ruth byla naverbována jako CIA agentka profesorem Paulem Emmettem z Harvardovy univerzity.“\" Došlo mu, jak mu Langova žena říkala, že na ni manžel v rozhodnutích vždycky dal. To ona formovala jeho proamerická rozhodnutí, když souhlasil s britskou účastí na válkách vedených USA, na odvolání členů vlády s protiamerickým postojem. Spisovatel do lístečku se jménem „Ruth Langová“ napíše dané odhalení a pošle jej publikem z ruky do ruky k právě mluvící vdově. Ta po přečtení vypadá zničená. Když jej vyhledá pohledem, spisovatel s úsměvem pozvedá sklenku šampaňského k přípitku a odchází ze sálu i s rukopisem. Vychází na ulici, kolem něj projíždí taxík, který nezastavuje.\n\nSpisovatel pokračuje v chůzi po silnici a vychází ze záběru. Blížící se auto v jeho směru zrychluje. Mimo záběr dochází k nárazu. Lidé se sbíhají k místu nehody. Někdo stav zraněného komentuje slovy, že to vypadá zle. Do ulice se snáší bělavé papíry rukopisu.\n\nTak jako v románu je charakter postavy Adama Langa zastřeným obrazem bývalého britského premiéra Tonyho Blaira. BBC uvedla, že postava „byla inspirována Tonym Blairem,\" a že „duch Tonyho Blaira … straší vymyšleného pana Langa s odkazem na invazi do Iráku, válku proti terorismu a příliš opatrnické přátelství ke Spojeným státům.\" \n\nHerci, kteří ztvárnili role britského ministra zahraničí Richarda Rycarta a americké ministryně zahraničí, fyzicky odpovídali předloze – skutečným osobám v těchto úřadech, Robinu Cookovi a Condoleezze Riceové. Stejně jako v thrilleru Rycart, také ministr Cook se v rámci zahraniční politiky odkloňoval od linie vedené premiérem Blairem. Postava vetchého starce žijícího na ostrově je narážkou na Kennedyho ministra obrany a pozdějšího šéfa Světové banky Roberta McNamaru.\n\nPolanski se s literátem Robertem Harrisem původně spojil, aby zfilmoval jeho knihu \"Pompeii\" (\"Pompeje\"). Záměr vzniku filmu, který měla financovat společnost Summit Entertainment, byl oznámen na Filmovém festivalu v Cannes 2007 jako potenciálně nejdražší evropský film všech dob. Kvůli hrozící stávce herců na podzim téhož roku byl však projekt zrušen.\n\nPolanski a Harris se nerozešli a začali připravovat scénář ke spisovatelově bestselleru \"Duch\" (\"The Ghost\"). Na počátku roku 2008 oznámil režisér zahájení natáčení. Do hlavních postav byli obsazeni Nicolas Cage, Pierce Brosnan, Tilda Swintonová a Kim Cattrall. Následně došlo k ročnímu odkladu natáčení a dvě z hlavních postav byly přeobsazeny. Roli Cage získal Ewan McGregor a charakter Swintonové pak Olivia Williamsová.\n\nFilmová produkce byla zahájena v únoru 2009 v postupimských Babelsberg Studios. Německo posloužilo filmařům k natočení většiny snímku. Pokud se chtěl Polański vyhnout zatčení, nemohl legálně odcestovat do Spojených států ani do Londýna. Většina exteriérů odehrávajících se na Martha's Vineyard tak byla nasnímána na ostrově Sylt v Severním moři. Trajekt patřil společnosti MS SyltExpress. Exteriéry domu byly vytvořeny na ostrově Uznojem v Baltském moři. Budova nakladatelství se ve skutečnosti nacházela v centru Berlína a za lokální ostrovní letiště Vineyard posloužilo Strausberg Airport nedaleko německého hlavního města. Několik záběrů exteriérů pro automobilovou jízdu ghostwritera bylo nafilmováno druhou jednotkou v lokacích Massachusetts, bez účasti Polańského a herců.\n\nV září 2009, kdy se Polański chystal zúčastnit Curyšského filmového festivalu, byl švýcarskou policií zajat a uvězněn pro sexuální zneužití. Postprodukce tak byla nakrátko zastavena, aby ji poté režisér dokončil nadálku z domácího vězení ve Švýcarsku. V důsledku zatčení se také nezúčastnil světové premiéry filmu na Berlinale, která proběhla 12. února 2010. Summit Entertainment pak vydala 3. srpna 2010 domácí verzi na jediném disku DVD/Blu-ray combo.\n\n"}
{"id": "746448", "url": "https://cs.wikipedia.org/wiki?curid=746448", "title": "Arrondissement Barcelonnette", "text": "Arrondissement Barcelonnette\n\nArrondissement Barcelonnette je francouzský arrondissement ležící v departementu Alpes-de-Haute-Provence v regionu Provence-Alpes-Côte d'Azur. Člení se dále na 2 kantony a 16 obcí.\n\n\n"}
{"id": "746450", "url": "https://cs.wikipedia.org/wiki?curid=746450", "title": "Arrondissement Briançon", "text": "Arrondissement Briançon\n\nArrondissement Briançon je francouzský arrondissement ležící v departementu Hautes-Alpes v regionu Provence-Alpes-Côte d'Azur. Člení se dále na 7 kantonů a 38 obcí.\n\n"}
{"id": "746451", "url": "https://cs.wikipedia.org/wiki?curid=746451", "title": "Copa América 1995", "text": "Copa América 1995\n\nCopa América 1995 bylo 37. mistrovství pořádané fotbalovou asociací CONMEBOL. Turnaje se zúčastnilo všech 10 členů CONMEBOL a navíc dva pozvané týmy ( a ). Vítězem se stala Uruguayská fotbalová reprezentace.\n\nDva nejlepší týmy ze třetích míst postoupily také do čtvrtfinále.\n\n"}
{"id": "746452", "url": "https://cs.wikipedia.org/wiki?curid=746452", "title": "František Hampejs", "text": "František Hampejs\n\nFrantišek Hampejs (28. listopadu 1921 – 10. července 1995) byl český fotbalista, záložník.\n\nV československé lize hrál za SK Slavia Praha a Technomat Teplice. Nastoupil ve 138 ligových utkáních a dal 6 gólů. Se Slavií získal 2 ligové tituly. Vítěz Poháru osvobození 1945. Památná je jeho věta z doby působení ve Slavii, kdy Slavia přišla o právě dokončený stadion na Letné, který musel ustoupit pomníku Stalina, i o své tradiční dresy. Na valné hromadě Slavie (tehdejšího Dynama, na které byla Slavia přejmenována) vystoupil s výrokem: \n\n"}
{"id": "746453", "url": "https://cs.wikipedia.org/wiki?curid=746453", "title": "Arrondissement Castellane", "text": "Arrondissement Castellane\n\nArrondissement Castellane je francouzský arrondissement ležící v departementu Alpes-de-Haute-Provence v regionu Provence-Alpes-Côte d'Azur. Člení se dále na 5 kantonů a 32 obcí.\n\n"}
{"id": "746455", "url": "https://cs.wikipedia.org/wiki?curid=746455", "title": "Antonio Johnson", "text": "Antonio Johnson\n\nAntonio Rico Johnson (* 8. prosince 1984 v Greenville, stát Mississippi) je bývalý hráč amerického fotbalu, který nastupoval na pozici Nose tackla v National Football League. Byl draftován týmem Tennessee Titans v roce 2007 v pátém kole Draftu NFL, předtím hrál univerzitní fotbal za Mississippi State University.\n\nJohnson hrál dva roky na pozici Defensive tackla za Mississippi Delta Community College, poté přestoupil na Mississippi State University, kde hrál v letech 2003-6.\n\nAntonio Johnson byl draftován v pátém kole Draftu NFL 2007 na 152. místě týmem Tennessee Titans a dostal číslo 96. 1. srpna 2007 si v přípravném kempu přetrhl přední zkřížený vaz v koleni a nováčkovská sezóna tím pro něj skončila. Prvních devět týdnů v sezóně 2008 strávil v rezervním týmu a poté 4. listopadu podepisuje smlouvu s Indianapolis Colts.\n\nU Colts dostává číslo 99 a okamžitě se stává členem základní sestavy na pozici levého Defensive tackla a nastupuje do osmi zápasů, z toho čtyřikrát jako startující hráč. V sezóně 2009 si připisuje patnáct utkání (pokaždé jako startující hráč), ve kterých zaznamená 34 tacklů (11 asistovaných) a jeden sack. Velmi podobné statistiky zaznamenává také v sezónách 2010 a 2011, od roku 2012 se změnou obranného rozestavení Colts na 3-4 přechází na pozici Nose tackla a ve čtrnácti zápasech si připíše 26 tacklů (7 asistovaných).\n\n13. května 2013 se Johnson vrací do svého původního klubu Tennessee Titans.\n\n31. prosince 2014 Johnson podepsal kontrakt s New England Patriots jako hráč pro rezervu, ale již 27. srpna 2015 byl propuštěn.\n\n"}
{"id": "746457", "url": "https://cs.wikipedia.org/wiki?curid=746457", "title": "Jaroslav Horák (fotbalista)", "text": "Jaroslav Horák (fotbalista)\n\nJaroslav Horák (4. dubna 1901 – 1961) byl československý fotbalista, obránce. V roce 1926 byl nominován do národního mužstva amatérů.\n\nHrál za SK Kladno v letech 1925–1930. V československé lize nastoupil v 55 utkáních, za SK Kladno odehrál celkem 199 zápasů, vstřelil v nich 2 góly. Začínal v SK Kamenné Žehrovice (1920-25), kam se po působení v Kladně vrátil (1930-33).\n\n\n"}
{"id": "746461", "url": "https://cs.wikipedia.org/wiki?curid=746461", "title": "Klášter Valence", "text": "Klášter Valence\n\nKlášter Valence ( \"Abbaye Notre Dame de Valence\") je bývalý klášter v obci Couhé v departementu Vienne. \n\nByl založen hrabětem Hugem z Lusignanu jako cisterciácká fundace 6. srpna 1230 a jako prvotní konvent byli povoláni mniši z Clairvaux. Budovy byly značně poničeny během náboženských válek v 16. století a poté přestavěny. Roku 1791 byl konvent rozpuštěn, do dnešní doby se dochovaly zbytky kaple a refektáře.\n\n"}
{"id": "746466", "url": "https://cs.wikipedia.org/wiki?curid=746466", "title": "Ghostwriter (rozcestník)", "text": "Ghostwriter (rozcestník)\n\nGhostwriter (z angličtiny) je profesionální spisovatel placený za napsání textu, jehož autorství je oficiálně připsáno jiné osobě – objednavateli. Skutečný autor zůstává v anonymitě. \n\nGhostwriter je také název více uměleckých děl:\n\n"}
{"id": "746467", "url": "https://cs.wikipedia.org/wiki?curid=746467", "title": "Sverdrupovy ostrovy", "text": "Sverdrupovy ostrovy\n\nSverdrupovy ostrovy jsou severní části Ostrovů královny Alžběty v autonomní provincii Nunavut v Kanadě. Ostrovy jsou situovány v Severním ledovém oceánu, západně od Ellesmerova ostrova, mezi 77 ° a 81 ° severní šířky a 85 ° a 106 ° západní délky.\n\nOstrovy jsou pojmenovány po norském polárníkovi Ottovi Sverdrupovi, který tuto oblast mapoval mezi roky 1898 a 1902 na lodi Fram. Ostrovy nalezl neobydlené, ačkoliv je možné, že na nich čas od času pobývali Inuité. \n\nSverdrup tyto ostrovy zabral pro Norsko, ale norská vláda o ně až do konce 20. let 20. století neprojevila žádný zájem. Až roku 1928 začala hlasitě vznášet své územní nároky. Byla to reakce na postoj vlády Spojeného království, která odmítala uznat nároky Norska na ostrov Jan Mayen v Arktidě a na Bouvetův ostrov v Antarktidě. \n\n11. listopadu 1930 norská vláda uznala svrchovanost Kanady (která tehdy byla zámořským územím Spojeného království) nad Sverdrupovými ostrovy a na oplátku britská vláda uznala svrchovanost Norska nad ostrovy Jan Mayen a Bouvet.\n\nNejvětšími ostrovy jsou ostrov Axela Heiberga, Ellef Ringnes Island, Amund Ringnes Island, Cornwall Island, Graham Island, Meighen Island, King Christian Island a Stor Island. Souostroví také zahrnuje množství menších ostrovů. Jediné obydlené místo je Isachsen na Ellef Ringnes Island, což byla během let 1948 až 1978 meteorologická stanice s posádkou. Na ostrově Axela Heiberga se nachází McGill Arctic Research Station, která je obydlena jen během léta.\n"}
{"id": "746472", "url": "https://cs.wikipedia.org/wiki?curid=746472", "title": "Patriotická píseň", "text": "Patriotická píseň\n\nPatriotická píseň nebo Vlastenecká píseň (\"Патриотическая песня\") je skladba, kterou složil Michail Ivanovič Glinka v roce 1833 a která byla hymnou Ruska v letech 1990–2000.\n\nGlinka opus původně pojmenoval \"Motif de chants national\", současný název dostala píseň až za druhé světové války, kdy ji často hrával moskevský rozhlas. 5. listopadu 1990 vybral tuto skladbu Boris Jelcin jako hymnu RSFSR a 23. listopadu téhož roku byla schválena parlamentem. V roce 1993 byla potvrzena jako státní hymna nezávislého Ruska. Píseň neměla žádná slova, proto byla v roce 1999 vypsána soutěž na její otextování. Vyhrál ji Viktor Radugin s verši nazvanými \"Slav'sja, slav'sja\", ale než mohly být oficiálně přijaty, stal se prezidentem Vladimir Putin a rozhodl o návratu k sovětské hymně, jen s novými slovy, která napsal autor těch původních Sergej Michalkov.\n\n"}
{"id": "746473", "url": "https://cs.wikipedia.org/wiki?curid=746473", "title": "Thomas Thiemeyer", "text": "Thomas Thiemeyer\n\nThomas Thiemeyer (* 1963) je německý spisovatel a ilustrátor knih.\n\nThomas Thiemeyer studoval umění a geologii v Kolíně nad Rýnem. V roce 1989 byla vydavatelstvím Ravensburg, kde pracoval od roku 1987 jako grafický poradce a vytvářel layouty, vydána první kniha s jeho ilustracemi \"Velká kniha pravěkých ještěrů\" (Das groβe Buch der Saurier). Poté se osamostatnil a odstěhoval se svou ženou do Stuttgartu. Jako umělec na volné noze ilustroval hry, knihy pro děti, obaly knih apod. Krom jiného pracoval pro firmy jako Heyne, Arena, Fantasy Productions, Beltz&Gelberg, Harper Collins, Random House nebo Wizards of the Coast. Spolupracoval také s režisérem Darrenem Aronofskym. Bavorská televize věnovala malířskému umění Thomase Tiemeyera dvacetiminutový příspěvek ve svém programu Space Art. Jeho díla byla několikrát oceněna cenou Kurda Laβwitze a cenou německé fantasy literatury.\n\nBěhem let se víc a víc věnoval psaní. V roce 2004 se díky nakladatelství Droemer Knaur objevil jeho debutový román Medusa (do češtiny přeložen jako \"Kamenné oko\"). Většina jeho románů se stala bestsellery a byla přeložena do několika světových jazyků.\n\nPříběhy Thomase Thiemeyera zachovávají tradici klasických dobrodružných románů. Vyprávějí o nálezu zaniklé civilizace a hrozbě vyvolané záhadnými silami.\n\nMystery thrillery\n\nPopis knihy\nRok 2015, Špicberky – nejsevernější obydlené místo. Svět ledu a sněhu, zahalený po čtyři měsíce polární nocí. Zde se chystá archeoložka Hana Petersová prozkoumávat pod arktickým ledem tajemné stavby. Rozpouštějící se led vydal pravděpodobně základy jedné mystické severské říše. Hana však není první, která ruiny prozkoumává…\nRok 1944. V anektovaném Norsku, daleko od jakéhokoli osídlení, spěje ke konci projekt horší než vše, co kdy člověk vymyslel. Biologická časovaná bomba pohřbená pod věčným ledem. Kód: Valhalla.\n\nAntropoložka Amy Walkerová trpí nočními můrami od chvíle, kdy záhadně zmizel člen jejího týmu. Paradoxně má nyní posílit tým propuštěný vězeň. Nikdo - kromě goril – mu nevěří. Když tým vyráží navzdory hrozící sluneční aktivitě a zvláštním povětrnostním jevům do východoafrického pohoří Ruwenzori, aby objevili pohřešované osoby, začíná dobrodružství, které přivádí Amy až na hranici psychických sil.\n\nOficiální popis knihy\nHotely a obce v okolí harzského Brockenu se připravují na nápor turistů u příležitosti Valpuržiny noci. Přijíždí tam i archeoložka Hana Petersová, aby pokročila v bádání nad Nebeským diskem z Nebry, tajemstvím opředeným senzačním nálezem z doby bronzové, chloubou zemského muzea. V bezprostřední blízkosti nálezu, hluboko v podzemním jeskynním systému, číhá pradávná síla a zdá se, že právě na Hanu – a na tradiční rej čarodějnic…\n\nSeizmoložka Dr. Ella Jordanová se dozvídá, že byly vprostřed Pacifiku zaznamenány zvláštní signály, které jsou příliš pravidelné na to, aby byly přírodního původu. Vycházejí z Marianského příkopu, který je hluboký přes 10.000 metrů. Sem míří tým badatelů s nejmodernější ponorkou světa a Ella zanechá všeho, jen aby se k nim mohla připojit. Spolu s mezinárodním týmem se potápí do nejhlubšího místa země a stěží uniká zkáze. Nacházejí zde obrovský, perfektně oblý kámen, který reaguje na jejich sondáž smrtelným tepelným paprskem. Ve Švýcarských horách se nachází tajná laboratoř, ve které vědci zkoumají podobný, jen poněkud menší kámen, který byl nalezen vedle pozůstatků těla geologa o desetiletí dříve. Náhle jsou detekovány nové signály z různých míst zeměkoule. Stejné záhadné kameny se objevují všude po světě. Když začnou vysílat své signály současně, vyvolané seizmické vlny jsou tak silné, že způsobují zemětřesení a vulkanickou činnost. To je však teprve začátek. Odpočítávání k zahájení zkázy započalo a Ella zjišťuje hrůznou pravdu: Hrozba nepřichází z tohoto světa.\n\nOficiální popis knihy\nAnglického vědce Davida požádá matka jeho dávné přítelkyně o pomoc. Emily pracovala v africkém Kongu na výzkumu pro biotechnologickou firmu, náhle však zmizela. David se v doprovodu dvou lovců vydá na záchrannou akci a sleduje stopy zmizelé výpravy až k velkému jezeru v hlubinách pralesa. Proč se zdejší Pygmejové vyhýbají všem otázkám, které se týkají jezera a před jakou ničivou silou se je snaží varovat mladý domorodec?\n\nOficiální popis knihy\nPři archeologickém výzkumu v Africe objeví Hannah tajemnou sochu připomínající Medúzu. Hvězdná mapa a symboly ve skále zavedou tým archeologů do podzemního labyrintu, kde je ukrytá další socha s okem, které při dopadu světla roní slzy. Každý chce cennou památku získat pro sebe. Přestože následuje jedna tragédie za druhou, boj o kamenné oko neutuchá. Hannah, která jediná kouzlu odolává, musí sochu přemístit někam, kde ji lidé objeví, teprve až rozluští její záhady.\n\nKnihy pro mládež\n\nEvoluce - Trilogie\n\n\nEden-Trilogie\n\nPentalogie Kronika hledačů světa (Die Chroniken der Weltensucher)\n\nDětské knihy\n\nAudioknihy\n\n\n"}
{"id": "746474", "url": "https://cs.wikipedia.org/wiki?curid=746474", "title": "František Šípek", "text": "František Šípek\n\nFrantišek Šípek (20. prosince 1850, Vídeň – 27. ledna 1906, Praha) byl český herec-komik a divadelní režisér.\n\nNarodil se 20. prosince 1850 ve Vídni v české rodině. Studoval reálné školy v Praze, ale brzy odešel k divadlu. Roku 1867 se připravoval u Karla Šimanovského, následujícího roku poprvé veřejně vystoupil v Kravíně v úloze pážete v Tylově hře \"Mistr Jan Hus\". Poté působil u několika divadelních společností — Švandovy, Stankovského a Pokorného. V letech 1881–2 hrál v městském divadle v Plzni. Když známý herec Jindřich Mošna onemocněl na hlasivky, nahradil jej Šípek v Prozatímním divadle, ale po jeho uzdravení odešel zpět do Švandovy společnosti. Příležitostně účinkoval i v brněnském Národním divadle.\n\nMěl velký talent pro komické role. Kvůli svým projevům na scéně měl občas problémy se zákonem; nepříjemnosti mu dělal především policejní komisař Dedera, známý z dob Karla Havlíčka. Jednou byl zatčen a postaven před soud v Kutné Hoře pro zločin pobuřování; soud jej však odsoudil pouze pro přestupek ke 14 dnům vězení.\n\nV roce 1892 uskutečnil s divadelní společností Františka Ludvíka cestu do USA, kde vystupovali především v Chicagu. Po návratu do Čech se nejprve přidal k Pištěkově společnosti a v roce 1898 se stal režisérem divadla Uranie, které zprvu hrálo na výstavě inženýrů a architektů v Praze.\n\nRoku 1904 získal koncesi pro vlastní společnost, s níž 15. září zahájil v Jičíně cestu po Čechách. Potýkala se ale s nepřízní publika i finančními těžkostmi. To mělo nepříznivý vliv na Šípkovo duševní zdraví — stával se podrážděným, zádumčivým, často se rozplakal, pronásledoval ho strach, že se neuživí. Koncem roku 1905, během pobytu v Jindřichově Hradci, byl jeho stav tak špatný, že už nebyl schopen ani hrát, ani řídit provoz divadla. Byl dopraven ke známým do Prahy, a když nemoc nepolevovala, byl 9. ledna 1906 přijat do ústavu choromyslných. Ranila jej rovněž mrtvice na pravou polovinu těla. Po necelých třech týdnech v ústavu zemřel v noci na sobotu 27. ledna 1906. Pohřben byl na Olšanských hřbitovech za velké účasti herců a dalších představitelů kultury.\n\nKnižně vyšly jeho práce:\n\n\n"}
{"id": "746475", "url": "https://cs.wikipedia.org/wiki?curid=746475", "title": "Marie Karenová", "text": "Marie Karenová\n\nMarie Karenová (* 1950, Praha) je česká malířka, restaurátorka a fotografka.\n\nV roce 1975 dokončila studium na Vysoké škole umělecko-průmyslové v Praze. Po studiích se věnovala kreslenému filmu, ilustraci dětských časopisů, módním přehlídkám na Bertramce a návrhům kostýmů pro divadla Černé divadlo Jiřího Srnce]] a soubor Imaginativ. Od roku 1979 působila jako vedoucí skupiny restaurátorů v Restaurátorských ateliérech v Praze, také se věnuje malířství. První samostatnou výstavu obrazů „Krajiny – Island“ uspořádala již v roce 1981 v Praze na Smíchově. Od roku 1989 se zabývala restaurováním textilu ze sbírek Židovského muzea, Umělecko-průmyslového muzea, Národní galerie Praha a Pražského hradu. Pro výstavu Sláva barokní Čechie pořádanou v roce 2001 Národní galerií v Praze restaurovala rokokové šaty Ullriky von Lewetzow, milenky Johanna Wolfganga von Goethe. Mezi významnější práce pro Arcidiecézní muzeum v Olomouci patří restaurování textilních částí kočáru arcibiskupa Troyera, jež je zařazen do seznamu národní kulturní památky, církevní korouhve pro muzeum města Kravaře, rozměrné nástěnné koláže pro firmu Tonak v Novém Jičíně. Do expozice zámku ve Stráži nad Nežárkou vytvořila repliky divadelních kostýmů Emy Destinnové, spolupracuje s Muzeem historických kočárů v Čechách pod Kosířem.\n\nOd roku 1989 žije střídavě v Praze a Boříkovicích. Od roku 1997 působila jako učitelka výtvarné výchovy na gymnáziu v Králíkách a krátce na Střední umělecko-průmyslové škole v Ústí nad Orlicí. V současné době vyučuje výtvarný obor ZUŠ v Králíkách a na Střední katolické škole v Praze. Nadále se věnuje restaurování textilu a volné tvorbě.\n\n\n"}
{"id": "746476", "url": "https://cs.wikipedia.org/wiki?curid=746476", "title": "76 (album)", "text": "76 (album)\n\n76 je debutové studiové album nizozemského trance producenta a DJe Armina van Buurena.\n\nAlbum obsahuje tři následující singly:\n"}
{"id": "746477", "url": "https://cs.wikipedia.org/wiki?curid=746477", "title": "Alexandre Desplat", "text": "Alexandre Desplat\n\nAlexandre Michel Gérard Desplat (* 23. srpna 1961, Paříž) je francouzský hudební skladatel a dirigent, autor filmové hudby. Za nejlepší hudbu k filmům obdržel několik ocenění – za drama \"Králova řeč\" cenu BAFTA (2011), za snímek \"Barevný závoj\" Zlatý glóbus (2007) a za drama \"Tlukot mého srdce se zastavil\" a thriller \"Muž ve stínu\" dva Césary (2006, 2011).\n\nNarodil se roku 1961 v Paříži francouzskému otci a řecké matce, kteří se poznali na Kalifornské univerzitě v Berkeley. Po svatbě se manželé vrátili do Paříže, kde se narodili Alexandre Desplat a jeho starší bratr Vic Desplat.\n\nOd pěti let hraje na klavír. Učil se také na flétnu a trubku. Ve Francii studoval u Clauda Ballifa a Iannise Xenakise, ve Spojených státech pak u Jacka Hayese.\n\n\n\n"}
{"id": "746478", "url": "https://cs.wikipedia.org/wiki?curid=746478", "title": "Hugo X. z Lusignanu", "text": "Hugo X. z Lusignanu\n\nHugo X. z Lusignanu řečený \"Snědý\" ( \"Hugues le Brun\", 1185 – 5. června 1249, Damietta) byl pán z Lusignanu a hrabě z La Marche a Angoulême. Během svého života opakovaně revoltoval proti francouzské koruně a zúčastnil se dvou křížových výprav do Svaté země. Roku 1230 založil cisterciácký klášter Valence.\n\nByl synem Huga z Lusignanu a jeho první manželky Agáty z Preuilly. 10. května 1220 se oženil s Isabelou z Angoulême, anglickou královnou vdovou a zároveň matkou své dosavadní snoubenky.\n\nPo smrti francouzského krále Ludvíka VIII. se Hugo stal jednou z postav spiknutí zaměřeného proti regentské vládě královny vdovy. 16. března 1227 podepsal společně s Petrem Bretaňským ve Vendôme mírovou smlouvu s francouzskou korunou.\n"}
{"id": "746480", "url": "https://cs.wikipedia.org/wiki?curid=746480", "title": "Venasque", "text": "Venasque\n\nVenasque je francouzská obec v departementu Vaucluse v regionu Provence-Alpes-Côte d'Azur. Obec byla zařazena mezi \"Nejkrásnější vesnice Francie\".\n\nOpevněná provensálská vesnice se rozkládá na strmé skále na údolím, kterým protéká říčka Nesque. Venasque leží asi 11 km severozápadně od města Carpentras a 30 km západně od Avignonu.\n\nVenasque bylo sídlem biskupa a centrem hrabství. Původně patřilo i s oblastí Vaucluse k panství hrabat z Toulouse, které během albigenské křížové výpravy připadlo královské koruně. Král Filip III. postoupil roku 1274 hrabství Venasque papeži Řehoři X., které poté patřilo Svatému stolci až do roku 1791, kdy během Velké francouzské revoluce přešlo Francii. Během hugenotských válek bylo město v letech 1562 a 1564 obléháno protestanty, ale nedobyto. V pozdějších letech jeho význam upadl. V roce 1727 mělo město přes 1700 obyvatel, ale v roce 1946 již jen 371. Ve druhé polovině 20. století se nicméně počet obyvatel opět zvýšil.\n\nNejvýznamnější zdejší pamětihodností je kostel Panny Marie, který je chráněn jako historická památka. Součástí kostela je baptisterium. S vysokou pravděpodobností nesloužila stavba původně jako baptisterium, jak se dlouho věřilo, ale jako pohřební kaple. Osmiboký půdorys vznikl až v pozdější době, když se změnilo její využití.\n\n"}
{"id": "746481", "url": "https://cs.wikipedia.org/wiki?curid=746481", "title": "Fugazi (hudební skupina)", "text": "Fugazi (hudební skupina)\n\nFugazi je americká post-hardcoreová kapela Ianem MacKayem, jednou z nejvýznamnějších osobností amerického punku/hardcore.\nFugazi jsou význační díky svému DIY postoji , způsobu obchodní praxe a pohrdání hudebním průmyslem. Fugazi měli po celém světě řadu turné, nahráli šest studiových alb, získali si i velký ohlas kritiků a úspěch po celém světě.\n\nPo rozpadu hardcore punkové skupiny Minor Threat, Ian MacKaye (zpěv a kytara), působil s několika krátce hrajícími skupinami, především s Embrace. MacKaye chtěl projekt, který by byl \"jako Stooges s reggae,\" obával se založení nové kapely po rozpadu Embrace. MacKaye vzpomínal: \"Nechtěl jsem být nutně v kapele, ale chtěl jsem být s lidmi, kteří se mnou chtěli hrát hudbu.\" MacKaye přijal ex-Dag Nasty bubeníka Colina Searse a baskytaristu Joeyho Lallyho, trio začalo cvičit v září 1986. Po několika měsících zkoušení se Sears vrátil k Dag Nasty a byl nahrazen Brendanem Cantym (dříve v Rites of Spring). Od roku 2001 je skupina v \"hibernaci\".\n\n"}
{"id": "746484", "url": "https://cs.wikipedia.org/wiki?curid=746484", "title": "Losos nerka", "text": "Losos nerka\n\nLosos nerka (\"Oncorhynchus nerka\" (Walbaum, 1792)) je ryba z čeledi lososovitých žijící v severní části Tichého oceánu a ve sladkých vodách jeho úmoří. Žije hlavně při asijské straně oceánu. Tře se většinou v jezerech, do nichž táhne z moře.\n\nLosos nerka má pstruhovitý tvar těla. Patří k menším tichomořským lososům, dorůstá délky do 65 cm. Lososi žijící v moři mají stříbřité boky a namodralý hřbet, říká se jim proto bluebacks. Lososům migrujícím na trdliště se mění barva těla na sytě červenou, říká se jim proto reds, jejich hlava je zelenavá. Migrujícím lososům se obecně říká sockeye. Nemigrujícím lososům se říká kokanee, dorůstají menší velikosti a jen vzácně přesahují 35 cm délky. Důležitými rozpoznávacími znaky jsou dlouhé zoubkované žaberní tyčinky, kterých je 30 až 40, a nepřítomnost teček a skvrn na hřbetu či ocasu.\n\nLosos nerka, na rozdíl od ostatních tichomořských lososů, požírá ve velké míře zooplankton. Jejich žaberní tyčinky filtrují plankton z vody. Tato potrava způsobuje charakteristické zabarvení jejich masa a stojí zřejmě i za nižším obsahem methylrtuti v něm. Součástí jejich potravy jsou i krevety. Mladí jedinci požírají hmyz.\n\nLososi se třou v jezerech, ve kterých jejich potěr žije až tři roky, než začne táhnout do moře. Potěr z řek bez jezer hned po vylíhnutí míří do moře. Jedinci migrující do slaných vod stráví jeden až čtyři roky v moři a jako čtyř až šestiletí se v červenci až v srpnu vrací na svá rodná trdliště. Při tahu se orientují podle charakteristických pachů vodních toků a snad i podle slunce. Jedinci nemigrující do moře stráví před tahem celé čtyři roky ve sladkých vodách. Lososi nerka se třou jen jednou, po vytření umírají.\n\nLosos nerka je rozšířen od severního Japonska, přes Ochotské moře, Kamčatku, Beringovo moře, Aleuty, Aljašku, Britskou Kolumbii až do povodí Columbia River v USA.\n\nLosos nerka je významnou hospodářkou rybou. Rybáři ho loví do nevodů a tenat. Je prodáván jako čerstvé nebo mražené filety, konzervován. Nejvíce je těžen podle Alaska Department of Fish and Game v Bristol Bay na Aljašce. Konzervárny ho upřednostňují před jinými lososy kvůli jeho oranžovočervenému masu. Více než polovina těžby se prodá mražená.\n\nČást americké populace je v současnosti na seznamu U.S. Endangered Species Act vydaného National Marine Fisheries Service jako ohrožená ve Snake River (Idaho, Oregon a Washington) a jako ohrožená vyhynutím v Lake Ozette ve Washingtonu. Ostatní americké populace lososů z horního toku Columbia River a z Puget Sound nejsou na seznamu.\n\n"}
{"id": "746487", "url": "https://cs.wikipedia.org/wiki?curid=746487", "title": "Gustav Schmoranz", "text": "Gustav Schmoranz\n\nGustav Schmoranz (16. září 1858 Slatiňany – 21. prosince 1930 Praha) byl český divadelní režisér, výtvarník a ředitel Národního divadla v Praze.\n\nAbsolvoval Vysoké učení technické v Praze a stal se architektem. Studoval také na pařížské École des beaux-arts a později ve Vídni a v Londýně. Od roku 1887 byl profesorem Umělecko-průmyslové školy v Praze. Zajímal se o divadlo a psal články o divadle, např. do časopisů \"Lumír\" a \"Zlatá Praha\". Po studijním pobytu v Káhiře napsal německy psané a jím ilustrované dílo o orientálním skle. V roce 1898 spolupracoval jako technický poradce se spolkem Máj a se spisovatelem a pozdějším režisérem Jaroslavem Kvapilem na založení Divadla Uranie, umístěného původně na pražském Výstavišti u příležitosti Výstavy architektury a inženýrství \n\nJako člen Společnosti Národního divadla, která převzala správu Národního divadla po Družstvu Národního divadla, se stal na období od května 1900 do dubna 1922 ředitelem Národního divadla v Praze. Do Národního divadla přivedl Jaroslava Kvapila a Karla Kovařovice, kteří pak v dalších letech formovali činohru a operu Národního divadla. V období jeho působení jako ředitele byla na scéně ND uváděna díla nových českých dramatiků, např. Fráni Šrámka, J. Mahena, V. Dyka a S. Loma.\nV Národním divadle vykonával rovněž funkci režiséra a jevištního výtvarníka. V roce 1918, po odchodu Jaroslava Kvapila, se stal i šéfem činohry. V dubnu 1920 bylo Národní divadlo převedeno pod zemskou správu a Schmoranz v roce 1922 opustil místo ředitele a jeho nástupcem se stal Jaroslav Šafařovič.\n\n\n\n\n"}
{"id": "746490", "url": "https://cs.wikipedia.org/wiki?curid=746490", "title": "Niles Eldredge", "text": "Niles Eldredge\n\nNiles Eldredge (* 25. srpna 1943) je americký paleontolog a evoluční biolog. Zabývá se především evolucí trilobitů.\n\nSpolu s Stephenem Jay Gouldem navrhl teorii přerušovaných rovnováh vysvětlující punktuacionalistický charakter evoluce (období rychlé anageneze střídané dlouhými obdobími evoluční stáze). Je kritikem genocentrického pohledu na evoluci. Působí jako kurátor paleontologických sbírek v Americkém přírodovědném muzeu v New Yorku.\n\nNiles Eldredge je amatérským jazzovým trumpetistou a sběratelem kornet.\n\n"}
{"id": "746493", "url": "https://cs.wikipedia.org/wiki?curid=746493", "title": "Národní park Gesäuse", "text": "Národní park Gesäuse\n\nNárodní park Gesäuse ( ) je nejmladším z rakouských národních parků. Nachází se ve středním Rakousku na severu spolkové země Štýrsko. Zahrnuje velkou část pohoří Gesäuse, jež je součástí Ennstalských Alp. Rozkládá se na ploše 11 054 ha, na 86 % dominuje přírodní krajina, zbytek tvoří ochranné pásmo s kultivovanou krajinou. Výrazným krajinným prvkem je údolí řeky Enže, které protíná celý park od západu na východ.\n\nPrvní návrhy na zřízení štýrského národního parku v Nízkých Taurách se objevily v roce 1913, přicházely však i plány na rozsáhlé využití vodní energie v oblasti Gesäuse. V roce 1958 se Gesäuse a přilehlé údolí Enže až k zemské hranici spolu s údolím řeky Salza nařízením štýrské zemské vlády staly chráněnými územími. Roku 1977 vyšlo usnesení zemského sněmu o zřízení národního parku Nízké Taury.\n\n23. června 1997 přijala štýrská zemská vláda rozhodnutí o zřízení národního parku Gesäuse. Na podzim roku 1997 vznikl předchůdce Verein Nationalpark Gesäuse („Spolek národního parku Gesäuse“), který podporoval vznik národního parku, a roku 1998 došlo k založení Schutzgemeinschaft Nationalpark Gesäuse („Ochranná asociace národního parku Gesäuse“) vystupující proti jeho zřízení. Za četných diskusí vláda 10. července 2001 jednohlasně rozhodla o vzniku národního parku do října 2002, k oficiálnímu založení došlo 26. října 2002. 5. prosince 2003 byl národní park uznán Mezinárodním svazem ochrany přírody za chráněné území kategorie II.\n\nVětšinu území tvoří lesy a alpínské roviny. Charakteristické prvky krajiny jsou příkré svahy pohoří Gesäuse s mohutnými štíty a hluboko zaříznuté údolí řeky Enže, podél které vede silnice a železnice. Typickými horninami jsou dachsteinský vápenec a ramsauský dolomit. 99,3 % plochy je ve vlastnictví Štýrské zemské lesní správy (Steiermärkische Landesforste). Nadmořská výška se pohybuje mezi 490 a 2369 m, nejvyšším bodem je vrchol Hochtor.\n\n\n"}
{"id": "746500", "url": "https://cs.wikipedia.org/wiki?curid=746500", "title": "Japonský pohár 1989", "text": "Japonský pohár 1989\n\nJaponský pohár v ledním hokeji se konal od 23. – 28. května 1989. Zúčastnili se tři reprezentační mužstva. Turnaj se odehrál dvoukolovým systémem každý s každým.\nPodle propozic turnaje v případě rovnosti bodů rozhodovaly o umístění výsledky vzájemných utkání, jelikož oba zápasy Československa se Sovětským svazem skončily nerozhodně, tak pořadatelé vyhlásili oba týmy za vítěze turnaje.\n\n \n\n23. květen 1989 - Tokio\nBranky: 9. Válek, 11. Cíger, 3-0 14. Válek, 4-0 14. J. Kučera, 32. Válek, 32. Vlach, 52.Gudas – 4-1 14. Sakai.\nRozhodčí: Mijazaki – Emori, Komacu (JPN)\nVyloučení: 3:2 (1:0)\n\nČSSR: Šindel - Stavjaňa, Ščerban, Procházka, Bača, D. Kadlec, Gudas, F. Kučera, Jiří Látal – Svitek, Růžička, Cíger - Janecký, Kron, Šejba - Válek, J. Kučera, Vlach - Jelínek, Haščák, Doležal.\n\n24. května 1989 - Tokio \nBranky: 1-1 12. J. Kučera, 52. Růžička, 59. Vlach – 0-1 12. Kasatonov, 15. Kovaljov, 38. Němčinov.\nRozhodčí: Bjorkman (SWE) – Emori, Matakogawa (JPN)\nVyloučení: 10:9 (0:0, 0:1)\n\nČSSR: Šindel - Stavjaňa, Ščerban, Procházka, Bača, D. Kadlec, Gudas, F. Kučera, Jiří Látal - Svitek, Růžička, Cíger - Janecký, Kron, Šejba - Válek, J. Kučera, Vlach – Jelínek, Haščák, Doležal.\n\nSSSR: Irbe – Stělnov, Chalizov, Bjakin, Gusarov, Malachov, Kasatonov, Zubov, Seljanin – Němčinov, Bure, Chmyljov – Chomutov, Maslennikov, Kamenskij – Konstantinov, Kovaljov, Kvartalnov – Bykov, Fjodorov.\n\n25. května 1989 - Tokio \nBranky: Fjodorov 2, Chomutov 2, Bykov, Bjakin, Kovaljov, Maslennikov, Němčinov, Kamenskij - Iga\n\n26. května 1989 - Tokio \nBranky: 11. Janecký, 12. J. Kučera, 27. Růžička, 36. Kron, 45. Růžička, 57. Válek – 31. Yajima, 50. Sakai, 59. N. Suzuki.\nRozhodčí: Murakami – Emori, Nakatogawa (JPN)\nVyloučení: 3:4 (0:2)\n\nČSSR: Bříza - Stavjaňa, Ščerban, Procházka, Bača, D. Kadlec, Gudas, F. Kučera, Jiří Látal - Svitek, Růžička, Cíger - Janecký, Kron, Šejba - Válek, J. Kučera, Vlach – Jelínek, Haščák, Doležal.\n\n27. května 1989 - Tokio \nBranky: 7. Růžička, 28. Válek – 31. Kamenskij, 51. Bjakin.\nRozhodčí: Bjorkman (SWE) – Mijazaki, Komacu (JPN)\nVyloučení: 3:5 (0:0)\n\nČSSR: Bříza - Stavjaňa, Ščerban, Procházka, Bača, D. Kadlec, Gudas, F. Kučera, Jiří Látal - Svitek, Růžička, Cíger - Janecký, Kron, Šejba - Válek, J. Kučera, Vlach – Jelínek, Haščák, Doležal.\n\nSSSR: Myškin (41. Irbe) – Stělnov, Chalizov, Bjakin, Gusarov, Malachov, Kasatonov, Zubov, Seljanin, Krivochiža – Němčinov, Bure, Chmyljov – Chomutov, Maslennikov, Kamenskij – Konstantinov, Kovaljov, Kvartalnov – Bykov, Fjodorov.\n\n28. května 1989 - Tokio \nBranky: Němčinov 2, Maslennikov, Chmyljov, Bure, Kovaljov, Bykov, Malachov, Kamenskij, Stělnov - Ebina 2, Momoyi, Ishii, Yajima, Kajikawa\n\n\n"}
{"id": "746501", "url": "https://cs.wikipedia.org/wiki?curid=746501", "title": "Anna Nevillová", "text": "Anna Nevillová\n\nAnna Nevillová (anglicky \"Anne Neville\"; 11. června 1456 – 16. března 1485) byla jako manželka Eduarda z Walesu princeznou z Walesu. Jejím druhým manželem byl anglický král Richard III. Anna však byla královnou jenom dva roky, od roku 1483 až do své smrti v roce 1485. Jejím otcem byl \"tvůrce králů\" Richard Neville.\n\nAnna vyrůstala na hradě Middleham, kde se setkala i se syny vévody z Yorku, Richardem (budoucím Richardem III.) a Jiřím. Annin otec v roce 1461 pomohl na trůn Eduardovi IV. z rodu Yorků, ale kvůli královu favorizováni královniny rodiny změnil strany v bojích Yorků a Lancasterů o trůn a spojil se s Markétou z Anjou, manželkou předchozího krále Jindřicha VI. z rodu Lancasterů. Královna Markéta měla své pochyby, Annina sestra Isabela byla ostatně manželkou Jiřího z Clarence, bratra vládnoucího krále.\nAnna se nakonec provdala za Markétina syna Eduarda. Stalo se tak v katedrále sv. Mořice v Angers ve Francii, pravděpodobně 13. prosince 1470. Hrabě z Warwicku nakonec Jindřichovi VI. pomohl znovu na trůn, ale byl poražen a zabit v bitvě o několik měsíců později. Anna se vrátila se svým novým manželem a tchyní do Anglie, nakonec kromě otce přišla i o manžela. Jednou z obětí bitvy u Tewkesbury byl i Eduard z Walesu, i když není jisté, zda padl v bitvě, nebo byl popraven krátce po ní. Byl jediným nositelem titulu prince z Walesu, který padl v bitvě. Všichni Lancasterští velitelé byli krátce po bitvě hromadně popraveni. Královna Markéta z Anjou a její snacha Anna Nevillová byly zajaty a uvězněny. Král Jindřich VI. byl uvězněn v Toweru a po několika dnech zabit. Na trůn se vrátil Eduard IV.\n\nAnna se stala objektem sporů mezi svým švagrem Jiřím z Clarence a vévodou z Gloucesteru Richardem, bratrem Jiřího z Clarence a krále Eduarda. Clarence, který chtěl získat veškeré dědictví po hraběti Warwickovi (Anna a jeho manželka Isabela byly obě dědičky), s ní zacházel jako se svou schovankou, a nechtěl se o dědictví dělit. Richard ji vyhledal a převezl do kostela sv. Martina. Přesné datum jejich sňatku není známo, ale většina zdrojů se shoduje, že se tak stalo na jaře 1472 ve Westminsterském opatství. Anna se tak stala vévodkyní z Gloucesteru. Odebrali se na hrad Middleham, kde se v roce 1473 narodil jejich jediný syn Eduard.\n\n9. dubna 1483 zemřel král Eduard IV. a Richard se stal lordem protektorem za svého dvanáctiletého synovce Eduarda V. 25. června toho roku nechal Richard děti svého bratra prohlásit za nelegitimní. Richard se tak stal králem, třetím toho jména. Anna byla společně se svým manželem korunována arcibiskupem z Canterbury 6. července 1483. Byla to první společná korunovace anglického krále a královny po 175 letech. Z jejího syna se tak stal princ z Walesu, ale zemřel jako jen desetileté dítě 9. dubna 1484.\n\nPo smrti svého syna Anna adoptovala svého a Richardova synovce, rovněž Eduarda, syna své sestry a Jiřího z Clarence. Richard z tohoto chlapce udělal svého dědice, ale po smrti své ženy malého Eduarda, popisovaného později jako „jednoduchého“, zavrhl a jmenoval dědicem jiného synovce – Johna de la Pole.\n\nAnna zemřela 16. března 1485, zřejmě na tuberkulózu. Na den její smrti připadlo zatmění Slunce, což někteří vnímali jako znamení odpadnutí krále Richarda z Boží milosti. Byla pochována ve Westminsterském opatství v neoznačeném hrobě. Richard III. prý na jejím pohřbu plakal. Nicméně kolovaly zvěsti, že ji Richard nechal otrávil, aby se mohl oženit se svou neteří Alžbětou z Yorku.\n\nRichard svou neteř poslal ode dvora a veřejně tyto pomluvy odmítl 30. března 1485 během shromáždění lordů. Oslovil je \"jasným hlasem\" a \"vyjádřil svůj smutek a nelibost a řekl, že podobný sňatek mu nikdy nepřišel na mysl, že není potěšený smrtí královny, ale že její smrti lituje a jeho srdce je tak těžké, jak může být.\" Není důvod pochybovat, že Richardův zármutek nad smrtí manželky byl upřímný a později se objevily dokumenty z portugalských královských archivů, podle kterých se po Annině smrti Richardovi ambasadoři vydali sjednat dvojitý sňatek mezi Richardem a sestrou portugalského krále Janou, která měla lancasterský původ, a Alžbětou z Yorku a Janiným synovcem, budoucím Manuelem I.\n"}
{"id": "746502", "url": "https://cs.wikipedia.org/wiki?curid=746502", "title": "Mithradatés III.", "text": "Mithradatés III.\n\nMithradatés III. (parthsky \"Mithradát\" či \"Mithradáta\", řecky \"Μιθραδάτης\"; – 53 př. n. l.) byl parthský velkokrál z rodu Arsakovců vládnoucí v letech 58/57–56/55 př. n. l. Byl synem krále Fraata III. a bratrem Oróda II. Jméno jeho matky není známo.\n\nPodílel se na vraždě svého otce a zápasil pak s bratrem Oródem o korunu. Podle K. Schippmanna je možné, že přímým následovníkem Fraata III. byl on, nikoli Oródés. Mocenský boj nakonec prohrál a ani jeho pozdější výpad do Babylonie, podniknutý z římského území, nevedl k úspěchu – vítězný Oródés ho dal v roce 53 př. n. l. popravit.\n\n"}
{"id": "746505", "url": "https://cs.wikipedia.org/wiki?curid=746505", "title": "Arrondissement Digne-les-Bains", "text": "Arrondissement Digne-les-Bains\n\nArrondissement Digne-les-Bains je francouzský arrondissement ležící v departementu Alpes-de-Haute-Provence v regionu Provence-Alpes-Côte d'Azur. Člení se dále na 10 kantonů a 65 obcí.\n\n"}
{"id": "746507", "url": "https://cs.wikipedia.org/wiki?curid=746507", "title": "Mars superliga 2000/01", "text": "Mars superliga 2000/01\n\nMars superliga v sezóně 2000/01 byl v pořadí osmý ročník nejvyšší samostatné fotbalové ligové soutěže na Slovensku. Titul získal Inter Bratislava, který tak obhájil vítězství z předchozího ročníku.\n"}
{"id": "746508", "url": "https://cs.wikipedia.org/wiki?curid=746508", "title": "Arrondissement Draguignan", "text": "Arrondissement Draguignan\n\nArrondissement Draguignan je francouzský arrondissement ležící v departementu Var v regionu Provence-Alpes-Côte d'Azur. Člení se dále na 12 kantonů a 58 obcí.\n\n"}
{"id": "746509", "url": "https://cs.wikipedia.org/wiki?curid=746509", "title": "Arrondissement Toulon", "text": "Arrondissement Toulon\n\nArrondissement Toulon je francouzský arrondissement ležící v departementu Var v regionu Provence-Alpes-Côte d'Azur. Člení se dále na 22 kantonů a 34 obcí.\n"}
{"id": "746511", "url": "https://cs.wikipedia.org/wiki?curid=746511", "title": "Master of the Moon", "text": "Master of the Moon\n\nMaster of the Moon je desáté a poslední studiové album americké heavy metalové skupiny Dio, vydané 7. září 2004 u Sanctuary Records.\n\n"}
{"id": "746513", "url": "https://cs.wikipedia.org/wiki?curid=746513", "title": "Bush (hudební skupina)", "text": "Bush (hudební skupina)\n\nBush je britská post-grunge /alternativní hudební skupina založená v Londýně roku 1992 Gavinem Rossdale, Nigelem Pulsfordem, Davem Parsonsem a Robinem Goodridgem. V roce 2002 se skupina rozpadla, v roce 2010 však došlo k obrození skupiny. Skupina Bush vydala během své existence celkem 5 studiových alb, s nimiž se stala 10× multiplatinovou a stala se jednou z nejprodávanějších kapel 90. let (v USA bylo prodáno více jak 10 miliónů hudebních nosičů). Přes svůj velký úspěch v USA dosahovala (dosahuje) skupina poměrně malého úspěchu ve své domovské zemi a v Evropě. Název Bush si kapela vybrala podle části Londýna Shepherd's Bush odkud původní členové pocházejí.\n\nJako počátek kapely se dá označit setkání zpěváka/kytaristy Gavina Rossdale s kytaristou Nigelem Pulsfordem v jednom z Londýnských nočních klubů. Oba sdíleli zalíbení v tak různorodých interpretech jako jsou Pixies, Bob Marley, The Jesus Lizard, MC5, Nirvana, Hüsker Dü, Big Black apod. a tak se rozhodli k vytvoření vlastní kapely. Po několika změnách se k nim připojili bubeník Robin Goodrige a basista Dave Parsons a kapela mohla začít fungovat.\n\nV roce 1994 bylo vydáno první album s názvem \"Sixteen Stone\", které slavilo u hudební veřejnosti (navzdory negativních ohlasů některých kritiků) velký úspěch a stalo se 6× multi-platinovým. V roce 1996 vyšlo album \"Razorblade Suitcase\" (USA 3× multi-platinové), jenž nahrával Jack Albini. Hlavně díky určitým hudebním i nehudebním podobnostem začala být skupina Bush jak v odborné, tak i laické hudební veřejnosti brána jako nástupci již legendární skupiny Nirvana.\n\nV pořadí třetí album \"The Science of Things\" (1999) se skupina rozhodla o něco pozměnit svoji hudební tvář. Mimo pro Bush klasických prvků se zde mísily i prvky elektronické hudby (např. v písni The Chemical Between Us). Album už ovšem nezaznamenalo takový úspěch jako předchozí 2 alba, i přes pomalý start prodejnosti se nakonec (i díky vystoupení kapely na festivalu Woodstock 99) album stalo v USA a Kanadě platinové.\n\nV roce 2001 kapela vydala album v pořadí už 4. album s názvem Golden State, ve kterém se kapela snažila vrátit ke svým kořenům a vydobýt si tak dřívější zájem, znovu vsadili na chytlavé, jednoduché kytarové riffy, tak jak tomu bylo především v prvních dvou albech, vsadili však na modernější zvuk. Golden State ovšem nedosáhlo ani zdaleka takového úspěchu jako žádné z dosavadních alb a prodalo se jen asi 380 000 kusů. Kvůli záměru trávit více času s rodinou se rozhodl kytarista a zakladatel Bush Nigel Pulsford kapelu opustit, na turné ho zastoupil Chris Taynor. Kvůli odchodu Pulsforda a kvůli klesajícímu zájmu o skupinu a jejich nahrávky se kapela v roce 2002 rozpadla.\n\nRossdale založil novou kapelu Institute a také se vrhl na sólovou kariéru, mimo jiné účinkoval také v několika filmech (\"Zoolander\", \"Malá černá skříňka\" (\"Little Black Book\"), \"Životní zápas\" (\"The Game of Their Lives\"), \"Constantine\", \"Jak vykrát banku\" (\"How to Rob a Bank\") a v dalších). V roce 2005 bylo vydáno DVD \"Zen X Four\", které obsahovalo videoklipy, vydání DVD mělo být jakýmsi prvním impulsem k obrození kapely.\n\nStalo se tak však až v roce 2010, kdy se Bush znovu vrátili na pódium, Rossdale s Goodridgem z původního složení zůstali, ke kapele se dále přidali Chris Taynor, jenž už v roce 2002 zastupoval Pulsforda a basista Corey Britz, Bush vytvořili nový comebackový singl \"Afterlife\". V září roku 2011 vydala skupina comebackové album \"The Sea of Memories\".\nSkupina Bush vystoupila v České republice 22. srpna 2012 v pražském Lucerna Music Baru.\n\n26. března 2014 přišla zpráva, že se kapela chystá vydat své již šesté album \"Man on the Run\". To bylo vydáno 21. října téhož roku.\n\n26. června 2016 vyšel singl s názvem People at War. Mělo se zřejmě jednat o zprávu, že se kapela chystá vydat skoro po třech letech vydat již jejich sedmé album. Na to si ale fanoušci museli počkat až do 10. března 2017, kdy nové album vyšlo a dostalo název Blank and White Rainbows. Kapela s novým albem také zahájila tour pouze po Spojených státech, které trvalo od začátku května do začátku července.\n\nBush jsou popsáni jako grunge, post-grunge a nebo alternativní rock, přičemž všechny tyto styly vznikly a nebo se dostali na vrchol slávy v devadesátých letech. Spousta kritiků Bush označuje jako právoplatné pokračovatele hudby ve stylu Nirvany.\n\n\n\n\n\n\n\n"}
{"id": "746514", "url": "https://cs.wikipedia.org/wiki?curid=746514", "title": "Dějiny Saúdské Arábie", "text": "Dějiny Saúdské Arábie\n\nDějiny Saúdské Arábie jsou charakteristické silným vlivem islámu a totalitním způsobem vlády královského dvora Saúdů. První známky lidského osídlení pocházejí z doby před více než 15 000 lety, kvůli nepříznivým přírodním podmínkám ve vnitrozemí byly obydleny hlavně přímořské oblasti. Typickým způsobem života bylo nomádství a hlavními sociálními strukturami byly kmeny, v jejichž čele stáli šajchové a emírové. Na počátku 7. století v Mekce založil Mohamed nové náboženství – islám. To brzy získalo obrovský vliv na život běžných obyvatel, čemuž tak je dodnes. Území dnešní Saúdské Arábie se stalo součástí chalífátu a poté se z větší části dostalo pod nadvládu Osmanů. V polovině 18. století vznikl první saúdský stát, po jeho rozpadu v první čtvrtině 19. století vznikl menší druhý saúdský stát.\n\nSoučasnou Saúdskou Arábii založil v roce 1932 Abd al-Azíz. Od počátku považoval království za vlastnictví svého rodu, což se projevovalo neochotou měnit nuzné poměry v zemi a obrovskými výdaji královského dvora pro svou vlastní potřebu. Tímto způsobem vládl i první Abd al-Azízův nástupce král Saúd. Od 50. let 20. století začal ekonomice dominovat ropný průmysl, který Saúdské Arábii zajistil pozici vlivného politického aktéra Středního východu. Kvůli ropě se nejvýznamnějším spojencem království staly Spojené státy, jejichž přítomnost v zemi se stala jedním z příčin vzniku islámských teroristických skupin. Od roku 2015 je vládcem Saúdské Arábie král Salmán. Královský dvůr v zemi silně potlačuje politickou opozici a svobodu občanů.\n\nNejstarší známky lidského osídlení Arabského poloostrova sahají do doby před 15 000–20 000 lety. V nejstarších dobách byla Saúdská Arábie rozdělena na tři regiony, jejichž názvy se používají dodnes. Oblast Nadžd byla ve vnitrozemí, dříve se nazývala „pustá Arábie“ a byla typická kočovným způsobem života lidí žijících v izolovaných oázách, zemědělstvím a pastevectvím. Další oblast s názvem al-Hasa ležela na východě při pobřeží Perského zálivu a třetí region Hidžáz, který ležel na západě při pobřeží Rudého moře, už od starověku disponoval významnými obchodními středisky. Východní oblast byla osídlena před začátkem 4. tis. př. n. l., od 3. tis. př. n. l. se o jižní Arábii začaly zajímat říše v Mezopotámii a Egyptě, protože odtud dovážely koření a vonnou pryskyřici. Mezi významné předislámské státy na území dnešní Saúdské Arábie patřilo království Lihjánovců s centrem v Hidžázu založené v 6. stol. př. n. l. a království Kinda, ve 3. stol. př. n. l. pak měli severní Hidžáz pod kontrolou Nabatejci. V Hidžázu žila arabsko-židovská komunita, a to hlavně v Jatribu (dnešní Medína). Během římské expanze do Egypta probíhal úpadek poloostrova. V roce 570 se pokusil etiopský vládce Jemenu Abraha dobýt Mekku, což se mu ale nepodařilo. Mekka byla tou dobou jedna z nemnoha vzkvétajících středisek v Arábii, mimo jiné se v ní nacházela svatyně Ka'ba, která byla centrem tehdejšího náboženství.\n\nKvůli absenci vodních toků a nedostatku srážek ve vnitrozemí byly osidlovány oblasti s podzemními zdroji vody, např. oázy. Jejich izolovanost znemožňovala vytvoření jednotné politické struktury a vznikaly spíše kmeny spoutané příbuzenstvím. Tyto kmenové pospolitosti byly typické společným vlastnictvím půdy, chovem velbloudů, ovcí, koz a oslů a kočovným způsobem života. V jejich čele stáli šajchové a emírové, jejichž vůdcovství bylo dědičné. Už v předislámské době vznikala poezie, nejčastěji to byly ódy (kasídy) oslavující lásku a ideály kmenové společnosti. Sedm nejslavnějších předislámských kasíd souhrnně nazývaných mu'allaky („básně zavěšené“) bylo podle legendy zavěšeno na Ka'bě.\n\nV roce 570 se v Mekce narodil Mohamed z kmene Kurajšovců, kteří v té době tuto kupeckou republiku ovládali. Na počátku 7. století založil islám. Korán, svatá kniha islámu, tvořila spolu s arabskou poezií základ klasické arabštiny, která se po několik staletí využívala v literatuře, vědě a filosofii. Kvůli původnímu odmítnutí islámu většinou obyvatel Mekky odešel Mohamed roku 622 do Medíny a toto datum bylo přijato za počátek muslimského letopočtu. Poté jeho moc začala rychle stoupat a v roce 630 dobyl Mekku. Nová víra se rychle rozšířila po Arabském poloostrově a po Mohamedově smrti vznikl státní útvar chalífát, který v době svého největšího rozmachu sahal od Španělska až k řece Indus. Prvním chalífou se stal Abú Bakr. Medina zůstala do roku 661 hlavním městem chalífátu a Mekka se stala duchovním centrem islámu.\n\nChalífátu nejdříve vládli volení chalífové a poté Umajjovci, kteří přesídlili hlavní město do Damašku. V roce 680 proti nim ve střední Arábii vypuklo povstání a vládcem Mekky byl zvolen Abdalláh ibn az-Zubajr. Po deseti letech do města vnikla umajjovská vojska a poničila Velkou mešitu. V roce 750 se vlády nad chalífátem ujali Abbásovci a přenesli hlavní město do Bagdádu, který se stal centrem islámského světa. Mekka a Medina byly od té doby pouze duchovními středisky. V první polovině 10. století se západní část dnešní Saúdské Arábie včetně těchto dvou měst stala součástí fátimovského chalífátu.\n\nV roce 1171 Fátimovce svrhl Saladin, zakladatel dynastie Ajjúbovců, který byl uznán jako vládce Mekky. Od počátku 13. století Mekce vládli Hášimovci a roku 1269 je vystřídali mamlúčtí sultáni. Roku 1516 dobyl celý Hidžáz osmanský sultán Selim I. a až do první světové války tomuto území pod osmanským dozorem panovali Hášimovci.\n\nV první polovině 18. století se v Nadždu začal zejména mezi drobnými rolníky rozmáhat nově vzniklý wahhábismus, sunnitská fundamentální forma islámu. Když byl jeho zakladatel Muhammad ibn Abd al-Vahháb vyhnán z Rijádu, přijal ho šajch Muhammad ibn Saúd v sousední oáze Daríje. Spolu založili první saúdský stát, který byl do počátku 19. století rozšířen přes celou dnešní Saúdskou Arábii a přesahoval i do okolních území. Tento rozmach byl umožněn Napoleonovou expedicí do Egypta, která znemožňovala Osmanské říši vyslat do Arábie vojsko. Stát zanikl v roce 1818 po několikaletých snahách egyptského paši Muhammada Alího, kterého o pomoc požádal osmanský sultán.\n\nPokus o obnovu státu učinil emír Turní ibn Abdulláh ibn Muhammad, který v roce 1822 přepadl Rijád ovládaný Egypťany. Založil druhý saúdský stát, který byl oproti tomu prvnímu menší – Saúdové tentokrát vládli jen Nadždu a al-Hase. V polovině 19. století se rozpoutal boj mezi Saúdy a Rašídy, jejichž říše s centrem v oáze Hájl na severu se postupně rozšiřovala a nakonec vytlačila Saúdy z Nadždu. S otevřením Suezského průplavu v roce 1869 byla posílena osmanská nadvláda nad Arábií a po boji s Rašídy v roce 1891 druhý saúdský stát zanikl. Saúdové tak byli donuceni uchýlit se do Kuvajtu.\n\nNa přelomu 19. a 20. století kvůli sporům mezi Osmanskou říší a Spojeným královstvím, které si chtělo v Perském zálivu zajistit silnou pozici, Britové podpořili saúdského emíra Abd al-Azíze ibn Saúda (známého pod zkratkou Ibn Saúd) v převratu proti proosmanským Rašídům. V lednu 1902 se zmocnil Rijádu a později ovládl celý Nadžd. Protože chtěl dosáhnout většího územního rozmachu a domníval se, že toho dosáhne jedině spojením s některou evropskou velmocí, nabídl Britům, že přijme britský protektorát. Byl však odmítnut a v roce 1904 Osmané zabrali zpět některá území dobytá Saúdy. Abd al-Azíz byl donucen uznat osmanskou svrchovanost a za to byl jmenován guvernérem v Nadždu. Poté postupně získával vliv mezi hlavními kmeny v oblasti, vytvořil primitivní státní organizaci a začal budovat armádu, jejichž hlavní složkou se stalo nábožensko-vojenské (wahhábistické) hnutí Ichwán („bratři“). Členové bratrstva považovali nomádský způsob života za protiislámský, proto zakládali osady, do kterých beduíny usazovali. Během první světové války se Abd al-Azízovi pomocí Ichwánu podařilo rozšířit svou moc na velkou část Arabského poloostrova.\nPo začátku první světové války Britové získali za slib vytvoření velkého arabského státu přízeň Hášimovců vládnoucích v Hidžázu a porazili turecká vojska na tomto území. Zároveň podporovali boje Abd al-Azíze proti Rášidovcům a ten se začal chystat na válku proti Hášimovcům. V roce 1924 schválil požadavek Ichwánu na zahájení války. 1. září wahhábité dobyli a zdevastovali Táif, kde bydleli bohaté hidžázské rodiny, a 16. října vstoupili do Mekky. Po roce obléhání a následném dobytí Mediny Abd al-Azízem byl tehdejší hidžázský král Alí ibn Husajn donucen odejít do exilu do Jordánska. Abd al-Azíz se prohlásil králem Hidžázu, Nadždu a přilehlých oblastí a v roce 1927 Britové uznali jeho království. Na oplátku musel přislíbit, že nebude útočit na okolní britské protektoráty. Tyto ústupky spolu se zaváděním moderních technologií (např. telefonu a automobilů) vyvolaly vzpouru Ichwánu. Ta byla roku 1929 násilně potlačena pomocí zbraní dodaných Angličany. V září 1932 oficiálně vzniklo Spojené království s názvem Saúdská Arábie.\n\nAbd al-Azíz považoval stát za soukromý majetek svého rodu. Během třicátých let upevňoval svou moc ve všech sférách vlivu a jeho vláda se proměňovala v despocii. Ekonomickou moc mu zajišťovaly britské příspěvky, muslimské poutě a později příjmy z ropy. Do roku 1938, kdy byly komerčně využitelné ropné plantáže na tomto území objeveny, hospodářská situace v zemi stagnovala. Saúdskoarabská ropná společnost byla zprvu vlastněna americkými společnostmi. Do druhé světové války se stále zvyšoval vliv Spojených států, který nakonec převýšil ten britský a v roce 1942 navázalo USA se Saúdskou Arábií diplomatické styky. Saúdská Arábie byla v roce 1943 zahrnuta do Zákona o půjčce a pronájmu a po jaltské konferenci bylo uzavřeno několik dohod mezi těmito dvěma státy: Američané např. mohli v zemi stavět vojenské základny a Saúdové získali dodávky amerických zbraní.\n\nPoválečné období bylo charakterizováno rapidním rozvojem ropného průmyslu. Státní příjmy se rychle navyšovaly, ale socioekonomická a politická situace v zemi se téměř nevyvíjela a v 50. letech byla Saúdská Arábie jednou z nejzaostalejších zemí Blízkého východu. Většina obyvatel trpěla podvýživou a různými nemocemi, průměrný věk dosahoval 30 let a asi 95 % lidí bylo negramotných. Podle odhadů Organizace pro výživu a zemědělství v roce 1956 tvořili 66 % obyvatelstva beduíni, 12 % usedlí zemědělci a zbylých 22 % lidí žilo ve městech. Beduíni žili všeobecně v nejhorších podmínkách. Zemědělství bylo na katastrofické úrovni, což bylo z velké části zaviněno nepříznivými přírodními podmínkami. 60 % z celkových 245 000 hektarů obdělávané půdy vlastnili velcí vlastníci, kteří půdu pronajímali. Ještě v této době bylo v Saúdské Arábii běžné otrokářství; v roce 1963, rok poté, co bylo otrokářství zakázáno zákonem, žilo v otrockých podmínkách odhadem 300 000 lidí.\n\nV zemi se začalo rozvíjet podnikání, a to hlavně ve spojení s činností ropné společnosti Aramco. Nejvýznamnějšími obory byly stavebnictví a doprava, které začaly zaměstnávat novou sociální vrstvu dělníků. Saúdská vláda dostávala zpočátku od amerických ropných společností pouze malé poplatky za vytěžené barely, což se změnilo v roce 1950, kdy byly zisky rozděleny 50 na 50.\n\nAbd al-Azíz zemřel v roce 1953 a zanechal po sobě 34 synů; do současnosti (2011) saúdskými králi byli jen někteří z těchto synů. Prvním z následovníků byl král Saúd, který se snažil působit jako velký reformátor se snahami o blahobyt obyvatel své země. Po svém otci ale pokračoval v mrhání státními penězi; až polovinu státních příjmů utrácela královská rodina.\n\nRole islámu se za Saúdovy vlády ještě zvýšila, ze Saúdské Arábie se stala v podstatě teokracie. Jediným pramenem práva se stala šaría a islám začal výrazně zasahovat do všech oblastí společenského života, mimo jiné do vzdělávání, které náboženské autority odsuzovaly. V roce 1958 vyvrcholila finanční a politická krize, kdy se Saúdské Arábie ocitla na pokraji bankrotu a v izolaci v mezinárodní politice. Krize rozdělila královskou rodinu na tři skupiny: první byla věrná Saúdovi, druhá chtěla nastolit konstituční monarchii a v čele třetí stál následník trůnu princ Fajsal. Na nátlak svých bratrů předal v roce 1958 král Saúd Fajsalovi široké pravomoci. Ten postupně získával větší moc a 2. listopadu 1964 vystřídal Saúda na trůnu.\n\nFajsal zavedl několik ekonomických reforem, ale jinak po svých předchůdcích pokračoval v absolutistické vládě, útisku politických soupeřů a vměšování se do soukromého života obyvatel. Během šedesátých let se v Saúdské Arábii začala výrazně projevovat modernizace, a to z počátku převážně modernizace ozbrojených sil za pomoci Spojených států a Spojeného království, později stát investoval velké částky do infrastruktury, zdravotnictví a školství. Ale např. zemědělství, které zaměstnávalo nejvíce obyvatel, zůstalo technicky velice zaostalé. Modernizace byla umožněna prudkým růstem příjmů z ropy.\n\nRopný boom v sedmdesátých letech, ve kterém hrála Saúdská Arábie významnou roli, zajistil zemi silnou hospodářskou i politickou pozici v rámci Blízkého východu i celého světa. V reakci na jomkipurskou válku v říjnu 1973 uvalila Saúdská Arábie spolu s dalšími arabskými členskými zeměmi Organizace zemí vyvážejících ropu ropné embargo na Spojené státy, což vyvolalo ropnou krizi. Embargo bylo staženo v dubnu 1974. V roce 1980 byla znárodněna společnost Saudi Aramco. V osmdesátých letech zaznamenala saúdská ropná politika podstatnou změnu. Příjmy z ropy nejdříve mezi lety 1981–1984 klesly více než dvojnásobně mimo jiné kvůli zvýšení těžby v zemích mimo OPEC (hlavně v Mexiku a Spojeném království), ale v prosinci 1985 se státy OPEC rozhodly zvýšit těžbu při nižších cenách, aby si tak obnovily svou původní pozici na světovém trhu.\n\nOd roku 1970 plánuje Saúdská Arábie pětiletky. První proběhla za vlády krále Fajsala, který se snažil o pomalý přechod ke kapitalismu, ale po jeho smrti v roce 1975 byla vyhlášena druhá s plánem mnohem rychlejší modernizace ekonomiky. Velké výdaje byly věnovány na rozvoj infrastruktury, zemědělství, vzdělávání a zdravotnictví. Byly zakládány nové společnosti převážně smíšeného ražení (část patřila státu) a majetek se přesouval do soukromého sektoru. Podíl státních výdajů na tvorbě HDP se snížil ze 73 % v roce 1973 na 48 % v roce 1983.\n\nObrovské příjmy z ropy financovaly Saúdské Arábii mohutné zbrojení, za které mezi lety 1974–1982 utratila 150 miliard dolarů, což bylo zhruba 30 % státního rozpočtu. Její vojenské výdaje na jednoho obyvatele tak byly nejvyšší na světě. Většina z těchto peněz šla na rozvoj infrastruktury a údržbu techniky, kterou prováděli většinou Američané. Začleňování mnoha většinou amerických, ale i např. britských a pákistánských expertů, poradců a vojáků do saúdské armády upevňovalo pozici režimu, protože z této strany nehrozila vzpoura. Mimo zbrojení využívala Saúdská Arábie nabytý majetek k ovlivňování politiky států převážně Arabského poloostrova, kde financovala zpátečnické vlády a vystupovala proti demokratizačním tendencím.\n\n25. března 1975 byl král Fajsal zavražděn svým synovcem Fajsalem bin Musájdem. Ten byl brzy popraven a na trůn nastoupil král Chálid. Jeho vláda byla charakteristická určitým uvolněním napětí v zemi (např. propustil politické vězně a přerozdělením části státních peněz chudým potlačil ekonomické zdroje nespokojenosti). Chálida v den jeho smrti na infarkt myokardu 13. června 1982 nahradil král Fahd.\n\nV sedmdesátých letech se začala výrazně projevovat nespokojenost s praktikami královského dvora vznikem radikálních náboženských a politických hnutí. Hlavními příčinami nespokojenosti byly např. diskriminace náboženských skupin (hlavně ší'itů ve Východní provincii) a odvracení se od tradičních islámských hodnot. Nejznámějším gestem odporu těchto skupin bylo obsazení Velké mešity v listopadu 1979. Povstání asi 500 ozbrojenců, kteří požadovali dodržování zásad koránu a kritizovali saúdský rod, režim násilně potlačil a několik desítek povstalců nechal popravit.\n\nVálka v Zálivu v roce 1991, kterou vedly Spojené státy, v důsledku vyústila ve zvýšení nespokojenosti některých islámských hnutí, kterým se nelíbilo spojenectví saúdské vlády s USA a stále větší pronikání západních myšlenek do Saúdské Arábie. Protože totalitní způsob vlády znemožňoval vyjádření nespokojenosti těchto skupin skrze sdělovací prostředky nebo formou politické opozice, z islámských hnutí vznikaly teroristické organizace. Asi nejznámější teroristickou organizací vůbec je al-Káida založená v roce 1988. Ta začala provádět sebevražedné atentáty a bombové útoky a v devadesátých letech začala působit i mimo Saúdskou Arábii.\n\n1. srpna 2005 zemřel král Fahd a na trůně ho nahradil král Abdalláh. V Saúdské Arábii jsou zakázány politické strany a jakákoli nezávislá sdružení. Neexistuje zde svoboda projevu ani shromažďování. „Nepohodlným“ obyvatelům hrozí svévolné zadržení a nespravedlivé odsouzení. Mezi tresty patří např. rány holí nebo useknutí končetiny. Trest smrti může být udělen např. za čarodějnictví, zřeknutí se islámu, cizoložství, loupež nebo pašování drog.\n"}
{"id": "746515", "url": "https://cs.wikipedia.org/wiki?curid=746515", "title": "GOLOS", "text": "GOLOS\n\nGOLOS (plným názvem , přepisem \"Associacija někommerčeskich organizacij «V zaščitu prav izbiratělej „GOLOS“»\", česky doslova \"Asociace neziskových organizací »Pro obranu práv voličů „HLAS“«\") je nestátní nezisková organizace v Ruské federaci založená roku 2000, která se zabývá ochranou práv voličů a posilování občanské společnosti. Ze zahraničí je finančně podporována mimo jiné Evropskou unií, Spojenými státy americkými nebo Helsinským výborem. Je prakticky jediným nezávislým pozorovatelem při ruských volbách.\n\nPři prezidentských volbách roku 2008 ohlásila organizace řadu organizačních pochybení. Sama v roce 2011 obdržela pokutu za nelegální zveřejnění volebního průzkumu; ty se v Rusku nesmí 5 dní před volbami uveřejňovat.\n\nV listopadu a prosinci 2011, před parlamentními volbami roku 2011 i po nich, se objevila kritika GOLOSu, například televizní stanice NTV odvysílala dokument \"„Голос ниоткуда“\" (\"Golos niotkuda\", doslova \"„Hlas odnikud“\") obviňující GOLOS z provádění propagandy za cizozemské peníze zejména ze Spojených států amerických. V prosinci 2011 unikly na veřejnost emaily představitelů organizace s americkou federální agenturou USAID. Z těch vyplynulo, že jsou aktivisté GOLOSu placeni ze strany USA od počtu volebních stížností, na kterých pracují.\n\n"}
{"id": "746521", "url": "https://cs.wikipedia.org/wiki?curid=746521", "title": "Jezdovická lípa", "text": "Jezdovická lípa\n\nJezdovická lípa je památný strom, který roste v zahradě za domem číslo 47 v obci Jezdovice.\n\n\nLípa byla vyhlášena památným stromem roku 2002, o procesu byli informováni všichni účastníci správního řízení a žádný z nich v zákonné lhůtě nepodal proti vyhlášení námitku. V březnu 2007 se na jihlavskou pobočku české neziskové organizace Arnika obrátila obyvatelka obce Jezdovice. Podle jejích slov se tehdejší starosta obce chystal památnou lípu porazit s odůvodněním, že mu stíní do okna. Na místo ihned vyjel ochránce přírody pan Jaromír Švarc z Třeště, který starostu upozornil, že kácení je zcela vyloučeno, protože lípu chrání zákon, neboť je památným stromem. Starosta reagoval slovy: \"„Už není. Já jsem tu tabulku před týdnem odšrouboval!“\" Nakonec lípu zachránila domluva.\n\n\n"}
{"id": "746523", "url": "https://cs.wikipedia.org/wiki?curid=746523", "title": "Ruské prezidentské volby 2012", "text": "Ruské prezidentské volby 2012\n\nRuské prezidentské volby v roce 2012 se konaly 4. března 2012 a byl v nich zvolen nástupce prezidenta Dmitrije Medveděva – staronový prezident Vladimir Putin. Medveděv, který byl coby nezávislý ve volbách v roce 2008 zvolen s podporou strany Jednotné Rusko, znovu nekandidoval, nýbrž za svého nástupce doporučil svého předchůdce Putina, předsedu zmíněné strany. Putin nabídku přijal a naopak Medveděvovi nabídl, že jej podpoří do funkce ruského premiéra.\n\nVšichni nezávislí kandidáti se museli přihlásit do 15. prosince 2011, kandidáti nominovaní stranami do 18. ledna 2012. Konečný seznam kandidátů byl oznámen 29. ledna.\n\nÚstřední volební komise přijala následující kandidatury:\n\nNásledujícím kandidátům byla účast ve volbách volební komisí z různých důvodů zamítnuta:\n"}
{"id": "746526", "url": "https://cs.wikipedia.org/wiki?curid=746526", "title": "Copa América 1999", "text": "Copa América 1999\n\nCopa América 1999 bylo 39. mistrovství pořádané fotbalovou asociací CONMEBOL. Turnaje se zúčastnilo všech 10 členů CONMEBOL a navíc dva pozvané týmy ( a ). Vítězem se stala Brazilská fotbalová reprezentace.\n\n\n\nPrvní dva týmy na třetích místech postoupily také do čtvrtfinále.\n\n"}
{"id": "746528", "url": "https://cs.wikipedia.org/wiki?curid=746528", "title": "Lincolnovo divadlo (Mount Vernon)", "text": "Lincolnovo divadlo (Mount Vernon)\n\nLincolnovo divadlo je multifunkční divadlo v Mount Vernonu, v americkém státě Washington. Původně bylo postaveno roku 1926 jako vaudeville a divadlo němých filmů, nyní vysílá několik filmů týdně a pořádá také koncerty a další akce. Divadlo obsahuje jedny z posledních varhan svého typu od společnosti Wurlitzer, které se stále nachází na svém původním místě.\n\nDíky charakteru divadla téměř každý, kdo s jeho chodem pomáhá, je dobrovolníkem, což pomáhá udržet výdaje co nejníže. Mezi dobrovolnické pozice patří prodej lístků, distribuce letáků a uklízení. Dobrovolníci pak za pomoc často dostávají volné vstupenky na placené události v divadle.\n\nVarhany v divadle jsou druhu D Special, což znamená, že napravo od hlavní konzole mají piano a nalevo marimbu. Ve své době byla cena koupě a instalace varhan 22,5 tisíce dolarů.\n\nDíky umístění varhan se o ně stará a hraje na ně pouze pár dobrovolníků. Některé koncerty se konají speciálně pro varhany, častěji ale jeden z dobrovolníků hraje na ně třicet minut před začátkem filmu. V těchto případech jeden z dobrovolníků v hale umístí na pokladnu ceduli, kdo za varhanami sedí.\n"}
{"id": "746529", "url": "https://cs.wikipedia.org/wiki?curid=746529", "title": "Copa América 2001", "text": "Copa América 2001\n\nCopa América 2001 bylo 40. mistrovství pořádané fotbalovou asociací CONMEBOL. Turnaje se zúčastnilo 9 členů CONMEBOL a navíc dva pozvané týmy ( a ). se nezúčastnila kvůli výhrůžkám smrtí ze strany teroristické skupiny. Byla nahrazena na poslední chvíli týmem u. Vítězem se stala poprvé v historii Kolumbijská fotbalová reprezentace.\n\nDva nejlepší týmy na třetích místech postoupily také do čtvrtfinále.\n\n"}
{"id": "746530", "url": "https://cs.wikipedia.org/wiki?curid=746530", "title": "Žebračenka", "text": "Žebračenka\n\nŽebračenka nebo almuženka nebo almužní poukázka byla v Československu od roku 1927 poukázka na stravu či oděv. Byla určená pro nezaměstnané a sociálně slabé, kteří ji dostávali od státu místo peněz, které by mohli promrhat. Termín \"žebračenka\" se začal znovu používat i v České republice, kde jsou takto slangově nazývány poukázky na nakoupení základních potravin a hygienických potřeb, které dostávají sociálně potřební.\n\nV užším smyslu se jako „žebračenky“ označují zejména potravinové poukázky přidělováné v Československu nezaměstnaným v letech 1930–1939 (v důsledku světové hospodářské krize). Stát přiděloval poukázky na podporu pro nezaměstnané v rámci státní stravovací akce. \n\nV srpnu 1930 \"Ministerstvo sociální péče\" nezaměstnaným týdně přidělovalo poukázky v hodnotě 10 až 20 Kč, za které si mohli jejich držitelé v určitých dnech vyměnit potraviny. Jejich přidělování se řídilo určitými pravidly. Poukázky nedostávali ti, kteří od roku 1929 nebyli nejméně 3 měsíce nepřetržitě zaměstnáni (sezónní dělníci až 6 měsíců); dále ti, kteří dostávali jakoukoliv jinou, byť i velmi malou podporu, byli vlastníky domku, nepřijali práci, kterou jim nabídla zprostředkovatelna práce nebo nějaký úřad, a podobně. Ze začátku se přidělovaly poukázky pouze na 2 měsíce, postupně se však čas prodlužoval. O přidělování rozhodovaly okresní a obecní sociální komise, okresní a notářské úřady. \"Ministerstvo sociální péče\" poskytovalo poukázky podle objemu financí, které mělo k dispozici. \n\nPo roce 1933 odpracovávali nezaměstnaní jako protihodnotu za žebračenky bezplatně určitý počet pracovních dnů. Práci zadávali notáři, starostové, různé úřady a jejím odmítnutím skončilo i přidělování přídělů potravin. Vyskytovaly se i případy zneužívání, defraudace a spekulace s poukázkami ze strany úředníků pro jejich vlastní obohacení. \n\n\n"}
{"id": "746531", "url": "https://cs.wikipedia.org/wiki?curid=746531", "title": "Karel Lier", "text": "Karel Lier\n\nKarel Lier (14. listopadu 1843, Dobruška – 4. října 1909, Praha) byl český herec a režisér. Působil zejména ve Švandově divadle ve vážných i komických rolích.\n\nNarodil se v chudé maloměstské rodině v Dobrušce 14. listopadu 1843. Rodiče si nemohli dovolit poslat ho na studia. Katecheta Böhm mu ale zajistil pobyt v Praze u své tety, hospodyně u dr. Michla. Brzy samostatně nastudoval množství literatury. Když se vrátil do Dobrušky, přijal místo u okresního soudu, přičemž ve volném čase hrál ochotnické divadlo. Tam ale projevil takový talent, že mu doporučili zanechat úřednické kariéry a věnovat se herectví profesionálně. Odjel do Prahy, kde se zapojil do kroužku divadelních nadšenců, mezi nimiž byl i pozdější starosta Ferdinand Vališ. Odbornou průpravu mu zajistil režisér J. Svoboda.\n\nRoku 1868 přijal angažmá v Plzni. Poté vystřídal několik společností, nejvíce ale hrál ve Švandově divadle na Smíchově. Roku 1893 si zahrál ve Vídni (Josefstadt), v roce 1898 působil jako režisér v divadle Uranie na výstavě architektury a inženýrství v Praze. Na zkoušku vystoupil i v Národním divadle, ale jeho projev nebyl srovnatelný s výkonem stálých členů souboru a smlouvu nezískal.\n\nBěhem své kariéry ztvárnil komické i vážné role. Nejlépe mu vyhovovali veseloherní otcové a operetní světáci. Ve vážných rolích měl úspěch například jako Shylock (\"Kupec benátský\"), \"Hamlet\" a Jago (\"Othello\"). Kolegové ho znali jako vtipného, zábavného a taktního společníka.\n\nV létě 1909 uskutečnil se souborem Švandova divadla zájezd do Luhačovic, kde s úspěchem sehrál jedny ze svých posledních úloh ve fraškách \"Kontrolor spacích vagonů\" (autor: Alexandre Bisson, překlad: Olga Fastrová) a \"Cesta do pekel\" (autor: Gustav Kadelburg, překlad: Vilém Táborský).\n\nDne 1. října 1909 ho ranila mrtvice, které za tři dny podlehl. Zemřel 4. října 1909 ráno, pohřben byl na Malvazinkách.\n\nJeho manželkou byla herečka Antonie Bollardová .\n\nKnižně vydal:\n\n\n"}
{"id": "746533", "url": "https://cs.wikipedia.org/wiki?curid=746533", "title": "Luisa Marie Teresa Stuartovna", "text": "Luisa Marie Teresa Stuartovna\n\nPrincezna Luisa Marie Teresa Stuartovna, zvaná \"La Consolatrice\", tj. utěšitelka (28. června 1692, zámek v Saint-Germain-en-Laye – 18. dubna 1712, Paříž) byla nejmladší dcera svrženého anglického a skotského krále Jakuba II.\n\nLuisa Marie Teresa se narodila jako nejmladší z potomků v exilu žijícího svrženého anglického krále Jakuba II. Stuarta (1633–1701) a jeho manželky, italské princezny Marie Beatrice d'Este (1658–1718), jediné dcery modenského vévody Alfonsa IV. d'Este a jeho manželky Laury Martinozzi. Její prarodiče z otcovy strany byli anglický král Karel I. a jeho manželka, francouzská princezna Henrietta Marie Bourbonská. Jejími kmotry byli francouzský král Ludvík XIV. a jeho švagrová princezna Alžběta Šarlota Falcká, vévodkyně orléanská. První dvě jména (Luisa Marie) dostala při křtu, třetí (Teresa) při konfirmaci. Její otec často říkal, že byla seslána Bohem jako útěcha svým rodičům v čase jejich soužení; dívka proto byla později často zvána \"La Consolatrice (Utěšitelka)\".\n\nDostalo se jí všestranného vynikajícího vzdělání. Vedle latiny, náboženství, historie, umění, tance a hudby se učila i italsky. Ve věku 13 let byla uvedena ke dvoru ve Versailles a v krátkém čase měla řadu nápadníků, mezi jinými čekatele na francouzský trůn, Charlese de Bourbon, vévodu de Berry a pozdějšího švédského krále Karla XII.\n\nVšechny plány a naděje však přervala náhlá předčasná smrt – v dubnu roku 1712 onemocněli Luisa Maria Teresa i její starší bratr Jakub František pravými neštovicemi. Zatímco Jakub František se uzdravil, Luisa Marie 18. dubna onemocnění podlehla; v té době na tuto prudce nakažlivou chorobu s vysokou úmrtností zemřeli tři členové rodiny Ludvíka XIV. Byla pohřbena po boku svého otce v kapli anglických benediktinů sv. Edmunda v Paříži. Protože kostel byl během Velké francouzské revoluce zbořen, bylo její tělo převezeno do kláštera Val-de-Grâce.\n\n"}
{"id": "746535", "url": "https://cs.wikipedia.org/wiki?curid=746535", "title": "Repertoár divadla v Mladé Boleslavi v letech 1945–1966", "text": "Repertoár divadla v Mladé Boleslavi v letech 1945–1966\n\nTento článek slouží jako přehled repertoáru divadla v Mladé Boleslavi od zřízení profesionální divadelní scény v roce 1945 po její sloučení s kladenským divadlem v roce 1966, kdy samostatná divadelní scéna v Mladé Boleslavi přestala existovat a divadlo se stalo pobočnou scénou Divadla Jaroslava Průchy Kladno – Mladá Boleslav (1966-1990, do roku 1994 pod názvem Středočeské divadlo Kladno – Mladá Boleslav). Seznam je rozdělen do třech sekcí podle názvu a zřizovatele divadla, vývoj repertoáru je u každé z těchto kapitol podrobněji popsán, aby bylo možné vysledovat vývoj dramaturgických tendencí repertoáru během jednotlivých období. Seznam inscenací není kompletní, jedná se o soupis významnějších divadelních her uvedených v bibliografii věnující se mladoboleslavskému divadlu, viz seznam použité literatury na konci článku.\n\nV první sezóně provozovalo nově zřízené divadlo nově utvořené Družstvo středočeského divadla, jehož členy byla města Mladá Boleslav, Mnichovo Hradiště, Mělník, Nymburk, Poděbrady, Kolín, Český Brod, Dolní Bousov. Každé z měst platilo členské příspěvky a nově vzniklý soubor tam musel pravidelně hostovat. Při přípravě inscenací proto režiséři museli brát ohledy na menší jeviště s horším technickým vybavením. Prvním ředitelem divadla byl v této době Václav Zima, stálými režiséry Jiří Škobis a Miloš Pilát. První sezóna divadla se nesla v duchu světové a české klasiky. V druhé sezóně se ředitelem stal scénograf, režisér a příznivec české divadelní avantgardy Antonín Dvořák, díky němuž získalo divadlo mezi teatrology a kritiky pověst dramaturgicky i inscenačně objevné scény. Mladoboleslavští diváci však byli spíše konzervativní a divadlo tak muselo uvádět i ověřené klasické inscenace, které přilákaly více diváků a stabilizovaly rozpočet divadla. Po dobu působení Antonína Dvořáka ve funkci ředitele nebyla uvedena žádná sovětská hra.\n\n\nRoku 1948 bylo Družstvo středočeského divadla rozpuštěno a zřizovatelem divadla se stal Městský národní výbor Mladá Boleslav. Do funkce ředitelky byla jmenována režisérka Eva Marie Bergerová, za jejíhož působení převládly v repertoáru divadla budovatelské hry sovětské produkce. Potlačena byla naopak ruská klasika, hrálo se jen po jednom díle Gogola a Gribojedova. V roce 1950 nahradil Bergerovou ve vedení divadla Stanislav Vyskočil, pod jehož vedením klesl počet uváděných sovětských her, hrálo se i několik klasických českých inscenací, ze západní dramatické tvorby pouze díla Molièrova, Shakespearova a Shawova. Dramaturgie divadla se změnila v polovině padesátých let 20. století (ředitelem divadla byl v té době Antonín Čelechovský), zaměřila se v rámci povolených mezí na kritiku některých nešvarů soudobé společnosti. Jeho dramaturgickou linii přebral i další ředitel Miloš Zbavitel.\n\nVýznamným mezníkem v dramaturgii divadla bylo zrušení zájezdové činnosti a její nahrazení autobusovými svozy diváků z okolí, které po svém nástupu do funkce ředitele (1955) realizoval Zdeněk Jaromír Vyskočil. Režiséři a umělci díky tomuto kroku již nemuseli brát ohled na menší jeviště s horším technickým vybavením, kterým do té doby museli přizpůsobovat nově studované inscenace. Následující období se tak vyznačuje velkolepě pojatým výtvarným řešením scény a výběrem složitějších divadelních her. Divadlo se však po několik sezón potýkalo s problémem nadprodukce inscenací, které mělo špatný vliv na kvalitu hereckých výkonů. Tento problém postupně přerostl až v ostré spory mezi ředitelem a umělci. V roce 1960 proto Vyskočila ve funkci ředitele nahradil Miloš Matiášek, za jehož působení se v divadle vystřídala řada režisérů, divadlu však chyběla vůdčí osobnost potřebná pro vytvoření osobitého stylu mladoboleslavských inscenací. Repertoár tvořily většinou klasické ověřené hry bez výraznějších experimemtů.\n\n\nMiloš Matiášek setrval ve funkci ředitele i po reformě divadelní sítě v roce 1964, v rámci které se zřizovatelem divadla stal krajský národní výbor. V roce 1965 byl do funkce opět jmenován Antonín Dvořák, který divadlo vedl již v letech 1946–1948 a v době svého opětovného jmenování působil také jako ředitel kladenského divadla. V roce 1966 bylo mladoboleslavské divadlo sloučeno s kladenským a fungovalo nadále jako Divadlo Jaroslava Průchy, přičemž vedení i administrativa nové instituce sídlila v Kladně a Mladá Boleslav byla jen pobočnou scénou. Poslední dvě inscenace samostatného Krajského divadla Mladá Boleslav byly uvedeny v lednu 1966.\n\nZcela se zapomíná na to, že A.D. přeměnil divadlo v MB na zájezdové- herci (z toho snad jen Rousovi bydleli v MB) trávili život v autobuse (většina bydlela v Praze), takže byli neustále nuceni pendlovat mez Kladnem a MB. Přitom na Kladně do divadla skoro nikdo nechodil, protože haviři-valciři si raději koupili operetku v Nuslích nebo na tehdejší Fidlovačce. Zároveň se - zcela neproduktivně- buď převážely kulisy- nebo se rovnou dělaly dvoje- nevím- na čem se ušetřilo víc- zda na převážení,či na vyrábění...\n\nAntonín Dvořák si usmyslel, že bude mít- dle drážďanského vzoru- 2 scény. Jaksi mu uniklo, že 1 divadlo v Drážďanech je v centru a jedno na okraji města- to nebyl pro MB a Kladno ten pravý model. \n\nA v celém tom marastu se pohyboval, a od zřícení divadlo zachraňoval - dramaturg- pan Říha..\n\nAni slovo o hercích, kteří zde začínali- jako Ota Varský , Luděk Munzar, Jiří Hálek /vynikající dr. Galén v Bílé nemoci), Jitka Čelechovská (Zachatová), Miroslav Rous, Marie Motlová, Hana Rajská, Eva Geislerová, Xena Tichá,režisér Jan Berger, etc...\n\nNěkdy v 1963 přišli Petr Herrman a Bronislav Poloczek, herečky Preislerová, Reisnerová a pak mladí absolventi DAMU- Petr Oliva, Oldřich Vízner, Michal Pavlata a Jaroslava Obermaierová, hostoval i Jiří Bednář...\n\n\n\nPrvní kapitola (Středočeské divadlo Mladá Boleslav) uvádí seznam všech inscenací, o kterých se zmiňuje alespoň jedna z obou publikací. Druhá kapitola (Městské oblastní divadlo Mladá Boleslav) se opírá pouze o data z encyklopedie Divadelního ústavu, neboť přidaná hodnota publikace Městské divadlo Mladá Boleslav 1909–1999 není v této oblasti příliš výrazná (stať se věnuje spíše jiným tématům než repertoáru a neuvádí u inscenací letopočty). Poslední kapitola (Krajské divadlo Mladá Boleslav) naopak čerpá z publikace MDMB 1909–1999, jelikož encyklopedie Divadelního ústavu tuto éru zmiňuje pouze zkratkovitě a oproti druhé publikaci nepřináší žádné nové informace.\n\n"}
{"id": "746546", "url": "https://cs.wikipedia.org/wiki?curid=746546", "title": "Turnaj ke 100 letům Kanady 1967", "text": "Turnaj ke 100 letům Kanady 1967\n\n Československo – Kanada 3:5 (2:3, 1:1, 0:1)\n\n1. ledna 1967 – Winnipeg\nBranky: 1:0 3. Machač, 5. Klapáč, 27. Nedomanský – 1:1 3. Cusson, 15. Johnston, 17. Cusson, 32. Johnston, 48. Dineen.\nRozhodčí: Seglin (URS), Trumble (USA)\n\nČSSR: Holeček (21. Nadrchal) – Suchý, Šmíd, Pospíšil, Machač – Pryl, Nedomanský, Černý – Jar. Holík, Jiří Holík, Klapáč – Ševčík, Farda, Jiřík (Havel).\n\nKanada: Broderick (21. Stephenson) – Brewer, Conlin, Begg, O’Malley, Bownes, McKenzie – Cadieux, Bourbonais, Hergreaves – Johnston, Huck, McMillan – Mott, Dineen, Cusson.\n\n2. ledna 1967 – Winnipeg\nBranky: Polupanov 2, Mojsejev 2, Almětov, Davydov, Alexandrov – Ross.\nRozhodčí: Kořínek (TCH), Joyal (CAN)\n\n3. ledna 1967 – Winnipeg\nBranky: 9. Cusson, 11. McMilla, 23. Johnson, 33. Huck, 34. Cusson, 50. O’Malley, 54. Cusson – 25. Masterton.\nRozhodčí: Kořínek (TCH), Seglin (URS)\n\n4. ledna 1967 – Winnipeg\nBranky: 1:0 Nedomanský, 7. Jiřík (Pospíšil), 11. Grandtner, 43. a 56. Nedomanský – 1:1 Mojsejev, 40. Vikulov.\nRozhodčí: Kerr, Joyal (CAN) byl vystřídán ve 12 minutě původně delegovaným rozhodčím Trumblem z USA, který přicestoval do Winnipegu těsně před utkáním.\n\nČSSR: Vladimír Nadrchal – Potsch, Suchý, Pospíšil, Machač – Klapáč, Jar. Holík, Jiří Holík – Grandtner, Nedomanský, Černý – Pryl, Kokš (41. Havel), Jiřík.\n\nSSSR: Viktor Konovalenko – Romiševskij, Blinov, Ragulin, Ivanov, Davydov – Alexandrov, Almětov, Mojsejev – Jevgenij Zimin, Staršinov, Majorov – Vikulov, Populanov, Firsov – Jakušev.\n\n5. ledna 1967 – Winnipeg\nBranky: 2. Nedomanský, 4. Prýl, 22. Jaroslav Holík, 29. Prýl, 32. Nedomanský, 33. Prýl, 40. Jar. Holík, 53. Jiřík – 28. Nanne, 56. Ross.\nRozhodčí: Joyal (CAN), Seglin (URS)\n\nČSSR: Vladimír Nadrchal – Potsch, Suchý, Pospíšil, Machač, Šmíd – Klapáč, Jar. Holík, Jiří Holík – Grandtner, Nedomanský, Černý – Pryl (41. Ševčík), Havel, Jiřík.\n\nUSA: Wetzel (4. Blackburn) – Currie, Metzen, Nanne, Mayasich – Miller, Masterson, Cunniff – Ross, Cassey, Larson – Tschida, Melnychuk, Brooks.\n\n6. ledna 1967 – Winnipeg\nBranky: 17. Huck, 27. Brewer, 32. Cusson, 4:3 Dineen, 48. McMillan – 3. Romiševskij (Majorov), 11. Striganov (Jurzinov), 24. a 47. Paramoškin,\nRozhodčí: Kořínek (TCH), Trumbell (USA)\n\nKanada: Stephenson – Begg, O’Malley, McKenzie, Bownes, Brewer, Conlin – Johnston, Huck, Mott – McMillan, Dineen, Cusson – Hergreaves, Bourbonais, O‘Shea.\n\nSSSR: Viktor Konovalenko – Igor Romiševskij, Blinov, Davydov, Ragulin, Brežněv – Striganov, Paramoškin, Jurzinov – Jakušev, Staršinov, Majorov – Vikulov, Populanov, Firsov.\n\nRudé právo – 2. až 8. ledna 1967\n\n"}
{"id": "746548", "url": "https://cs.wikipedia.org/wiki?curid=746548", "title": "Copa América 1997", "text": "Copa América 1997\n\nCopa América 1997 bylo 38. mistrovství pořádané fotbalovou asociací CONMEBOL. Turnaje se zúčastnilo všech 10 členů CONMEBOL a navíc dva pozvané týmy ( a ). Vítězem se stala Brazilská fotbalová reprezentace.\n\nDva nejlepší týmy ze třetích míst postoupily také do čtvrtfinále.\n\n"}
{"id": "746551", "url": "https://cs.wikipedia.org/wiki?curid=746551", "title": "Space Jam", "text": "Space Jam\n\nSpace Jam je americký film od studia Warner Brother's z roku 1996, ve kterém si zahraje i basketbalová hvězda Michael Jordan.\n\nMichael Jordan jako malý kluk sní o tom, že jednou se stane profesionálním basketbalistou. Jeho sen se splní a jako dospělý muž se stane světovou jedničkou v NBA. Ve vesmíru žijí malí mimozemšťané, kteří mají na starosti vesmírný lunapark. Všichni jejich zákazníci si ale stěžují, proto je jejich šéf pošle na Zemi, aby našli kreslené postavičky Bugs Bunnyho, které by měly vystupovat v jejich lunaparku jako atrakce. Když se malí mimozemšťané dostanou do jejich vesnice, Bugs Bunny se svými kamarády se rozhodnou, že je vyzvou na basketbalový zápas. Mimozemšťané souhlasí, a rozhodnou se proto ukrást schopnosti nejlepším hráčům v NBA. Pak se promění na obrovské a nespoutané příšery. Bugs Bunny a ostatní kreslené postavičky se začnou obávat nejhoršího- že je obrovští mimozemšťané porazí a oni se tak stanou se otroky ve vesmírném lunaparku. Proto si zavolají nejlepšího hráče basketbalu, Michaela Jordana, aby jim pomohl vyhrát jejich zápas. Na konec všechno dobře dopadne, mimozemšťané opět vrátí schopnosti hráčům, jejich zlého šéfa přivážou na raketu a pošlou ho zpátky do vesmíru.\n"}
{"id": "746552", "url": "https://cs.wikipedia.org/wiki?curid=746552", "title": "Josef Melan", "text": "Josef Melan\n\nJosef Melan (18. listopadu 1853, Vídeň – 6. února 1941, Praha) byl rakouský inženýr, který je považován za jednoho z nejvýznamnějších průkopníků železobetonových mostů na konci 19. století. Je autorem způsobu výstavby železobetonových mostů známého pod názvem „Patent – Melan“. Působil i jako vysokoškolský profesor ve Vídni, Brně a Praze.\n\nMelan podle svého patentu z roku 1892 používal místo betonářské výztuže tuhé příhradové ocelové nosníky. Původně byl patent určen pro návrh stropních konstrukcí. Díky „Erste Österreichische Gewölbeausschuß“ provedl několik experimentů v tehdejším areálu stavebního podniku Pittel + Brausewetter v Bratislavě a zejména v Brně, kde zpracoval teoretickou základnu svého systému.\n\nMelan se stal známým v roce 1898, kdy postavil 42,4 m dlouhý obloukový most s velmi nízkým vzepětím v rakouském městě Steyr. Svého času to byl největší železobetonový most na světě. Melan je dále autorem Dračího mostu v slovinské Ljubljaně, a mostů v České republice (Most Dr. Edvarda Beneše v Ústí nad Labem, Silniční most U Jánů v Jihlavě), Švýcarsku, Itálii, Německu, Španělsku, v USA i Japonsku.\n\nV roce 1958 byla po něm ve Vídni, ve čtvrti Donaustadt (22. okrsek), pojmenována ulice „Melangasse“.\n\n\n"}
{"id": "746553", "url": "https://cs.wikipedia.org/wiki?curid=746553", "title": "Enschede", "text": "Enschede\n\nEnschede je město v nizozemské provincii Overijssel na východě státu. Má přibližně 150 tisíc obyvatel a je zde technická univerzita Universiteit Twente.\n\nJiž v období středověku zde existovalo město s trhem, které se jmenoval \"Anescede\" či \"Enscede\" s významem „blízko hranic“.\n\nMěstská práva dostalo město v roce 1325 od utrechtského biskupa Jana van Diesta. Protože většina města byla vystavena ze dřeva, došlo zde k velkým požárům v letech 1517, 1750 a 1862.\n\nVe městě sídlí fotbalový klub FC Twente.\n"}
{"id": "746555", "url": "https://cs.wikipedia.org/wiki?curid=746555", "title": "Štika muskalunga", "text": "Štika muskalunga\n\nŠtika muskalunga (\"Esox masquinongy\") je sladkovodní ryba žijící v Severní Americe. Patří mezi štiky a své jméno získala z indiánského slova \"maashkinoozhe\". Vzhledem i chováním je podobná jiným štikám, například štice obecné a štice americké. Bývá dlouhá 0,7–1,2 metru a váží 2,3–16 kg, rekordní jedinci mají délku až 1,8 metru a váhu k 32 kg.\n"}
{"id": "746561", "url": "https://cs.wikipedia.org/wiki?curid=746561", "title": "Věra Haluzová", "text": "Věra Haluzová\n\nVěra Haluzová, rozená Andrýsková (30. listopadu 1924 - 30. října 2013) byla česká folkloristka. Do vysokého věku se aktivně věnovala studiu lidových zvyků, působení v dětských souborech, činnosti porotkyně na přehlídkách folklorních souborů a práci na tvorbě scénických pásem dětských folklórních souborů. \n\nBěhem studia ve Zlíně se věnovala aktivně atletice a v roce 1946 se vdala za závodního běžce a civilním povoláním právníka Jana Haluzu. Ten byl po komunistickém převratu v roce 1948 zatčen, mučen a posléze vězněn celkem šest let. Nedlouho po něm byla zatčena i Věra Haluzová. Byla vyslýchána, několik týdnů držena ve vazbě, nakonec byla ale propuštěna. Později jí bylo umožněno působení na místě učitelky na základní škole v Biskupicích. S manželem, který ji v jejich aktivitách silně podporoval, žili až do jeho smrti v roce 2011 v domku v Pozlovicích.\n\nS manželem neměli děti, což vedlo k jejímu rozhodnutí pracovat pro děti jiných a věnovat se dětskému folkloru. Její působení přesáhlo hranice Luhačovického Zálesí, kde na počátku padesátých let začala se studiem a dokumentací lidových zvyků. V počátcích své práce spolupracovala především s profesorem Antonínem Václavíkem. Materiály sesbírané za celý život využívala při tvorbě folklorních pásem. V roce 1954 během svého působení v Biskupicích organizovala svůj první folklorní pořad pod názvem \"Jaro na dědině\". Začátkem šedesátých let v Luhačovicích založila folklorní soubor \"Malé Zálesí\" a po mnoho let jej vedla. Později spolupracovala s Ústavem lidové kultury ve Strážnici, kde byla zakladatelkou \"Dětské Strážnice\" a po dlouhá léta členkou programové rady a autorkou dětských pořadů. Dále spolupracovala s Folklórním sdružením ČR, CIOF, účastnila se mezinárodních sympózií a setkání pracovníků zabývajících se výchovou dětí a mládeže.\n\nV roce 1992 byla hlavní iniciátorkou \"I. světového festivalu dětského folkloru\", který se v Československu konal v souvislosti s připomínkou 400 let od narození J. A. Komenského. Jednou ze zastávek festivalu byly i Luhačovice, kde od tohoto roku pravidelně pořádala festival Písní a tancem. Ten se postupně rozšířil i do okolních měst. Každoročně se na tematicky koncipované přehlídce schází soubory z několika zemí Evropy. V Luhačovicích také již v osmdesátých letech prosadila myšlenku akce zvané \"Otevírání pramenů\". Pro ni sestavila folklorně-dramatické pásmo, v rámci kterého průvod obchází jednotlivé prameny a u každého se odehrává krátká scénka. Inspirovala se staletými tradicemi, zejména uctívání vodních pramenů, k nimž zakomponovala další prvky z lokálních zvyklostí z různých míst Moravy, ale také vyvolávání známé z Jízdy králů. Vše je doplňováno postavami policajta a písaře, kteří přispívají k humornému ladění a osobitým způsobem vysvětlují působení léčivých vod. Akce si získala značnou popularitu a dnes patří k nejvýznamnějším lákadlům turistické sezóny v Luhačovicích.\n\nV roce 2009 o ní natočila Česká televize dokument v režii Miroslava Kačora. V roce 2010 převzala z rukou hejtmana Zlínského kraje Stanislava Mišáka vyznamenání 2. stupně.\n\n"}
{"id": "746562", "url": "https://cs.wikipedia.org/wiki?curid=746562", "title": "Vladimír Hornof", "text": "Vladimír Hornof\n\nVladimír Hornof (10. května 1870, Holice – 26. července 1942, Praha) byl český římskokatolický kněz, katecheta, básník a autor textů duchovních písní.\n\nNa kněze byl vysvěcen v roce 1893. Působil nejprve jako katecheta na různých místech královéhradecké diecéze (postupně v Dobrušce, Kostelci nad Orlicí, Novém Bydžově, Litomyšli a Poličce) a od roku 1910 působil jako profesor náboženství na gymnáziu v Hradci Králové. Závěr života strávil v Praze, kde i zemřel. Pohřben byl 29. července 1942 do hrobky svých rodičů na Vinohradském hřbitově.\n\nLiterárně činný byl již od studentských let. Své fejetony, povídky a básně uveřejňoval časopisecky a v různých almanaších. Významná je zejména jeho duchovní poezie, často zhudebňovaná řadou hudebních skladatelů. Upravil texty písní pro Český kancionál, poprvé vydaný v roce 1921.\n\n\n"}
{"id": "746564", "url": "https://cs.wikipedia.org/wiki?curid=746564", "title": "Čang-ťia-ťie", "text": "Čang-ťia-ťie\n\nČang-ťia-ťie ( , pchin-jinem \"Zhāngjiājiè\") je městská prefektura v Čínské lidové republice, kde patří do provincie Chu-nan.\n\nCelá prefektura má zhruba půldruhého milionu obyvatel a rozlohu 9 516 čtverečních kilometrů.\n\nLeží zde přírodní památka Wu-ling-jüan řazená mezi Světová dědictví UNESCO.\n\n\n"}
{"id": "746566", "url": "https://cs.wikipedia.org/wiki?curid=746566", "title": "Český kancionál", "text": "Český kancionál\n\nČeský kancionál byl kancionál pro diecéze české církevní provincie římskokatolické církve, který poprvé vyšel v roce 1921 a nahradil dvoudílný Svatojanský kancionál z let 1863-1864. Uspořádal jej prof. PhDr. Dobroslav Orel, texty písní upravil Vladimír Hornof. Dosáhl celkem 17 vydání (1921, 1926, 1928, 1932, 1936, 1939, 1940, 1944, 1947, 1950, 1953, 1956, 1957, 1959, 1963, 1966 a 1968).\n\nStejně jako obdobné kancionály na Moravě (olomoucká Boží cesta, v brněnské diecézi Cesta k věčné spáse a později Cyrilometodějský kancionál) byl uspořádán podle liturgických období a obsahoval z větší části tzv. mešní písně. Později byl nahrazen jednotným kancionálem, který zohlednil také změny nastalé po druhém vatikánském koncilu.\n\n"}
{"id": "746568", "url": "https://cs.wikipedia.org/wiki?curid=746568", "title": "Umakart", "text": "Umakart\n\nUmakart (původně obchodní značka Umacart, která byla zkratkou z \"umělý karton\") je druh izolační nebo krycí hmoty, vysokotlaký laminát – HPL (anglicky High-pressure laminate). V Československu byl vyráběn od roku 1943 kdy si jej jako obchodní název zaregistrovala pardubická Synthesia. Měl rozsáhlé možnosti využití, zejména v oblastech výroby nábytku (obložení stěn, odolné pracovní stoly) a ve stavebnictví. Nalepené na nosných deskách byly také používány jako stěny, zejména v panelových domech v tzv. bytových jádrech, ve kterých se nacházela koupelna a WC.\n\nČeskoslovensko do této náročné výroby HPL – Umakartu nijak výrazně neinvestovalo, zanedbal se vývoj dekorů, povrchů a struktur. Po revoluci v roce 1989 výroba umakartu nemohla soutěžit s předními světovými výrobci HPL a roku 2004 byla ukončena.\n\n"}
{"id": "746569", "url": "https://cs.wikipedia.org/wiki?curid=746569", "title": "Tapeta", "text": "Tapeta\n\nTapeta je přídavný dekorativní povrch, obvykle lepený na podklad, kterým bývají nejčastěji stěny budov a povrchy nábytku. Výhodou tapet je, že vydrží déle než barva a na slunci neblednou. Také se dají umývat a jsou odstranitelné beze zbytků. Tapety se mohou lepit na stěny nebo také na podlahu.\n\nPůvodně byly tapety vyráběny výhradně z kůží a upravované třemi základními technikami: malbou, puncováním (nejčastější úprava tapet z kozí kůže), nebo lisováním (nejčastější úprava tapet z telecí kůže). Od 17. století byly kožené tapety na trhu nahrazeny levnějšími textilními, nebo papírovými tapetami.\n\nNa českém trhu existuje několik druhů tapet.\n\n\n\n\n\n\n"}
{"id": "746572", "url": "https://cs.wikipedia.org/wiki?curid=746572", "title": "UFO u Tremontonu", "text": "UFO u Tremontonu\n\nUFO u Tremontonu je dobře zdokumentovaný případ pozorování objektů, které se dne 2. července 1952 objevily na obloze nedaleko města Tremonton v Utahu ve Spojených státech amerických. Objekty natočil na film profesionální vojenský fotograf \"Delbert C. Newhouse\", který místem shodou okolností projížděl a měl po ruce potřebné vybavení.\n\nPřípadem se kromě Námořnictva Spojených států amerických a Letectva Spojených států amerických zabývaly také FBI a CIA. Případ byl též na programu jednání americké vědecké komise fyziků a odborníků z dalších oblastí v roce 1953.\n\nDne 2. července 1952 jeli \"Delbert Newhouse\" a jeho manželka a jejich dvě děti autem na dovolenou. Několik kilometrů od města Tremonton v Utahu si jeho manželka všimla skupiny objektů na obloze. \"Delbert Newhouse\" sjel s autem na krajnici a zastavil. Spatřil na obloze 12 stejně vypadajících objektů. Nikdy nic podobného zatím neviděl.\n\nDen byl jasný a bez mráčku, viditelnost výborná. Objekty měly tvar talířů a kovový vzhled. Jejich barva byla jasně stříbrná, jako by byly z nějakého leštěného kovu. Jejich velikost zhruba odpovídala letounům Boeing B-29 Superfortress ve výšce asi 3000 metrů. Když objekty uviděl poprvé, měl je téměř nad hlavou. Než se mu podařilo vytáhnout z kufru auta kameru, byly už podstatně dál. Přesto kamerou Bell & Howell na 16mm film Kodachrome pořídil přes tisíc snímků.\n\nObjekty nejprve letěly pohromadě ve formaci, potom jeden z nich opustil skupinu. Tento objekt proletěl dvakrát nebo třikrát jeho zorným polem a pak zmizel nad východním obzorem. Zbytek skupiny zmizel za západním obzorem.\n\nDelbert Newhouse poskytl natočený film k analýzám Letectvu Spojených států amerických a Námořnictvu Spojených států amerických, protože neměl vysvětlení pro objekty zachycené na filmu. Film byl několik měsíců analyzován odborníky zpravodajské služby v laboratoři na Wright-Patterson Air Force Base, ale objekty se nepodařilo identifikovat. Mluvčí k tomu řekl: „Nevíme, co to je, ale nejsou to letouny ani balóny, a nemyslíme si, že jsou to ptáci“.\n\nPřes tisíc pracovních hodin strávili analýzou filmu také pracovníci laboratoře amerického námořnictva. V laboratoři analyzovali film snímek po snímku, studovali osvětlení objektů, jejich pohyb a další údaje, které se daly z filmu vyčíst. Nakonec ale nepřišli s žádným vysvětlením. Později se analýzou filmu zabývali další osoby a instituce.\n\nVe zprávě se uvádí, že fotograf Námořnictva Spojených států amerických při cestování po USA viděl na obloze objekty, které vypadaly jako létající talíře. Nafilmoval je a film dobrovolně předložil zpravodajské službě letectva (\"Air Intelligence Agency\"). Odborníci po pečlivém studiu uvedli, že film zachycuje dvanáct až šestnáct objektů. Možnost, že by šlo o meteorologické balóny, mraky nebo jiné podobné objekty byla zcela vyloučena. Vyloučili též optické iluze, jelikož ty by nemohly být vidět na filmu. Zpravodajská služba se však přesto domnívá, že jde o optické iluze nebo atmosférické jevy. Někteří vojenští činitelé však vážně uvažují o možnosti meziplanetárních lodí.\n\nV lednu roku 1953 asistent ředitele CIA pro vědu \"Marshall Chadwell\" a \"Howard Robertson\", fyzik z California Institute of Technology, iniciovali zasedání komise civilních vědců ke studiu problému UFO. Zasedání komise, známé pod názvem \"Robertson panel\", se uskutečnilo ve dnech 14. až 17. ledna 1953. Předsedou komise byl \"Howard Robertson\" a členy např. jaderný fyzik \"Samuel Goudsmit\", nositel Nobelovy ceny fyzik Luis Alvarez, expert na radary a elektroniku \"Thornton Page\" a specialista v geofyzice \"Lloyd Berkner\".\n\nÚčelem bylo posoudit dostupné důkazy o UFO a zvážit možné nebezpečí těchto jevů pro národní bezpečnost USA. Co se týče pozorování UFO u Tremontonu v Utahu dne 2. července 1952, komise dospěla k závěru, že obrázky objektů na filmu byly způsobeny slunečním zářením odrážejícím se od racků.\n\nZpráva z fotogrammetrické analýzy doktora \"Roberta Bakera\" mladšího z \"Douglas Aircraft Corporation\" říká, že pohyb objektů není přesně to, co by se dalo čekat od hejna ptáků. Chybí sebemenší náznaky kolísání jasu kvůli pohybům ptáků.\n\nNa internetu je k dispozici video s předmětnou tematikou. Součástí tohoto videa je hraný rozhovor s \"D. Newhousem\", jehož obsah odpovídá obsahu původního rozhovoru při výslechu. Součástí je také přehled závěrů z laboratoře na Wright-Patterson Air Force Base.\n"}
{"id": "746573", "url": "https://cs.wikipedia.org/wiki?curid=746573", "title": "Labradoodle", "text": "Labradoodle\n\nLabradoodle je kříženec labradorského retrívra a pudla. V 80. letech 20. století se tuto rasu pokoušeli vytvořit v Austrálii. Právě tady došlo ke snaze o vznik vodícího psa, jehož srst bude méně dráždivá pro alergiky.\n\nJe první a jediné plemeno psa, jehož vznik a šlechtění motivovala myšlenka pomoci postiženým a potřebným osobám, v podobě učenlivého, vitálního psa s typem srsti, která se vlastnostmi blíží ovčí vlně a tím je přijatelnější i pro postižené osoby vnímavé na psí alergen v srsti.\n\nPůvodní záměr pro šlechtění tohoto plemene byl docílení povahově vyrovnaných a zdravě sebevědomých jedinců. Labradoodle by měl být hravý, čilý, radostný a přátelský vůči lidem i ostatním psům. Jakýkoliv náznak agrese vůči lidem nebo zvířatům by měla být vylučující vadou. \n\nToto plemeno bylo předurčeno pro práci se slepci a dalšími postiženými osobami. Velmi se hodí na canisterapii nebo jako vodící pes. \n\nJsou chytří a učenliví, ale potřebují mít důsledného ale klidného majitele, proto jsou vhodní spíše pro zkušenější cvičitele, kteří ho zvládnou řádně vychovat. Poté se z něj stává ideální rodinný pes, který ochotně snáší i drsnější dětské hry.\n\nPo labradorském retrívrovi také zdědil lásku k vodě a aportování. Je vhodný na různé psí sporty, jako je agility nebo flyball.\n\nKvůli špatnému křížení jsou někteří jedinci náchylní na různá dědičná onemocnění, jako DKK nebo DLK. Jelikož je toto plemeno stále ve vývoji a zatím není uznáváno žádnou kynologickou organizací, nevydávají se jim průkazy původu. Budoucí majitelé štěňat by si tedy měli důkladně prověřit zdraví a původ předků psa. Tím se vyloučí koupě jedince, který by mohl být postižen jakoukoliv genetickou vadou nebo mít nežádoucí typ srsti.\n\nJako všechna ostatní psí plemena, i labradoolové línají. Někteří jen více a někteří zase méně. To vše závisí na genetice psa. K dosažení co nejméně línajícího jedince musí mít pes za sebou minimálně tři a více generací labradoodlů s kadeřavou srstí.\n\nPrvní generace - Jedná se o psy, kteří jsou kříženi čistokrevnými jedinci pudla a labradorského retrívra. Srst těchto psů je různorodá. Tito jedinci nejsou dobrou volbou pro alergiky, protože 75% jich má normální podsadu, díky které línají jako všechna ostatní plemena s tímto typem srsti.\n\nDruhá generace - Tito psi jsou potomky čistokrevného pudla a labradoodla první generace. Pro alergiky už se stávají lepší volbou, jelikož jejich srst má většinou téměř 75% z pudla. U těchto jedinců ale stále není jistota, že nebudou mít srst s podsadou. Alergikům proto nejsou doporučováni.\n\nTřetí generace - Tito jedinci jsou potomky buď dvou labradoodlů nebo labradoodla s pudlem (labardoodle musí být druhé generace). Tito psi už jsou většinou způsobilí pro život s alergiky, ale jenom pokud mají oba rodiče a prarodiče, kteří mají kadeřavou srst bez podsady. \n\n\n"}
{"id": "746574", "url": "https://cs.wikipedia.org/wiki?curid=746574", "title": "Seznam léčivých pramenů v Luhačovicích", "text": "Seznam léčivých pramenů v Luhačovicích\n\nLéčivé prameny v Luhačovicích se dělí do dvou skupin. První skupina je využívána k pitné kúře a veřejně bezplatně přístupná, druhá skupina je určena pro balneologické účely.\n\nK pitné kúře je v Luhačovicích k dispozici celkem sedm pramenů:\n\nChuťově jsou luhačovické prameny pokládány spíše za slanější.\n\nPramen je jímán v hloubce 50,2 m a vyvěrá za kolonádou na severním úpatí kopce Velká Kamenná. Dříve býval označován jako „Hlavní pramen“. Na konci 18. století byl pramen obezděn a následně i zastřešen. Posléze byl vybudován pavilon ve tvaru kaple a na stěně, která je vyzdobena malbou, je napsán text: „\"Nemocnému k útěše, zdravému k potěše.\"“ V roce 1947, při výstavbě nové kolonády, byl pramen umístěn do současné haly, v níž je sveden k výdejnímu pultu, kde je možné minerální vodu nabírat jak studenou (tedy v její přírodní teplotě), tak také ohřátou.\n\nPojmenování „Vincentka“ je na počest majitele zdejšího panství, jímž byl hrabě Vincenc Serényi, který se zasloužil o rozkvět lázní.\n\nVydatnost pramene činí 10 až 12 litrů za minutu a využívá se k pitné léčbě a také k léčebným inhalacím.\n\nLokalizace: \n\nV místech, kde je dnes pramen, byla na počátku 20. století kopána studna Janovka. V jejím dnu se prováděl zkušební vrt až do hloubky 80 m. Když bylo dosaženo hloubky 39 m, došlo k erupci proplyněné minerální vody a ta stříkala až do výše téměř 20 m. Objevený pramen dostal jméno „Gejzír“. Posléze se však ukázalo, že dochází ke snižování vydatnosti pramenů v okolní. Proto byl pramen zregulována znovu vystrojen. Zároveň byl přejmenován na „Pramen MUDr. Františka Šťastného“, což byl luhačovický rodák, jehož za ošetřování raněných partyzánů nacisté za druhé světové války umučili. Tento pramen má i svou pramenní vázu, která je každý listopad (z důvodu možného zamrznutí minerální vody v ní) odinstalována.\n\nVydatnost pramene je po regulaci 5 litrů za minutu a je využíván k pitné léčbě.\n\nLokalizace: \n\nAloiska se řadí k nejstarším pramenům v Luhačovicích, protože byla známa již před rokem 1770. Vyvěrá v parku nad tzv. Bílou čtvrtí asi o 30 metrů výše než ostatní prameny. Ovšem k pitné léčbě se začal využívat až ve dvacátých letech 19. století. V té době se pramenu říkalo „Lesní pramen“, někdy „Pramen v hoře“ a jindy též „Luisin pramen“. Z počátku zde byla pouze studánka, později se vybudovala kamenná jímka, nad kterou byl zřízen dřevěný pavilon. Významnější zásah do jímání byl proveden v letech 1904 a následně ještě 1929 a 1930, kdy vydatnost pramene začala klesat. Tehdy byl starý pramen zrušen a došlo k jeho opětovnému zachycení ve studni o hloubce téměř 14,5 metru a přejmenování na „Aloisku“. Do současné podoby byl pavilón upraven v roce 1963.\n\nPrůměrná vydatnost pramene je 3 litry za minutu a jeho voda je užívána k pitné léčbě, především při onemocněních zažívacích orgánů a k inhalacím.\n\nLokalizace: \n\nMinerální voda tohoto pramene původně vytékala ze strže zvané „V Zelnici“, která se nacházela na pravém břehu Horní Olšavy na úpatí vrchu Malá Kamenná. V roce 1905 byl pramen zachycen v kamenném sklípku a v letech 1929 až 1939 byla postavena klenutá jeskyně uzavřená mřížovou bránou. V tu dobu byl nedaleko postaven kruhový pavilón s malou výtokovou kašnou, z níž voda nepřetržitě vytéká. Autorem této stavby je architekt Josef Skřivánek.\n\nPramen je pojmenován po hraběti Ottovi Serényiovi. Jeho vydatnost činí 3 litry za minutu.\n\nLokalizace: \n\nPramen „Svatý Josef“ se nachází poblíž luhačovického kostela Svaté rodiny. V květnu 2000 byla dokončena kašna, do níž pramen vyvěrá, a 7. května 2000 byl pramen během slavnostního otevírání luhačovických pramenů generálním vikářem Mons. Milanem Koubou vysvěcen.\n\nLokalizace: \n\nNa konci roku 2010 došlo v Malé Kamenné poblíž stávajícího pramene Ottovky k objevení pramene nového. Pojmenován byl „Viola“. Jímá se z vrtu do hloubky 70 m kde je umístěno čerpadlo. Její voda je vhodná pro pacienty s onemocněními dýchacího ústrojí, s onkologickými nemocemi, žaludkem, žlučníkem, diabetem nebo s nemocemi cév. Jeho vydatnost je 18 litrů za minutu. K prameni je možné se dostat od Ottovky cestou směrem ke kostelu a na první křižovatce pěšin ostře zatočit vpravo do mírného kopce. Pramen se nachází po asi 50 metrech na levé straně od cesty.\n\nLokalizace: \nPramen Marie je na konci křížové cesty, která začíná u pramene Viola. \n\nPro balneologické účely jsou v Luhačovicích využívány prameny:\n\nVedle těchto pramenů existuje ještě dalších šest pramenů, které jsou dle rozhodnutí Českého inspektorátu lázní a zřídel ze dne 29. listopadu 2010 pozorované jako záložní zdroje a k léčebným účelům nejsou používány. Jsou to tyto prameny:\n\nVrtem o hloubce 50,5 metrů byl v roce 1988 tento pramen získán v těsné blízkosti pramene Jubilejní, který se nachází vedle tzv. Společenského domu. Minerální voda z tohoto pramene vytváří spolu s dalšími třemi prameny (Novou Jankovkou, Novou Čítárnou a Elektrou) směs, která je používána k inhalačním a koupelnovým procedurám. Vydatnost pramene je 15 litrů za minutu. V roce 2013 byl zpřístupněn veřejnosti.\n\nVe skále poblíž tzv. Společenského domu byl v roce 1987 v hloubce 50,6 m zachycen pramen Nové čítárny. V době provedení vrtu měl vydatnost 120 litrů za minutu. Aby však neovlivňoval sousední prameny, je však čerpáno pouze 60 litrů za minutu. Minerální voda pramene je odváděna do vodojemu zřízeného pro sběr minerálních vod a následně je používána při inhalačních a koupelnových procedurách.\n\nV roce 1987 byl vedle Nové čítárny získán také pramen pojmenovaný „Nová Jankovka“, který byl nalezen vrtem hlubokým 30,5 m severovýchodním směrem od budovy Inhalatoria. V době svého objevu řešil nedostatek minerálních vod pro přírodní uhličité koupele. Jeho vydatnost dosahuje 60 litrů za minutu a voda z pramene tvoří jednu ze čtyř složek inhalační a koupelnové směsi.\n\n„Elektra“ (někdy též „Elektra 1“) je nejkoncentrovanějším pramenem v Luhačovicích. Vody pramene dříve vytékaly v původním řečišti řeky Horní Olšavy v místě tehdejší elektrárny. V těch místech je vybudován kulturní dům Elektra. V letech 1908 až 1910 byla vykopána a vyzděna studna a o 20 let později byl v jejím dně proveden vrt do hloubky 81 m. Mezi léty 1941 a 1966 bylo možné odebírat minerální vodu přímo u pramene. S ohledem na vysoký obsah nerostů v Elektře využívalo se zdroje k výrobě zřídelní soli sloužící při přípravě domácích inhalací. Nyní je pramen pro veřejnost uzavřen a jeho voda se užívá k pitné léčbě v hotelu Morava a k tvorbě směsi pro inhalační a koupelnové procedury. Průměrná vydatnost pramene je 14 litrů za minutu.\n\n"}
{"id": "746580", "url": "https://cs.wikipedia.org/wiki?curid=746580", "title": "Artěk", "text": "Artěk\n\nArtěk je pionýrský tábor na poloostrově Krym. Nachází se nedaleko města Gurzuf. Tábor byl oblíben především v době existence Sovětského svazu.\n\nTábor zde vznikl v roce 1925 jako zařízení pro děti s tuberkulózou. Později se stal pionýrským, s 300 budovami na ploše 208 ha. V roce 1986 k táboru patřilo 10 pionýrských družin, 150 budov, Palác pionýrů, stadion pro 5 000 osob, plavecké bazény, pláž dlouhá 7 km, hřiště a nemocnice. V létě zde pobývalo kolem 4 200 pionýrů. Pionýři z ČSSR procházeli výběrem a před odjezdem absolvovali v Seči přípravný třídenní kurz.\n\nV roce 2010 zde pobývalo 35 000 dětí z mnoha zemí světa včetně Česka. Areál byl přejmenován na Mezinárodní dětské centrum.\n\nV roce 1983 v Artěku nějaký čas pobývala i Samantha Smith.\n"}
{"id": "746586", "url": "https://cs.wikipedia.org/wiki?curid=746586", "title": "Fluorid hlinitý", "text": "Fluorid hlinitý\n\nFluorid hlinitý (chemický vzorec AlF) je anorganická sloučenina primárně používaná ve výrobě hliníku. Může být připraven synteticky, ale vyskytuje se i v přírodě.\n\nNejvíce používaný postup pro výrobu fluoridu hlinitého reakcí oxidu hlinitého AlO a kyselinou hexafluorokřemičitou HSiF:\n\nDruhý způsob je pomocí tepelného rozkladu hexafluorohlinitanu ammoného (NH)AlF. Menší množství je také možné připravit pomocí reakce hydroxidu hlinitého Al(OH) (popř. samotného hliníku) s kyselinou fluorovodíkovou HF.\n\nTrihydrát fluoridu hlinitého se nachází v přírodě jako vzácný minerál rosenbergit.\n\nFluorid hlinitý je důležité aditivum při výrobě hliníku pomocí elektrolýzy. Společně s kryolitem snižují bod tání pod 1 000 °C a zvyšují vodivost elektrolytu.\n\nMimo jiné je využívaný (společně s fluoridem zirkoničitým ZrF) pro výrobu fluorohlinitého skla, které se využívá na výrobu optických vláken.\n\nVyužívá se k zabránění kvašení.\n\nPo požití může dojít k poškození trávicího traktu, jater a ledvin. Znakem otravy jsou bolesti břicha, zvracení a průjem. Při požití většího množství i křeče.\n"}
{"id": "746590", "url": "https://cs.wikipedia.org/wiki?curid=746590", "title": "Anna Hydeová", "text": "Anna Hydeová\n\nAnna Hydeová (12. března 1637, Cranbourne Lodge, Windsor, Berkshire – 31. března 1671, St James's Palace, Londýn) byla první manželka Jakuba, vévody z Yorku, pozdějšího anglického krále Jakuba II.\n\nAnna se narodila jako nejstarší dcera Edwarda Hydea, hraběte (Earl) Clarendona (1608–1674), kancléře Karla II., a jeho druhé manželky Frances Aylesbury (1617–1667).\n\nZa Jakuba se údajně tajně provdala již 24. listopadu 1659 v Bredě v Nizozemí, kde v té době anglická královská rodina v důsledku občanské války pobývala v exilu; Annin otec zde sloužil staršímu Jakubovu bratrovi, následníku anglického trůnu, pozdějšímu králi Karlu II. Anna byla \"maid of honour\" (dvorní dáma) Princess Royal Marie Henrietty, mladší sestry Karla a Jakuba. Jakub Annu svedl a Karel bratra přinutil se s ní oženit, třebaže se Jakub zdráhal; Karel doufal, že její rozhodná povaha bude mít na slabošského mladšího bratra blahodárný vliv. Anna nebyla pohledná žena; francouzský vyslanec ji však popsal jako \"odvážnou, chytrou a energickou a téměř hodnou královské krve\".\n\nOficiální (avšak soukromý) obřad se uskutečnil 3. září roku 1660 roku v Londýně, po Restauraci Stuartovců v Anglii. Jejich první dítě se narodilo již pouhé dva měsíce po svatbě.\n\nZ manželství Anny a Jakuba se narodilo osm dětí, pouze dvě dcery se však dožily dospělosti:\n\nAnna zemřela 10. dubna roku 1671, sedm týdnů po narození svého posledního potomka, pravděpodobně na rakovinu prsu. Její manžel Jakub se podruhé oženil a od druhé manželky, Marie Beatrice d´Este se dočkal vytouženého syna (Jakub František Stuart). Čtrnáct let po Annině smrti, v roce 1685, se stal anglickým králem poté, co bez legitimních potomků zemřel jeho starší bratr Karel.\n\nNa sklonku života Anna ke zděšení anglické královské rodiny konvertovala ke katolické víře. Po její smrti, někdy v roce 1672, konvertoval ke katolické víře i její vdovec Jakub. Podle příkazu staršího Jakubova bratra, krále Karla II., však byly Jakubovy a Anniny dcery Marie a Anna vychovávány v přísně protestantském duchu.\n\nOtevřené přihlášení se ke katolickému vyznání a snaha ho opět zavést či zrovnoprávnit v protestantské Anglii stála Jakuba trůn, na který nastoupil v roce 1685 po smrti svého bezdětného bratra Karla. Roku 1688 (záhy po narození Jakubova syna z druhého manželství) vypukla tzv. Slavná revoluce, při níž byl Jakub svržen a na trůn nastoupila jeho starší dcera Marie spolu s jeho zetěm a synovcem Vilémem III. Oranžským. Od té doby žádný anglický král či královna katolickou víru nevyznávali.\nAnna Hydová byla poslední Angličankou, která se stala manželkou následníka anglického trůnu; tuto řadu sňatků s neanglickými nevěstami přerušila až svatba prince Charlese s princeznou Dianou v roce 1981.\n\n"}
{"id": "746591", "url": "https://cs.wikipedia.org/wiki?curid=746591", "title": "Bromid rtuťný", "text": "Bromid rtuťný\n\nBromid rtuťný je bílá anorganická sloučenina se vzorcem HgBr, jedovatá sloučenina kyseliny bromovodíkové a rtuti. Při zahřívání se uvolňuje brom, což zabarvuje látku do žluta. Tato látka funguje jako fluorescenční látka, v UV záření svítí oranžově. Existuje mimořádně vzácný nerost s podobným složením, Hg(Br, Cl).\n\nBromid rtuťný se vyrábí reakcí bromidu sodného a dusičnanu rtuťného.\n\nPři zahřívání se tato látka však rozpadá na rtuť a bromid rtuťnatý.\n\nPři dalším zahřívání se látka rozpadá úplně na rtuť a brom.\n"}
{"id": "746596", "url": "https://cs.wikipedia.org/wiki?curid=746596", "title": "Fluorid arsenitý", "text": "Fluorid arsenitý\n\nFluorid arsenitý je chemická sloučenina arsenu a fluoru se vzorcem AsF. Za normálních podmínek je to bezbarvá kapalina, která prudce reaguje s vodou.\n\nMůže být připraven reakcí kyseliny fluorovodíkové a oxidu arsenitého:\n\nMá pyramidovou strukturu v plynném skupenství, která je také přítomna v skupenství pevném. V plynném skupenství je délka vazby As-F 170,6 pm a úhel vazby mezi F-As-F 96,2°.\n\nFluorid arsenitý je používán k fluorování nekovových chloridů na fluoridy, díky tomu, že je méně reaktivní než fluorid antimonitý SbF.\n\nDraselná sůl KAsF připravená z KF a AsF obsahuje ve své struktuře molekuly AsF a AsF a byla dokázáno, že molekula AsF interaguje s aniontem AsF.\n"}
{"id": "746598", "url": "https://cs.wikipedia.org/wiki?curid=746598", "title": "Poslední metro", "text": "Poslední metro\n\nPoslední metro (\"Le Dernier Métro\") je francouzský hraný film z roku 1980, který režíroval François Truffaut podle vlastního scénáře. Film popisuje osudy zaměstnanců pařížského divadla během druhé světové války. Snímek získal několik filmových cen \"César\".\n\nPo okupaci Paříže v roce 1940 je Lucas Steiner, majitel divadla Montmartre, nucen se kvůli svému židovskému původu skrývat. Všichni jsou přesvědčeni, že uprchl do svobodné zóny, ale skrývá se ve sklepě divadla. Vedení divadla se ujme jeho žena Marion, která zkouší novou hru podle manželových poznámek. Hraje v ní hlavní ženskou roli a jejím partnerem se stane Bernard Granger, který přešel z jiného divadla. Scénář je schválen úřadem propagandy a začíná kolo zkoušek. Lucas poslouchá ze sklepa herce a připravuje pro Marion režijní poznámky. Ta se mezitím snaží získat kontakty na převaděče, aby se Lucas dostal přes demarkační linii do svobodné zóny a poté do Španělska. Divadlo navštěvuje divadelní kritik Daxiat, který kolaboruje s nacisty. Při premiéře má hra úspěch, nicméně Daxiat zhodnotí její ztvárnění jako příliš židovské. Protože Němci ovládli i svobodnou zónu, musí Lucas zůstat ve sklepě. Bernard Granger oznámí Marion, že odchází k francouzskému odboji. Při loučení oba zjistí, že se mezi nimi vytvořilo citové pouto. Lucas zůstane ukrytý ve sklepě až do osvobození Paříže roku 1944. Po válce se do divadla vrátí Bernard, který nastuduje s Marion novou hru.\nFilm byl oceněn celkem deseti ceny \"César\" v kategoriích nejlepší film, nejlepší režie (François Truffaut), nejlepší scénář (François Truffaut a Suzanne Schiffman), nejlepší herec (Gérard Depardieu), nejlepší herečka (Catherine Deneuve), nejlepší hudba (Georges Delerue), nejlepší výprava (Jean-Pierre Kohut-Svelko), nejlepší kamera (Néstor Almendros), nejlepší zvuk (Michel Laurent) a nejlepší střih (Martine Barraqué).\n\nDále byl nominován v kategoriích nejlepší herec ve vedlejší roli (Heinz Bennent) a nejlepší herečka ve vedlejší roli (Andréa Ferréol).\n\n"}
{"id": "746599", "url": "https://cs.wikipedia.org/wiki?curid=746599", "title": "Lock Up the Wolves", "text": "Lock Up the Wolves\n\nLock Up the Wolves je páté studiové album skupiny Dio. Album vyšlo 15. května 1990 u Reprise Records. Na albu hrají jiní hudebníci než na předchozím albu \"Dream Evil\", mimo klávesisty Jense Johanssona.\n\n"}
{"id": "746601", "url": "https://cs.wikipedia.org/wiki?curid=746601", "title": "Projekt 940", "text": "Projekt 940\n\nProjekt 940 (v kódu NATO India) je třída konvenčních ponorek Sovětského námořnictva. Jedná se o specializovaná záchranná plavidla, nesoucí miniponorky. Obě postavené ponorky již byly vyřazeny.\n\nDvě ponorky Projektu 640, pojmenované BS-203 a BS-486, byly v loděnici v Komsomolsku postaveny v letech 1975–1980. Jedna byla přidělena k Severní a druhá k Tichomořské flotile. V operační službě byly pouze do roku 1990, kdy byly převedeny do rezervy a v roce 1995.\n\nTrup ponorek má dvoutrupou konstrukci. Ponorky nenesou výzbroj. Na hřbetě však nesou dvě miniponorky projektu 1837, sloužící k záchranným operacím či výzkumu. Miniponorky jsou vyrobeny z titanu, jsou vybaveny průlezem na horní i dolní straně. Pohonný systém tvoří dva diesely a dva elektromotory, roztáčející dva lodní šrouby. Nejvyšší rychlost je 15 uzlů na hladině a 10 uzlů pod hladinou.\n\n\n"}
{"id": "746604", "url": "https://cs.wikipedia.org/wiki?curid=746604", "title": "Daniel Barenboim", "text": "Daniel Barenboim\n\nDaniel Barenboim, KBE (* 15. listopadu 1942, Buenos Aires, Argentina) je proslulý argentinsko-izraelsko-španělský pianista a dirigent. V letech 2011–2014 byl šéfdirigentem operního domu La Scala v Miláně. Od roku 1992 je šéfdirigentem Státní opery Pod lipami (\"Staatsoper unter den Linden\") v Berlíně. Často vystupuje v České republice. Je nositelem Řádu britského impéria, francouzského Řádu čestné legie, německého Velkého spolkového řádu za zásluhy a Ceny Willyho Brandta, španělské Ceny Prince Asturijského a sedminásobným držitelem Ceny Grammy.\n\nBarenboim pochází z argentinské židovské rodiny ruského původu. Na klavír hraje od pěti let, nejprve jej učila jeho matka, později pak jeho otec. Další učitele hry na klavír neměl. Svůj první klavírní koncert absolvoval ve věku sedmi let, od roku 1952 pak pravidelně vystupuje i na mezinárodních pódiích. Svůj koncertní debut v Evropě absolvoval ve Vídni. V roce 1952 se celá jeho rodina odstěhovala do Izraele. Od roku 1954 studoval v rakouském Salzburku dirigentský obor. Od roku 1955 pak studoval v Paříži obory komponování a dirigování.\n\nBarenboim se proslavil také svou snahou o usmíření mezi Izraelem a palestinskými Araby. Spolu s palestinským literárním vědcem, již zemřelým Edwardem Saidem, založil v roce 1999 Orchestr Západovýchodní díván (\"West-Eastern Divan Orchestra\"), složený převážně z izraelských, palestinských a španělských hudebníků (věková hranice je 28 let), a vede jej jako dirigent. Tento orchestr má své sídlo ve španělské Seville a koncertuje po celém světě. Dne 25. srpna 2013 vystoupil Orchestr Západovýchodní díván na berlínském Lesním jevišti (\"Waldbühne\") před 15 000 diváky. Na programu koncertu byly předehry k operám Giuseppe Verdiho a Richarda Wagnera a také Fantastická symfonie od Hectora Berlioze.\n\nDíky podpoře vlivných sponzorů je z iniciativy Daniela Barenboima v současné době přestavováno nevyužité skladiště Státní opery Pod lipami, aby zde mohla od roku 2016 působit „Barenboimova a Saidova Akademie“ (\"Barenboim-Said Akademie\"). Zde bude místo pro až 100 stipendistů, nastávajících hudebníků ze Středního východu, a pro koncertní sál střední velikosti.\n\nJeho první manželkou byla britská violoncelistka Jacqueline du Pré, která v roce 1987 zemřela na roztroušenou sklerózu. Důvěrný vztah udržoval i s ruskou klavíristkou Jelenou Baškirovovou, se kterou má dva syny, sňatek s ní uzavřel v roce 1988. Starší syn David (* 1983) je manažer a textař německé hip-hopové kapely, mladší syn Michael (* 1985) je houslista.\n\nDaniel Barenboim je státním občanem Argentiny, Izraele, Španělska a také Palestiny.\n\n\n"}
{"id": "746619", "url": "https://cs.wikipedia.org/wiki?curid=746619", "title": "Marie Ryšavá", "text": "Marie Ryšavá\n\nMarie Ryšavá, roz. Köhlerová (10. září 1831, Praha-Nové Město – 19. prosince 1912, Praha-Nové Město), byla česká herečka. Většinu života působila v kočovných společnostech a mimopražských divadlech, mimo jiné u J. K. Tyla, Pavla Švandy a v prozatímním brněnském Národním divadle. Pražské obecenstvo ji plně ocenilo až r. 1898; od r. 1900 do konce života s velkým úspěchem vystupovala v Národním divadle.\n\nNarodila se 10. září 1831 v Praze ve Spálené ul. 85 jako jedno ze čtrnácti dětí výrobce pian a truhláře Filipa Köhlera a Marie Kustové . Od šesti do dvanácti let navštěvovala německou školu u sv. Trojice. Velmi brzy si oblíbila divadlo – navštěvovala představení a jako dítě doma hrála se svými sourozenci.\n\nV letech 1847–48 vystupovala v ochotnickém divadle „u Mrázů“ na Uhelném trhu; její první role byla Rozárka v \"Paličově dceři\" (autor: Josef Kajetán Tyl).\n\nRoku 1850 byla přijata do Prokopovy kočovné společnosti, která v té době hostovala v Karlíně a na Smíchově. Svou první úlohu, Jedličkovou v \"Paličově dceři\", zahrála 16. června téhož roku v Mělníku.\n\nV roce 1852 se nakrátko vrátila do Prahy, ale brzy poté vstoupila do Kallusovy společnosti, kterou řídil Josef Kajetán Tyl. S ním pak později přešla do společnosti Zöllnerovy a prožila obtížná poslední léta jeho života, kdy zápasil s hmotným nedostatkem a úředními zákazy a nakonec zemřel v Plzni. Na Tyla později vzpomínala jako na výborného režiséra a upřímného přítele.\n\n9. července 1861 se provdala, jejím manželem se stal herec Karel Ryšavý (*15.2.1836 †17.1.1905). Měli spolu šest synů, ale jen jeden se dožil dospělosti.\n\nTýden po sňatku jí ředitel Thomé nabídl angažmá ve Stavovském divadle, kde měla nahradit zemřelou Františku Wiedermannovou, představitelku salonních dam. S ohledem na rodinné povinnosti odmítla. Thomé poté nabídku rozšířil i na jejího manžela, ale po dohodě s dosavadním zaměstnavatelem Zöllnerem se oba rozhodli zůstat. Později měla Ryšavá možnost vystoupit na zahajovacím představení pražského Prozatímního divadla (jako carevna Jelena v Hálkově \"Králi Vukašínu\" 18. listopadu 1862), ale z ne zcela jasných příčin k tomu nedošlo.\n\nV letech 1866–77 hrála spolu s manželem ve Švandově společnosti, poté vstoupili na třináct let k Pištěkovi, s nímž často vystupovala v Brně. Roku 1891 byla přijata do souboru prozatímního brněnského Národního divadla, který vedl nejprve Pavel Švanda, později V. Hübner. Zde také 13. března 1892 oslavila čtyřicetileté jubileum na jevišti.\n\nRoku 1893 vstoupila do společnosti Chmelenského, s níž hrála mimo jiné ve Vídni, a v dalších letech vystupovala v několika menších společnostech.\n\nAčkoliv byla Ryšavá oblíbená u venkovského publika, pražská kulturní veřejnost ji po většinu její kariéry téměř neznala. To se změnilo až v roce 1898, kdy vystoupila na výstavě architektů a inženýrů v Holešovicích . Úspěch, který tam měla u diváků, zajistil, že roku 1900, ve svých 69 letech, získala díky řediteli Schmoranzovi angažmá jako „stálý host“ činohry pražského Národního divadla . Její první role na této scéně, plátenice Šestáková v \"Paličově dceři\", se setkala s příznivým ohlasem. V Národním divadle zůstala do konce života. Měla stále zvučný hlas, dobrou paměť a až do vysokého stáří rovnou, neshrbenou postavu. Osmdesáté narozeniny oslavila v roli Pernellové v Molièrově komedii \"Tartuffe\". Naposledy zahrála 3. listopadu 1912 v Jiráskově hře \"Jan Žižka\".\n\nRespekt, který měla u hereckých kolegů, se projevil i tím, že byla zvolena čestnou členkou Ústřední jednoty českého herectva.\n\nKe konci života ji trápil šedý zákal, kvůli kterému téměř ztratila zrak. Zemřela 19. prosince 1912 ráno ve svém bytě ve Vojtěšské ul. 20 po krátké nemoci, na zánět pobřišnice. Pohřbena byla 21. prosince na Olšanských hřbitovech za účasti Gustava Schmoranze (ředitel Národního divadla), Jaroslava Kvapila (dramaturg), spisovatelů Aloise Jiráska, Bohdana Kaminského, A. E. Mužíka a dalších představitelů kultury. Příspěvky na květinové dary byly v souladu s její poslední vůlí věnovány Ústřední jednotě českého herectva nebo Tylovu azylu pro sestárlé herečky a herce.\n\n\n"}
{"id": "746623", "url": "https://cs.wikipedia.org/wiki?curid=746623", "title": "Křížová šifra", "text": "Křížová šifra\n\nKřížové šifrování se používá pro bezpečný šifrovaný přenos zpráv. Využívá asymetrické šifrování.\n\nPro zabezpečený (šifrovaný) přenos zprávy mezi Odesílatelem a Příjemcem se používají následující kroky:\n\nProblém autentičnosti: Dostane-li příjemce zprávu, která je zašifrována jeho veřejným klíčem, vždy jí rozšifruje svým privátním klíčem. Neví ale, od koho zpráva je – kdokoliv může použít jeho veřejný klíč. Veřejný a privátní klíč může vyrobit kdokoliv – Odesílatel neví, komu zprávu skutečně posílá. Ví se, že zprávu rozkóduje jen majitel privátního klíče.\n\nOtázka: Kdyby měl každý – odesílatel i příjemce – jeden pár klíčů (veřejný a privátní), šlo by oba páry zkombinovat?\n\nOdpověď: Použije se křížové šifrování.\n\nPředpoklad: Odesílatel (strana A) má pár klíčů Pa a Va (privátní klíč strany A a veřejný klíč strany A), příjemce (strana B) má pár klíčů Pb a Vb.\n\nPrincip šifrování: A svoji zprávu zašifruje klíči Pa a Vb, tím vznikne zašifrovaná zpráva. Ta se odešle straně B, která za pomoci Va a Pb rozšifruje zprávu.\n\nVýhoda: Pokud si strana A ověří, že Vb je skutečně veřejný klíč strany B (jestli to cestou někdo nepodvrhl), může si být strana A jistá, že zprávu rozšifruje pouze strana B. Stejným způsobem to funguje i opačně, když si strana B ověří, že Va je skutečně veřejný klíč strany A, má jistotu, že zprávu odeslala právě strana A.\n\nAutenticita veřejného klíče není nikdy stoprocentně spolehlivá. Nastává zde i problém zcizení privátních klíčů. Když k tomu dojde, musí se veřejný klíč vyhlásit za neplatný.\n\nExistuje několik způsobů, jak ověřit autenticitu veřejného klíče:\n\nNejvětším problémem je zde problém koncového uživatele.\n\nAby křížové šifrování správně fungovalo, musí být splněno:\n\nKdyž jsou tyto podmínky splněny, umožňuje křížové šifrování bezpečnou komunikaci přes nedůvěryhodný kanál (Internet apod.). Křížové šifrování je však výpočetně velice náročné, proto se v praxi používá pouze pro přenos symetrické šifry a poté se komunikace šifruje symetricky. Nutná je periodická obměna této šifry, aby se lépe zabránilo útokům.\n\n\"Přednášky z předmětu Počítačová bezpečnost na TUL, přednášející \"\n"}
{"id": "746624", "url": "https://cs.wikipedia.org/wiki?curid=746624", "title": "Arrondissement Forcalquier", "text": "Arrondissement Forcalquier\n\nArrondissement Forcalquier je francouzský arrondissement ležící v departementu Alpes-de-Haute-Provence v regionu Provence-Alpes-Côte d'Azur. Člení se dále na 13 kantonů a 87 obcí.\n\n"}
{"id": "746630", "url": "https://cs.wikipedia.org/wiki?curid=746630", "title": "Lake Stevens", "text": "Lake Stevens\n\nLake Stevens je město v okrese Snohomish, v americkém státě Washington. Je obklopeno stejnojmenným jezerem a nachází se jihovýchodně od Marysvillu, severně od města Snohomish a východně od Everettu. V roce 2010 zde žilo 28 069, což je díky anexi velký vzrůst oproti minulosti.\n\nMěsto bylo oficiálně začleněno v listopadu 1960.\n\nMěsto vzniklo roku 1886 jako 0,65 km² rozlehlá osada na východním břehu jezera. Svůj název pravděpodobně získalo po guvernérovi Isaacu Stevensovi. V roce 1890 bylo založeno první město v okolí, zvané Ferry. Později bylo jeho jméno změněno na Hartford a město sloužilo jako hlavní spojka se známou dřevařskou a těžební kolonií Monte Cristo.\n\nV roce 1905 byl Hartford spojen s městem Lake Stevens dřevařskou společností bratří Ruckerů. O dva roky později Ruckerové postavili na severu jezera pilu, jejíž originální pilíře jsou stále na místě. V roce 1919 pilu zachvátil požár, a tak prošla přestavbou. Před požárem byla známá jako největší pila na světě. V roce 1925 pila shořela znovu, ale tentokrát už nebyla znovu otevřena. Město tedy přišlo o průmysl, který pomohl jeho založení. Každopádně se obci podařilo udržet si původní tempo vzrůstu.\n\nOd dvacátých do padesátých let minulého století bylo město především letoviskem s mnoha veřejnými i soukromými plážemi na břehu jezera. V roce 1960 bylo s 900 obyvateli oficiálně začleněno. Brzy jej jeho popularita a pěkná krajina, spojená se změnou ve zvycích v dojíždění, přilákala do města další obyvatele a změnila jej v obec s předměstským rázem. V roce 2000 zde žilo již 6 361 lidí na přibližně 4,7 km². Jezero nadále zůstává ústředním bodem obce a je symbolem města.\n\nMěsto má rozlohu 23 km², z čehož vše je souš.\n\nJezero uprostřed obce je největším a nejhlubším v okrese Snohomish. Jeho rozloha činí 4,2 km² a průměrná hloubka dosahuje dvaceti metrů. Vodu získává z potoků Lundeen Creek, Kokanee Creek a Stitch Creek, zatímco Catherine Creek, tekoucí do řeky Pilchuck, vodu z jezera odvádí. Malé povodí jezera pak zmenšuje efekty znečištění vody. Společně s umělým provzdušňováním vody pak pomáhá k dobré kvalitě pitné vody. Velká část pobřeží je zastavěná, takže se zde nevyskytuje tolik močálů. Jezero také nabízí možnosti pro jízdu na lodi, rybaření a plavání.\n\nV roce 2010 ve městě žilo 28 069 obyvatel, z čehož 85 % jsou běloši, 4 % Asiaté a 2 % Afro-Američané. 9 % obyvatelstva bylo Hispánského původu.\n\nZatímco starosta je výkonnou složkou městské vlády, městská rada má zákonodárnou moc.\n\nVoliči si volí starostu a sedm členů městské rady, všechny na čtyřletá volební období. Ne všechny pozice jsou voleny ve stejný rok. Volby starosty a pozic 3, 4 a 5 v městské radě se konají ve stejný rok (tentokrát v roce 2011), zatímco ostatní pozice jsou voleny o dva roky později (tentokrát v roce 2013).\n\nV případě uvolnění pozice má městská rada právo dosadit kohokoli na místo, včetně pozice starosty. To se stalo naposledy v listopadu 2009, kdy pozici 1 opustila Heather Coleman dva měsíce před koncem volebního období a byla nahrazena vítězem již uskutečněných voleb, Kimem Daughtrym, který je v pozici nadále. Pro zbývající dobu volebního období mohou být v případě uvolnění pozice uspořádány volby, jak se stalo roku 2007 u pozice 6, kdy odstoupil Arnie Clark a nahradila ho zvolená Kathy Holder.\n\nNynějším starostou města je Vern Little. Pozici 1 v městské radě má Kim Daughtry, pozici 2 Neal Dooley, pozici 3 John Spencer, pozici 4 Todd Welch, pozici 5 Suzanne Quigley, pozici 6 Kathy Holder a pozici 7 Marcus Tageant.\n\nMezi nevolené důležité pozice ve správě města patří správce města, městský účetní, šéf policie, ředitel plánování, ředitel veřejných prací a plánovatel komunitních programů.\n\nVe městě působí několik výborů a komisí, jejichž rolí je radit městské radě při problémech spadajících pod specifickou komisi. Členové komisí jsou dobrovolníci z občanů města nebo vlastníků pozemků ve městě. Do pozic je dosazuje starosta se schválením městské rady. Výjimkou je komise občanských služeb, jejíž členy dosazuje pouze starosta. Mezi další komise a výbory patří umělecká komise, plánovací komise, design revidující výbor, knihovní výbor, výbor parků a výbor zón.\n\nOd roku 2005 se populace města téměř zčtyřnásobila, z necelých osmi tisíc obyvatel na 28 tisíc, což je výsledkem projektu zvaného \"Jedna obec okolo jezera\", který se snaží spojit všechny obydlené oblasti v okolí Stevensova jezera v jedno město.\n\nMěstský školní obvod obsahuje dvě střední školy, jedno víceleté gymnázium, dvě prostřední školy a šest základních škol. Hlavní střední školou ve městě je Lake Stevens High School.\n\n\"The Lake Stevens Journal\" je městský týdeník.\n\nVe městě a jeho okolí se nachází mnoho parků, stezek a hřišť. Patří mezi ně i Snohomish County Centennial Trail.\n\nV epizodě seriálu \"Frasier\", \"Vraťte mu to křeslo\", je hlavní hrdina seriálu informován, že volající z města Lake Stevens spatřil Frasierovo křeslo, jak letí na obloze.\n"}
{"id": "746633", "url": "https://cs.wikipedia.org/wiki?curid=746633", "title": "Cockapoo", "text": "Cockapoo\n\nCockapoo (jinými názvy \"Cockerpoo\", \"Spoodle\") je kříženec kokršpaněla a pudla. Jde tzv. o designového psa, neboli hybrid dog. Toto plemeno bylo odchováno v USA. Cockapoos se dožívají přibližně 14 až 18 let, měří 25-38 cm a váží 5,4 až 11 kg. Jde o inteligentního, hravého psa, který je oddaný svému pánovi. Po kokršpanělovi mohou zdědit určité tendence k tvrdohlavosti. Tento pes potřebuje výchovu, poté se stane nepostradatelným členem domácnosti.\n\nCockapoos můžou mít černou, bílou, stříbrnou, krémovou a další barvy srsti. Také mohou mít skvrny a pihy na čenichu nebo na stehnech.\n\n"}
{"id": "746637", "url": "https://cs.wikipedia.org/wiki?curid=746637", "title": "Open Gaz de France 2008", "text": "Open Gaz de France 2008\n\nTenisový turnaj WTA Open GDF Suez 2008 se konal ve dnech 4. – 10. února ve francouzském hlavním městě Paříži v hale na kurtech s tvrdým povrchem. Turnaj patřil do kategorie \"Tier II\". Odměny činily 600 000 USD.\n\nPrvní 2 nasazené hráčky měly v 1. kole volný los.\n\n\n"}
{"id": "746641", "url": "https://cs.wikipedia.org/wiki?curid=746641", "title": "Jiří Rosický (1948)", "text": "Jiří Rosický (1948)\n\nJiří Rosický (* 2. září 1948) je bývalý československý fotbalový obránce. Jeho starší syn Jiří Rosický je bývalý ligový fotbalista, mladší syn je bývalý kapitán české fotbalové reprezentace Tomáš Rosický.\n\nV československé lize hrál za Spartu Praha, na vojně za Duklu Praha, a za Bohemians Praha. Nastoupil ve 104 ligových utkáních a dal 1 gól. Se Spartou získal v roce 1967 ligový titul. V Poháru mistrů evropských zemí nastoupil v 1 utkání, v poháru vítězů pohárů nastoupil ve 2 utkáních a v Poháru UEFA nastoupil v 1 utkání. Za reprezentaci do 23 let nastoupil ke 2 utkáním a za dorosteneckou reprezentaci hrál v 5 utkáních. Dále hrál i za Duklu Praha, Spartak Vlašim a DP Xaverov Horní Počernice.\n\n\n"}
{"id": "746655", "url": "https://cs.wikipedia.org/wiki?curid=746655", "title": "Alla Alexandrovna Andrejevová", "text": "Alla Alexandrovna Andrejevová\n\nAlla Alexandrovna Andrejevová (, za svobodna Bružesová, jméno po prvním muži – Ivaševová-Musatovová; , Moskva – 29. dubna 2005, Moskva) byla ruská výtvarnice, žena básníka a mystika Daniila Andrejeva, autora nábožensko-filosofického traktátu Růže Světa.\n\nV roce 1944 se vdala za D. Andrejeva, v roce 1947 byla společně s ním zatčena s obviněním z antisovětské propagandy a organizaci atentátu na J. V. Stalina. Po smrti muže v roce 1959 třicet let opatrovala rukopisy jeho děl. V období perestrojky zorganizovala vydání děl D. Andrejeva, propagovala jeho dílo na tvůrčích večerech aj. V roce 2003 složil na její objednávku skladatel Alexej Kurbatov hudbu k poémě D. Andrejeva „Leningradská apokalypsa“. Je rovněž autorkou knihy vzpomínek. Zemřela ve svém bytě během požáru.\n\n"}
{"id": "746656", "url": "https://cs.wikipedia.org/wiki?curid=746656", "title": "Bark at the Moon", "text": "Bark at the Moon\n\nBark at the Moon je třetí sólové studiové album anglického heavy metalového zpěváka Ozzy Osbournea, vydané v listopadu roku 1983. Je prvním Osbourneovým sólovým albem, kde neúčinkuje kytarista Randy Rhoads, který zemřel rok před jeho vydáním. Album představilo kytaristu Jake E. Leea, bývalého člena skupin Mickey Ratt, Rough Cutt a Dio.\n\nJe také jediným Osbourneovým albem, kde je uveden sám jako autor všech skladeb, ačkoliv v poznámkách k albu \"The Ozzman Cometh\" uvádí, že titulní skladbu napsal společně s kytaristou Jake E. Leem. Osbourneův bývalý baskytarista Bob Daisley uvedl, že on a Lee jsou spoluautory většiny hudby a že napsal většinu textů. Z právních důvodů, ani Lee ani Daisley nebyli uvedeni jako spoluautoři hudby. Daisley uvedl, že výměnou za finanční odškodnění, se vzdal nároku uvedení jeho autorství.\n\nAlbum \"Bark at the Moon\" bylo remasterováno a vydáno na CD v roce 1995. Znovu vydáno bylo v roce 2002 a bylo vlastně skutečným remixem alba. Mnoho fanoušků bylo nespokojeno s tímto remixem, poukazujíc na to, že některé pasáže z originálního mixu nejsou obsaženy na remixu, zejména několik sólových kytarových partů.\n\nV žebříčku \"Billboard\" album dosáhlo pozice č. 19 a za několik týdnů po vydání bylo oceněno jako Gold, za prodej 500 000 kusů jenom ve Spojených státech, kde později bylo dosaženo prodeje 3 000 000 kopií.\n\nVe Spojeném království bylo album třetím ze čtyř Osbourneových alb, které v lednu 1984 dosáhlo ocenění Silver od Britského fonografického průmyslu, za prodej 60,000 kopií.\n\nVšechny texty napsal Ozzy Osbourne\n\n"}
{"id": "746659", "url": "https://cs.wikipedia.org/wiki?curid=746659", "title": "Drhání", "text": "Drhání\n\nDrhání neboli makramé je technika vázání nití a šňůrek, kterou se zhotovují prolamované plošné textilie.\n\nZa místo původu drhání se pokládají arabské země. Slovo makramé je odvozeno od arabského \"„migramah“\" (třáseň) nebo od tureckého \"„magrama“\" (vyšívaný šáteček). Nejstarší odkaz na makramé se nachází již na jednom asyrském reliéfu. Do Evropy přinesli drhání Maurové přes Španělsko asi v 13. století.\n\nPůvodně se vázaly třásně z osnovních nití odstávajících na hotových kobercích, ve středověku se drháním zhotovovaly z jemných lněných nebo i hedvábných nití krajky. Asi od začátku 20. století se váže makramé ze šňůrek nebo z hrubších nití na vyšívání. Materiál se také kombinuje s kuličkami, perlami, prstenci apod. Obzvlášť ve druhé polovině 20. století se drhání rozšířilo jak v Evropě tak i v severní Americe jako hobby.\n\nNejjednodušší je vázání s \"plochým\" a \"žebrovým uzlem\". K dalším patří např. \"babský\", \"tkalcovský\", \"kroužkovací\", \"řetízkový\" nebo \"frivolitkový\", složitější je např. \"japonský\", \"čínský,\" \"turecký\" nebo \"josefínský\" uzel.\n\nPokročilejší technika drhání se zabývá kombinacemi známých i vlastních vzorů.\n\nTechnikou drhání se vyrábějí kabelky, dekorace na zdi, závěsy na květiny, vodítka na psy a podobné předměty.\n\n\n"}
{"id": "746660", "url": "https://cs.wikipedia.org/wiki?curid=746660", "title": "Projekt 659", "text": "Projekt 659\n\nProjekt 659 (v kódu NATO třída Echo) byla třída ponorek Sovětského námořnictva s jaderným pohonem. Byly to první sovětské ponorky od počátku konstruované jako nosiče letounových střel. Byly původně určeny k provádění jaderných úderů na pozemní cíle, po rozšíření ponorek nesoucích balistické rakety již spíše k napadání hladinových lodí. Všechny postavené ponorky již byly vyřazeny.\n\nCelkem bylo ve dvou skupinách postaveno 34 ponorek této třídy. Ponorky první verze Projekt 659 (\"Echo I\") byly do služby zařazeny v letech 1960–1962 v počtu pěti kusů. Během 70. let již pro jaderné útoky plně postačovaly ponorky s balistickými raketami a třída \"Echo I\" byla přestavěna na stíhací ponorky Projektu 659T, ze kterých byly letounové střely odstraněny.\n\nNa první sérii navázaly ponorky Projektu 675 (\"Echo II\") se zesílenou výzbrojí. Do služby byly zařazeny v letech 1962–1967 v počtu 29 kusů. Z toho 16 jednotek bylo postaveno v Severodvinsku a 13 jednotek v Komsomolsku. V roce 1992 bylo v aktivní službě ještě 15 ponorek \"Echo II\". Později ale byly vyřazeny.\n\nKonstrukce ponorek vycházela z ponorek Projektu 627, ze kterých byl přejat i pohonný systém. Ponorky nesly čtyři příďové 533mm torpédomety pro klasická torpéda a čtyři záďové 406mm torpédomety pro torpéda s akustickým samonavedením. V horní palubě ponorek byly zapuštěny manévrující letounové střely, které bylo možné vypustit pouze při plavbě na hladině. Před výstřelem se odpalovací trubice vzklopily pod úhlem 15°. Ponorky verze \"Echo I\" nesly šest střel P-5D (v kódu NATO SS-N-3 Shaddock) s jadernou hlavicí, zatímco verze \"Echo II\" nesla osm střel P-6 (v kódu NATO SS-N-3A Shaddock) s dosahem 460 km a konvenční hlavicí. V 80. letech bylo deset ponorek \"Echo II\" přezbrojeno osmi protilodními střelami Bazalt (v kódu SS-N-12 Sandbox). Ponorky musely zůstat na hladině i po vypuštění svých střel, protože zajišťovaly jejich navádění.\n\nPohonný systém tvořily dva tlakovodní jaderné reaktory a dvě turbíny, roztáčející dva čtyřlisté lodní šrouby (verze \"Echo II\" měla šrouby pětilisté). Nejvyšší rychlost byla 15 uzlů na hladině a 23 uzlů pod hladinou.\n\n\n"}
{"id": "746662", "url": "https://cs.wikipedia.org/wiki?curid=746662", "title": "Durupınar", "text": "Durupınar\n\nDurupınar je vyvýšenina ve východním Turecku ve tvaru lodního trupu, pojmenovaná po tureckém kapitánovi letectva \"İlhanu Durupınarovi\", který poprvé identifikoval tento útvar na leteckém snímku v územním mapovacím projektu pro NATO v roce 1959.\n\nPodrobně byla zkoumána hypotéza, že by se mohlo jednat o pozůstatek Noemovy archy. Později byla za pozůstatek Noemovy archy považována tzv. \"Anomálie Araratu\". V obou případech původ archy potvrzen nebyl.\n\nDurupınar stotožňovaný s Noemovou archou leží v provincii Ağrı ve východním Turecku, asi 3 km severně od íránských hranic, 16 km jihovýchodně od města Doğubeyazıt a 29 km jižně od vrcholu hory Ararat.\n\nV říjnu 1976 napsali geolog Clifford L. Burdick a archeolog William H. Shea o tomto nálezu článek do časopisu Společnosti pro výzkum stvoření (Creation Research Society). Mnozí však spojují toto naleziště s osobou již zesnulého Rona Wyatta, který spolu s Davidem Fasoldem zpopularizoval toto naleziště na konci 80. a na začátku 90. let, tedy po 27 letech vědeckého nezájmu a zapomnění.\n\nO nález se zajímal americký tisk a první dokumentární film o nalezené Noemově arše natočila v roce 1986 britská televize BBC. Ron Wyatt se v tomto dokumentu neobjevil. Za peníze utržené od BBC začal Bill Fry v městě Haines na Floridě s přípravou muzea, které dnes svým návštěvníkům dokumentuje celý příběh odkrytí Archy. V roce 1999 Ron Wyatt zemřel. Bill Fry se skupinou dalších nadšenců se však neustále pokoušel o to, aby Wyattovým domnělým objevem archy infiltroval povědomí co nejširšího okruhu lidí na celém světě.\n\nBlízko naleziště Durupinar leží oblast starého osídlení Nasar. Rex Geissler, vedoucí expedice, zabývající se radarovým snímáním podzemních či jinak nepřístupných míst na araratském ledovci, naměřil při průzkumu tohoto útvaru v roce 2000 a 2001 následující GPS souřadnice:\n\n\"Níže je doplnění o podrobný výzkum citovaný z odborného teologického časopisu Koinonia vydávaného Teologickým seminářem Církve adventistů sedmého dne v Sázavě. Článek je výtahem z absolventské práce Matěje Loudy, B.A., bývalého studenta výše uvedené školy.\"\n\nObhájci názoru ztotožňující Durupinar s Archou tvrdí, že útvar má rozměry shodné s očekávanými rozměry Archy. Avšak, jak se ukázalo, toto tvrzení není pravdivé, neboť „Durupinar je o 50 % širší než aby mohlo jít o skutečnou Noemovu archu, a to i za předpokladu, že se Archa rozpadla a široce rozevřela, jak tvrdí Wyatt.“\n\nUmístění útvaru Durupinar také nekoresponduje s biblickým popisem místa spočinutí Archy jako jednom z nejvyšších vrcholů tohoto regionu, a to proto, že „hora Agri Dagh (Velký Ararat) by musela být dle chronologie biblické zprávy (Gn 8:4–6) v době přistání Archy stále ještě pokryta vodou.“\n\nWyatt prohlásil, že uvnitř a v okolí Archy nalezl velké množství zkamenělého dřeva. „Přezkoumáním vzorků, které byly odebrány z míst, o nichž Wyatt tvrdil, že jsou to dřevěná žebra, prkna, palubní trámy apod., i z okolních ‚balvanů z vrstveného dřeva‘, bylo však zjištěno, že jde o andesitové a čedičové nerosty“. Wyattova charakteristika \"malého rozdílu v množství uhlíku uvnitř a vně Archy\" zároveň dokazuje jeho nedostatečnou geologickou praxi, protože „obě uváděná čísla se pohybují v běžném rozmezí údajů relevantních pro složení půdy.“\n\nKromě toho také Wyattův pokus přepsat veškeré geologické poznání proto, aby mohl vysvětlit, proč jeho dřevo neobsahuje letokruhy, je již rysem manipulativního způsobu práce s fakty. Je totiž známo, že „vědci katalogizovali přes 200 druhů zkamenělých stromů a tyto všechny obsahují letokruhy.“. A tak chybějící organický uhlík i absence letokruhů také značně podporují hypotézu, že struktura tvaru lodi pod Velkým Araratem není Noemovou archou.\n\nWyattova interpretace původu \"tažných kamenů\" je dalším kontroverzním tématem, protože „v okolí Araratu i po celé Arménii lze na podobné kameny narazit na mnoha místech“, přičemž dle slov Dr. Morrise „nejsou tyto kameny nijak odlišné od velkého množství náhrobků běžných v této oblasti.“ Wyatt ovšem tvrdí, že tyto kameny sloužily jako \"kamenné kotvy\", jimiž Noe při přistání kormidloval Archu. Biblický pohled se ale neshoduje s Wyattovou konstrukcí o umístění těchto \"tažných kamenů\" do jejich současné polohy, protože „Bible popisuje Noemovu roli při řízení plavidla jako pasivní.“ Wyatt také uvádí, že viděl třináct takových kamenů, přičemž osm z nich neslo „nápisy, které se svým významem bezprostředně týkaly Noeho“. Dr. Terian, světový odborník na oblast arménské kultury, však uvádí, že tyto „kameny nejsou ničím jiným než pohanskými ‚kultovními stélami‘ (pomníky), jež byly později v křesťanském období pokresleny biblickými symboly.“\n\nWyatt dále tvrdí, že tři různé druhy detektorů kovů odhalily souvislý vzorek zkorodovaného železa vyskytujícího se v jasně pravidelných intervalech. „Mikroskopické přezkoumání tohoto domnělého ‚železného kování‘ však ukázalo, že nalezený materiál pochází ze zvětralých sopečných nerostů.“ Také to, co bylo Wyattem označeno za kovem vyztužené stěny, „jsou přírodní shluky limonitu a magnetitu, které by mohly být neodborníky zaměněny za železo.“ Navíc „ojediněle se vyskytující magnetitové valouny uvnitř \"Archy\" netvoří přímku, jak se to pokouší interpretovat Wyatt, nýbrž až natažením spojovacích provázků lze vytvořit dojem rovných linek.“ Ron Wyatt dále tvrdí, že radarové snímání potvrdilo výskyt předmětů lidského původu uvnitř Archy, jako jsou dutiny, dveře, rampy a dvě válcové nádrže s kovovými obručemi po obvodu. Problémem však je, že „Wyatt při průzkumu použil cosi, co sám nazývá ‚molekulárním frekvenčním generátorem‘. Čtenář by měl ovšem vědět, že ‚molekulární frekvenční generátor‘ je v podstatě zvětšená virgule, nástroj používaný k alternativnímu vyhledávání vody.“ „Výsledky s použitím této metody fungující na bázi dvou manuálně ovládaných mosazných tyčí patří do rámce zájmu ‚starověkého umění věštby‘ (Písmem svatým důrazně zapovězeného) každopádně však mohou být jen stěží považovány za vědecky věrohodné.“ A přesto je právě toto měření hlavním argumentem, který podkládá tvrzení o nálezu železného kování uvnitř domnělé Archy. Naopak snímání kovovými detektory provedené několika nezávislými skupinami odborníků, nerozpoznalo žádný pravidelný vzorek.\n\nWyatt a jeho následovníci tvrdí, že neexistuje žádné jiné přijatelné vysvětlení pro vznik formace Durupinar, než že jde o Noemovu archu. Přesto ze závěrů citovaných odborníků jasně vyplývá, že „ačkoli je Durupinar svým složením poměrně unikátní formací, jedná se o geologicky zcela přirozeně vysvětlitelný fenomén.“ „Druh přítomné horniny je sice méně obvyklý, přesto nebylo v průběhu pátrání nalezeno nic, co by poukazovalo na lidský prvek při vzniku útvaru.“ Tento závěr podporují také Dr. Collins a turecký geolog Murat Avci, kteří oba uvedli přijatelné geologické vysvětlení vzniku této formace. Co se týče proudnicového tvaru Durupinaru, Dr. Morris jeho vznik připisuje „dynamice dlouho tekoucího materiálu (lávy) kolem nehybného předmětu.“. Navíc Dr. Collins a nezávisle i Dr. Baumgardner při svém výzkumu zjistili, že „skladba horninového materiálu tvořící domnělou Archu je shodná se skladbou i jiných útvarů v okolním svahu.“\n\nWyatt a jeho zastánci často hovoří o uznání nálezu tureckou vládou vyjádřeném v roce 1980. Faktem je, že si „naleziště skutečně zpočátku získalo určitou podporu ze strany tureckých úřadů.“ Avšak v roce 2005 na symposiu s názvem Ararat a Noemova archa pořádaném Istanbulskou universitou „profesor Octay Belli a guvernér provincie Agri Gerrit Saltem jednoznačně odmítli tvrzení, že by turecká vláda nadále uznávala věrohodnost této původní hypotézy.“ Odborné stanovisko turecké vlády v závěru shrnul významný turecký geolog Murat Avci, který ve své prezentaci poukázal na vědecká fakta, z nichž jednoznačně vyplývá, že „útvar pod horou Agri Dagh je čistě přírodním úkazem a nikoli výtvorem lidských rukou.“\n\nA tak ačkoli Wyatt a jeho následovníci tvrdí, že podobnost formace ke tvaru lodi může být vysvětlena pouze tak, že jde o pravou Noemovu archu, badatelé jako např. Prof. Shea, Dr. Morris, Prof. Collins, Dr. Merling, Dr. Baumgardner, Dr. Fenner či turecký geolog Murat Avci navrhují jiné přijatelné vysvětlení. Závěr všech týmů, které toto naleziště navštívily, proto zní, že „sice jde o víceméně neobvyklý geologický úkaz, avšak nikoli o Archu samotnou.“\n"}
{"id": "746668", "url": "https://cs.wikipedia.org/wiki?curid=746668", "title": "Otakar Jedlička", "text": "Otakar Jedlička\n\nOtakar Jedlička (22. prosince 1845, Hořiněves – 27. června 1883, Smiřice) byl český lékař, novinář a spisovatel. Od studentských let přispíval do většiny českých časopisů prózami, vesměs nepříliš originálními a silně inspirovanými příkladem známých spisovatelů. Podrobně zpracoval dějiny bojů v Čechách r. 1866. Byl aktivním členem Sokola. Současníci jej oceňovali pro obětavou vlasteneckou práci i osobní vlastnosti.\n\nNarodil se 22. prosince 1845 v Hořiněvsi jako syn lékaře. Nižší školy studoval v Broumově, poté absolvoval gymnázium v Hradci Králové. Roku 1861 se tam spřátelil s o deset let starším spisovatelem Josefem Barákem.\n\nV roce 1865 odešel do Prahy, kde byl přijat na lékařskou fakultu. Brzy ho ale postihla rodinná tragédie – zemřel mu otec a tím ztratil zdroj příjmu. Nezbylo mu než si přivydělávat doučováním a novinářstvím, což mělo nepříznivý vliv na jeho studijní výsledky. Na druhou stranu, i s pomocí Josefa Baráka, se zde začala rozvíjet jeho literární tvorba.\n\nV Praze rovněž vstoupil do Sokola a byl v této organizaci velmi aktivní. V letech 1872-5 byl praporečníkem, roku 1873 byl zvolen do výboru správního a zábavního.\n\nRoku 1876 přijal místo lékaře v Kutné Hoře a o dva roky později ve Smiřicích. Zde roku 1882 obětavě pomáhal při epidemii neštovic. V témže roce onemocněl a určitou dobu se léčil v Piešťanech.\n\nV únoru 1883 se při cestě k nemocnému nachladil a na následky nemoci (zánět pohrudnice následovaný tuberkulózou) zemřel ve Smiřicích 27. června téhož roku.\n\nByl oceňovaný pro přátelskou povahu, obětavé vlastenectví a lidumilnost. Na pohřeb mu přišlo asi deset tisíc lidí, zejména z blízkého okolí, Hradce Králové a Jaroměře.\n\nLiterární prvotiny uveřejnil roku 1864 v Nerudově časopisu \"Rodinná knihovna\". Poté přispíval do většiny českých novin a časopisů, jako např. \"Národní listy\", \"Národní pokrok\", \"Svoboda\", \"Květy\", \"Světozor\" aj. Měl obdiv k předním vlasteneckým spisovatelům a snažil se napodobovat jejich styl, neusiloval příliš o uměleckou individualitu. Přispíval i do časopisu \"Sokol\" a \"Sokolského sborníku\".\n\nRoku 1866 se stal svědkem bitvy u Hradce Králové. Zprávy z bojiště posílal do \"Národních listů\". Ze svých zážitků i ze studia historických pramenů pak dlouhá léta tvořil své nejvýznamnější dílo, \"Boje v Čechách a na Moravě za války roku 1866\". Dokončil je až těsně před smrtí.\n\nByl rovněž autorem životopisných studií o Janu Žižkovi, Josefu Jungmannovi a Josefu Barákovi.\n\nZ jeho umělecké prózy mají větší význam \"Novelety\" (1874 s reedicemi), vyznačující se bohatým citem a lahodnou formou. Knižně rovněž vyšla \"Pomněnka z hor\".\n\n"}
{"id": "746669", "url": "https://cs.wikipedia.org/wiki?curid=746669", "title": "Seidel", "text": "Seidel\n\nPříjmení Seidel (Seidelová) nosí více osobností:\n"}
{"id": "746670", "url": "https://cs.wikipedia.org/wiki?curid=746670", "title": "Robert Harris", "text": "Robert Harris\n\nRobert Dennis Harris (* 7. března 1957, Nottingham) je anglický spisovatel, autor románů. Působil také jako novinář a televizní reportér na veřejnoprávní stanici BBC.\n\nNarodil se roku 1957 v Nottinghamu. Ambice stát se spisovatelem pochází z mládí, kdy navštěvoval místní tiskárnu, ve které byl jeho otec zaměstnán. Nejdříve nastoupil na střední školu Belvoir High School v Bottesfordu, odkud přestoupil na školu krále Eduarda VII. v Melton Mowbray, ve které byla po něm pojmenována posluchárna. Tam začal s psaním divadelních her a vydáváním školního časopisu. Poté pokračoval studiem oboru anglická literatura na Selwyn College cambridžské univerzity, na které se stal prezidentem univerzitní debatní společnosti Cambridge Union a také zde editoval studentské noviny \"Varsity\".\n\nHarris žije na bývalé berkshirské faře poblíž Newbury, spolu s manželkou Gill Hornbyovou, která je také spisovatelkou a sestrou romanopisce Nicka Hornbyho. Mají čtyři děti. V roce 2000 Harris přispěl do Hornbyho sbírky \"Speaking with the Angel\" (\"Rozmlouvání s andělem\") krátkou povídkou „PMQ“.\n\nPo ukončení Cambridge nastoupil do BBC, kde pracoval v sekci aktuálního zpravodajství a podílel se na vysílání programů typu \"Panorama\" a \"Newsnight\". V roce 1987, ve třiceti letech, se stal politickým vydavatelem časopisu \"The Observer\". Později pravidelně přispíval sloupky do periodik \"The Sunday Times\" a \"The Daily Telegraph\".\n\nPrvní kniha \"A Higher Form Of Killing\" vyšla v roce 1982. Jejím předmětem je popis chemické a biologické formy války. Napsal ji s kolegou z BBC a blízkým přítelem Jeremy Paxmanem. Následovaly další díla \"Gotcha, the Media, the Government and the Falklands Crisis\" (1983), \"The Making of Neil Kinnock\" (1984), \"Selling Hitler\" (1986), o vyšetřování skandálu Hitlerových deníků a \"Good and Faithful Servant\" (1990), věnující se Bernardu Inghamovi, tiskovému mluvčí Margaret Thatcherové.\n\nPrvním románem s miliónem prodaných výtisků se v roce 1992 stal \"Otčina\" (Fatherland), využívající alternativní historii. Autor nastínil stav světa po druhé světové válce, ve které zvítězilo nacistické Německo. Kniha mu umožnila stát se spisovatelem na plný úvazek. V roce 1994 byl román zfilmován v produkci HBO. Ze zisku, podle vlastních slov, koupil dům na venkově, ve kterém stále žije. Druhou novelou se roku 1995 stala \"Enigma\", o rozluštění nacistické šifry tvořené strojem Enigma. Předloha získala filmovou podobu ve stejnojmenném snímku v hlavních rolích s Dougrayem Scottem a Kate Winsletovou podle scénáře Toma Stopparda. Další mezinárodní bestseller \"Archangel\" byl vydán v roce 1998. Na jeho základě vznikla roku 2005 minisérie BBC v hlavní roli s Danielem Craigem.\n\nV roce 2003 obrátil spisovatel svou pozornost ke starověkému Římu a vytvořil román \"Pompeii\" (\"Pompeje\"). Ve stejném tematickém zaměření pokračoval vydáním novely \"Imperium\" (2006) – prvního svazku trilogie o životě velkého římského řečníka, politika a filosofa Cicerona. Druhý díl tvoří román \"Lustrum\", který vyšel v říjnu 2009. Uvolnění třetího dílu trilogie bylo plánováno na rok 2011.\n\nHarris byl velkým příznivcem britského premiéra Tonyho Blaira, se kterým se zná osobně. Patřil také k přispěvatelům labouristické strany. Ovšem válka v Iráku jeho entuziasmus zchladila. Na adresu válečného tažení prohlásil: „Střídali jsme zdary a neúspěchy, ale nikdy jsme skutečně neselhali až do invaze v Iráku, která pro mě nemá žádný smysl.“\n\nPoté, co v roce 2007 Blair rezignoval na úřad premiéra, vydal další román \"The Ghost\" (\"Duch\"). Jeho obsahem je práce ghostwritera na memoárech bývalého britského předsedy vlády Adama Langa, jehož rozostřeným předobrazem se stal Tony Blair. Fiktivní protějšek Cherie Blairové – manželka Ruth Langová, je vykreslena jako zlomyslná manipulátorka svého manžela. V rozhovoru pro \"The Guardian\" spisovatel prohlásil: \"„Ode dne, kdy tato (kniha) vyšla, je možné očekávat žalobu. Ale jak ho znám, pochybuju o tom.\"\"\n\nV září 2011 byl vydán román \"The Fear Index\".\n\nSpisovatel se původně spojil s režisérem Romanem Polańskim kvůli zfilmování jeho knihy \"Pompeje\" (angl. \"Pompeii\"). Záměr vzniku snímku, který měla financovat společnost Summit Entertainment, byl oznámen na Filmovém festivalu v Cannes 2007 jako potenciálně nejdražší evropský film všech dob. Kvůli hrozící stávce herců na podzim téhož roku byl však projekt zrušen.\n\nPolanski a Harris se nerozešli a začali připravovat scénář k tehdy novému bestselleru \"Duch\" (\"The Ghost\"). Na počátku roku 2008 oznámil režisér zahájení natáčení. Do hlavních postav byli obsazeni Nicolas Cage, Pierce Brosnan, Tilda Swinton a Kim Cattrall. Následně došlo k ročnímu odkladu natáčení a dvě z hlavních postav byly přeobsazeny. Roli Cage získal Ewan McGregor a charakter Swintonové pak Olivia Williamsová.\n\nSvětová premiéra thrilleru \"Muž ve stínu\" proběhla na Berlinale 12. února 2010. Polański obdržel Stříbrného medvěda za nejlepší režii. Společně s Harrisem pak získali Césara za nejlépe adaptované dílo a také Evropskou filmovou cenu pro nejlepší scenáristy.\n\n\n\n\n\n\n"}
{"id": "746671", "url": "https://cs.wikipedia.org/wiki?curid=746671", "title": "Zambezi (seriál)", "text": "Zambezi (seriál)\n\nZambezi je dokumentární cyklus televize National Geographic Channel. Zobrazuje divočinu po řece Zambezi a ukazuje, jak se zdejší místa klimaticky mění a kteří živočichové zde žijí. Česky byl poprvé vysílán na Nat Geo Wild.\n\n"}
{"id": "746672", "url": "https://cs.wikipedia.org/wiki?curid=746672", "title": "Kateřina z Valois (1401–1437)", "text": "Kateřina z Valois (1401–1437)\n\nKateřina z Valois (\"fr. Catherine de France\" nebo \"Catherine de Valois\", 27. října 1401, Paříž – 3. ledna 1437, Londýn) byla manželka anglického krále Jindřicha V. Díky tajnému manželství s Owenem Tudorem byla také babičkou anglického krále Jindřicha VII. Tudora.\n\nNarodila se v paláci Saint-Poljako dcera francouzského krále Karla VI. a Isabely, dcery bavorského vévody Štěpána III.\nO sňatku princezny Kateřiny se synem Jindřicha IV. Anglického se uvažovalo brzy po jejím narození. Anglický král ale zemřel dříve, než došlo k dohodě. Nový král Jindřich V. o sňatku uvažoval v případě, že by byl uznán jeho nárok na francouzský trůn. Jindřich V. se nejvíce proslavil svým vítězstvím u Azincourtu (tuto kapitolu jeho života také zvěčnil William Shakespeare ve své hře Jindřich V.). Jeho manželství s Kateřinou z Valois mělo těmto dvěma národům, které spolu válčily už víc jak 80 let, přinést mír.\n\nV květnu 1420 byla dosažena mírová smlouva. Karel VI. uznal Jindřicha Anglického za svého dědice. Svatba se konala 2. června 1420 v katedrále v Troyes. Kateřina prý byla přitažlivá žena a Jindřich se do ní zřejmě zamiloval. Odebrali se spolu do Anglie, kde byla Kateřina v únoru ve Westminsterském opatství korunována anglickou královnou. V červnu 1421 se Jindřich vrátil do Francie, aby pokračoval ve svém vojenském tažení. Tou dobou už byla Kateřina několik měsíců těhotná a narodil se jí syn, budoucí Jindřich VI. Jindřich V. svého syna nikdy neviděl, protože zemřel ve Francii 31. srpna 1422, zřejmě na úplavici.\n\nJednadvacetiletá vdova přišla v několika měsících i o otce. Její syn byl dědicem anglického trůnu a Anglií okupovaných území na severu Francie. Boj o moc a kontrolu nad francouzským trůnem vedl k obnovení bojů ve stoleté válce.\n\nOwen Tudor byl garderobiér na dvoře královny vdovy Kateřiny. Jejich sňatek je dodnes zpochybňován, neboť královna se o tomto zmínila prakticky až na smrtelné posteli. Jejich sňatek byl hlavním argumentem pro legitimitu dynastie Tudorovců. Owen Tudor pocházel z nižší dělnické vrstvy. Královnu nejvíce zaujal svým „činem“, kdy se opil a usnul na jejím klíně. Kateřina z Valois a Owen Tudor spolu měli syna Edmunda Tudora, jehož synem byl Jindřich VII. Tudor.\n\nOwen a Kateřina měli přinejmenším pět dětí, z nichž čtyři se dožili dospělosti, syny Edmunda, Jaspera a Owena a dcery Markétu a Tacinu.\n\nTajný sňatek Kateřiny z Valois a Owena Tudora velmi pobouřil radu, která se na základě této události domluvila přijmout nový zákon, kdy královna vdova se může oddat až se souhlasem rady. Později byl tento zákon rozšířen na celou královskou rodinu a platí do dnešní doby.\n\nKateřina zemřela 3. ledna 1437 společně s novorozenou dcerou při porodu. Předtím se však léčila z jakési dlouhodobé nemoci, možná rakoviny. Owen Tudor byl po její smrti zadržen a obviněn z nespecifikovaných zločinů, ale krátce poté byl propuštěn. Žil až do roku 1461, kdy byl popraven yorkisty po bitvě u Mortimers Cross. Jejich synům udělil jejich nevlastní bratr, Jindřich VI. hrabství.\n\nKateřina byla pohřbena ve Westminsterském opatství. Její alabastrový památník možná nechal zničit její vnuk Jindřich VII., aby se oprostil od podezření nemanželského původu. Její ostatky byly dlouho veřejně vystaveny a pohřbeny až za vlády královny Viktorie.\n\nŽivot Kateřiny z Valois popisuje děj knihy Mari Griffithové \"Kořeny růže Tudorovců\". Kniha popisuje Kateřinin život od doby, co opustila klášter až po její úmrtí v roce 1437.\n"}
{"id": "746673", "url": "https://cs.wikipedia.org/wiki?curid=746673", "title": "Dolichol", "text": "Dolichol\n\nDolichol je označení pro jakoukoliv nenasycenou organickou sloučeninu, která se skládá z dlouhého řetězce isoprenových jednotek a je zakončena α-nasycenou isoprenoidní skupinou, jež obsahuje alkoholovou skupinu. Dolicholy představují součást buněčných membrán mnohých organismů.\n\nDolicholy hrají zásadní roli v tzv. N-glykosylaci bílkovin. Slouží totiž jako membránová kotva, na níž se prefabrikuje oligosacharid „Glc3-Man9-GlcNAc2“. Tento oligosacharid je následně z dolicholu přesunut na asparagin v molekule cílové bílkoviny. Jedná se o jednu z tzv. posttranslačních modifikací bílkovin a probíhá v endoplazmatickém retikulu.\n\nDolichol tvoří dále významnou složku (14 % hmotnosti) tzv. neuromelaninu, což je lipidická složka neuronů v lidské substantia nigra v mozku. Může hrát určitou roli ve vzniku neurodegenerativních onemocnění (Parkinsonova choroba), nicméně zatím není známo ani to, jakou zde má dolichol funkci.\n\nDolichol vzniká díky tzv. HMG-CoA reduktázové dráze (též známé jako mevalonátová dráha). Nejprve Cis-prenyltransferáza katalyzuje kondenzaci farnesyldifosfátu s isopentenyldifosfátovými molekulami, výsledkem je tzv. polyprenyldifosfát. Odstraněním obou fosfátových skupin vzniká polyprenol – dehydrodolichol. V posledním kroku je α-izoprenoidní jednotka nasycena hypotetickou α-saturázou a vzniká dolichol.\n\n\n"}
{"id": "746676", "url": "https://cs.wikipedia.org/wiki?curid=746676", "title": "Podmořský ráj v Celebeském moři", "text": "Podmořský ráj v Celebeském moři\n\nPodmořský ráj v Celebeském moři (\"Crubicle of Life\") je americký dokument produkce National Geographic Channel z roku 2008. Expedice složená z vědců a techniků se zde vydává do Celebeského moře aby mohli za pomoci nejmodernějších technologií spatřit zvířata, která zde žijí. Nalézají tak i některé nové druhy. Jde o dokument z rozsáhlé série \"National Geographic Special\".\n\n"}
{"id": "746677", "url": "https://cs.wikipedia.org/wiki?curid=746677", "title": "Fugazi", "text": "Fugazi\n\nFugazi může být:\n"}
{"id": "746678", "url": "https://cs.wikipedia.org/wiki?curid=746678", "title": "Trace Adkins", "text": "Trace Adkins\n\nTrace Adkins (* jako Tracy Darrell Adkins; 13. ledna 1962, Sarepta, Louisiana, USA) je americký zpěvák, kytarista a občasný herec. Čtyřikrát byl nominován na cenu Grammy, kterou zatím ani jednou nezískal. Jako herec se představil například ve filmech \"Útočiště hrůzy\" (2008), \"Obhájce\" (2011) a \"Moms' Night Out\" (2014).\n\n\n"}
{"id": "746681", "url": "https://cs.wikipedia.org/wiki?curid=746681", "title": "Rudolf Maria Mandé", "text": "Rudolf Maria Mandé\n\nRudolf Maria Mandé, také Mandée (12. ledna 1904 Praha – 12. srpna 1964 Kladno), byl český dirigent a hudební skladatel.\n\nPocházel z herecké rodiny. Otec byl hercem a tajemníkem \"Neues Deutsches Theater\" v Praze a matka, za svobodna \"Buriánová\", byla příbuznou Karla a Emila Burianových. Po maturitě na gymnáziu studoval hudební vědu na Karlově univerzitě. Hru na klavír studoval v soukromé hudební škole Adolfa Mikeše a dirigování na Pražské konzervatoři u Rudolfa Karla, Pavla Dědečka a Otakara Ostrčila. Své hudební vzdělání ještě rozšířil na \"Německé akademii hudby\" v Praze a na \"Akademii hudby\" ve Vídni.\n\nV roce 1928 se stal korepetitorem a dirigentem Národního divadla a v roce 1938 dirigentem orchestru a hudebním referentem Československého rozhlasu. Léta 1943–1945 strávil v nacistickém vězení. Po osvobození v roce 1945 se věnoval výhradně skladatelské tvorbě. Působil rovněž jako vyhledávaný klavírní doprovazeč zpěváků i instrumentalistů. V letech 1957–1962 byl hlavním dirigentem orchestru \"Městského divadla\" v Kladně. V roce 1962 odešel do důchodu. \n\nZ jeho díla je nejznámější scénická a filmová hudba. Pro Národní divadlo zkomponoval mimo jiné scénickou hudbu k inscenacím William Shakespeare: \"Kupec benátský\" (1931), Pedro Calderón de la Barca: \"Sudí zalamejský\" (1935), Karel Čapek: \"Bílá nemoc\" (1937). Jeho tvorba byla zpočátku silně ovlivněna jazzem. Velký úspěch měla např. scénická hudba ke hře Goerge Kaufmana a Mosse Harta \"Vesele se točíme dokola\" (1936) vycházející z jazzových rytmů. Uplatnil se i jako filmový herec, zpravidla v rolích klavíristů.\n\n\n\n\n\n\n"}
{"id": "746685", "url": "https://cs.wikipedia.org/wiki?curid=746685", "title": "Fluorid lithný", "text": "Fluorid lithný\n\nFluorid lithný (chemický vzorec LiF) je bezbarvá krystalická nebo bílá práškovitá látka patřící mezi anorganické iontové sloučeniny. Je to lithná sůl kyseliny fluorovodíkové. Strukturou je podobný chloridu sodnému, ale je mnohem méně rozpustný ve vodě. Nejvíce je využíván jako přídavek do solí určených k elektrolytickému tavení.\n\nNěkolik procent fluoridu lithného v elektrolytu při elektrolýze zefektivňuje celý proces.\n\nPoužitelná sůl by měla obsahovat směs fluoridu lithného, fluoridu draselného a fluoridu sodného.\n\nKrystaly fluoridu lithného propouštějí krátkovlnné ultrafialové záření více než kterýkoliv jiný materiál. Proto jsou používány v optice.\n\nFluorid lithný se používá k zaznamenání vystavení záření gama, beta částicím a neutronům v termoluminentních dozimetrech.\n\nVysoce obohacený izotop fluoridu lithného (LiF) se v kombinaci s fluoridem berylnatým BeF používá k vytvoření základního rozpouštědla (FLiBe), ve kterém se rozpouští fluoridy uranu a thoria. Fluorid lithný je vysoce chemicky stabilní a FLiBe má nízký bod tání (kolem 360 °C až 459 °C), což je společně s jeho neutronovými vlastnostmi důvod, proč je vhodný pro použití v reaktoru.\n\n"}
{"id": "746686", "url": "https://cs.wikipedia.org/wiki?curid=746686", "title": "Omega-oxidace", "text": "Omega-oxidace\n\nOmega-oxidace (ω-oxidace) je alternativní způsob oxidace mastných kyselin, odlišný od mnohem známější beta-oxidace. Z označení je patrné, že dochází k oxidaci na uhlíku ω (tedy na „posledním uhlíku“) místo běžné oxidace na β-uhlíku. V typickém případě se jedná o velmi minoritní dráhu pro oxidaci středně dlouhých mastných kyselin (o délce 10-12 uhlíků), do popředí se ω-oxidace dostává tehdy, když je β-oxidace narušena. U obratlovců se enzymy pro ω-oxidaci nachází převážně v endoplazmatickém retikulu jaterních a ledvinových buněk. \n\nReakce ω-oxidace se dají shrnout do tří kroků:\n\nPo dokončení těchto tří kroků může být mastná kyselina například připojena (jakýmkoliv koncem) na koenzym A. Následně může sloučenina vstoupit do mitochondrie a podstoupit beta-oxidaci. Obvyklým produktem beta-oxidace takové mastné kyseliny je např. sukcinát, který může vstoupit do Krebsova cyklu, a kyselina adipová.\n\n"}
{"id": "746688", "url": "https://cs.wikipedia.org/wiki?curid=746688", "title": "Sergej (jméno)", "text": "Sergej (jméno)\n\nSergej je mužské křestní jméno. Pochází z latinského Sergius, což bylo římské rodové jméno. Jeho původní význam (\"servare\") je \"sloužící\", \"opatrovatelský\". Svátek slaví 7. října (podle staršího kalendáře).\n\nSeržo, Serjožka, Sergio, Sergiu\n\n\n\n\n"}
{"id": "746689", "url": "https://cs.wikipedia.org/wiki?curid=746689", "title": "L'Isle-sur-la-Sorgue", "text": "L'Isle-sur-la-Sorgue\n\nL'Isle-sur-la-Sorgue je francouzská obec v departementu Vaucluse v regionu Provence-Alpes-Côte d'Azur.\n\nMalé město se rozkládá na řece Sorgue a leží asi 20 km východně od Avignonu. K L'Isle-sur-la-Sorgue patří rovněž tři osady Saint Antoine, Petit-Palais a Velorgues.\n\nL'Isle-sur-la-Sorgue se dříve nazývalo \"L'Isle en Venaissin\" a bylo díky své poloze na řece původně rybářskou osadou. Město vzniklo na vyvýšeném ostrově uprostřed bažinaté oblasti, která byla vybudovanými vodními kanály postupně vysušena. Z té doby pochází množství vodních kanálů, které obklopují a křižují město. Během hugenotských válek umožnily kanály obyvatelům zaplavit okolí města, takže jej nebylo možné ostřelovat kanóny.\n\nVoda řeky Sorgue sloužila též k pohánění mnoha řemeslných a později průmyslových podniků. Již od 12. století zde stály vodní mlýny na mletí mouky, lisování oleje a papírny, později zde vznikly kromě koželužen též tkalcovny vlny a hedvábí. V 19. století zde bylo kolem 60 vodních kol. L'Isle-sur-la-Sorgue bylo centrem zpracování vlny ve zdejším departementu.\n\nVe městě vznikla i židovská čtvrť, jejíž obyvatelé byli ve středověku pod ochranou papeže, který vlastnil zdejší panství.\n\nVe městě se u vodních kanálů dochovalo šest dřevěných, 200 let starých lopatkových kol a množství malých dřevěných mostků. Množství domů ve starém městě má gotické a renesanční fasády.\n\nKostel Notre-Dame-des-Anges bez chóru byl v polovině 17. století přestavěn do barokního stylu. Od roku 1911 je chráněn jako historická památka.\n\nZ 18. století se dochovaly stavby jako sýpka (\"grenier à blé\"), ve které je umístěn úřad pro turismus a nemocnice (\"Hôtel Dieu\") v ulici \"Rue Jean-Théophile\" s dobovými branami, portálem, kaplí, lékárnou a zahradou s kašnou.\n\nK zajímavým městským domům patří klasicistní \"Hôtel Donadeï de Campredon\", který slouží jako výstavní prostor a památník Reného Chara.\n\n\"Počet obyvatel\"\n\n\n\n"}
{"id": "746690", "url": "https://cs.wikipedia.org/wiki?curid=746690", "title": "Touha (film)", "text": "Touha (film)\n\nTouha (\"Holding Trevor\") je americký hraný film z roku 2008, který režíroval Rosser Goodman. Film popisuje osudy mladého gaye, který hledá vztah. Snímek vyšel v ČR na DVD v roce 2009.\n\nTrevor bydlí v Los Angeles v domě se spolubydlící Andie. Jednoho dne se jeho kamarád a bývalý milenec Darrell předávkuje drogami a Trevor ho odveze do nemocnice. Po návratu mu slíbí, že se bude léčit. Trevor je pozván na večírek, kde se seznámí s Ephramem, kterého potkal před tím v nemocnici a zamilují se do sebe. Trevorův kamarád Jake, který často střídá partnery, se rozhodne jít na testy HIV a vezme s sebou i Trevora a Andie. Zatímco oba kamarádi mají testy v pořádku, Andie je pozitivní. Trevoz zjistí, že Darrell opět bere drogy a rozhodne se s ním už nestýkat. Později se dozví, že Darrel zemřel na předávkování. Ephram mu oznámí, že získal místo v nemocnici v New Yorku a chce, aby s ním odjel. Poté se dozví od Andie, že je HIV pozitivní. Rozhodne se s Ephramem rozejít a zůstat s přáteli v Los Angeles.\n"}
{"id": "746691", "url": "https://cs.wikipedia.org/wiki?curid=746691", "title": "Katakomby (film, 2007)", "text": "Katakomby (film, 2007)\n\nKatakomby (\"Catacombs\") je americký hraný film z roku 2007, který režírovali Tomm Coker a David Elliot podle vlastního scénáře. Hororový film se odehrává v pařížských katakombách. Snímek měl světovou premiéru na Mezinárodním filmovém festivalu Berlinale v Německu 8. února 2007. Většina filmových interiérů byla natočena v Bukurešti.\n\nMladá dívka Victoria přijíždí z USA do Paříže na návštěvu ke své sestře Carolyn, která zde žije. Hned po příjezdu ji sestra pozve na utajenou party, která se koná v podzemních katakombách. Na party se potkají s přáteli Carolyn. Když se jdou obě sestry projít, zabloudí v chodbách. Carolyn je zavražděna mužem v masce a Victorii pronásleduje. Té se podaří dostat zpět k tanečníkům na party. Party je rozehnána policií. Při útěku Victoria upadne a ztratí vědomí, když se probere, je v podzemí sama. Snaží se najít východ. Potká zde mladíka Henriho, který také hledá východ a má mapu. Navzájem si nerozumí, protože on neumí anglicky a Victoria francouzsky. Henri si poraní nohu a Victoria bloudí dál s jeho mapou. Pak potká svou sestru živou a její přátele. Ti jí řeknou, že všechno byla jen hra a chtěli ji vystrašit. Victoria je všechny v záchvatu vzteku zabije. Poté se ráno dostane na povrch na \"Place du Châtelet\" a taxíkem odjede na letiště.\n"}
{"id": "746700", "url": "https://cs.wikipedia.org/wiki?curid=746700", "title": "Lia (jméno)", "text": "Lia (jméno)\n\nLia je ženské křestní jméno nejasného původu. Může to být varianta jména Lea nebo zdrobnělina pro jména Amelia, Kornelia, Ophelia a Rosalia, Natalia, Liana a Aurelia.\n\nLia je též řecké jméno a znamená \"nositelka dobrých zpráv\". Jako zkratka jména Evangelia.\n\n\n"}
{"id": "746701", "url": "https://cs.wikipedia.org/wiki?curid=746701", "title": "Izabela z Valois (1389)", "text": "Izabela z Valois (1389)\n\nIzabela z Valois (\"fr. Isabelle de France\" nebo \"Isabelle de Valois\", 9. listopadu 1389, Paříž – 13. září 1409, Blois) byla francouzská princezna, dcera Karla VI. a Isabely Bavorské a manželka anglického krále Richarda II. a orleánského vévody Karla.\n\nIzabela žila v době politického napětí mezi Francii a Anglií, stoleté války, přičemž situaci nijak nezlepšovala psychická choroba jejího otce. 31. října 1396, ve svých šesti letech, se provdala za ovdovělého anglického krále Richarda II., což byl akt, který měl přinést mír mezi Anglií a Francií.\n\nAčkoliv to byl politický svazek, Richard a malá Izabela sdíleli vzájemný respekt. Královna byla převezena na hrad Porchester, zatímco Richard byl na vojenském tažení v Irsku. Když byl král po svém návratu uvězněn a zavražděn, nový král Jindřich IV. rozhodl, že Izabela by se měla vdát za jeho syna, budoucího Jindřicha V. Izabela držela smutek a požadavek ignorovala. Nakonec se vrátila do Francie.\n\n29. června 1406 se vdala za svého bratrance Karla z Orléans. Zemřela při porodu ve věku devatenácti let a zanechala po sobě jedinou dceru, Janu. Tělo zesnulé bylo pochováno v klášteře Saint-Laumer v Blois a v 17. století přeneseno do pařížského kláštera celestýnů.\n"}
{"id": "746710", "url": "https://cs.wikipedia.org/wiki?curid=746710", "title": "Narodil se Kristus Pán", "text": "Narodil se Kristus Pán\n\nNarodil se Kristus Pán je česká vánoční píseň, původně husitská z 15. století. \n\nTento staročeský nápěv neobsahoval zvětšenou kvartu v začátku, tak jak ji ve všech moderních úpravách bez výjimky slýcháme dnes. Tento čtyřhlasý nápěv z doby Jana Husa v přepisu do současné notace je v příloze níže.\n\nŠestisloká staročeská varianta vánoční písně z doby Husovy (za pozornost stojí rozdílný text v refrénu v páté a šesté sloce):\n\n<poem class=\"odsad\" style=\"font-style: italic\">\n1) Narodil se Kristus Pán, veselme se,\nz růže kvítek vykvet' nám, radujme se!\nZ života čistého, z rodu královského,\njiž nám narodil se.\n\n2) Jenž prorokován jest, veselme se,\nten na svět poslán jest, radujme se!\nZ života čistého, z rodu královského,\njiž nám narodil se.\n\n3) Člověčenství naše, veselme se,\nráčil vzíti na se, radujme se!\nZ života čistého, z rodu královského,\njiž nám narodil se.\n\n4) Goliáš oloupen, veselme se,\nčlověk jest vykoupen, radujme se!\nZ života čistého, z rodu královského,\njiž nám narodil se.\n\n5) Ó milosti Božská, budiž s námi;\ndejž, ať zlost ďábelská nás nemámí.\nPro Syna milého, nám narozeného,\nsmiluj se nad námi!\n\n6) Dejž dobré skončení, ó Ježíši,\nvěčné utěšení věrných duší!\nPřijď nám k spomožení, zbav nás zatracení\npro své narození.\n</poem>\n\nNejstarší notované zápisy této koledy pocházejí z přelomu 15. a 16. století. Ve Franusově kancionálu z roku 1505 nacházíme incipit této písně, v Graduálu Českého muzea stříbra v Kutné Hoře celý notový zápis. V obou pramenech je píseň zapsána v třídobém rytmu (tempus perfectum), text je v české i latinské verzi \"En virgo parit filium\".\n\nDále se vyskytuje v řadě dalších pramenů, například v roce 1522 v utrakvistickém \"Miřínského kancionálu\" (\"Kněze Václava Miřínského písně staré gruntovní a velmi utěšené\").\n\nŠestisloká píseň uvedená shora má první čtyři sloky zakončené refrénem \"Z života čistého, z rodu královského, již nám narodil se.\" (var.: \"...nám nám narodil se\"). Pátá a šestá sloka jsou novější a nemají tento refrén, vyšly v roce 1636 ve slovenském evangelickém zpěvníku \"Cithara sanctorum\", vydaném Jiřím Třanovským v Levoči. Prapůvod těchto novějších slok je ale již znám z \"Jistebnického kancionálu\" z roku 1420.\n\nPíseň vyšla v \"Jednotném kancionálu\" (č. 201), \"Evangelickém zpěvníku\" (č. 281, s. 412–413; 1979), zpěvníku \"Buď tobě sláva\" (č. 68, s. 113; 1983), \"Já, písnička\" (první čtyři sloky, s. 164; druhý díl 1993) a mnoha dalších.\n\nPřibližně od roku 1520 je doložena německá verze pod názvem \"Freu' dich Erd' und Sternenzelt\", která byla zpívána zejména Němci v českých zemích.\n\n<score lang=\"ABC\" midi=\"1\" vorbis=\"1\">\nF2 F2 A2 B2 c2 c2 c4 B2 c2 d4 c8\nc2 c2 _B2 B2 A2 A2 G4 A2 _B2 A2 G2 F8\nA2 G2 A2 _B2 c4 F4 A2 G2 A2 _B2 c4 F4 F4 d4 c2 _B2 A2 G2 F8|]</score>\n\nTéma české vánoční hymny \"Narodil se Kristus Pán\" zpracovali ve formě varhanního postludia četní varhaníci. Jednota Musica sacra opublikovala taková postludia jednak v ediční řadě \"Varhanní preludia VI. Preludia na písně z Kancionálu – Vánoční;\" dále je pravidelně vydává jako přílohy Zpravodaje Musica sacra od autorů:\n\n\n\n"}
{"id": "746714", "url": "https://cs.wikipedia.org/wiki?curid=746714", "title": "Fili Moala", "text": "Fili Moala\n\nFili Moala (* 23. června 1985 v Buena Parku, stát Kalifornie) je bývalý hráč amerického fotbalu, který hrával na pozici Defensive enda v National Football League. Univerzitní fotbal hrál za University of Southern California, poté byl vybrán v druhém kole Draftu NFL 2009 týmem Indianapolis Colts.\n\nMoala byl jediným synem v pětičlenné rodině a jeho matka mu americký fotbal až do střední školy zakazovala, přesto hrál basketbal a baseball. Moala hrál fotbal za střední školu Western High School v Anaheimu a za výkony v posledním ročníku obdržel mnohá individuální ocenění.\n\nMoala původně podepsal smlouvu s University of Southern California v roce 2003, ale nesplnil podmínky pro přijetí. Jeden rok tak navštěvoval Cypress College, ale americký fotbal za ni nehrál. Po přesunu do USC si v roce 2005 připisuje první dva starty. V sezóně 2006 útočí na pozici startujícího hráče, kterou pro sebe získává v posledních sedmi zápasech sezóny. Celkem si připisuje 20 tacklů, 2,5 sacku a jeden fumble, o rok později startuje do třinácti utkání s bilancí 33 tacklů a 2,5 sacku.\n\nNa začátku sezóny 2008, klíčové pro jeho budoucí kariéru, na sebe strhává pozornost médií jako jeden z nejlepších Linemanů s potenciálem vysokého nasazení do Draftu NFL pro rok 2009. Expert stanice ESPN Todd McShay ho dokonce pasuje na možnou jedničku celého draftu. Po odchodu opory Sedricka Ellise do NFL se hlavní role v obraně má ujmout právě Moala. V přípravě a na začátku sezóny ho bohužel limitovaly bolesti zad, přesto přispěl k vítězství 52-7 v úvodním zápase proti University of Virginia. Nejlepší výkon podal v pátém utkání proti Arizona State University, když se na vítězství 28-0 podílel třemi tackly, fumblem a dvěma zablokovanými field góly. Před Draftem NFL 2009 byl hodnocen jako jeden z nejlepších Defensive tacklů v nabídce.\n\nFili Moala byl vybrán v druhém kole Draftu NFL 2009 na 56. místě týmem Indianapolis Colts překvapivě až jako pátý Defensive tackle v pořadí.\n\nV nováčkovské sezóně si připsal 10 startů a v nich sedm tacklů. O rok později se stává startujícím hráčem na pozici levého Defensive tackla, nevynechá jediné utkání a zaznamenává 26 tacklů (6 asistovaných), jednou ubráněné body a jeden force fumble. I v sezóně 2011 si drží pozici startujícího hráče a nastupuje do čtrnácti zápasů a v nich si připíše 22 tacklů (9 asistovaných) a dva sacky. Od ročníku 2012 se ze změnou rozestavení Colts na 3-4 přesunuje na pozici pravého Defensive enda a zde odehraje osm utkání, pokaždé jako startující hráč, a zaznamená 14 tacklů (12 asistovaných) a jednu zblokovanou přihrávku. V sezóně 2013 nastupuje do všech šestnácti zápasů základní části a po jejím skončení obnovuje smlouvu s Colts, jenže i kvůli zranění neodehraje v ročníku 2014 ani minutu a po jejím skončení je propuštěn.\n\nJeho tři bratranci hráli nebo hrají za Oregon State University či University of Oregon, včetně Defensive tackla Baltimore Ravens Halotiho Ngaty.\n\n"}
{"id": "746715", "url": "https://cs.wikipedia.org/wiki?curid=746715", "title": "Vodní nádrž Kružberk", "text": "Vodní nádrž Kružberk\n\nVodní nádrž Kružberk se nachází na řece Moravici blízko stejnojmenné obce Kružberk. Stavba betonové hráze, umístěné do skalního podloží, byla započata v roce 1948 a ukončena roku 1955. Původním účelem bylo energetické využití, ale s ohledem na stále se zvyšující potřeby pitné vody v Ostravě a okolí bylo od původního záměru upuštěno, a bylo rozhodnuto, že bude sloužit jako zdroj pitné vody a z tohoto důvodu jsou stanovena v povodí pásma hygienické ochrany. Momentálně slouží stavba k následujícím účelům: dodávat pitnou vodu do Vodárny v Podhradí, ustalovat průtok na řece Moravici (potažmo Odře a Opavě, do kterých se Moravice vlévá) a umožňovat odběr vody pro průmysl z těchto řek. \n\nPřehrada Kružberk aktivně spolupracuje s nádrží Slezská harta, se kterou je v kaskádě na řece Moravici. Dohromady tyto přehrady slouží i jako jeden z prvků protipovodňové ochrany.\n\nPřehrada dodává vodu do Úpravny vody Podhradí u Vítkova v Podhradí. Na nádrži je ovšem umístěna elektrárna se dvěma turbínami, každá o výkonu 100 kW.\n\n\nHráz samotná je umístěna ve skalním podloží, které se skládá z kulmských břidlic, drob a slepenců. Aby podloží dostatečně těsnilo, bylo mu během stavby vypomoženo jednou řadou injektážní clony až do hloubky 30 metrů. Protože je napuštěná přehrada pod neustálým tlakem vody, je sledována systémem zařízení pro sledování deformací, posunu hrázových bloků a samozřejmě průsaků do chodeb v hrázi. Hráz obsahuje dvě výpustná potrubí s dvojitými pancéřovanými uzávěry. Oba mají maximální kapacitu průtoku 49,4 m za sekundu. Pro případ přelití přehrady je v horní části umístěno pět hrazených přelivných bloků s celkovou kapacitou průtoku až 530 m za sekundu. Primární odběrné zařízení se však nachází na pravém části břehu, cca 60 metrů nad hrází a přímo spolupracuje s tlakovým přivaděčem. V součinnosti s hrází pracuje jedna Francisova turbína s výkonem 0,4 MW. Provozovatel je Povodí Odry, státní podnik závod 1, Opava. \n\nPřehrada dodává vodu do Úpravny vody Podhradí u Vítkova v Podhradí, která je umístěna níže po proudu řeky Moravice. K zásobování však slouží vodní tlakový přivaděč, který má délku 6732 metrů a průměr 240 cm. Tato úpravna vody dokáže upravit až 2,7 m za sekundu. Odběrný objekt tlakové štoly je umístěn na pravém břehu nádrže, umožňuje odběr ze dvou výškových horizontů. Obě vtokové štoly se spojují v šachtě návodních uzávěrů. Odtud voda proudí přes vyrovnávací komoru ke komoře uzávěrů, které jsou umístěny při vyústění štoly v Podhradí. K němu je na jeho konci připojena ona úpravna vody a elektrárna s výkonem 7 MW. Tam je voda hnána gravitací. Nádrž zajišťuje průtok na řece Moravici v minimálním množství 1100 l/s, toto množství zajištuje odběry vody pro průmysl a také pro životní prostředí.\n\nPod hrází se nachází chatová osada, která vychází z obslužných budov, které sloužily pracovníkům při stavbě. Během stavby sloužila k ubytování a stravování dělníků. Momentálně tyto objekty slouží k rekreačním účelům. V extrémní blízkosti se nachází zřícenina hradu Kružberk a Kružberské cvičné skály. V blízkosti přehrady Lobník se nachází také vila významného podnikatele Carla Weisshuhna (vila se jmenuje Weisshuhnova horní vila nebo také Vila Carl), ve které byly před vyhořením umístěny rozsáhlé sbírky a kde také strávila dětství jeho vnučka Joy Adamsonová. Tato vodní nádrž je známá také díky tomu, že se zde natáčel seriál Velké sedlo, v seriálu není však tato přehrada nazývána Kružberk, ale jako „Velké sedlo“. Okolí nádrže je chráněno režimem hygienické ochrany z důvodu ochrany pitné vody v nádrži. Ve v odě nádrže je provozováno účelové rybí hospodářství, tzn že v přehradě jsou vysazovány především dravé druhy ryb (například štika), které mají pomáhat udržovat čistotu vody ppožíráním ryb, které by svým přemnožením mholi znečistit vodu. \n\nNa pravém břehu nádrže je umístěna nádrž Lobník. Je 19 metrů vysoká a má sloužit k zachycování splavenin. Je to jediné místo, kde se dají legálně a s povolením lovit ryby. Všude jinde by to mohlo narušit přirozenou biodiverzitu nádrže a tím pádem snížit kvalitu vody. \n\nNa začátku 20. století došlo k povodním, kvůli kterým bylo rozhodnuto Zemskou vládou ve Slezsku o stavbě přehrady na řece Moravici. Stavba byla ve stádiu příprav, ke kterému už nedošlo, protože vypukla první světová válka. Stavba byla zahrnuta v Rakousko-pruském Přehradním programu z roku 1911, mezi další varianty také v oblasti patřila, kromě Kružberku na Moravici, také lokalita Spálov na Odře, Morávka na Morávce a Šance na Ostravici.\n\nDůležitost této stavby začala vycházet najevo ve 20. letech 20. století. V té době vznikalo mnoho koncepcí a nápadů, jak vodu z toku svázat. Jednou z možností bylo i postavit průplav Dunaj-Odra-Labe a po té vodu z Moravice svést podzemním tunelem do Odry. Tento projekt se však neuskutečnil, protože ke stavbě průplavu (zatím) nedošlo. Přednost dostaly nádrž Pastviny a Vranov.\n\nDalší projekt byl vytvořen v letech 1930-1932 Dr. techn. Karlem Pickem a sudetským němcem Ing. Kappelem. Kvůli obrovské stavbě pohraničního opevnění už na stavbu nezbyl dostatek prostředků. Stavba začala až po Druhé světové válce, tedy v roce 1948. Původně se počítalo s převážně energetickým využitím energie vody, který byl podzeji změněn na především zajištění pitné vody. Začalo se stavbou cesty ke stavbě, po té v roce 1951 byla vykopána jímka a v roce 1952 se začalo s litím betonu pro spodní bloky přehradní zdi. Už v roce 1954 došlo k zadržování vody a to i když se ještě betonovalo. V roce 1955 bylo toto vodní dílo dokončeno vrchem přehradní zdi, tedy korunou. Od roku 1957 byl nádrž použita k trvalému zadržení vody. Stavbu postavil stavbyvedoucí Ing. Jan Čermák, který se s Kappelem podílel už na projekčních pracech. V letech 1954 až 1958 byla ražena štola pro přívod vody do Úpravny vody Podhradí u Vítkova, do té doby se voda dostávala ke spotřebitelům z přehrady provizorním způsobem. Definitivní první plnění nádrže začalo 16. března 1957 a maximální provozní hladiny bylo dosaženo 25. července téhož roku. Do oficiálního trvalého provozu byla uvedena v roce 1960, ale už i předtím byla schopna plnit jisté účely stavby. \n\nBěhem stavby bylo nutno vystěhovat lidi a zatopit obce v záplavové oblasti. Tyto obce se jmenovaly: Medlice (Mödlitz), Kerhartice (Gersdorf) a Lesy (Herzogwald) a částečně také Slezská a Moravská Harta. Z této oblasti se dodnes zachoval ocelový most, který dnes slouží ve vesnici Loučky u Oder. Zatopenou plochu tvořily z 11% lesy, ze 17% orná půda a 60% pastviny a louky. Zmizelo pět vodních mlýnů, pila, škorbárna a osm lomů na břidlici, taky 64 domů (z toho 49 statků). Okolí nádrže je momenátlně velmi málo osídleno a to z důvodu ochrany vody. \n\nV letech 1987 až 1994 došlo ke stavbě přehrady Slezské Harty, která je umístěna oproti Kružberku výše na toku řeky Moravice. Tyto přehrady dohormady dávají kaskádu vodních děl s protipovodní a zásobní funkcí. \n\nV roce 1991 byly na odtoku nainstalovány dvě Bánkiho turbíny, aby došlo k využití energie proudící vody s celkovým výkonem 0,4 MW. V roce 2003 byly nahrazeny jednou Francisovou turbínou s výkonem 0,4 MW.\n\nV letech 2015 – 2017 byla provedena generální rekonstrukce, která stála 77 milionů Kč, běhemž které se opravila koruna hráze, tzn. se odstranila komunikace, chodníkové konzole a mosty přes přelivy. Vzhled byl zachován, pouze byly odstraněny dva sloupy a místo dlažebních kostek na vozovce byl umístěn asfalt. \n\nJelikož je vodní dílo zásobárnou pitné vody, platí zákaz plavání a jiných vodních sportů. Od roku 1978 je ve vodní nádrži zakázán rybolov.\n\n\n"}
{"id": "746717", "url": "https://cs.wikipedia.org/wiki?curid=746717", "title": "Vodíková křehkost", "text": "Vodíková křehkost\n\nVodíková křehkost je proces, kdy se kovy, zejména ocel, stávají křehkými následkem působení vodíku. Příčinou je difuze vodíku do krystalové mřížky kovu, například při svařování, což se označuje jako tzv. fish eye vada. Při svařování dojde k difuzi vodíku do svaru (ať nedostatečnou ochrannou atmosférou svaru, nebo špatným technologickým postupem) a jeho uvěznění v mřížce kovu. Po čase dojde k rekombinaci vodíku a vodík se změní z 2H na H, a tím zvětší svůj objem, takže vzniknou vnitřní napětí. Při zatížení svaru pak dojde k jeho prasknutí.\n"}
{"id": "746719", "url": "https://cs.wikipedia.org/wiki?curid=746719", "title": "Designoví psi", "text": "Designoví psi\n\nDesignoví psi, neboli hybridní psi, jsou kříženci dvou čistokrevných plemen. Chovatelé a kluby, které kolem obchodu s těmito psy existují, vydávají novým majitelům spolu se psem i osvědčení o jeho designovosti, protože průkaz původu (PP) takové štěně samozřejmě získat nemůže. Pokud designový pes v dospělosti počne vlastní potomky, už to nebudou designoví psi, ale obyčejní voříšci. Teoreticky se mezi designové psy řadí i pudlpointr, avšak ten je uznaný FCI jako skutečné šlechtěné psí plemeno.\n\nJejich vzhled je různorodý, v této skupině máme křížence bišonka a jorkšírského teriér (= Bichon/Yorkie) a zároveň i křížence německého boxera a stafordšírského bulteriéra (= Bull boxer). Toto křížení vznikalo většinou náhodně, ale třeba labradoodle je výsledkem uvědomělého a plánovaného šlechtění, přičemž šlechtitelé se snažili o zdravé psí plemeno, které bude mít milou a přátelskou povahu obou plemen a bude se hodit i pro alergické osoby.\n\n"}
{"id": "746724", "url": "https://cs.wikipedia.org/wiki?curid=746724", "title": "Projekt 651", "text": "Projekt 651\n\nProjekt 651 (v kódu NATO třída Juliett) byla třída ponorek Sovětského námořnictva. Byly to nosiče letounových střel, určené především k napadání hladinových lodí protivníka. Všech 16 postavených ponorek již bylo vyřazeno.\n\nCelkem 16 ponorek Projektu 651 bylo postaveno v Gorkém a do služby zařazeno v letech 1961–1968. Postupné vyřazování této třídy začalo na počátku 90. let.\n\nPonorky nesly šest příďových 533mm torpédometů pro klasická torpéda a čtyři záďové 406mm torpédomety pro torpéda s akustickým samonavedením. V horní palubě ponorek byly zapuštěny vypouštěcí kontejnery pro čtyři manévrující letounové střely P-6 (v kódu NATO SS-N-3A Shaddock) s dosahem 460 km. Střely bylo možné vypustit pouze při plavbě na hladině. Před výstřelem se odpalovací trubice vyklopily vzhůru. Později byly ponorky přezbrojeny osmy protilodními střelami typu P-500 Bazalt (v kódu SS-N-12 Sandbox).\n\nPohonný systém tvořily dva diesely a dva elektromotory, roztáčející dva lodní šrouby. Nejvyšší rychlost byla 17 uzlů na hladině a 18 uzlů pod hladinou.\n\n\n"}
