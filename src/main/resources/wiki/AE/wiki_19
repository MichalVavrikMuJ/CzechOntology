{"id": "589231", "url": "https://cs.wikipedia.org/wiki?curid=589231", "title": "Benedikt Waltenberger", "text": "Benedikt Waltenberger\n\nBenedikt Waltenberger (1581 Olomouc – 1. října 1645 Vídeň) OPraem byl premonstrátský řeholní kanovník a v letech 1610-1645 opat kanonie v Zábrdovicích.\nPocházel z olomoucké luteránské rodiny, ale na studiích v jezuitském gymnáziu v Brně se obrátil ke katolicismu a r. 1600 vstoupil do zábrdovického kláštera. Působil potom i na Strahově, roku 1610 se stal opatem zábrdovického kláštera. Po svém nástupu se snažil o materiální konsolidaci kláštera, kterou přerušilo stavovské povstání roku 1619, kdy byly klášterní statky konfiskovány. Po vítězství katolické strany se snažil o obnovu kláštera. Během jeho opatského působení se klášter rozrostl o 20 řeholníků, dalších 11 bylo postupně vysláno do Nové Říše, která se r. 1641 stala mužskou řeholní komunitou. Waltenberger obnovil pozornost k osobnosti zakladatele kláštera Lva z Klobouk, splatil dluhy konventu, roku 1628/1629 začal znovu stavět celý klášter, r. 1634 vystavěl nový klášterní dvůr v Kloboukách, postavil kostel sv. Václava v Ochozi. Roku 1636 klášter shořel, jeho následná obnova byla přerušena švédskou invazí do země. Opat poslal většinu kanovníků do Uher a do Rakouska, sám zůstal s pěti bratřími v Zábrdovicích. Během švédského obléhání Brna (květen-15. srpen 1645) se uchýlil do klášterního domu v Brně, a po jeho skončení, kdy byly Zábrdovice Švědy vypáleny, odešli do Vídně. Tam Waltenberger krátce poté zemřel. Roku 1782 byly jeho tělesné pozůstatky převezeny z Vídně do Zábrdovic, kde byly zasazeny do vnější zdi kostela.\n\n"}
{"id": "589232", "url": "https://cs.wikipedia.org/wiki?curid=589232", "title": "Kostel svaté Alžběty (Znojmo)", "text": "Kostel svaté Alžběty (Znojmo)\n\nKostel svaté Alžběty je kostel ve Znojmě. Je součástí bývalého kláštera františkánů (kteří areál v roce 1534), z nějž se posléze stal měšťanský špitál. Kostel je chráněn jako kulturní památka České republiky.\n\nKostel byl postaven po roce 1470 v době, kdy se na Dolním Předměstí, mimo znojemské městské hradby, usadili františkáni. Kostel, jenž postavili, byl zasvěcen sv. Bernardinovi a jeho gotické pozůstatky jsou stále patrny v kněžišti kostela. Areál byl řeholníky opuštěn v roce 1534, v tuto dobu probíhaly nájezdy Turků na město a františkánům bylo umožněno usídlit se v bývalém minoritském klášteře. Po této době byl klášter upraven na druhý měšťanský špitál a takto fungoval až do obléhání města Švédy. Po obléhání byl kostel opraven, přestavěn barokně a zasvěcen sv. Alžbětě.\n\n"}
{"id": "589236", "url": "https://cs.wikipedia.org/wiki?curid=589236", "title": "Polynésané", "text": "Polynésané\n\nPolynésané je souhrnné označení původních obyvatel Polynésie a části východní Melanésie. Sami nemají vlastní kolektivní jméno, nazývají se podle ostrovů, které obývají. Z jazykového, kulturního a antropologického hlediska náležejí k Polynésanům Havajci, původní obyvatelé Havajských ostrovů. Jazyky Polynésanů (navzájem velmi blízké) tvoří polynéskou větev austronéské (malajsko-polynéské) rodiny. Polynésii osídlili z jihovýchodní Asie od 3. tis. př. n. l. do 12. – 14. stol. Zemědělci, rybáři, mořeplavci. Místy (Havaj, Tahiti, Tonga) zakládali samostatné státy.\n"}
{"id": "589238", "url": "https://cs.wikipedia.org/wiki?curid=589238", "title": "Negritové", "text": "Negritové\n\nNegritové (nom.sg. \"Negrit\"; anglicky: \"Negrito\") je souhrnné označení několika populací obyvatel žijících v jižní a jihovýchodní Asii (Aetové, Atiové, Semangové, Veddové, Andamanci aj.), které se odlišují malým vzrůstem a tmavou pletí. Živí se jako kočovní lovci a sběrači, část populace jsou zemědělci. Od poloviny 20. století splývají s okolním obyvatelstvem.\n\n"}
{"id": "589240", "url": "https://cs.wikipedia.org/wiki?curid=589240", "title": "Julie a Julia", "text": "Julie a Julia\n\nJulie a Julia (v anglickém originále Julie & Julia) je americký film z roku 2009 napsaný a režírovaný Norou Ephron. Film zobrazuje události v životě kuchařky Julie Childové na začátku její kariéry v kontrastu se životem Julie Powellové, která chce během jednoho roku uvařit všech 524 receptů z kuchařské knihy Julie Childové. Svůj cíl zveřejnila na svém blogu a díky němu se z ní později stala spisovatelka.\n\nNora Ephron napsala scénář k filmu podle dvou knih - \"My Life in France\", biografie Julie Childové Alexe Prud'hommea, a podle monografie Julie Powell. Ta začala dokumentovat své zážitky z vaření 524 receptů z knihy \"Mastering the Art of French Cooking\" v srpnu 2002. Obě knihy vyšly mezi lety 2004-2006. Jedná se o první přední film založený na blogu.\n\nJulie Powellová je v roce 2002 mladá začínající spisovatelka pracující v call centru, kde odpovídá na telefonáty obětí teroristických útoků z 11. září, ale také na stížnosti přestavby World Trade Center. Aby oživila nudný život, rozhodne se pokusit uvařit během jednoho roku všech 524 receptů z kuchařské knihy Julie Childové \"Mastering the Art of French Cooking\" (\"Jak zvládnout umění francouzské kuchyně\") a psát o tom blog, aby zdokumentovala svůj pokrok.\n\nDo příběhu Julie Powellové (Amy Adamsová) je vložen příběh Julie Childové (Meryl Streepová) během jejího pobytu v Paříži v 50. letech 20. století, kde se učí o francouzské kuchyni. Děj se soustředí na podobnosti mezi Julií a Julií. Obě ženy jsou podporovány svými manžely, ačkoli se v jedné chvíli manžel Julie Powellové rozčílí kvůli manželčině přílišné věrnosti svému koníčku a na několik dní odejde z domu.\n\nJuliin blog se potom objeví v \"New York Times\" a získá tak pozornost dalších novinářů, literárních agentů a vydavatelů. Julie dostane také pohrdavou odpověď od Julie Childové. Té se zase v 50. letech podařilo vydat svou knihu o francouzské kuchyni pro americké ženy i přes počáteční vydavatelské odmítání. V poslední scéně dostane Childová první výtisk své knihy a oslavuje to společně se svým manželem (Stanley Tucci).\n\nMeryl Streepová a Amy Adamsová se setkaly již při natáčení filmu \"Pochyby\". Meryl Streepová se zde také znovu setkala se Stanleyem Tuccim, se kterým natáčela snímek \"Ďábel nosí Pradu\".\n\n"}
{"id": "589242", "url": "https://cs.wikipedia.org/wiki?curid=589242", "title": "Grand Prix Jihoafrické republiky", "text": "Grand Prix Jihoafrické republiky\n\n\n<nowiki>*</nowiki> Byl vyráběn Cosworth.\n\n"}
{"id": "589243", "url": "https://cs.wikipedia.org/wiki?curid=589243", "title": "Oldřich Hujer", "text": "Oldřich Hujer\n\nOldřich Hujer (25. listopadu 1880 Paceřice – 4. června 1942 Praha) byl český lingvista a indoevropeista, profesor Univerzity Karlovy.\n\nPo maturitě na gymnáziu v Příbrami (1899) vystudoval jazykovědu na Filosofické fakultě UK, kde mezi jeho učiteli byl Jan Gebauer nebo Josef Zubatý, a roku 1905 promoval prací ze srovnávacího jazykozpytu indoevropského a slovanského. V letech 1909–1910 byl na studijním pobytu v Německu (Lipsko, Berlín), habilitoval se spisem o slovanské deklinaci, roku 1911 byl jmenován docentem a roku 1919 profesorem srovnávacího jazykozpytu indoevropských jazyků. Přednášel také na univerzitě v Brně, byl členem české, polské a bulharské akademie a \"Philological Society\" v Londýně. Redigoval „Příruční slovník jazyka českého“ a řadu filologických časopisů (Listy filologické, Slavia, Naše řeč aj.) a přispíval do Ottova i Masarykova slovníku.\nJe pohřben do Slavína, společné hrobky osobností v Praze na Vyšehradě.\n\nVěnoval se především srovnávací jazykovědě indoevropských jazyků se zvláštním zřetelem k jazykům slovanským, dále dějinám češtiny a baltským jazykům. Vycházel z mladogramatické školy, její metody však různě prohloubil.\nNejdůležitější spisy:\n\n\n"}
{"id": "589244", "url": "https://cs.wikipedia.org/wiki?curid=589244", "title": "Máximo Gómez", "text": "Máximo Gómez\n\nMáximo Gómez Báez (18. listopadu 1836, Baní, Dominikánská republika – 17. června 1905, Havana) byl kubánský generál, vrchní velitel (generalissimus) kubánské armády v boji za nezávislost na Španělsku v letech 1895–1898.\n\nNarodil se v Dominikánské republice, kde v mládí bojoval ve španělské armádě. V roce 1868 vstoupil do kubánské armády a postupně se stal jedním z jejích hlavních velitelů v tzv. desetileté válce. V přestávce mezi dalšími boji na Kubě v letech 1878–1895 by stoupencem názoru, že armáda by měla mít hlavní slovo v budoucím uspořádání na Kubě, ale nakonec pod vlivem dalšího kubánského vůdce Josého Martího byl připraven podřídit se budoucímu civilnímu vedení ostrova.\n\nPo obnovení bojů proti Španělsku roku 1895 byl jmenován vrchním velitelem povstalecké armády. Ve válce úspěšně uplatnil tzv. taktiku spálené země, kdy se ničením plantáží snažil ochromit španělskou ekonomiku na ostrově. Obratným manévrováním a rychlými přesuny se vyhýbal velkým bitvám, protože si byl vědom španělské převahy. V důsledku jeho taktiky zapalování plantáží se dostal do sporu s politickými vůdci hnutí za nezávislost, kterým se nelíbilo ani jeho povyšování černošských vojáků do velitelských funkcí. Goméz uvažoval, že se vzdá velení, ale po smrti dalšího významného kubánského velitele Antonia Macei od svého záměru upustil. Po zásahu armády USA se nakonec Kuba osvobodila od španělské nadvlády.\n\nPo válce byl velmi respektovanou osobností. V prvních volbách, které se konaly během americké správy roku 1900, podpořil nacionalisty, usilující o rychlou nezávislost ostrova, roku 1901 se odmítl zúčastnit prezidentských voleb. Zemřel roku 1905.\n"}
{"id": "589251", "url": "https://cs.wikipedia.org/wiki?curid=589251", "title": "L. A. – Přísně tajné", "text": "L. A. – Přísně tajné\n\nL. A. – Přísně tajné (v anglickém originále L.A. Confidential) je americký film režiséra Curtise Hansona z roku 1997 natočený podle stejnojmenné knihy Jamese Ellroye. Vypráví příběh losangeleské policie v 50. letech.\n\nFilm se odehrává v 50. letech 20. století a točí se okolo tří příslušníků Los Angeles Police Department (LAPD) do korupce, sexu, lží a vraždy, což následuje po několikanásobné vraždě v podniku Nite Owl. Příběh zahrnuje také organizovaný zločin, politickou korupci, drogy, prostituci, pornografii, rasismus v institucích, denní bulvární novinařinu, což vše má za následek mnoho dalších mrtvých.\n\nSeržant Edmund Exley, syn legendárního detektiva LAPD, je sám velmi dobrým policistou odhodlán předčit svého otce. Jeho inteligence, vzdělání, brýle, lpění na předpisech a chladné chování ho sociálně izolují od ostatních příslušníků policie. Situaci si ještě zhorší, když dobrovolně svědčí proti svým kolegům, když noviny odhalí jejich brutalitu, za což si vynutí také povýšení na poručíka detektivů, navzdory radám kapitána Dudleyho Smithe. Ten si myslí, že Exleyho čestnost a \"donašečství\" budou proti němu, když bude chtít detektivy vést.\n\nPolicista Wendell \"Bud\" White je násilný a nejobávanější muž v LAPD. Jeho parťák Dick Stensland byl šéfem policie Thadem Greenem a okresním návladním Ellisem Loewem použit jako obětní beránek v případu, ve kterém Exley svědčil. Bud se plánuje Exleymu pomstít. Začne se zajímat také o případ Nite Owl, protože jednou z obětí je Stensland. Bud je posedlý trestáním mužů, co bijí ženy, jeho temperament často přemůže jeho myšlení.\n\nSeržant Jack Vincennes je uhlazený a populární hollywoodský policista, který pracuje jako technický poradce televizní šou \"Odznak cti\", často také spolupracuje s Sig Hudgensem, reportérem časopisu \"Tiše, tiše\". Vincennes často dostává provize za, často zinscenované, zatýkání celebrit, což přitahuje k časopisu čtenáře, a také více slávy a peněz pro něj. Když při jedné takové akci zemře mladý herec, vinou dostižený Vincennes se rozhodne zjistit, kdo je za to zodpovědný.\n\nVšichni tři policisté postupně začnou vyšetřovat Nite Owl a souběžné události a všichni tři začnou objevovat stopy korupce okolo sebe. Exley se snaží dosáhnout absolutní spravedlnosti. Bud White se dostane k Lynn Brackenové, ženě podobné Veronice Lake a zároveň call-girl, která má vazby k případu. Postupně odhalí silnou korupci ve vedení města i policie, do které je zapleten také jejich velitel kapitán Dudley Smith.\n\n"}
{"id": "589267", "url": "https://cs.wikipedia.org/wiki?curid=589267", "title": "Seznam nejvyšších budov v Atlantě", "text": "Seznam nejvyšších budov v Atlantě\n\nSeznam 20 nejvyšších dokončených budov v Atlantě (Georgia, USA). Platný v roce 2010.\n\n"}
{"id": "589272", "url": "https://cs.wikipedia.org/wiki?curid=589272", "title": "Masařka obecná", "text": "Masařka obecná\n\nMasařka obecná (\"Sarcophaga carnaria\") je 15 až 20 mm velká moucha podobající se mouše domácí, avšak znatelně větší velikosti. Má podélně černošedě pruhovanou hruď a černošedě kostkovaný zadeček připomínající šachovnici. Její zbarvení může někdy přecházet až do kovově modré. Nohy jsou silné a dlouhé, oči červené.\n\nMasařka se vyskytuje hojně, a to od března do listopadu. Nejčastěji lze tuto mouchu pozorovat na zdechlinách, ale i na květech. Běžně se vyskytuje v okolí domů, v zimě lze masařky pozorovat, jak se sluní na zdech. Masařka je velmi nepříjemná moucha, jež může přenášet řadu nemocí. Vyvíjí se hlavně v mase, odtud pojmenování masařka.\n\nSamička naklade první stádium larev do masa, zdechlin či do otevřených ran živočichů. Larvy, jež mají špičatou hlavu a tupý zadeček, se živí hnijícím masem. Dospělé masařky se živí jak na zdechlinách, tak na rostlinách.\n"}
{"id": "589275", "url": "https://cs.wikipedia.org/wiki?curid=589275", "title": "Seznam britských bitevních lodí", "text": "Seznam britských bitevních lodí\n\nTento seznam obsahuje predreadnoughty, dreadnoughty a moderní bitevní lodě britského královského námořnictva.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "589276", "url": "https://cs.wikipedia.org/wiki?curid=589276", "title": "Alois Hynek", "text": "Alois Hynek\n\nAlois Hynek (5. srpna 1862, Dobřichovice – 21. dubna 1909, Praha) byl pražský nakladatel, zakladatel nakladatelství Alois Hynek.\n\nNarodil se v Dobřichovicích, kde byl jeho otec správcem velkostatku řádu Křižovníků. Otec rozhodl, že jeden z jeho synů se stane obchodníkem. (Sourozenec František Hynek (1837-1905) byl v letech 1881-1902 basistou Národního divadla v Praze.)\n\nPo vyučení u kupce Zlatohlávka nastoupil k pražskému německému knihkupci Bensingerovi. Brzy se osamostatnil, roku 1869 převzal Zlatohlávkův obchod a roku 1870 založil zcela nové nakladatelství a knihkupectví v Celetné ul. 11. Podnik časem rozšířil o antikvariát, knihařství, prodej hudebnin a první český obchod s malířskými potřebami. Též spoluvlastnil tiskárnu ve Slaném. \n\nPo jeho smrti zdědil podnik jeho syn Gustav, který nakonec podlehl plicní chorobě. Až do roku 1949, kdy byl podnik znárodněn, ho pak vedl Aloisův bratr Kristián Hynek.\n\n"}
{"id": "589277", "url": "https://cs.wikipedia.org/wiki?curid=589277", "title": "Parasitaxus ustus", "text": "Parasitaxus ustus\n\nParasitaxus ustus je parazitický jehličnan z čeledě nohoplodovitých. Je jediným druhem rodu Parasitaxus.\nRoste na jediném místě na světě, v husté zalesněné oblasti Cloud Forest na největším ostrově Grande Terre ve francouzském zámořském území Nová Kaledonie, v nadmořské výšce 400 až 1110 m. Nejčastěji se vyskytuje na zastíněných místech s minimem slunečních paprsků.\n\n\"Parasitaxus ustus\" je jediná známá parazitická nahosemenná rostlina. Jejím hostitelem je dřevina \"Falcatifolium taxoides\" ze stejné čeledě. \"Parasitaxus ustus\" je dřevnatý keř nebo malý strom vysoký 100 až 180 cm, je pokrytý krátkými šupinovitými listy, dlouhými asi 2 mm a zbarvenými fialově nebo měďnatě červeně. Vzhledem připomíná miniaturní červenou túji. Jehnědovité samčí \"květenství\" (šištice) je asi 5 mm dlouhé, konické, na 6 mm dlouhé stopce. Nedužnaté semeno je kulovité, veliké asi 2,5 mm, barvy purpurové.\n\nListy i výhonky, přestože nejsou zbarveny zeleně, mají chloroplastová tělíska. Fotosyntéza ale nemůže úspěšně probíhat, neboť rostlina není schopna fotosyntetického elektronového transportu. Parazituje přes mykorhizu, odčerpává živiny vyprodukované houbou pro svého hostitele. Někdy se propojuje viditelně svými uzpůsobenými kořeny s dřevem hostitele, přičemž zarůstá přímo do kmene mezi kambium a felogén, odkud bere vodu a živiny. Někteří jedinci vyrůstají zdánlivě s hostitelskou rostlinou nespojeni, po přesazení ale vždy uhynou.\n\n\"Parasitaxus ustus\" je vzácná rostlina, která roste v nepřístupných místech a je značně těžké ji v přírodě nalézt. Její životní procesy nejsou zcela prozkoumány. Nejlépe ji lze v tmavém lese objevit, když má dobře viditelná, ještě nezralá světlá semena.\n\nPodle \"IUCN - Červeného seznamu ohrožených druhů\" je \"Parasitaxus ustus\" hodnocen jako téměř ohrožený druh.\n\n"}
{"id": "589281", "url": "https://cs.wikipedia.org/wiki?curid=589281", "title": "Remontoire", "text": "Remontoire\n\nRemontoir (vysl. \"remontoár\"; franc. „natahovací zařízení“) je pomocné zařízení mechanických hodin, které má zajistit rovnoměrnou hnací sílu pro oscilátor (kyvadlo, setrvačku). U kapesních hodinek ze druhé poloviny 19. století se často vyskytuje nápis „remontoir“, který znamená jen to, že hodinky mají korunku a nemusí se natahovat klíčkem. \n\nŽádný oscilátor mechanických hodin není ideálně isochronní a jeho frekvence – a tedy i chod hodin – zpravidla závisí i na hnací síle. Nerovnoměrnost hnací síly může mít dvojí příčinu:\n\nProto se u velmi kvalitních hodin a hodinek, zejména pokud jsou poháněny pružinou, ale také u věžních hodin zařazuje remontoir, pomocný zdroj energie, který se pravidelně „nabíjí“ z hlavního zdroje a udílí pak stoupacímu kolu kroku stálou hnací sílu. Remontoir může být u stabilních hodin závažíčko, anebo častěji malá spirálová pružina, pravidelně natahovaná hlavním zdrojem. Takový pružinový remontoir je použit například u tzv. Božkova chronometru staroměstského orloje. Později se užívaly i remontoiry elektrické, kde pravidelné natahování pružinky obstarává relé a rohatka. \n\nPoněkud jinou funkci má pomocné závaží nebo pružina, která stroj pohání v době, kdy se hlavní pohon natahuje.\n\n"}
{"id": "589282", "url": "https://cs.wikipedia.org/wiki?curid=589282", "title": "Jaroslav Šváb", "text": "Jaroslav Šváb\n\nJaroslav Šváb (24. května 1906 Hodonín – 16. května 1999 Praha) byl český grafik a ilustrátor.\nVzdělání získal v letech 1925–1931 na Uměleckoprůmyslové škole v Praze u Františka Kysely a Jaroslava Bendy. V letech 1939–1948 vedl v grafickou školu Officina Pragensis, kterou založil Hugo Steiner-Prag. Jeho žáky tam byli například Libor Fára, Adriena Šimotová nebo Václav Bláha.\n\nVe 30.letech spolupracoval s Pražskou průmyslovou tiskárnou, kterou vedl Method Kaláb.\n\nVe své tvorbě se zabýval většinou aspektů knižního umění, zejména tvorbou knižních obálek, knižních vazeb, ale také tvorbou plakátů. Knižní obálky s jednoduchýn geometrickým členěním a ve 3 kontrastních barvách ve stylu konstruktivismu a minimalismu vytvářel nejčastěji pro nakladatelství Mladá fronta a SNKLHU a Odeon.\nKromě toho se zabýval knižní grafikou s krajinářskými motivy.\n\nByl člen SČUG Hollar, s nímž pravidelně vystavoval. Od roku 1964 se účastnil Bienále užité grafiky v Brně. Od roku 1966 byl zasloužilým umělcem.\n\n\n"}
{"id": "589291", "url": "https://cs.wikipedia.org/wiki?curid=589291", "title": "Vladimír Šimůnek", "text": "Vladimír Šimůnek\n\nVladimír Šimůnek je český skladatel. Vytvořil hudbu ke hře , např. \"Main Theme\", \"Escalation\" a \"Briefing – Conspiracy\"; skladby nahrál Bohemia Symphonic Orchestra. Šimůnek také pracoval na hudbě pro hry Paranoia (\"Patch Boy\" a \"Yellow Shoes\") a Wings of War.\n\nSkladba \"Main Theme\" se hrála v roce 2003 na koncertech symfonické hudby v Lipsku na výstavě Games Convention 2003 a v G.A.N.G. Awards získala cenu za „Nejlepší instrumentální skladbu“.\n\n"}
{"id": "589294", "url": "https://cs.wikipedia.org/wiki?curid=589294", "title": "Véronique Mangová", "text": "Véronique Mangová\n\nVéronique Mangová (* 15. prosince 1984, Douala) je francouzská atletka, sprinterka, která do roku 2002 reprezentovala Kamerun.\n\nPrvní mezinárodní úspěchy si připsala v roce 2003 na juniorském mistrovství Evropy ve finském Tampere, kde vybojovala v čase 11,56 s stříbrnou medaili v běhu na 100 metrů. O 13 setin byla rychlejší jen Bulharka Ivet Lalovová. Zlatou medaili poté vybojovala ve štafetě na 4×100 metrů.\n\nO rok později reprezentovala na letních olympijských hrách v Athénách, kde získala společně s Muriel Hurtisovou, Sylviane Félixovou a Christine Arronovou bronzovou medaili ve štafetě na 4×100 metrů. V závodě na 100 metrů obsadila ve druhém čtvrtfinálovém běhu 6. místo a do semifinále nepostoupila.\n\nV roce 2005 získala na Středomořských hrách ve španělské Almeríi zlatou medaili na stometrové trati a zlato vybojovala také na Frankofonních hrách v Niamey. Na Mistrovství Evropy v atletice 2006 ve švédském Göteborgu skončila ve druhém semifinálovém běhu na sedmém místě a do osmičlenného finále se neprobojovala.\n\nV roce 2010 se nedostala do finále běhu na 60 metrů na halovém MS v katarském Dauhá. V témže roce vybojovala dvě stříbrné medaile na evropském šampionátu v Barceloně. Ve finále běhu na 100 metrů si vytvořila výkonem 11,11 s nový osobní rekord a o jednu setinu sekundy byla pomalejší než vítězka Verena Sailerová z Německa. Druhé stříbro vybojovala ve štafetě na 4×100 metrů.\n\n"}
{"id": "589295", "url": "https://cs.wikipedia.org/wiki?curid=589295", "title": "Hřbitov Picpus", "text": "Hřbitov Picpus\n\nHřbitov Picpus (francouzsky \"Cimetière de Picpus\") je malý pařížský hřbitov, který se nachází ve čtvrti Picpus ve 12. obvodu. Spolu se hřbitovem portugalských židů je jeden ze dvou soukromých hřbitovů v Paříži. Byl založen v roce 1794 v zahradě zrušeného kláštera sv. Augustina. Vstup na hřbitov je z ulice \"Rue de Picpus\" u domu č. 35. U vchodu do hřbitova je kaple Notre-Dame-de-la-Paix de Picpus. Pro veřejnost je otevřen pouze v odpoledních hodinách (14,00-18,00).\n\nHřbitov se nachází na pozemcích bývalého kláštera kanovníků svatého Augustina, který zde založil v roce 1640 Ludvík XIII. Z té doby se dochoval jeden pavilon a kaple. Během Velké francouzské revoluce byl klášter v roce 1792 zrušen a jeho majetek znárodněn. Nedaleko na náměstí Place de la Nation (tehdy \"Place du Trône renversé\") byla ve dnech 13. června – 27. července 1794 umístěna gilotina. V období hrůzovlády zde bylo denně popraveno až 55 lidí. Revoluční tribunál odsuzoval lidi ze všech společenských vrstev ať už pro jejich původ (šlechta, kněží) nebo pro jejich názory. Severovýchodní část zahrady bývalého kláštera byla vybrána pro hromadný hrob popravených. Když byla první jáma plná těl (šlechtici, jeptišky, obchodníci, vojáci, řemeslníci, dělníci, hostinští…), byl vyhlouben ještě druhý hrob. Třetí jáma byla objevena v roce 1929, ale už neobsahovala žádná těla. Kaple bývalého kláštera byla používána jako kancelář hrobníků, kteří sepisovali oblečení obětí. Jména 1306 lidí, kteří jsou zde pohřbeni, jsou vyryta na dvou mramorových deskách, které visí v kapli. Mezi 1109 muži bylo 108 šlechticů, 108 duchovních, 136 mnichů, 178 vojáků a 579 občanů. Mezi 197 ženami bylo 51 šlechtičen, 23 jeptišek a 123 občanek. Mezi ženami bylo i šestnáct karmelitánek ve věku 29 až 78 let. Byly blahořečeny v roce 1906 jako tzv. mučednice z Compiègne. Mezi popravenými byl i guvernér Invalidovny Sombreuil, voják a politik Alexandre de Beauharnais (1760-1794) nebo básníci Jean-Antoine Roucher (1745-1794) a André Chénier (1762-1794). Poté byla zahrada a hromadné hroby obklopena zdí.\nV roce 1797 zahradu tajně koupila kněžna Amélie de Hohenzollern-Sigmaringen, protože tělo jejího bratra, knížete Frederika III. de Salm-Kyrburg popraveného v roce 1794, zde bylo též pohřbeno.\n\nNa počátku 19. století rodiny, jejichž popravení členové zde byli pohřbeni, založili výbor a vyhlásili sbírku na zakoupení pozemku s hromadnými hroby. Některé rodiny stále používaly hřbitov jako místo pohřbu. V roce 1805 se zde usadila náboženská komunita Kongregace Nejsvětějšího Srdce Ježíšova, která zde vykonávala zádušní mše za oběti. Během Pařížské komuny byli někteří z nich zabiti (84 jeptišek a 4 kněží).\n\nNa hřbitově je pohřben generálmajor americké armády a poručík francouzské armády Gilbert du Motier, markýz de La Fayette. Nad jeho hrobem vlaje americká vlajka, která je vždy 4. července na Den nezávislosti USA obnovena za přítomnosti amerického velvyslance a zástupců města Paříže.\n\n\n\n"}
{"id": "589297", "url": "https://cs.wikipedia.org/wiki?curid=589297", "title": "Chrám svatého Rostislava", "text": "Chrám svatého Rostislava\n\nChrám svatého Rostislava je pravoslavný chrám ve Znojmě.\n\nChrám byl postaven po rozvoji města za hranicemi hradeb na dnešním náměstí Otmara Chlupa, postaven byl mezi lety 1910 a 1911. Jeho autorem byl vídeňský architekt Ludwig Faigl, původně byl určen pro německé evangelíky – luterány. Po vysídlení Němců ze Znojma byl chrám darován Církvi československé a posléze byl darován v roce 1995 pravoslavné církvi. Tato církev nechala chrám rekonstruovat a nechala jej zasvětit svatému Rostislavovi.\nRoku 2013 došlo ke snížení původně třístupňového mramorového oltáře o celý horní stupeň.\n\n"}
{"id": "589299", "url": "https://cs.wikipedia.org/wiki?curid=589299", "title": "Kaple Notre-Dame-de-la-Paix de Picpus", "text": "Kaple Notre-Dame-de-la-Paix de Picpus\n\nKaple Notre-Dame-de-la-Paix de Picpus (francouzsky \"Chapelle Notre-Dame-de-la-Paix de Picpus\") je kaple ve 12. obvodu v Paříži ve čtvrti Picpus, v ulici \"Rue de Picpus\". Je součástí hřbitova Picpus.\n\nKaple je pozůstatkem bývalého kláštera kanovníků svatého Augustina, který zde založil v roce 1640 Ludvík XIII. Během Velké francouzské revoluce byl klášter v roce 1792 zrušen a jeho majetek znárodněn. Část klášterní zahrady byla vybrána pro hromadný hrob popravených gilotinou v roce 1794 na Place de la Nation a pohřbených na zdejším hřbitově. Kaple sloužila jako kancelář hrobníků, kteří sepisovali oblečení obětí.\n\nV kapli se nachází seznam všech gilotinovaných osob. O kapli se stará od roku 1805 \"Kongregace Nejsvětějšího Srdce Ježíšova a Panny Marie a věčného klanění před Nejsvětějším Oltářem\" (lat. \"Congregatio Sacrorum Cordium Jesu et Mariae necnon adorationis perpetuae Sanctissimi Sacramenti Altaris\"). Kongregace zde vykonávala zádušní mše za oběti. Během Pařížské komuny byli někteří z nich zabiti (84 jeptišek a 4 kněží).\n\nKaple nese jméno podle sochy Panny Marie Míru držící Ježíše na levé paži, která je umístěna vlevo na chóru. Socha vznikla kolem roku 1530 a daroval ji Henri de Joyeuse klášteru kapucínů na \"Rue Saint-Honoré\". Podle legendy je zdrojem četných uzdravení. Proto zde král Ludvík XIV. nechal vybudovat větší kapli, která byla vysvěcena 7. července 1658. Dne 16. srpna 1658 se král sám modlil v kapli za své vyléčení. O rok později král prohlásil, že byl zázračně vyléčen z jedné z mnoha nemocí, kterými trpěl.\n\n"}
{"id": "589306", "url": "https://cs.wikipedia.org/wiki?curid=589306", "title": "Rogers Cup 2010 – ženy", "text": "Rogers Cup 2010 – ženy\n\nTenisový turnaj na okruhu WTA Rogers Cup 2010 se konal ve dnech 13. - 22. srpna v kanadském Montrealu venku na kurtech s tvrdým povrchem. Odměny činily 2 000 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nNásledující hráčky do hlavní soutěže obdržely divokou kartu:\n\nNásledující hráčky do hlavní soutěže postoupily z kvalifikace:\n\nNásledující hráčky do hlavní soutěže postoupily jako šťastné poražené kvalifikantky:\n\nV závorce je kolo, ve kterém hráčky vypadly. První čtyři nasazené páry měly v 1. kole volný los.\n\n\n"}
{"id": "589308", "url": "https://cs.wikipedia.org/wiki?curid=589308", "title": "Nitka", "text": "Nitka\n\nNitka (\"filamentum\") je neplodná část tyčinky (stamen), samčího pohlavního orgánu semenných rostlin. Nitka společně s prašníkem (anthera) a spojidlem (konektiv) vytváří tyčinku.\n\nNitka je upevněna v květním lůžku a na jejím volném vrcholu je usazen prašník. Do prašníku nitka zasahuje spojidlem, které je obvykle posuzováno jako součást nitky. Spojidlo je pletivo spojující dva prašné váčky prašníku. Nitka se postupně prodlužuje s růstem květu.\nNitka prošla historickým vývojem, u nejstarších typů květu např. u \"Degeneria vitiensis\" je ještě trojžilná a vlastně ještě není přesně diferencována, kdežto u vývojově pokročilejších rostlin je pouze jednožilná a zcela rozlišená. V archaičtějších květech bývá nitek veliké množství a jsou uspořádány spirálově, vývojem se jejich počet zmenšil a vyrůstají v kruzích. Nitka může také být u některých rostlin redukovaná, čili vlastně není, tehdy hovoříme o přisedlém prašníku, např. u  violky, nebo je nitka porostlá hrubými chlupy, jako u divizny, či jinými výrůstky. \n\nSvou délkou také nitka určuje tzv. mocnost tyčinky, jsou-li 2 nitky delší než ostatní (např. u hluchavkovitých) hovoříme o tyčince dvojmocné, při delších 4 nitkách (např. u brukvovitých) se jedná o tyčinku čtyřmocnou. Rozdílné také může být uchycení prašníků na nitce, rozlišujeme např. podélné, příčné, šikmé nebo vrtivé, např. u lipnicovitých.\n\nNitky jsou místa, kde mohou být tyčinky spolu srostlé do svazečků. Vytvořily-li všechny jeden svazeček, hovoříme o tyčinkách jednobratrých (např. rostliny slézovité, srostly-li nitky do dvou svazečku jedná se o tyčinky dvoubratré (např. u bobovitých) a dále tříbratré (např. třezalka)... V některých případech srostou dohromady všechny nitky i prašníky, jako u čeledě tykvovitých.\n\n"}
{"id": "589313", "url": "https://cs.wikipedia.org/wiki?curid=589313", "title": "Konverzační vlákno", "text": "Konverzační vlákno\n\nKonverzační vlákna jsou způsob práce používaný mnoha e-mailovými klienty, popularizovaný zejména webovou aplikací Gmail společnosti Google, která udržuje jednotlivé konverzace vcelku. Používá se i u elektronických nástěnek, diskusních skupin a internetových fór. Podstatou je, že program usnadňuje orientaci v konverzacích tím, že je vizuálně seskupuje, obvykle hierarchicky podle témat. Takto seskupená množina zpráv se označuje jako „tematické vlákno“ nebo jednoduše „vlákno“.\n\nU diskusních fór, poštovních nebo NNTP klientů se říká, že mají „vláknová témata“, pokud seskupují dohromady zprávy na stejné téma, aby šly snadněji číst. Navíc vláknové diskuse typicky umožňují uživatelům odpovídat na určitý příspěvek ve vlákně. Výsledkem pak může být hierarchie diskusí v rámci daného tématu. Alternativou konverzačních vláken je lineární režim, kde se zprávy/příspěvky řadí za sebou časově (nebo podle jiného kritéria), bez ohledu na to, kdo na co konkrétně reagoval.\n"}
{"id": "589315", "url": "https://cs.wikipedia.org/wiki?curid=589315", "title": "Báječná léta pod psa", "text": "Báječná léta pod psa\n\nBáječná léta pod psa je autobiografický román českého spisovatele Michala Viewegha z roku 1992. Kniha zachycuje atmosféru v Československu od doby normalizace až po pád komunismu. Na motivy knihy natočil v roce 1997 stejnojmenný český film režisér Petr Nikolaev, v němž hlavní postavy ztvárnili Ondřej Vetchý, Libuše Šafránková, Jan Zahálka, Vladimír Javorský, Vilma Cibulková a Vladimír Dlouhý.\n\n"}
{"id": "589317", "url": "https://cs.wikipedia.org/wiki?curid=589317", "title": "Chris Clark", "text": "Chris Clark\n\nChris Clark (* 8. března 1976 v South Windsor, Connecticut, USA) je bývalý americký hokejový útočník.\n\nUniverzitní hokej začal hrát za Clarksonovou Univerzitu v části soutěže ECAC. V soutěžním období strávil čtyři roky mezi lety 1994 až 1998. V první sezoně byl zvolen do All-Rookie Tým, naopak v poslední sezoně byl zvolen do druhého All-Star Týmu. Ještě před nástupem k univerzitní lize byl draftován v soutěži NHL klubem Calgary Flames ve 3. kole, celkově ze 77. místa. Poté co vystudoval, připojil se k záložnímu týmu Flames v Saint John Flames, v sezoně 2000/01 dopomohl týmu k historickému zisku Calderova poháru. 12. ledna 2000 poprvé odehrál zápas v nejprestižnější lize NHL, v zápase proti Dallas Stars odehrál 9 minut a 21 sekund. Později začal hrát pravidelně v hlavním mužstvu Flames, v ročníku 2003/04 si dokonce z týmem zahráli finále playoff, ve kterém těsně prohráli 3:4 na série týmem Tampa Bay Lightning. Během výluky v NHL odehrál tři zápasy za švýcarský klub SC Bern a patnáct zápasů za norský klub Storhamar Dragons. Po skončení výluky v NHL se vrátil zpátky, kvůli zavedení platového stropu v NHL byl vyměněn do týmu Washingtonu Capitals. Od ledna 2006 se připojil k první elitní formaci Capitals, ve kterých zahrnovali levé křídlo Alexandr Ovečkin a ve středu Dainius Zubrus. Po odchodu kapitána Jeff Halpern byl 13. září 2006 byl jmenován novým kapitánem Capitals.\n\n18. července 2007 prodloužil smlouvu s Capitals na 3 roky za 7.9 mil. dolarů. V následujících sezonach 2007/08 a 2008/09 byl zužován zraněním, 28. listopadu 2007 si v zápase proti Florida Panthers poranil třísla, 13. únor 2008 se vrátil na led, po zápase s Philadelphia Flyers si obnovil zranění a musel vynechat zbytek sezony. V únoru 2009 si poranil zápěstí, musel podstoupit chirurgický zákrok. Sezonu 2009/10 hrál bez jakýchkoliv zdravotních problému, 28. prosince 2009 byl spolu s obránce Milanem Jurčinou vyměněni do Columbus Blue Jackets za útočníka Jason Chimera. V týmu nebylo volné číslo 17 tak si vybral opačné číslo 71. Během působení ve Washingtonu se stal třetím nejdéle působící kapitánem mužstva, po jeho odchodu převzal kapitánské céčko Alexandr Ovečkin. V organizaci Blue Jackets setrval do sezony 2010/11, po skončení ročníku nedostal nabídku na prodloužení smlouvy. V září 2011 se snažil prosadit do kádru Boston Bruins, prošel výcvikovým táborem, do týmu se však nedostal a odehrál pouze šest zápasů na jejich farmě v Providence Bruins. 6. července 2012 oznámil konec kariéry.\n\n\n\n"}
{"id": "589324", "url": "https://cs.wikipedia.org/wiki?curid=589324", "title": "Mackennovo zlato", "text": "Mackennovo zlato\n\nMackennovo zlato, v anglickém originále Mackenna's Gold, je americký filmový western z roku 1969 režiséra J. Lee Thompsona s Gregory Peckem a Omarem Sharifem v hlavních rolích.\n\nMexický desperát Colorado (Omar Sharif) se svojí zločineckou bandou v nehostinné arizonské pustině pronásleduje starého indiánského náčelníka z kmene Apačů \"Prérijního psa\", který má u sebe starou indiánskou mapu, na níž je symbolicky znázorněna cesta k velkému nalezišti zlata v tzv. \"Zlatém údolí\". Se starochem se ale náhodně setkává místní šerif MacKenna (Gregory Peck), na kterého starý Indián puškou zaútočí a šerif jej víceméně omylem a nechtěně smrtelně postřelí. Jeho věci si prohlédne, také starou indiánskou mapu a poté ji zahodí do ohně, stařec mezitím zemře. Vzhledem ke slétajícím se supům hodlá starce na místě pochovat, kope mu proto hrob. Při této smutné práci jej nepřipraveného zastihne Coloradova zločinecká banda, která jej vezme do zajetí. Stane se jejich rukojmím, neboť on sám jediný zná cestu ke Zlatému údolí.\n\nK bandě se ale postupně přidá i větší skupinka místních občanů, stejně tak jako jejich další nedobrovolná zajatkyně mladá dívka Inga Bergmannová (Camilla Sparv), dcera místního soudce, kterého Coloradova banda předtím zabila. Zlatá horečka spojená s obrovskou chamtivostí postupně zachvacuje stále více lidí, jediný šerif Mckenna ale prakticky neustále tvrdí, že žádné Zlaté údolí neexistuje a že pokud ano, tak že tam všichni zahynou - nicméně ale on jediný zná cestu, ale po žádném zlatu zjevně vůbec netouží. \n\nColoradovu bandu pronásledují jak vládní vojáci respektive \"americká modrá kavalérie\", tak i skupina mladých indiánů, Apačů. Větší část lidí z Coloradovy skupiny a občanů vojáci a Apači postupně zabijí. Zabíjení unikne jen Colorado s indiánem Hachitou a indiánkou Hesh-Ke a oba zajatci: šerif MacKenna s dívkou Ingou, kteří se postupně sbližují. Hesh-ke a MacKenna byli kdysi milenci a žárlivá Hesh-Ke, která nyní chce MacKennu zpět, se dvakrát pokusí zabít Ingu. Kavalerie pokračuje ve svém pronásledování a seržant Tibbs (Telly Savalas) pravidelně posílá posly s hlášením zpět na svou základnu, aby informoval o svém pohybu. Nakonec je hlídka omezena jen na pouhého Tibbse a dva další vojáky, a Tibbs je zabije. Seržant tím přesvědčí Colorada, že by mu mělo být umožněno připojit se ke Coloradově gangu. Šerif MacKenna, který má svoji paměť vycvičenou dlouholetým hraním karet si indiánskou mapu dobře pamatuje a i přes další apačský útok se mu podaří celou skupinu přivést večer ke vstupu do údolí. \n\nNásledující ráno jsou všichni vzhůru a nasedlí na koně před východem slunce. Když první paprsek slunečního světla zasvítí dolů, spustí optickou reakci, která koně vyděsí. Stín vrcholku hory se začne pohybovat a nakonec směřuje na skrytý průchod, rozřezaný na úbočí hory a zmizí. Když to MacKenna sleduje, poprvé uvěří v legendu. Skupina projíždí mezi skalami a vynoří se na druhé straně ve Zlatém údolí. Na dně kaňonu všichni uvidí velkou žílu z čistého zlata. Při divoké jízdě dolů do kaňonu se Hesh-ke opět snaží zabít Ingu, ale Inga se ubrání a Hesh-ke padá z koně na skálu. U záplavy zlata se nejprve všichni radují a seržant Tibbs naplní jednu sedlovou brašnu na svém koni zlatými nugety. Nicméně brzy se strhne rvačka, Colorado, Tibbs a indián Hachita se vzájemně začnou vraždit. Přežije nakonec pouze vůdce bandy Colorado, který ale hodlá zabít také nepohodlné svědky: šerifa MacKenna a Ingu Bergmannovou. Ti se před ním snaží uprchnout, nicméně Colorado je dostihne, šerif s ním začne statečně zápasit.\n\nV tu chvíli zaútočí Apačové, kteří skupinu stopovali a vstoupili do kaňonu. Zvukem výstřelů a dusotem mnoha koní se uvolní skály, které svým pádem uvolní další skály, spustí řetězovou reakci a způsobí kolaps stěn kaňonu, který začne pohřbívat zlatou žílu. Všichni tři zbývající - Colorado, MacKenna a Inga rychle usednou na zbylé koně a uhání tryskem pryč. Podaří se jim jen tak tak uniknout. Údolí se zničí a je zcela zavalené.\n\nV poslední scéně filmu se Colorado rozloučí se šerifem MacKennem i se soudcovou dcerou Ingou. Šerif setře zbytky zlatého prachu z dívčina oděvu, rozpráší jej do větru a otočí svého koně, který původně patřil seržantu Tibbsovi. Aniž o tom ví, on jediný má však svoji sedlovou brašnu plnou zlata, tedy MacKennovo zlato.\n\n\n"}
{"id": "589328", "url": "https://cs.wikipedia.org/wiki?curid=589328", "title": "Korjaci", "text": "Korjaci\n\nKorjaci ( , souhrnné označení v korjačtině chybí) jsou malý národ ruského Dálného východu žijící v severní části poloostrova Kamčatka a na přilehlé pevnině. Etnikum zahrnuje dvě velké skupiny odlišné jak jazykově, tak i tradičním způsobem života: kočovné \"Čavčuveny\" (korjacky \"чав’чыв’ав’\", \"čav’čyv’av’\"), obyvatele vnitrozemí věnující se chovu sobů, a usedlé \"Nymylany\" (korjacky \"нымылг’о\", \"nymylg’o\"), živící se především lovem mořských savců a rybolovem. Vzhledem k výrazné odlišnosti obou skupin bývají \"Nymylani\" – známí také jako \"Aljutoři\" – někdy uváděni jako samostatná etnická skupina.\n\nV průběhu 20. století byli Korjaci vystaveni silné kulturní asimilaci ze strany ruského národa, což vedlo k přechodu většiny obyvatel na usedlý způsob života a rozpadu tradičního beztřídního sociálního systému. V současnosti představuje velký problém celého ruského severu nízká životní úroveň a vysoká nezaměstnanost. Podobně jako další malé národy Severu trpí Korjaci zvýšenou náchylností k některým vážným onemocněním (např. tuberkulóze) a jejich úmrtnost – včetně úmrtnosti novorozenců – koncem 80. let 20. století výrazně převyšovala hodnoty zjištěné u Rusů.\n\nPodle sčítání lidu žilo v Rusku v roce 2010 celkem 7 953 osob hlásících se ke korjacké národnosti. Část Korjaků dodnes hovoří korjačtinou, jazykem z čukotsko-kamčatské rodiny, příbuzným s dalšími jazyky této oblasti, např. čukotštinou nebo itelmenštinou. Počet mluvčích jazyka však v průběhu 20. století rapidně poklesl a v dnešní době se jeho znalost odhaduje u pouhých 5,4 % korjacké populace, většinou mezi příslušníky starší a střední generace – ostatní již používají jako mateřský jazyk ruštinu.\n\nEtnické skupiny označované souhrnně za Korjaky neznají ve vlastním jazyce označení, které by tomuto termínu odpovídalo. Kočovní Korjaci sami sebe nazývají \"чав’чыв’\", \"čav’čyv’\" (mn. č. \"чав’чыв’ав’\", \"čav’čyv’av’\" „pastevci sobů“, „nomádi“), usedlí Korjaci na pobřeží Ochotského a Beringova moře \"нымылг’ын\", \"nymylg’yn\" (mn. č. \"нымылг’о\", \"nymylg’o\" „místní lidé“, „vesničané“). Korjaci z pobřeží jsou také označováni za Aljutory (podle někdejší osady Aljut) a v dnešní době jsou považováni za samostatné etnikum, odlišné od ostatních Korjaků jazykem i způsobem života. Jméno \"Korjak\", původem z korjackého kmene \"кор\", \"kor\" „sob“, přešlo z jazyků okolních národů, např. v jukagirštině zní \"karaka\", do ruštiny a odtud do ostatních světových jazyků.\n\nVe 20. letech 20. století existovaly v Sovětském svazu v rámci kampaně pro užívání autonym (vlastních označení malých národů) snahy o zavedení jména \"нымылан\", \"nymylan\" (odvozeného z etnonyma usedlých Korjaků) pro celý korjacký národ. Označení se však neujalo a do oficiálního užití se vrátil již zavedený název.\n\nO komplikované etnické situaci v této oblasti svědčí i fakt, že při sčítání lidu v Rusku v roce 2002 byli do Korjaků zahrnuti také lidé deklarující národnost aljutorskou (\"алюторцы\"), alutalju (\"алутальу\"), apokvajamyl’o (\"апокваямыл’о\"), apukinskou (\"апукинцы\"), čavčuvenskou (\"чавчувены\"), čavčyv (\"чавчыв\"), kamenskou (\"каменцы\"), karaginskou (\"карагинцы\"), karan’ynyljo (\"каран’ыныльо\"), nymylanskou (\"нымыланы\"), oljutorskou (\"олюторцы\"), vojkypal’o (\"войкыпал’о\") a vojampolskou (\"воямпольцы\").\n\nČukčové a Eskymáci používali pro Korjaky označení \"tann’yt\" „cizinci, nepřátelé“, Jukagirové \"karaka\", kočovní Korjaci pak byli sousedními Eveny nazýváni \"khejeke\" „ti, kteří se objevují na kopcích“ a \"čan’-čivar\" „ti, kteří mají mnoho sobů“.\n\nOd etnonyma Korjaků byl odvozen mimo jiné název někdejšího Korjackého autonomního okruhu, jehož rozsah přibližně odpovídal rozšíření korjackého národa, a Korjackého pohoří, nacházejícího se v severovýchodní části Kamčatského poloostrova.\n\nNárod obývá severní a střední část Kamčatského poloostrova a přilehlé území pevniny vymezené poloostrovem Tajgonos na západě, Beringovým mořem na východě, masivem hory Palpal na severu a pobřežím Ochotského moře na jihu.\n\nKe korjacké národnosti se při sčítání lidu v Rusku v roce 2010 přihlásilo celkem 7 953 osob. Většina z nich žije na území Kamčatského kraje (6 640 osob, 83,5 % z celkové korjacké populace v Rusku). Další významnější korjacké osídlení bylo zaznamenáno v Magadanské oblasti (900 osob, 11,3 %), především na poloostrově Tajgonos (osady Topolovka, Verchnij Pareň, částečně Gižiga), a v jihovýchodní části Čukotského autonomního okruhu (55 osob, 0,7 %). Zhruba dvě třetiny příslušníků etnika tvoří venkovské obyvatelstvo (5 036 osob, 63,3 %), zbývající třetina žije ve městech (2 917 osob, 36,7 %).\n\nVe srovnání s rozšířením v minulosti je patrná migrace za hranice tradičního areálu. Zatímco celková korjacká populace vzrostla v letech 1970–1989 podle oficiálních údajů o 25 %, v Korjackém autonomním okruhu to bylo pouze 11 %. V Petropavlovsku-Kamčatském bylo roku 1989 evidováno 386 Korjaků, za hranicemi Ruské federace téhož roku více než 300. Ačkoli by se mohlo zdát, že velikost populace zůstala v průběhu 20. století poměrně stabilní, zvýšená migrace (ať už dobrovolná, nebo nucená) vedla k dramatickému poklesu znalosti korjackého jazyka: jen v letech 1959–2002 se snížil počet mluvčích z téměř 6 000 na pouhé 3 000.\n\nNa základě zeměpisného rozšíření, jazykových odlišností a některých dalších ukazatelů lze v rámci národa Korjaků vyčlenit následující podskupiny:\n\nZpůsob života etnik a nejstarší kultura, která dala vzniknout korjackému národu, navazovaly na neolitické lovce z asijského vnitrozemí. Počátkem 1. tisíciletí našeho letopočtu se předchůdci Korjaků začali usazovat a specializovat na lov na moři, což bylo provázeno diferenciací na menší etnické skupiny a drobením jazyka do dialektů. V 16.–17. století přešla část Korjaků (dnes známých jako Čavčuveni) pod vlivem sousedních tunguzských národů k pastevectví sobů.\n\nPřevládající zdroj obživy se u Korjaků lišil skupinu od skupiny. Zatímco Čavčuveni získávali většinu životně nezbytných surovin z chovu sobů, většině Aljutorů (Karagincům, Palancům a vlastním Aljutorům) zajišťoval obživu rybolov. Rybolovu se však do značné míry věnovaly i skupiny čavčuvenské. U usedlých Korjaků hrál důležitou roli lov mořských savců.\n\nPrvní písemné zmínky o Korjacích pochází z 50. let 17. století od ruského průzkumníka Semjona Děžňova a Michaila Staduchina, který v letech 1651–1656 podnikl výpravu mj. územím osídleným Korjaky, podél toku řeky Penžiny k jejímu ústí a dále po pobřeží Ochotského moře až do Ochotska.\n\nUž od roku 1690 začalo dobývání této oblasti ruskými kozáky pod vedením mimořádně brutálního a chamtivého atamana Vladimira Atlasova. Nařízením cara Petra I. vznikla Korjakům a dalším domorodým Sibiřanům, povinnosti odvádět roční tribut v kožešinách, tzv. \"jasak\", proti čemuž se bouřili až do konce 18. století. Tehdy ruští dobyvatelé změnili taktiku a místo fyzických bojů začali kmenové vůdce uplácet vodkou, drobnými dárky i přísliby vysokého společenského postavení, pokud budou na vybírání tributu spolupracovat.\n\nOd 18. století v oblasti vznikaly ruské osady a ruští kupci začali s Korjaky obchodovat; žádanými artikly byly zejména železné předměty, látky, sůl, čaj, tabák a střelný prach. Pro Rusy nebylo těžké opít domorodce vodkou a za nepatrný obnos podvodem získat velké množství kožešin a dalšího korjackého zboží. Koncem 19. století se do hry zapojili také američtí obchodníci. Vzniklá konkurence zapříčinila rozvoj volného trhu, což přispělo i ke zlepšení hospodářské situace Korjaků. V 18. a 19. stol. se Rusové nepříliš úspěšně pokoušeli o christianizaci Korjaků.\n\nKromě ekonomického útlaku přinesla ruská kolonizace Korjakům i jiné problémy, zejména v podobě nakažlivých onemocnění, s nimiž si jejich imunitní systém nedokázal poradit. Epidemie sice na Korjaky neměly tak drastický účinek, jako na sousední Itelmeny a Jukagiry, ale i tak v průběhu 18. stol. snížily jejich populaci nejméně o polovinu.\n\nV roce 1923 byla na Kamčatce ustavena sovětská vláda a s ní přišla kolektivizace, plánovité hospodářství a regulace cen státem. Protože tradiční korjacká společnost neznala sociální třídy a stála na společné práci a vzájemné pomoci, těžko její lidé chápali, proč byli ve jménu kolektivismu někteří z jejich středu odstraněni jakožto kulaci.\n\nNástup sovětské vlády znamenal pro mnoho Korjaků konec nomádství. Zatímco ještě v roce 1926 kočovalo 55 % z nich, v roce 1940 už pracovalo 60 % v kolchozech a artělech. Do kolchozů byl soustředěn také rybolov, do nějž byl ale zapojen jen zlomek Korjaků – většina ryb se lovila průmyslově.\n\nStejně jako u mnoha jiných malých severních národů proběhla i u Korjaků silná kulturní asimilace ruským obyvatelstvem. V rámci boje proti negramotnosti byly děti k velké nelibosti rodičů povinně posílány do internátních škol. Zde se setkávaly s posměchem na adresu šamanistických praktik a náboženství vůbec; naopak byly vyučovány „pokrokovému“ ruskému stylu života. Sovětské úřady usilovaly o přechod Korjaků od tradičního života k ruskému způsobu bydlení, technologiím, vzdělávání aj. Mnohé korjacké osady byly přímo zničeny. Řada Korjaků proto upustila od pastvy sobů či rybaření a začala pracovat v jiných oblastech (zemědělství, průmysl, sociální sféra aj.).\n\nNeblahý dopad na Korjaky měly – a dodnes mají – jaderné testy prováděné v Sovětském svazu v 50. a 60. letech 20. století. Radioaktivní izotopy akumulované v lišejnících přešly prostřednictvím sobů a jejich masa ve zvýšených koncentracích do těl Korjaků, což výrazně oslabilo jejich přirozenou imunitu. Následkem toho dramaticky vzrostl výskyt tuberkulózy, vysokého krevního tlaku, chronických plicních onemocnění a rakoviny. Průměrný věk dožití klesl u Korjaků pod hranici 50 let, částečně i v důsledku vysoké mortality novorozenců, dosahující v průměru 52,6 úmrtí na 1000 narozených dětí.\n\nZánik kolchozů a sovchozů po rozpadu Sovětského svazu se vedle dalších malých národů nepříznivě dotkl i Korjaků. Kolchozní stáda sobů, počátkem 90. let čítající celkem 160 tisíc kusů, byla privatizována; drobní pastevci však nebyli schopni zajistit ani základní reprodukci a jejich počet tak do roku 1998 poklesl na 63 tisíc kusů. Podle oficiálních údajů vzrostla v letech 1992–1997 v Korjackém autonomním okruhu nezaměstnanost příslušníků malých národů Severu 9,4krát. Nezbylo jim, než se vrátit k naturálnímu hospodaření, peněžní příjmy u nich v průměru nedosahují ani poloviny životního minima.\n\nKorjačtina je jazyk malé izolované čukotsko-kamčatské jazykové rodiny, prokazatelně příbuzný pouze s aljutorštinou, kerečtinou, čukotštinou a itelmenštinou. Při sčítání lidu v roce 2002 uvedlo znalost korjackého jazyka 3 019 osob, tedy 34,5 % z celkového počtu Korjaků v Rusku. Procento Korjaků, kteří jazyk bez potíží ovládají, je však patrně mnohem nižší, podle některých odhadů jen 5,4 %.\n\nZ hlediska morfologické typologie se korjačtina řadí k aglutinačním jazykům s výskytem sufixů, prefixů i cirkumfixů (tedy afixů složených z prefixové a sufixové části). Oproti příbuzné čukotštině zde existuje navíc opozice dvojného a množného čísla (čukotský příznak plurálu \"-t\" odpovídá korjackému duálu, zatímco korjacký plurál nemá v čukotštině ekvivalent) a specifické pádové formy. Základní větná konstrukce je ergativní. Podobně jako v dalších ergativních jazycích existují u sloves dva typy časování: podmětné a podmětně-předmětné, jehož tvary vykazují shodu s osobou a číslem podmětu i předmětu. Slovesa mají čas přítomno-minulý, předminulý, minulý II, budoucí I a budoucí II; způsob oznamovací, rozkazovací a subjunktiv. Větný slovosled je relativně volný.\n\nKorjačtina se rozpadá do řady dialektů, např. čavčuvenský, apukinský, itkanský, kamenský, parenský, karaginský nebo palanský; ne všechny jsou vzájemně srozumitelné. Za dialekt byla považována také aljutorština, dnes zpravidla chápaná jako samostatný jazyk, k němuž jsou v širším smyslu přiřazovány i některé dialekty původně chápané jako korjacké (palanský, karaginský). V rámci čukotsko-korjacké skupiny se vymezují tzv. \"j\"-dialekty (čavčuvenský a další), \"t\"-dialekty (aljutorské) a \"r\"-dialekty (čukotské), označované podle korespondujících hlásek v jednotlivých dialektech (srovnej např. korjacké jin’e-k\", aljutorské tin’a-k\" a čukotské \"rin’e-k\", vše s významem „létat“).\n\nPrvní korjacká abeceda vycházející z latinky byla vytvořena pro čavčuvenský dialekt v roce 1931. O pět let později vznikla nová abeceda na bázi azbuky, která se používá dosud.\n\nDnes se korjačtina vyučuje na prvním stupni základních škol, na pedagogické škole v městě Palaně, na Institutu národů Severu pedagogické univerzity A. I. Gercena v Petrohradu.\nV korjackém jazyce existuje pravidelné rádiové a televizní vysílání (z Palany). Články v korjačtině občas vychází i v regionálním deníku \"Narodovlastije\". Ve všech médiích se používá čavčuvenský dialekt, který nemusí být všem mluvčím korjačtiny bez problémů srozumitelný.\n\nKorjacká mytologie vykazuje řadu podobností s mytologiemi altajských národů, Eskymáků a především Indiánů severozápadního pobřeží Tichého oceánu. Mýtus o stvoření světa není zaznamenán, veškeré známé příběhy již předpokládají jeho předchozí existenci. Podle tradičních představ se vesmír skládá z pěti světů, přičemž Země se nachází uprostřed.\n\nÚstřední postavou korjacké mytologie je \"Velký havran\" zvaný \"Quikɪnnaqu/Kutkinnaku\", od nějž Korjaci odvozují svůj původ. Označení sestává z vlastního mytického jména \"Kutqi/Quikɪy/Kuskɪl/Quikɪl\" a augmentativního sufixu \"-naku\", znamená tedy přibližně \"Velký Kutqi\". Tentýž havran figuruje také v mytologiích sousedních Itelmenů (\"Kutq\") a Čukčů (\"Kurkɪl\"), ale i severoamerických Tlingitů, Haidů a Cimšianů. Ze 140 zaznamenaných legend existuje pouze 9, ve kterých o něm nebo jeho dětech nepadne zmínka. Názory na jeho původ se různí: jedna z legend tvrdí, že vznikl ze zrnka prachu, které Nejvyšší bytosti odpadlo při broušení nože z nebe na zem. Podle některých legend byl stvořen Nejvyšší bytostí, podle jiných se stvořil sám. Podle jednoho z mýtů z pera, které Velký havran ztratil, když letěl přes moře, vznikl dnešní poloostrov Kamčatka.\n\nVedle Velkého havrana se v mýtech vyskytuje jiný, obyčejný havran (\"valve\"), pojídající psí mršiny a výkaly. S kultem Velkého havrana nemá nic společného, hraje však jistou roli v korjacké kosmogonii: když snědl slunce, našla ho dcera Velkého havrana, vytáhla mu je z úst a havrana zabila. Tato legenda připomíná příběh o osvobození slunce známý mezi Indiány severozápadního pobřeží.\n\nV dávných dobách bylo běžné převtělování neživých věcí do lidí a naopak. Ze svazku Velkého havrana s různými zvířaty (tuleni, psy, vlky, myšmi), neživými věcmi (kameny, stromy, rostlinami) a přírodními jevy (větrem, mraky) se pak zrodili lidé. Jistá legenda vypráví, že Havran stvořil nejprve muže, aby stvořenou zemi osídlili. Později stvořil také velice krásnou ženu, do níž se všichni muži bezhlavě zamilovali. Když zemřeli, proměnili se v hory; jejich srdce však stále planula láskou k oné ženě, a tak se zrodily kamčatské sopky.\n\nVelký havran přinesl lidem světlo, naučil je rozdělávat oheň a lovit mořská i pozemská zvířata. Daroval jim také šamany a kouzelné amulety, aby lidi chránili před zlými duchy. Protože však lidé nechtěli poslouchat jeho příkazy, jednoho dne je opustil a jeho další osudy zůstávají neznámé.\n\nJméno Velkého havrana se objevuje ve všech modlitbách a zaříkadlech. Každá šamanská seance začíná jeho přivoláním do domu, aby byl obřadu přítomen. Při léčení nemocných Korjaci dramaticky ztvárňují mýtus, v němž Havran uzdravil své vlastní děti.\n\nDalší významnou postavou korjacké mytologie je Nejvyšší bytost, označovaná podle situace nejrůznějšími jmény, např. Vesmír (\"Ñaíñɪnen\"), Pán Horního světa (\"G̣íčhol-Etɪ'nvilan\"), Bytí (\"Vahɪ'cñɪn\") aj. Spolu s Velkým havranem nastolila ve vesmíru prvotní řád. V podobě starého muže obývá spolu se svou rodinou Horní svět, odkud řídí chod věcí na zemi a dohlíží na dodržování stanovených tabu. Pokud lidé nedodržují jeho příkazy nebo nepřinášejí řádné oběti, upadá do spánku, lov se stává neúspěšným a lidé jsou potrestáni hladomorem nebo jinými pohromami.\n\nKlíčovou roli v životě Korjaků hrají zlí duchové zvaní \"kaláu\" (v jednotném čísle \"kála\"), jimž je připisována vina za veškeré lidské nemoci i smrt. Podle tradičních představ útočí na lidi neviditelnými šípy, sítěmi a sekerami. Ochranu před zlými duchy mají lidem poskytovat nejrůznější zaklínadla a amulety a především šamanské seance, kdy jsou na pomoc přivoláváni pomocní duchové. K získání přízně těchto duchů bývají někdy obětována zvířata, zejména psi a sobi. Vzhledem k vysoké hodnotě těchto zvířat bývají namísto jejich obětování někdy používány amulety zhotovené z částí jejich těl (vlasů, nosů, uší) nebo vyřezávané sošky, které je zpodobňují.\n\nTradiční korjacká hudba spadá zejména do čtyř žánrů:\n\nKaždý rok na podzim slaví kočovní Korjaci svátek vítání sobů \"Koianniajtatgyjnyn\". Při této příležitosti zdobí svá obydlí (jarangy) vrbovými větvičkami a pomocí smyčcového vrtáku, považovaném v animistickém vidění světa za domácí božstvo a ochránce domu, rozdělávají venku malý rituální oheň. Ze stáda je obětován jeden sob, jehož morek je následně ochránci domu darován za potravu. Přes noc hosté zpívají a hrají na bubny.\n\nHlavní téma oslav u usedlých Korjaků z pobřeží představuje lov mořských savců. Příkladem může být slavnost tuleňů, zvaná \"Memylangyt\", slavnost velryby (\"Jañja-ena’čīxtitgīn\"), konaná v říjnu při příležitosti ulovení velryby či běluhy, nebo slavnost vytahování koženého člunu na břeh (\"Menatva’ñtara\") před příchodem zimy.\n\nPodobně jako u dalších původních národů Sibiře hraje i v životě Korjaků velkou roli psychotropní houba muchomůrka červená. Usušené plodnice bývají využívány k nejrůznějším účelům. Houba zastává důležitou úlohu v lidovém léčitelství, především mezi staršími lidmi. Pro její stimulující účinky ji Korjaci konzumují zejména před fyzicky náročnými činnostmi, např. několikadenními pochody. Oblibě se těší i mezi hudebníky, jejichž kreativitu houba údajně podněcuje a pomáhá jim zůstat bdělými při celonočních koncertech. Muchomůrky nechybí ani při slavnostních příležitostech (oslava konce sezóny lovu a sběru, svatby), kdy bývají jejich sušené klobouky (obvykle jeden až tři na osobu) namáčeny v borůvkové šťávě a touto šťávou také zapíjeny. U tohoto způsobu konzumace nebyly zaznamenány nepříznivé vedlejší účinky, pokud nedojde k požití nadměrného množství plodnic nebo jejich kombinaci s alkoholem.\n\n\n\n"}
{"id": "589339", "url": "https://cs.wikipedia.org/wiki?curid=589339", "title": "Martin Rausch", "text": "Martin Rausch\n\nMartin Rausch (* 9. října 1977, Bratislava) je slovenský moderátor, textař a hudební dramaturg. Jeho umělecký pseudonym \"Pyco\", se stal postupem času součástí jeho občanského jména a dnes je znám především jako Martin Pyco Rausch.\n\nMartin Rausch je téměř 20 let na rostlinné stravě (vegetarián, který si dá ryby).\n\nZačínal jako hudební redaktor ve Fun Rádiu, následně získal post moderátora v STV, kde moderoval relaci o vaření a cestování.\nVýrazně na sebe upozornil teprve uváděním tří sérií projektu \"Slovensko hľadá Superstar\" (STV, společně s Adelou Banášovou). Následně na Markíze uváděl tři ročníky soutěže \"Let’s Dance\" (obdoba StarDance, první dva ročníky opět s Adelou) a v letech 2009 a 2010 znovu na STV národní kola Slovenska pro soutěž Eurovize.\n\nV roce 2010 moderoval s Jakubem Prachařem televizní projekt \"Česko Slovensko má talent\" (TV Prima, TV JOJ), zatímco jeho někdejší kolegyně Adela byla porotkyní konkurenční česko-slovenské show \"Talentmania\".\n\nNa jaře roku 2014 moderoval zpěváckou show Česko Slovenský X Factor.\n\nV roce 2015 moderoval Superstar 2015 na TV NOVA.\n\n\n"}
{"id": "589347", "url": "https://cs.wikipedia.org/wiki?curid=589347", "title": "Jaderný dualismus", "text": "Jaderný dualismus\n\nJaderný dualismus je přítomnost dvou typů buněčných jader v jedné buňce, přičemž obě jádra obsahují stejnou genetickou informaci, ale zpravidla vypadají odlišně. Těmito dva druhy jader jsou obvykle mikronukleus a makronukleus. Mikronukleus je obvykle menších rozměrů a umožňuje především uchovávání a rekombinaci genetické informace. Má jen nepatrnou genovou expresi. Makronukleus je v typickém případě větší a účastní se udržování a regulace životních funkcí (díky expresi genů), čímž přímo ovlivňuje fenotyp.\n\nPřítomnost jaderného dualismu je typická pro všechny nálevníky (Ciliophora) a pro některá stadia (agamonty) dírkonošců (Foraminifera), jako je \"Rotaliella heterokaryotica\". Co se týče nálevníků, jako je třeba modelová trepka (\"Paramecium\"), při pohlavním rozmnožování (tzv. konjugaci) se makronukleus rozpadá a z mikronukleu často složitým způsobem vznikají haploidní jádra, která si oba partneři vymění.\n"}
{"id": "589352", "url": "https://cs.wikipedia.org/wiki?curid=589352", "title": "Strategie-31", "text": "Strategie-31\n\nStrategie-31 (: \"Стратегия-31\") je celonárodní občanské hnutí za svobodu shromažďování v Ruské federaci. Hnutí vzniklo v létě 2009 jako série občanských protestů na obranu svobody shromažďování (podle článku 31, Ústavy Ruské Federace), které se konají pravidelně každý 31. den v měsíci v 18:00 na různých místech Ruska.\n\nPrvní protestní akce se konala 31. července 2009 v Moskvě na Triumfálním náměstí. Od roku 2010 získává Strategie-31 podobu celonárodního hnutí a protestní akce se pod jeho záštitou konají také v Petrohradu, Novosibirsku a dalších ruských městech.\nMítinky na podporu Strategie-31 probíhají také mimo území Ruské Federace – v Berlíně, Bruselu, Kyjevě, Praze, Tel Avivu, Helsinkách, Brně a dalších městech.\n\nŽádná z akcí Strategie-31 nebyla oficiálně povolena. Jako důvody neudělení povolení k demonstraci jsou uváděny akce jiných skupin, které si vždy podaly žádost dříve, a to bez ohledu na místo předpokládaného konání. \n\nVšechny akce Strategie-31 bývají rozehnány policií a pořádkovými silami OMON a provázeny masovým zatýkáním účastníků. \n\n"}
{"id": "589353", "url": "https://cs.wikipedia.org/wiki?curid=589353", "title": "Kostel Všech svatých (Litoměřice)", "text": "Kostel Všech svatých (Litoměřice)\n\nBarokní děkanský kostel Všech svatých v Litoměřicích se nachází v centru města na nároží Dlouhé a Jezuitské ulice v jihovýchodním koutu Mírového náměstí naproti Staré radnici. Pro svoji typickou bílou barvu na fasádě se mu také říkává prostě jen bílý kostel. Výraznou dominantou stavby je věž vysoká 54 metrů s ochozem a věžními hodinami. Mezi nejzajímavější artefakty v jeho interiéru patří obraz \"Kristus na hoře Olivetské\" litoměřického mistra z počátku 16. století, z vnější výzdoby pak socha Panny Marie s Ježíškem na jižní straně budovy. Je chráněn jako kulturní památka České republiky.\n\nJde o velmi starou, původně románskou, církevní památku, která pochází z první poloviny 12. století (nachází se zde nejstarší dochované zdivo ve městě) a jenž postupem doby prošla řadou přestaveb. První písemné zmínky o něm pocházejí u roku 1235 z doby, kdy byl kostel z počátku součástí raně středověkého městského opevnění, jeho součástí byl i přilehlý hřbitov, který zde býval až do roku 1790. Přibližně roku 1350 zde začal kázat Konrád Waldhauser. Gotickou přestavbu kostel prodělal v roce 1480, v roce 1501 začala přestavba kostelní věže, která postupně probíhala po celé 16. století, kdy na věž přibyly v roce 1554 věžní hodiny a v roce 1584 i ochoz s věžičkami. Loď byla původně kratší, což naznačují tři stanové střech z roku 1570. V té době bylo obyvatelstvo kališnické, a proto zčásti zachovávají tvar kalicha. Prodloužena k západu byla v roce 1612. Na hřebenu střechy za dnešním průčelím se nachází „panenská věžice“ s letopočtem 1616. Kupolová centrální kaple sv. Rocha po severním boku a sv. Jana Nepomuckého po jižním boku, jakož i sousední kapli sv. Barbory přistavěl mezi lety 1697 (1676?) – 1703 Giulio Broggio. Již boční loď a ostatní severní kaple přistavěl v letech 1717–1724 Octavio Broggio, který zároveň provedl úplnou barokizaci celé stavby a zapojil do ní i starší středověkou věž. Oba Broggiové, otec i syn, byli posléze pohřbeni pod presbytářem kostela. Štukatérské práce prováděli \"F.\" a \"M. Dollingerové\", kamenické \"O. Kraus\", hlavice pilastrů zhotovil \"P. Bianco\", vázy s plameny \"Josef Fischer\". O opravě kostela došlo v letech 1740–1746, pak zevně zvláště v roce 1888 a 1925, uvnitř v letech 1897–1898, v roce 1935 a poté na počátku 21. století v období kdy byl duchovním správcem děkan Karel Havelka.\n\nKostel prodělal složitý stavební vývoj. Presbytář je v jádře gotický. Pod střechou severní boční kaple jsou zazděná okna z doby okolo roku 1280. Současný barokní kostel je podélnou stavbou bazilikálního typu. Má polygonální presbytář, nižší přístavky sakristií, boční loď a kaple, které zčásti vystupují. Při severním boku je vysoká gotická věž. Průčelí kostela je trojdílné. Je trojosé se složitě profilovanými římsami a dvěma průběžnými vertikálními štenýři trojbokých pilastrových svazků s proláklými vnějšími boky. Hlavní portál je obdélný v pilastrové edikule s vázami a zvlněnou římsou. V bočních polích se nacházejí niky. V patrové části hlavního portálu je osové okno s trojdílným záklenkem. Na hlavní římsou se nachází nástavec s volutovými křídly. V trojúhelníkovém šítu je akantová kartuše s městským znakem. Nad střechami bočních kaplí jsou proláklé hřebeny mezikaplových stěn. Okna kostela jsou obdélná se štukovými římsami rozmanitých tvarů. Při severním boku z ulice je zvláštní schodiště ke dveřím sv. Rocha, která má proléklé průčelí a lucernu na střeše. Z jižního boku vystupuje kaple sv. Barbory, která má stejné průčelí jako kaple sv. Rocha, ale je bez schodů a lucerny. Původní opěrné pilíře chórového závěru byly barokizovány do podoby pilastrových štenýřů.\n\nUvnitř jsou v hlavní lodi křížové klenby s bohatě štukovanými žebry. Hustě profilovaná hlavní římsa s plastikami andělů je pod okny propadlá. Na pilířích mezi arkádami bočních kaplí jsou vysoké pilastry s korintskými hlavicemi od \"P. Bianky\". Všude na klenbách, stěnách, římsách a při oknech je velmi bohatá štuková ornamentika, zejména od \"M. Dollingera\". V bočních lodích a kaplích jsou jednak kupole s lucernou, a jednak příčné valené klenby nebo české placky.\n\nNa severní straně vlevo v 1. kapli je zpovědnice z roku 1776. Pochází od \"O. Schütze\" a \"F. Witkopfa\". Na dvířkách se nachází reliéf a zpovědnice je zdobena rokokovými i luisézními řezbami. Na pilíři 1. kaple je oltář sv. Jana a sv. Pavla, který je u umělého mramoru. Jedná se o rokokový portálový oltář s andílky, dílo z roku 1747 od \"V. Hennevogela\". Titulní oltářní obraz z roku 1759 je připisován \"J. Čechovi\" (\"Czechovi\"). Ve 2. kapli je oltář \"Panny Marie Karlovské\". Je rokokový, portálový, sloupový, z umělého mramoru z roku 1750 od \"V. Hennevogela\". Oltář má nástavec s volutovými křídly, četné plastické doplňky. Titulní obraz a oválný obraz v nástavci jsou původní. Po stranách se nacházejí bílé sochy sv. Jana Křtitele a klečícího sv. Viléma. Ve 3. kapli je barokní oltář sv. Anny. Pochází z roku 1721. Je dřevěný, portálový a sloupový. V nástavci má akantové kartuše a nese četné plastické doplňky. Titulní obraz sv. Anny s Ježíškem a Pannou Marií i oválný obraz v nástavci jsou původní. Po stranách oltáře sv. Anny jsou dřevěné polychromované a zlacené sochy sv. Josefa a sv. Jáchyma. Na oltářní menze je rokoková skříňka ze 3. čtvrtiny 18. století s Jezulátkem. Ve čtvrté kapli je barokní oltář sv. Josefa z roku 1729. Oltář nese nástavec s velikým oválným obrazem v bohatě řezaném akantovém rámu se dvěma velkými anděly a dalšími plastickými doplňky. Na oltářní menze je rokoková řezaná skříňka z poloviny 18. století se sochou Piety. Dvě barokní zpovědnice pocházejí ze 2. čtvrtiny 18. století. Jsou bohatě řezané. Na dvířkách mají reliéfy od \"Mistra z Teplic\"(?). Zpovědnice byly do kostela přenesené v roce 1786 ze zrušeného jezuitského kostela. Kostelní lavice s pilastry a výplněmi pocházejí z roku 1829. Na čtvrtém pilíři se nachází rokoková kazateln z 1et 1752–1753. Je z umělého mramoru s dřevěnými řezbami. Je dílem \"V. Hennevogela\", sochaře \"A. Eckerta\" a malíře \"F. Beldingera\". Válcovité řečniště kazatelny je opatřené s pilastry a sochami sv. Štěpána, sv. Petra, sv. Pavla a sv. Vavřince. Mezi nimi se nacházejí tři reliéfy. Zadní stěna kazatelny je proláklá. Na její stříšce jsou voluty, andílci s atributy, symboly evangelistů a žehnající Kristus. Pod kazatelnou je šestipanská lavice z let 1746–1747. Lavice je s pilastry a bohatě řezanými dvířky. V 5. kapli, s kupolí a lucernou, je oltář sv. Rocha. Jedná se o barokní oltář z konce 17. století, který byl obnoven v roce 1892. Je portálový a sloupový, po stranách má akantová křídla. Oltářní obraz je novodobý, umístěný v secesním rámu. Sochy \"sv. Veroniky s rouškou a Krista\" u sloupku jsou barokní, dřevěné a zlacené. Pocházejí z poloviny 18. století. Původně byly u oltáře sv. Kříže. Deskový obraz Krista na Olivetské hoře je od \"Mistra litoměřického\" z období po roku 1500. Je velmi dobře zachovaný a nachází se v novějším rámu s řezaným nástavcem rokokového tvaru. Zpovědnice je rokoková ze 3. čtvrtiny 18. století. Je s řezbami a reliéfem na kupoli. Přenesena byla roku 1786 ze zrušeného jezuitského kostela. Lavice jsou s řezbami a volutovým nástavcem. Pocházejí ze 2. čtvrtiny 19. století. V presbytáři jsou po obou stranách magistrátní lavice. Jedná se o rokokové dílo z letech 1746–1757 s pilastry, řezbami, nástavci a městskými znaky.\n\nHlavní oltář zasvěcený Všem svatým je rokokový. Byl postaven v letech 1740–1746 patrně podle projektu \"Octavia Broggia\", jeho synem \"O. A. Broggiem\", mramorářem \"J. V. Hennevogelem\", za účasti malíře a pozlacovače \"F. Meinerta\" a sochaře \"A. Eckerta\". Tvoří jej rozměrná architektura typu trojosého triumfálního oblouku se čtyřmi sloupy. Má zvlněné náběhy rozeklaného šíttu a pilastrový nástavec. Jsou zdečetné plastické doplňky a zlacené dřevěné ornamenty. Titulní obraz má složitou figurální kompozici. Pochází z roku 1747 od \"J. F. Müllera z Prahy\". Před sloupy a na záklencích bočních průchodů jsou veliké sochy čtyř západních latinských otců: sv. Řehoře, sv. Jeronýma, sv. Ambrože a sv. Augustina. Nahoře nad nimi se nachází Mojžíš a Árón, sedící andělé a v nástavci Bůh Otec s andílky.\n\nNa jižní straně vpravo před presbytářem je kaple s kupolí a oltářem sv. Jana Nepomuckého. Barokní oltář je dřevěný z období kolem roku 1730. Pochází zřejmě od \"mistra z Teplic\". Je portálový, sloupkový a má nástavec s volutovými křídly a četnými plastickými doplňky. Titulní obraz a oválný obraz v nástavci jsou původní. Nacházejí se zde čtyři reliéfy s výjevy ze života sv. Jana Nepomuckého. Po stranách oltáře jsou polychromované sochy sv. Václava a sv. Ludmily. V menze je umístěn ležící sv. Jan Nepomucký. Křtitelnice, která je pozdně gotického typu a pochází z 1. poloviny 16. století, je cínová. Pod kružbami má reliéfy světců, které pocházejí snad až z let 1628–1628. Na pilíři hlavní lodi je, z umělého mramoru, rokokový oltář \"Černé Matky Boží\". Pochází z let 1756–1758 od \"Jana\" a \"Mart. Hennevogelů\", za účasti sochaře \"A. Eckerta\" a pozlacovače \"F. J. Beldingera\". Tento oltář je portálový a má proláklý nástavec s pilastry a štítem. Dole po stranách má zlacené sochy sv. Anny a sv. Alžběty. Titulní obraz v rokokovém rámu pochází z roku 1758. Na menze je bohatě řezaný tabernákl z let 1767–1768 od \"A. Maxe\" ze Sloupu. V sousední jižní kapli je rokokový oltář sv. Babory. Pochází z roku 1740 od \"J. K. Hennevogela\". Je portikového typu, má kompozitní sloupky a nástavec. Titulní obraz je od Jana Petra Molitora z Prahy. Po stranách má sochy sv. Kateřiny a sv. Markéty. Na stěnách kaple jsou rokokové malby z poloviny 18. století. Nad západním průchodem je zobrazení \"sv. Barbory před soudem\", nad východním průchodem \"Stětí sv. Barbory\". Na třetím pilíři je rokokový oltář sv. Peregrina z roku 1757. Má dva reliéfy na predelle. Titulní obraz je původní. Je umístěn v rámu s bohatě řezanými rokajovými křídly a andílky. Dvě zpovědnice v sousedních bočních jsou pozdně barokní ze 2. čtvrtiny 18. století. Jsou opatřeny hermovými pilastry, andílky, kupolemi, plastickými doplňky a bustami sv. Petra a sv. Pavla. Na dvířkám mají \"reliéfy od mistra z Teplic\"(?). Na místo byly přeneseny v roce 1786 ze zrušeného jezuitského kostela. Na dalším pilíři se nachází oltář sv. Liboria z roku 1714. Titulní obraz je původní a nachází se v rámu s bohatě řezanými akantovými křídly a kartuší v nástavci. Před predelou je menší rokoková edikula s votivním obrazem s loděmi na moři. Pochází ze 3. čtvrtiny 18. století. Na prvním pilíři jižní strany je rokokový oltář Čtrnácti svatých pomocníků. Je zhotoven z umělého mramoru a pochází z roku 1747 od \"V. Hennevogela\". Je portálový s andílky. Titulní obraz je připisován \"J. Čechovi\" (\"Czechovi\"). V 1. jižní kapli kapli je rokokový oltář sv. Kříže. Zhotoven byl z umělého mramoru v roce 1766 \"M. Hennevogelem\". Uprostřed se nachází kříž s Kristem, který býval od roku 1686 na hlavním oltáři. Po stranách oltáře sv. Kříže se nacházejí zlacené sochy Panny Marie a sv. Jana z poloviny 18. století. Na stěnách a klenbě kaple jsou původní malby z roku 1765 od \"J. Čecha\" (\"Czecha\"). Na klenbě jsou andílci s nástroji Kristova utrpení, ve cviklech jsou symboly, na západní stěně \"Mojžíšův zázrak vody\" a nad východním průchodem bíblický výjev: \"Měděný had\", který byl odkryt při opravě kostela v roce 1935 a byl dost přemalován. Kostelní lavice jsou rokokové z let 1745–1757. Mají pilastry na čelech a bohatě řezané boky. Varhany pocházejí z roku 1884. Mají starší pozitiv a jsou opatřeny bohatými rokajovými řezbami z roku 1774 od \"J. Rusche\".\n\nVysoká hranolová věž stojící při kostele je gotická a pochází z roku 1341. Má štěrbinová okénka i hrotitá okénka s nosy. Ve zvonovém patře jsou větší hrotitá okna bez nosů. V přízemí věže je velká místnost s křížovou klenbou o klínových žebrech s výžlabkem a kruhovým svorníkem. Je těžko přístupná několika pevnými dveřmi z kostela a sloužila jako pokladnice. V patrových částech je zvláštní složitá dřevěná konstrukce pro zvony z let 1514–1517 od \"mistra Jiříka\" z Plzně. Zděný ochoz je z roku 1583 na místě staršího dřevěného. Střecha věže, datovaná do roku 1587, byla opravována v letech 1635 a 1713. Omítka věže byla obnovena v roce 1871, dále v roce 1954, a znovu na počátku 21. století.\n\n\n"}
{"id": "589361", "url": "https://cs.wikipedia.org/wiki?curid=589361", "title": "Pranas Eidukevičius", "text": "Pranas Eidukevičius\n\nPranas Eidukevičius, litevsky \"Pranas Eidukevičius, (Vinco)\", krycí jméno: \"Marcelka\", (, Virbalis, Kybartský valsčius (historická administrativně-územní jednotka, přibližně na úrovni gminy), Ruské impérium – 7. března 1926, Moskva, SSSR) byl litevský politik, nejvíce známý jako jeden z organizátorů a první vůdce Komunistické strany Litvy, jinak také činitel Polské socialistické strany, Litevské strany sociálně-demokratické (LSDP) a Sociálně demokratické dělnické strany Ruska.\n\nPranas Eidukevičius se narodil v rodině železničáře. V letech 1885–1895 pracoval jako dělník v továrnách v Kaunasu, zúčastnil se stávek, za což byl pronásledován. V roce 1895 utekl do Rigy, kde pracoval jako zámečník, zúčastnil se akcí místních sociáldemokratů, za to byl v roce 1898 poslán do vyhnanství. V letech 1901–1903 bydlel v Grodně, v Białystoku, ve Volkovysku. Roku 1902 vstoupil do Socialistické strany Polska (PPS), v roce 1903 organizoval stávku v Grodně. Roku 1905 se účastnil revoluce v Lodži a Vilniusu.\n\nV roce 1906 se stal členem Sociálně demokratické strany Litvy, spolupracoval také s bolševiky (přispíval do novin \"Pravda\"). Na sedmém sjezdu strany roku 1907 hájil ideu spojení strany s RSDDS. Udržoval kontakty polskými dělníky, po dobu 10 let působil v polských socialistických oddílech.\n\nRoku 1907 se setkal s Leninem v otázce pomoci stávkujícím dělníkům ve Vilniusu.\n\nVe snaze zbavit se carské policie odešel roku 1909 na rok do Spojených států. Poté se vrátil a byl uvržen do vězení. Roku 1913 byl vyhoštěn. Odešel opět do USA, kde vedl stávku ve Filadelfii. V roce 1915 byl předsedou hlavního střediska dělnického odborového svazu ve Vilniusu.\n\nV říjnu 1918 se stal jedním z organizátorů prvního sjezdu Komunistické strany Litvy, na kterém byl zvolen čestným předsedou.\n\nPo obsazení Vilniusu Polskem odešel do Moskvy, kde roku 1926 zemřel.\n"}
{"id": "589366", "url": "https://cs.wikipedia.org/wiki?curid=589366", "title": "Opalinky", "text": "Opalinky\n\nOpalinky či také opaliny (Opalinea) je skupina asi 400 druhů parazitických prvoků řazených do kmene Stramenopila. Při zběžném pohledu se podobají nálevníkům, ale v několika klíčových znacích (nemají jaderný dualismus ani pelikulární alveoly) se od nich liší. Někdy se zařazují do širší skupiny Opalinata, která zahrnuje i příbuzné proteromonády (Proteromonadea).\n\nJejich buňky jsou obrvené, přičemž brvy jsou seřazeny v řadách. Bývají mnohojaderné a mají i mnoho mitochondrií. Celkově tělo totiž dosahuje velkých rozměrů, přestože je tvořeno jednou buňkou. Při dopadu světla na jejich zvrásněný povrch často opaleskují (lesknou se), což jim také dalo název.\n\nŽijí ve studenokrevných obratlovcích, jako jsou obojživelníci (zejména žáby), ale i ryby či plazi, buď jako paraziti či jako neškodní komenzálové. Přenos mezi hostiteli umožňují cysty, které se po pozření např. pulcem začnou v jeho střevě vyvíjet. Dochází k složité fázi jejich životního cyklu, při níž vznikají díky mitózám a meiózám pohlavní buňky. Jejich splýváním vznikají buď cysty nebo někdy velká trofická stadia.\n\nPatří sem rody jako \"Cepedea\", \"Opalina\", \"Protoopalina\", \"Protozelleriella\" a \"Zelleriella\".\n"}
{"id": "589380", "url": "https://cs.wikipedia.org/wiki?curid=589380", "title": "Zrachja", "text": "Zrachja\n\nZrachja ( זְרַחְיָה‎, v oficiálním přepisu do angličtiny Zerahya, přepisováno též Zrahia) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 72 metrů v pobřežní nížině, v regionu Šefela. Východně od obce probíhá vádí Nachal Guvrin.\n\nObec se nachází 15 kilometrů od břehu Středozemního moře, cca 44 kilometrů jižně od centra Tel Avivu, cca 47 kilometrů jihozápadně od historického jádra Jeruzalému a 5 kilometrů jižně od města Kirjat Mal'achi. Zrachji obývají Židé, přičemž osídlení v tomto regionu je etnicky převážně židovské.\n\nZrachja je na dopravní síť napojena pomocí lokální silnice číslo 3613, která východně od vesnice ústí do dálnice číslo 40.\n\nZrachja byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Tehdy také zanikla arabská vesnice al-Džaladija, jež do té doby stála na severním okraji nynější židovské vesnice.\n\nZakladatelem mošavu byli Židé z Íránu. Místní ekonomika je založena na zemědělství (rostlinná výroba, chov drůbeže). Obec prochází stavební expanzí (67 bytových jednotek pro mladou generaci usedlíků). Pojmenována je podle biblické postavy \"Serajáše\" připomínaného v Knize Ezdráš 7,1 coby otec kněze Ezdráše.\n\nPodle údajů z roku 2014 tvořili naprostou většinu obyvatel v Zrachja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 695 lidí. Během roku 2014 populace stoupla o 1,5 %.\n\n\n"}
{"id": "589385", "url": "https://cs.wikipedia.org/wiki?curid=589385", "title": "Propadlý hlas", "text": "Propadlý hlas\n\nJako propadlý, případně ztracený hlas se označuje takový hlas, který se vzhledem k volebním systému nepromítl do výsledků. Typickým příkladem je hlas pro stranu, která nedosáhla uzavírací klauzule. Obvykle je považováno za žádoucí, aby volební systém počet možných propadlých hlasů minimalizoval. Volič, jehož hlas se neprojeví, může ztrácet důvěru v daný volební systém, potažmo ztrácet zájem o účast na politickém dění a ztrácet důvěru v demokracii jako takovou. \n\nVelké množství propadlých hlasů je typické pro většinové volební systémy, ale v menší míře jsou propadlé hlasy běžné i v poměrných volebních systémech. Jedním z řešení pro další minimalizaci počtu ztracených hlasů je použití alternativního hlasování.\n\nV případech volebních systémů, kde volič může dát jednomu kandidátovi více hlasů (například kumulativní hlasování) je za ztracený hlas považován i „přebytečný“ hlas pro zvoleného kandidáta, který by volič býval mohl uplatnit jinak.\n"}
{"id": "589387", "url": "https://cs.wikipedia.org/wiki?curid=589387", "title": "Stará radnice (Litoměřice)", "text": "Stará radnice (Litoměřice)\n\nStará radnice v Litoměřicích je budova původní gotické radnice, která se nachází v jihovýchodním rohu Mírového náměstí na nároží s Dlouhou ulicí naproti kostelu Všech svatých. Budova až do roku 1839 sloužila jako litoměřická radnice, dnes v ní sídlí Oblastní muzeum. Je chráněna jako kulturní památka České republiky.\n\nGotické základy budovy jsou středověké, první známá písemná zmínka o ní pochází z roku 1397, zbytky původního zdiva zůstaly zachovány v obloucích zdejšího podloubí na náměstí.\n\nBudova byla velmi vážně poškozena během velkého požáru města v roce 1537. Do renesančního slohu byla přestavěna v letech 1537-1539 nejprve mistrem Pavlem, po jeho smrti pak mistrem Jiřím, v roce 1662 byla u tohoto objektu snížena jeho střecha. \n\nNa nároží budovy (Mírového náměstí a Dlouhé ulice) byla instalována kopie renesanční plastiky z roku 1539. Jde o podobiznu tzv. Rolanda, ten má zde podobu divého muže s kyjem v ruce, což zde, mimo jiné, také připomíná i zdejší kdysi vzkvétající obchod a trh (například městské Mílové právo). Dokládá to i železná maketa staré délkové míry, která je zabudována do pilíře pod touto sochou, jedná se železný tzv. český loket.\n\nV podloubí se nacházejí dva středověké erby, které sem byly přeneseny ze zaniklé Dlouhé brány (která stávala na východním konci dnešní Dlouhé ulice). Oba erby pocházejí přibližně z přelomu 14. a 15. století, jde o městský a říšský znak. Na jižní straně směrem do Dlouhé ulice jsou zbytky zdejšího pranýře. V budově staré radnice působil český spisovatel a myslitel mistr Pavel Stránský, který byl litoměřickým konšelem, od roku 1947 zde má umístěnu svoji pamětní desku. V roce 1916 došlo k samovolnému zřícení střední části budovy, opravy této katastrofy, kterou patrně způsobilo působení spodních vod, probíhaly až do roku 1926.\n\nV interiéru budovy se dochovalo zajímavé vnitřní schodiště, z roku 1542 je zachována i dřevem vykládaná zasedací síň litoměřické městské rady. Ta je vyzdobena vyřezávanými reliéfy českých panovníků i významných litoměřických měšťanů. V roce 1547 zde krátce pobýval král Ferdinand I.\n\n\n"}
{"id": "589394", "url": "https://cs.wikipedia.org/wiki?curid=589394", "title": "Komemijut", "text": "Komemijut\n\nKomemijut ( קוֹמְמִיּוּת, v oficiálním přepisu do angličtiny Qomemiyyut, přepisováno též Komemiyut) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 76 metrů v pobřežní nížině, v regionu Šefela. Západně od osady protéká vodní tok Lachiš, do kterého tu zprava ústí vádí Nachal Komem.\n\nObec se nachází 14 kilometrů od břehu Středozemního moře, cca 46 kilometrů jižně od centra Tel Avivu, cca 49 kilometrů jihozápadně od historického jádra Jeruzalému a 7 kilometrů jižně od města Kirjat Mal'achi. Komemijut obývají Židé, přičemž osídlení v tomto regionu je etnicky převážně židovské.\n\nKomemijut je na dopravní síť napojen pomocí lokální silnice číslo 3533, která pak dál na východ od vesnice ústí do dálnice číslo 40.\n\nKomemijut byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nZakladatelem mošavu byli ultraortodoxní Židé chasidského směru. Místní ekonomika je založena na zemědělství (rostlinná výroba, chov drůbeže a dobytka, produkce macesů). Obec prochází stavební expanzí (60 nových bytových jednotek). Pojmenována je podle biblického citátu z Knihy Leviticus 26,13: „\"Já jsem Hospodin, váš Bůh, já jsem vás vyvedl z egyptské země, abyste tam nebyli otroky. Rozlámal jsem břevna vašeho jha, abyste mohli chodit zpříma\"“\n\nV květnu roku 1962 byl zatčen Binjamin Mendelson, rabín z vesnice Komemijut. Byl podezřelý z toho, že pomáhal při únosu Joseleho Schumachera - chlapce, který se stal předmětem ostré kontroverze mezi ultraortodoxními a sekulárními Izraelci.\n\nPodle údajů z roku 2014 tvořili naprostou většinu obyvatel v Komemijut Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě klesající populací. K 31. prosinci 2014 zde žilo 511 lidí. Během roku 2014 populace stoupla o 22,2 %.\n\n\n"}
{"id": "589402", "url": "https://cs.wikipedia.org/wiki?curid=589402", "title": "Kostel svatého Vavřince (Nový Bydžov)", "text": "Kostel svatého Vavřince (Nový Bydžov)\n\nŘímskokatolický děkanský kostel sv. Vavřince je nejstarší dochovaná stavba v Novém Bydžově.\nByl postaven při založení města v letech 1305 až 1311 jako trojlodní kamenný kostel s hranolovou věží. Nachází se uprostřed malého parčíku nedaleko Masarykova náměstí, v bloku mezi Revoluční třídou, Komenského ulicí a ulicí Na valech. Vstup do kostela je ze západní strany (Komenského ulice) a ze severní strany (parčík uprostřed bloku). Původně byl zasvěcen Matce Boží. V letech 1680 a 1772 byl kostel barokně upravován.\n\n\n"}
{"id": "589405", "url": "https://cs.wikipedia.org/wiki?curid=589405", "title": "Tony Abbott", "text": "Tony Abbott\n\nAnthony John „Tony“ Abbott (* 4. listopadu 1957, Londýn, Spojené království) byl v letech 2013 až 2015 australským premiérem a vůdcem pravostředové Liberální strany Austrálie. Pod jeho vedením strana vyhrála volby v září 2013, v nichž získala spolu s koaliční Australskou národní stranou absolutní většinu v dolní komoře australského parlamentu a Tony Abbott se stal 18. září 28. australským premiérem. 14. září 2015 ho v čele země a strany po vnitrostranickém hlasování vystřídal Malcolm Turnbull.\n\nDříve už byl ve vládě Johna Howarda, a to od 21. října 1998 do 7. října 2003 jako ministr pro zaměstnanost, vztahy na pracovišti a drobné podnikání a od 7. října 2003 do 3. prosince 2007 jako ministr pro zdraví a stáří.\n\nJe přesvědčením katolický konzervativec a to do té míry, že opustil kněžský seminář, protože se mu zdál příliš liberální.\n\nVystudoval politiku a filosofii na Oxfordské universitě. Protože začal také studium s cílem stát se římskokatolickým knězem, které nedokončil, je mu někdy přezdíváno „šílený mnich“. Se svojí manželkou Margaret má tři dcery, které se jmenují Luise, Bridget a Frances.\n\n"}
{"id": "589410", "url": "https://cs.wikipedia.org/wiki?curid=589410", "title": "Aluma", "text": "Aluma\n\nAluma ( אֲלֻמָּה, doslova „\"Snop\"“, v oficiálním přepisu do angličtiny Alumma) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Šafir.\n\nLeží v nadmořské výšce 84 metrů v pobřežní nížině, v regionu Šefela, nedaleko od vodního toku Lachiš. Východně od vesnice probíhá vádí Nachal Komem.\n\nObec se nachází 15 kilometrů od břehu Středozemního moře, cca 47 kilometrů jižně od centra Tel Avivu, cca 49 kilometrů jihozápadně od historického jádra Jeruzalému a 8 kilometrů jižně od města Kirjat Mal'achi. Alumu obývají Židé, přičemž osídlení v tomto regionu je etnicky převážně židovské.\n\nAluma je na dopravní síť napojena pomocí lokální silnice číslo 3533, která východně od vesnice ústí do dálnice číslo 40.\n\nAluma byla založena v roce 1965. Zakladatelem osady byli ultraortodoxní Židé napojení na organizaci Agudat Jisra'el. Původně se osada nazývala Chazon Jechezkel (חזון יחזקאל), později získala své současné jméno, které odkazuje na zemědělský charakter okolní krajiny. Větší část obyvatel dojíždí za prací mimo obec nebo pracuje ve školství. Ve vesnici funguje ješiva a další instituce náboženského vzdělávání. Plánuje se stavební expanze (160 nových bytových jednotek).\n\nPodle údajů z roku 2014 tvořili naprostou většinu obyvatel v Alumě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 503 lidí. Během roku 2014 populace stoupla o 2,7 %.\n\n\n"}
{"id": "589412", "url": "https://cs.wikipedia.org/wiki?curid=589412", "title": "Washington State Route 3", "text": "Washington State Route 3\n\nWashington State Route 3 je státní silnice ve státě Washington. Je dlouhá téměř 100 km a rozkládá se mezi Sheltonem na jihozápadě a mostem Hood Canal Bridge na severovýchodě. \n\nWashington State Route 3 začíná na křižovatce s U.S. Route 101 v Sheltonu na Olympijském poloostrově a míří na severovýchod, do Allynu, kde začíná Kitsapův poloostrov. Dále pokračuje přes Belfair a Gorst až do Bremertonu, kde se stane dálnicí. Dálnicí zůstává celých 24 kilometrů přes Chico a Silverdale a ve městě Poulsbo opět přechází ve dvouproudovou silnici. Koncem silnice je křižovatka s Washington State route 104 na východním konci mostu Hood Canal Bridge. \n"}
{"id": "589417", "url": "https://cs.wikipedia.org/wiki?curid=589417", "title": "Partie krásného dragouna", "text": "Partie krásného dragouna\n\nPartie krásného dragouna je česká filmová kriminální komedie z roku 1970 režiséra Jiřího Sequense s Josefem Abrhámem a Jaroslavem Marvanem v hlavní roli. Jde o druhý ze čtyř samostatných hraných filmů, které dějově navazují na český televizní seriál \"Hříšní lidé města pražského\", který byl natočen podle povídek Jiřího Marka.\n\nNa pražském Proseku o pouti se odehrála vražda staré paní Zuzánkové. Do podezření ihned upadl nápadník dcery místního policejního komisaře Zdychynce (Vladimír Menšík) Kamilky (Helga Čočková) poručík od dragounů Rudy Macháček (Josef Abrhám), který v tu dobu v inkriminovaném domě a čase pobýval. Vyšetřování nakonec zjistí, že krásný dragoun Rudy je de facto mnohonásobný sňatkový podvodník, který uvádí nevinné dívky do jiného stavu a pak jim za úplatu doporučuje „andělíčkářku“ paní Dragičovou (Květa Fialová). Vrahem paní Zuzánkové ovšem není on, ale její synovec cirkusák Zuzánek, který právě v tu dobu se svým cirkusem pobýval na Proseku na pouti.\n\n\n\n"}
{"id": "589418", "url": "https://cs.wikipedia.org/wiki?curid=589418", "title": "Revacha", "text": "Revacha\n\nRevacha ( רְוָחָה‎, doslova „\"Blahobyt\"“, v oficiálním přepisu do angličtiny Rewaha, přepisováno též Revaha) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 85 metrů v pobřežní nížině, v regionu Šefela. Západně od vesnice protéká vodní tok Lachiš.\n\nObec se nachází 16 kilometrů od břehu Středozemního moře, cca 48 kilometrů jižně od centra Tel Avivu, cca 50 kilometrů jihozápadně od historického jádra Jeruzalému a 9 kilometrů jižně od města Kirjat Mal'achi. Revachu obývají Židé, přičemž osídlení v tomto regionu je etnicky převážně židovské.\n\nRevacha je na dopravní síť napojena pomocí dálnice číslo 35.\n\nRevacha byla založena v roce 1953. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Tehdy také zanikla arabská vesnice Hatta, jež stávala na východním okraji nynější židovské vesnice.\n\nZakladatelem mošavu byli Židé z Kurdistánu a Iráku napojení na organizaci náboženskou sionistickou organizaci ha-Po'el ha-Mizrachi. Původně se osada nazývala Zavdi'el Bet (זבדיאל ב). Místní ekonomika je založena na zemědělství (rostlinná výroba, pěstování ovoce a květin, chov dobytka). Probíhá stavební expanze (77 nových bytových jednotek).\n\nPodle údajů z roku 2014 tvořili naprostou většinu obyvatel v Revacha Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 534 lidí. Během roku 2014 populace stoupla o 2,3 %.\n\n\n"}
{"id": "589421", "url": "https://cs.wikipedia.org/wiki?curid=589421", "title": "Juraj VII. Turzo", "text": "Juraj VII. Turzo\n\nJuraj VII. Turzo (2. září 1567 Lietavský hrad – 24. prosince 1616 Bytča) byl v letech 1606–1616 uherský hrabě, v letech 1585–1616 hlavní župan Oravy. Byl synem Františka I. Turza a Kataríny Zrínské.\n\nŠlo o bojovníka proti Turkům (zúčastnil se všech významných protitureckých bitev), známý diplomat, podporovatel Slováků a protestantismu. Od roku 1598 byl rádcem císaře Rudolfa II., od roku 1599 královský číšník, od roku 1602 kapitán předdunajského vojska a hlavní velitel novozámecké posádky. Jako uherský palatin roku 1610 odčlenil luteránskou (Evangelickou církev augsburského vyznání) od Římskokatolické církve. Důsledně uplatňoval právo „Cuius regio, eius religio“ (koho panství, toho náboženství).\n\nV Žilině se od 28. do 30. března 1610 konala první zákonodárná synoda Evangelické církve na Slovensku. Mezi ústředními postavami Žilinské synody byl i palatin Juraj Turzo.\n"}
{"id": "589428", "url": "https://cs.wikipedia.org/wiki?curid=589428", "title": "Zavdi'el", "text": "Zavdi'el\n\nZavdi'el ( זַבְדִּיאֵל‎, v oficiálním přepisu do angličtiny Zavdi'el) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 90 metrů v pobřežní nížině, v regionu Šefela. Východně od obce probíhá vádí Nachal Guvrin. Na západní straně je to vádí Nachal Komem.\n\nObec se nachází 18 kilometrů od břehu Středozemního moře, cca 47 kilometrů jižně od centra Tel Avivu, cca 47 kilometrů jihozápadně od historického jádra Jeruzalému a 8 kilometrů jižně od města Kirjat Mal'achi. Zavdi'el obývají Židé, přičemž osídlení v tomto regionu je etnicky převážně židovské.\n\nZavdi'el je na dopravní síť napojen pomocí lokální silnice číslo 3533, jež východně od vesnice ústí do dálnice číslo 40.\n\nZavdi'el byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Tehdy také zanikla arabská vesnice Hatta, jež stávala západně od nynější židovské vesnice.\n\nZakladatelem mošavu byli Židé z Jemenu. Ti původně sídlili v nedaleké opuštěné arabské vesnici Hatta, pak se přemístili do nynější lokality. Místní ekonomika je založena na zemědělství (rostlinná výroba). Probíhá stavební expanze (93 nových bytových jednotek). Zpočátku se osada nazývala Gešeron (גשרון). Nynější název odkazuje na biblickou postavu \"Zabdíela\", zmiňovaného v Knize Nehemjáš 11,14\n\nPodle údajů z roku 2014 tvořili naprostou většinu obyvatel v Zavdi'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 465 lidí. Během roku 2014 populace klesla o 4,3 %.\n\n\n"}
{"id": "589431", "url": "https://cs.wikipedia.org/wiki?curid=589431", "title": "Kostel svatého Vavřince (Stupno)", "text": "Kostel svatého Vavřince (Stupno)\n\nŘímskokatolický kostel svatého Vavřince ve Stupně je trojlodní novorománská stavba s vysokou věží, postavená v letech 1880 až 1890 na místě staršího kostela z roku 1352, který vyhořel v roce 1854. V roce 1993 byla provedena generální oprava omítek, v roce 1995 dostal kostel novou střechu.\n\n"}
{"id": "589432", "url": "https://cs.wikipedia.org/wiki?curid=589432", "title": "Kostel svatého Antonína Paduánského (Znojmo)", "text": "Kostel svatého Antonína Paduánského (Znojmo)\n\nKostel svatého Antonína Paduánského je kostel ve Znojmě - Hradišti, nachází se na skalní výspě nad údolím Gránického potoka. Nedaleko kostela se na skále nachází i menší kaple svatého Eliáše a později byla cesta k poutnímu kostelu upravena jako Křížová cesta. Ta byla v roce 1992 rekonstruována a upravena do nynější podoby.\n\nMalý barokní kostelík byl postaven nad údolím gránického potoka směrem ke vnitřnímu městu Znojmu v roce 1622, kostel nechal postavit tehdejší probošt kostela svatého Hypolita a rádce císaře Leopolda I. Tomáš ze Šlesinu. Vysvěcení kostela proběhlo následující rok pod patronátem nového pražského arcibiskupa Arnošta Vojtěcha z Harrachu. Později v tomtéž století byla postavena i drobná kaple svatého Eliáše a také byla upravena cesta z nezalesněného gránického údolí do podoby cesty křížové, z kostelíku se tak stal poutní kostel.\n\n"}
{"id": "589436", "url": "https://cs.wikipedia.org/wiki?curid=589436", "title": "Masu'ot Jicchak", "text": "Masu'ot Jicchak\n\nMasu'ot Jicchak ( , doslova „\"Jicchakova strážná světla\"“, v oficiálním přepisu do angličtiny Massu'ot Yizhaq, přepisováno též Masu'ot Yitzhak) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 66 metrů v pobřežní nížině, v regionu Šefela. Východně od osady protéká vodní tok Lachiš, do kterého tu zleva ústí vádí Nachal Guvrin.\n\nObec se nachází 10 kilometrů od břehu Středozemního moře, cca 42 kilometrů jižně od centra Tel Avivu, cca 52 kilometrů jihozápadně od historického jádra Jeruzalému a 6 kilometrů jihozápadně od města Kirjat Mal'achi. Masu'ot Jicchak obývají Židé, přičemž osídlení v tomto regionu je etnicky převážně židovské.\n\nMasu'ot Jicchak je na dopravní síť napojen pomocí dálnice číslo 3.\n\nMasu'ot Jicchak byl založen v roce 1949. Původně ale tato osada vznikla již roku 1945, a to v hornatém regionu Guš Ecion, jižně od Jeruzaléma, kde se utvořil blok čtyř židovských osad. Jejími zakladateli byli Židé z Československa, Německa a Maďarska, kteří přežili holokaust. Během války za nezávislost v roce 1948 byly ale tyto vesnice dobyty arabskými jednotkami a jejich obyvatelé zajati jordánskými silami. Obránci Masu'ot Jicchak (společně s osadníky z Revadim a Ejn Curim ) kapitulovali 14. května 1948 a složili zbraně do rukou vítězné Arabské legie.\n\nPo konci války se osadníci ze zajetí vrátili a roku 1949 založili v nynější lokalitě novou vesnici. Roku 1952 byl stávající kibuc Masu'ot Jicchak proměněn na mošav.\n\nObec je pojmenována podle rabína Jicchaka ha-Levi Herzoga. Místní ekonomika je založena na zemědělství a průmyslu. Probíhá stavební expanze (138 nových bytových jednotek).\n\nPodle údajů z roku 2014 tvořili naprostou většinu obyvatel v Masu'ot Jicchak Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 695 lidí. Během roku 2014 populace klesla o 1,0 %.\n\n"}
{"id": "589441", "url": "https://cs.wikipedia.org/wiki?curid=589441", "title": "Semeru", "text": "Semeru\n\nSemeru (indonésky: Gunung Semeru nazývaná také jako Mahameru) je aktivní stratovulkán, který se nachází ve východní části ostrova Jáva. S nadmořskou výškou 3676 m je zároveň nejvyšší horou ostrova. Sopka je součástí většího vulkanického masívu, který se táhne od kaldery Tengger. Nachází se na jeho jižním okraji a překrýva starší kaldery Ajek-ajek a Jambangan.\n\nSemeru patří mezi aktivní sopky, v 19. a 20. století bylo zaznamenáno více než 50 menších erupcí. Jednalo se zejména o lávové nebo pyroklastické proudy. Pro současnou aktivitu jsou charakteristické menší erupce, které se opakuji přibližně v intervalu 20 minut.\n"}
{"id": "589445", "url": "https://cs.wikipedia.org/wiki?curid=589445", "title": "Radvan", "text": "Radvan\n\nRadvan je rybník na Křešickém potoce nedaleko obce Čeňovice v okrese Benešov. Radvan se nachází na jižní hranici Čeňovic. Po jeho hrázi vede silnice spojující Čeňovice s vesnicemi Střížkov a Jezero. Je také posledním rybníkem ze sedmi, které jsou rozmístěny na horním toku Křešického potoka. Ten pramení v lese jihovýchodně od Jezera při silnici číslo 111, prochází několika většími a menšími rybníky a následně se vlévá do Radvana.\n\nPoblíž rybníka se mezi dvěma lipami nalézá zahloubená kaplička.\n\nRadvan je rybník střední velkosti. Šířka hráze činí téměř 130 metrů a délka pak 175 metrů. Tvarem připomíná hrušku. Rozloha rybníka je 1,3 ha. Celkový objem činí 26,0 tis. m³. Retenční objem činí 11,0 tis. m³. Přítok a odtok jsou středem hráze, přepad je v její pravé části. Jelikož se jedná o rybník pro chov ryb, není příliš hluboký. Hráz zpevňují mladé vrby, stejně jako okolní břehy. V rybníce roste orobinec a žijí nejrůznější živočichové, počínaje drobným hmyzem, přes žáby až po kachny a labutě.\n"}
{"id": "589454", "url": "https://cs.wikipedia.org/wiki?curid=589454", "title": "Etnonymum", "text": "Etnonymum\n\nEtnonymum (z řeckého \"ἔθνος\", \"éthnos\" „národ“ a \"ὄνομα\", \"ónoma\" „jméno“) je jméno určité etnické skupiny. Etnonyma se dělí na autonyma neboli endonyma, tedy označení skupiny používané jejími příslušníky, a exonyma, označení pocházející od jiné skupiny lidí.\n\n\nV průběhu času mohou etnonyma podléhat určitým změnám, pokud označení dosud pokládaná na bezproblémová začnou být chápána jako urážlivá. Známým příkladem je používání jména \"Cikáni\" jako názvu romského etnika. Dalšími příklady jsou Vandalové, Křováci, Barbaři nebo Filištíni.\n\n"}
{"id": "589466", "url": "https://cs.wikipedia.org/wiki?curid=589466", "title": "Cizinec (román)", "text": "Cizinec (román)\n\nCizinec (francouzsky L’Étranger) je román/novela francouzského spisovatele Alberta Camuse z roku 1942.\n\nDěj se odehrává v Alžíru ve třicátých letech. Dílo má dvě části.\n\nV první části líčí hlavní hrdina Meursault, jak se zúčastnil pohřbu své matky, ale bez jakýchkoli citů. Jistá lhostejnost až indolence charakterizuje i jeho další běžný život, kdy se seznámí se sousedem Raymondem, podezřelým z pasáctví, a pomůže mu se pomstít své arabské přítelkyni, která ho podvedla. Při nedělním výletu na pláž se spolu s Raymondem a jeho přítelem dostanou do potyčky s bratrem sousedovy expřítelkyně a jeho arabským přítelem. Bratr jeho bývalé milenky ho zraní nožem a jsou nuceni ustoupit. Meursault se jde poté projít po pláži a narazí na slunícího se Araba. Když ho Arab zpozoruje, vytáhne pro jistotu nůž, ale Meursault ho bez přemýšlení zastřelí.\n\nDruhá část líčí soudní přelíčení, při němž se Meursault ani nehájí a nemůže ani poukázat na to, že by se před vraždou cítil skutečně ohrožen. Román končí Meursaultovými úvahami v cele, kde čeká na vykonání rozsudku.\nPodle úsudku J.-P. Sartra je „Cizinec“ jedno z nejvýznamnějších děl raného existencialismu, Camus sám se však s existencialismem rozešel a svůj filosofický postoj charakterizoval spíš jako filosofii absurdity. Román byl přeložen do mnoha jazyků, několikrát zfilmován a inspiroval řadu dalších literárních děl.\n\nV roce 1967 natočil stejnojmenné italsko-francouzské drama italský režisér Luchino Visconti s Marcello Mastroiannim v hlavní roli.\n\nDo češtiny bylo toto dílo poprvé přeloženo roku 1947 (přeložil Svatopluk Kadlec), další překlad Miloslava Žiliny vyšel poprvé roku 1966 a pak znovu 1988 a 2005.\n\n"}
{"id": "589468", "url": "https://cs.wikipedia.org/wiki?curid=589468", "title": "Karrar", "text": "Karrar\n\nKarrar ( , jedná se zároveň o přezdívku Mohamedova bratrance Alího) je bezpilotní letoun íránské armády domácí produkce. Má dolet zhruba 1000 kilometrů a může nést dvě bomby o váze 115 kg. Jeho proudový motor mu dodává rychlost až 900 km/h.\n\nByl představen v roce 2010.\n"}
{"id": "589469", "url": "https://cs.wikipedia.org/wiki?curid=589469", "title": "Hodina mrtvých očí", "text": "Hodina mrtvých očí\n\nHodina mrtvých očí, v německém originále Stunde der toten Augen, je německý protiválečný román z roku 1957 Harryho Thürka. Dílo bylo přeloženo do více jak 30 jazyků, v češtině vyšlo poprvé v roce 1960 v překladu Zdeňka Lahody. \n\nKniha s autobiografickými prvky pojednává o mladých Němcích, kteří se ocitli v kruté realitě východní fronty ve druhé světové válce, a kteří na frontě postupně prochází velkou deziluzí a velkým názorovým přerodem. Jednoznačná totalitní ideologie tehdejšího nacistického Německa hlásající výjimečnost a nadřazenost Němců nad ostatními národy se v prostředí krutých válečných událostí postupně mění na pocit napětí, tísně, deziluze, zmaru i zatracení. Kniha vypráví strhující příběh několika mladých lidí se smutným koncem, kdy hlavní hrdina zůstává ztracen a opuštěný uprostřed bitevní vřavy, která mu nakonec sebere život.\n\n"}
{"id": "589470", "url": "https://cs.wikipedia.org/wiki?curid=589470", "title": "Stevie Ray Vaughan", "text": "Stevie Ray Vaughan\n\nStephen \"Stevie\" Ray Vaughan (3. října 1954 Dallas, Texas – 27. srpna 1990) byl americký bluesový kytarista. Jde o jednoho z nejvlivnějších bluesových kytaristů vůbec. Roku 2003 ho časopis \"Rolling Stone\" umístil na 7. příčku žebříčku \"100 Greatest Guitarists of All Time\".\n\nStevie Ray Vaughan byl hrou na kytaru inspirován starším bratrem Jimmie Vaughanem a ovlivněn byl hráči jako Jimi Hendrix a Buddy Guy.\n\nRoku 1990 zahynul při havárii vrtulníku.\n\n\n\n"}
{"id": "589473", "url": "https://cs.wikipedia.org/wiki?curid=589473", "title": "Andrew Cunanan", "text": "Andrew Cunanan\n\nAndrew Philip Cunanan (31. srpna 1969, San Diego - 23. července 1997, Miami Beach) byl americký sériový vrah filipínského původu, který zabil 5 lidí, včetně italského módního návrháře Gianni Versaceho a chicagského magnáta Lee Miglina, během 3 měsíců v roce 1997. 12. června 1997 se Cunanan stal 449. mužem na seznamu 10 nejhledanějších mužů FBI. Cunananův řetěz vražd skončil 23. července 1997, kdy spáchal sebevraždu. Bylo mu 27 let.\n\nV posledních letech svého života neměl žádnou stálou práci, přátelil se se staršími bohatými muži a utrácel jejich peníze, aby zapůsobil na své známé v místní gay komunitě. \n\nAndrew Cunanan se narodil v San Diegu. Jeho otec Modesto se nemohl účastnit jeho prvních narozenin, protože v té době bojoval ve Vietnamu. Byl oblíbeným členem rodiny, ve škole nebyl šikanován a měl vysoké IQ 147. Tehdy si začal uvědomovat svou homosexuální orientaci. Jako mladík začal navštěvovat gay bary, kde dělal společnost bohatým lidem.\n\nRoku 1987 chodil na San Diegskou univerzitu, kde studoval historii. O studium však neměl valný zájem. Po vystudování odešel do San Franciska, kde se spřátelil s nejedním hercem či modelkou. V té době byl zapojen do drobných krádeží.\n\nRoku 1997 ho však začali zákazníci opouštět. Navíc podezříval své bývalé dva milence Jeffreyho Traila a Davida Madsona, že ho podvádějí.\n\nCunananovo vražedné řádění započalo v Minneapolisu 27. dubna 1997 vraždou jeho blízkého přítele Jeffa Traila, bývalého pracovníka US Navy a obchodníkem s propanem. Cunanan Traila ubil ocelovým kladivem a nechal jeho tělo zabalené v koberci v podkrovním bytě, který patřil architektovi Davidovi Madsonovi. \n\nDavid Madson, který byl Cunananových milencem, byl jeho druhou obětí. Madsonovo tělo bylo nalezeno 3. května 1997 na východním pobřeží jezera Rush, nedaleko Rush City, Minnesota. Cunanan Madsona střelil do zad a do hlavy. \n\nPoté Cunanan odjel do Chicaga a zavraždil 4. května 1997 72letého Leeho Miglina, prominentního projektanta. Miglinovy ruce a nohy byly svázány lepící páskou, stejně tak jeho hlava jí byla obvázána. Poté Cunanan Miglina více než 20 ranami ubodal šroubovákem a podřízl mu hrdlo rámovou pilou na kov. Po této vraždě FBI přidala Cunanana na seznam 10 nejhledanějích zločinců.\n\nO pět dní později si Cunanan, který si vzal Miglinova auto, našel svou čtvrtou oběť v Pennsville, New Jersey na hřbitově Finn's Point National Cemetery. Cunanan zde zavraždil 45letého domovního Williama Reese a ukradl jeho červený pick-up. \n\nZatímco se pátralo po ukradeném červeném voze Williama Reese, Cunanana se po dobu 2 měsíců schovával v Miami Beach, Florida, než spáchal pátou a zároveň také poslední vraždu. Dokonce použil své vlastní jméno, aby zastavil ukradený předmět, přestože věděl, že policie běžně kontroluje záznamy o zastavených předmětech v zastavárnách. \n\n15. července 1997 Cunanan zavraždil italského módního návrháře Gianni Versaceho. Před jeho sídlem v Miami Beach ho dvakrát střelil do hlavy a z místa činu ihned utekl. Svědci se Cunanana snažili pronásledovat, ale nemohli ho dohnat. Odpovědní policejní pracovníci našli v nedalé garáži Reesovo ukradené vozidlo, stejně jako Cunananovo oblečení, falešný pas a novinové výstřižky Cunananových vražd.\n\n23. července 1997, osm dní po vraždě Versaceho, Cunanan namířil zbraň do svých úst a spáchal sebevraždu. Stalo se tak v jednom z pokojů místního hausbótu na Miami Beach. Pro sebevraždu použil stejnou zbraň, kterou zavraždil Davida Madsona, Williama Reese i Gianniho Versaceho - Taurus PT100 semi-automatická pistole ráže 40, a kterou ukradl jeho první oběti, Jeffu Trailovi. Cunananovy ostatky jsou pohřbené v mauzoleu na katolickém hřbitově v San Diegu, Kalifornie. \n\nPři vyšetřování se vyrojily spekulace, že Cunananovy motivy byly vázány na diagnózu infekce virem HIV, pitva však tento verdikt nepotvrdila.\n\nPolicie prohledala hausbót, kde se Cunanan zabil, aby našla motiv jeho činů. Cunanan po sobě zanechal jen několik osobních věcí, což vyšetřovatele vzhledem ke Cunananově pověsti získávání peněz a drahého majetku od bohatých starších mužů překvapilo. Nakonec bylo ustanoveno, že Cunanan zabíjel v důsledku nezvladatelné zuřivosti, vyvolané vraždou Traila a která se s počtem vražd zvětšovala.\n\n\n"}
{"id": "589475", "url": "https://cs.wikipedia.org/wiki?curid=589475", "title": "Sítková buňka", "text": "Sítková buňka\n\nSítková buňka (\"cellula cribrosa\") je označení pro složku primitivních vodivých pletiv u kapraďorostů a nahosemenných rostlin. Poprvé se objevily v lýku permokarbonských přesliček a až u krytosemenných rostlin z nich vznikly pravé sítkovice.\n\nSítkové buňky jsou živé a protáhlé se zešikmenými koncovými stěnami a tvoří tak typickou ukázku pletiva prozenchymu. V buněčné stěně mají perforace podobné plazmodezmatům (mají stejnou velikost a také jimi vedou plazmatické provazce). Tyto perforace se shlukují do tzv. sítkových políček. Od sítkovic se liší rozměry perforací – ty jsou mnohem menší u sítkových buněk – a dále tím, že se kolem sítkových buněk nenachází buňky průvodní.\n"}
{"id": "589476", "url": "https://cs.wikipedia.org/wiki?curid=589476", "title": "Leeland", "text": "Leeland\n\nLeeland je americká hudební kapela, hrající zejména křesťanský rock. Pochází z města Baytown v Texasu. Kapela byla založena v roce 2004, ale zpěvák Leeland Mooring, psal písně již dopředu. Členové jsou: Leeland Mooring (zpěv, kytara), jeho bratr Jack Mooring (zpěv, klávesy), Matt Campbell (kytara), Jake Holtz (baskytara) a Mike Smith (bicí). V původní sestavě kapely byl i Jeremiah Wood, ten ale na konci roku 2006 kapelu opustil a byl na jaře roku 2007 nahrazen kytaristou jménem Matt Campbell. leeland vydali tři studiová alba, dosáhli nominace na Grammy Award a dvě nominace na Dove Award za jejich debutové album \"Sound of Melodies\"(2006). Dále vydali album \"Oposite way\" (2008) a jako poslední album, vydali \"Love is on the move\", které vyšlo 25.7.2009.\n\nHlavní zpěvák, Leeland Mooring, napsal svou první píseň \"Shine\" v 11 letech. Po jeho úspěšném vystoupení s touto písní v kostele v Illinois, začala rodina Mooringů turné po Spojených státech. Když mu bylo 14, se stal finalistou v kategorii napsání písně a umělec v soutěži Embassy Music’s Ultimate Talent Search v Nashvillu. Ačkoli soutěž nevyhrál, jeden z porotců soutěže, Kent Coley, nyní manažer kapely, se začal zajímat o malého Leelanda. O rok později, Eddie DeGarmo, Prezident EMI CMG(Capitol Music Group) Publishing, se také začal zajímat o Mooringa a oba podepsali kontrakt. O méně než jeden rok, Leeland Mooring, jeho starší bratr Jack Mooring, jeho bratranec Jake Holtz a přátelé Jeremiah Wood a Mike Smith, které Mooring znal několik let, se oficiálně zapsali jako kapela do jejich vlastní nahrávací společnosti Essential Records, dceřiné společnosti Sony BMG Provident Label Group. Pět člennů začalo cvičit v noci, v kostelní budově po mládežnickém klubu, která se rozšířila na pohřební síň. Leelandovo jméno bylo použito pro název kapely, protože ostatní z kapely řekli že to zní \"cool\".\n\n\n\n"}
{"id": "589478", "url": "https://cs.wikipedia.org/wiki?curid=589478", "title": "Jakaya Kikwete", "text": "Jakaya Kikwete\n\nJakaya Mrisho Kikwete (* 7. října 1950, Tanganika) je tanzanský politik, od 21. prosince 2005 do 2015 čtvrtý prezident Tanzanie. Od 31. ledna 2008 do 2. února 2009 byl předsedou Africké unie.\n\nJeho vyznáním je islám, má manželku Salmu a osm dětí.\n"}
{"id": "589480", "url": "https://cs.wikipedia.org/wiki?curid=589480", "title": "Doubrava (zámek, okres Cheb)", "text": "Doubrava (zámek, okres Cheb)\n\nDoubrava () je menší zámek ve stejnojmenné vesnici v okrese Cheb, v kraji Karlovarském. Je to jediné přeživší sídlo Zedtwitzů na Ašsku.\n\nNachází se přibližně sedm kilometrů severovýchodně od Aše, na vrchu nad silnicí do Bad Elsteru.\n\nZámek Doubrava byl vystavěn ašským šlechtickým rodem Zedtwitzů, někdy na přelomu 16. a 17. století, nejčastěji se udává rok 1600. Přibližně ves stejné době byl vybudován i poplužní dvůr. Zámek byl postaven poté, co vyhořel hrad Neuberg v Podhradí, a rodina se poté rozdělila na několik různých větví, z nichž jedna vystavěla právě Doubravský zámek, a přestěhovala se sem. Na konci 19. století byla část zámku přistavěna, a následně byl celý areál přestavěn do novogotického stylu.\n\nNad vchodem se nachází erb Zedtwitzů, který sem byl umístěn po roce 1945 ze zámku v sousedních Kopaninách, který nepřežil péči státních statků.\n\nV roce 1990 se ze zámku stalo restaurační zařízení, a byl tehdy i opraven.\n\nZámek Doubrava je jediným sídlem Zedtwitzů na Ašsku, které se dochovalo do dnešních dnů. Další sídla v Aši, Podhradí, Kopaninách, Smrčině a Krásné byla zničena, převážně po roce 1945. Další zedtwitzký zámek který přežil je Libá, přibližně 15 kilometrů jižně od Aše.\n\n\n"}
{"id": "589484", "url": "https://cs.wikipedia.org/wiki?curid=589484", "title": "Jeptiška (román)", "text": "Jeptiška (román)\n\nJeptiška (francouzsky La Religieuse) je antiklerikální epistolární román francouzského spisovatele, osvícenského filozofa a encyklopedisty Denise Diderota. Jde o významné literární dílo, které se řadí mezi první z velkých moderních psychologických románů. Autor ho dopsal kolem roku 1780, ale publikováno bylo až posmrtně v roce 1796. \n\nDívka z měšťanské rodiny je rodiči vykázána k řeholnímu životu v klášteře. Matka ví, že je nemanželským dítětem chce jejím obětováním vykoupit svůj dávný hřích a zároveň nepřipustit rovné dělení majetku mezi sourozence. Sedmnáctiletá dívka Zuzana byla odvezena do kláštera a proti své vůli přinucena složit věčné sliby. Dívka sugestivní formou dopisů markýzovi líčí své utrpení a svůj boj za zrušení svého řeholního stavu. Pro údajnou neposlušnost ji matka představená tělesně i psychicky trestá, týrá a vede k tomu i ostatní řeholnice. Zuzana i přes podlomené zdraví nerezignuje a podaří se jí s pomocí spřízněné sestry Uršuly uskutečnit korespondenci a prostřednictvím dopisů vyvolat pro své osvobození soudní proces. Soud však její žalobu zamítne, advokátu panu Manourimu se podaří alespoň podnítit církevní vyšetřování kauzy, jež usvědčí představenou z krutosti a probošt rozhodne o přeložení jeptišky do jiného kláštera. V něm sestry žijí volněji, řeholní askeze se zanedbává a matka představená Kristýna vzplane k Zuzaně lesbickou láskou, což vyvolá zášť dosavadní favoritky, sestry Terezy. Smíření s osudem a klid nenajde sestra Zuzana ani ve třetím klášteře.\nDiderot podrobně analyzoval konflikt mezi právem občana na svobodný život a jeho potlačováním jak světskou mocí rodiny, tak především zkaženým životem řeholníků a řeholnic. Vycházel jednak ze skutečného příběhu Marguerite Delamarre, řeholnice z královského kláštera klarisek v Longchamp, který byl během revoluce zrušen a následně zbořen, a také z rodinné zkušenosti své vlastní sestry Angélique, řeholnice kláštera voršilek, která zemřela nešťastná ve 29 letech. Jako vyznavač osvícenství a francouzské revoluce potřeboval obhájit jejich ideje a ospravedlnit brutální útoky revolucionářů na instituce církve, proto poukazoval na nutnost likvidovat francouzský klér, aby skrytý za zdmi klášterů ve jménu náboženství nemohl potlačovat svobodu jednotlivce a šířit nemravnost a násilí. Diderot váhal s uveřejněním tak tvrdé obžaloby francouzské katolické církve, a proto své dílo neuveřejnil. Vyšlo tiskem až šest let po jeho smrti. Román se stal hlavním literárním dílem francouzského antiklerikalismu své doby.\n\n\n\n\n\n\n"}
{"id": "589486", "url": "https://cs.wikipedia.org/wiki?curid=589486", "title": "Miroslav Příhoda", "text": "Miroslav Příhoda\n\nMiroslav Příhoda (20. října 1912 Ruda – 11. června 1988 Brno) byl brněnský varhaník, zpěvák, hudební skladatel a pedagog.\n\nByl synem venkovského kapelníka. Základní hudební vzdělání získal u ředitele kůru kostela sv. Mikuláše ve Velkém Meziříčí. Absolvoval dvouletý varhanický kurz na brněnské konzervatoři a v roce 1935 i varhanní oddělení téže konzervatoře. Vedle toho absolvoval i pěvecké oddělení a ze hry na varhany i ze zpěvu složil státní zkoušky.\n\nV letech 1935–1945 působil jako varhaník v kostele sv. Augustina v Brně. Vedle toho studoval soukromě skladbu u Jaroslava Kvapila a Jaroslava Křičky. Zpíval ve sboru brněnské opery. Po roce 1945 byl ředitelem kůru v bazilice Nanebevzetí Panny Marie ve Starém Brně. V letech 1948–1951 vyučoval v tříletém varhanickém kurzu a od roku 1951 byl učitelem na hudební škole Jaroslava Kvapila. Tuto školu však musel opustit neslučitelnost svého náboženského přesvědčení a pedagogické činnosti v komunistickém státě.\n\nJeho manželkou byla Jasmína Karlická, violoncellistka, členka operního orchestru v Brně.\n\nZemřel po dlouhé nemoci 11. června 1988. Je pochován se svou manželkou na Ústředním hřbitově v Brně. Na jejich náhrobku je vytesán úryvek z Příhodovy \"České mše vánoční\": \"Bůh věčná láska jest!\"\n\nNa slavnosti Nanebevzetí Panny Marie 15. srpna se v bazilice na Starém Brně koná pravidelný koncert ze skladeb Miroslava Příhody.\n\n\n\n"}
{"id": "589490", "url": "https://cs.wikipedia.org/wiki?curid=589490", "title": "Rozmarné léto", "text": "Rozmarné léto\n\nRozmarné léto je humoristická novela českého spisovatele Vladislava Vančury z roku 1926.\n\nCelá novela se odehrává v Krokových Varech na řece Orši během tří dnů chladného června.\n\nDěj začíná v Antonínových lázních, kdy během rozpravy tří přátel (krom Antonína ještě kanovník a major) se objeví potulný kouzelník Arnoštek, který je pár triky pozve na večerní představení. Kateřina, Antonínova manželka, je hned očarována Arnoštkem.\n\nNa představení tři přátelé poznají Arnoštkovu krásnou pomocnici Annu. Po představení pozve Antonín Annu na schůzku na plovárnu. Jsou však přistiženi Kateřinou. Ta se na protest nastěhuje Arnoštkovi do maringotky.\n\nDruhý den se o Annu uchází kanovník, ale v nenadálé bitce s pijáky vracejícími se z hostince málem přijde o ucho, které mu sešije Antonín.\n\nTřetí den se zraní při představení pádem z lana Arnoštek a Anna bude muset dokončit představení místo něj. Toho po představení využije major a vyláká Annu ven. Přistihne je však Arnoštek a majora zmlátí holí.\n\nRáno tři přátelé a Kateřina pozorují z plovárny odjezd maringotky s Arnoštkem a Annou zase jinam. Jejich životy se vracejí k normálu.\n\nKniha je psaná v češtině ovlivněné barokní podobou tohoto jazyka. Je zde například použito mnoho přechodníků, které v moderní češtině se skoro nevyskytují, či je použito neobvyklého slovosledu. Zvláštní je též, že v této knize je velmi mnoho přímé řeči; více než polovina textu.\n\nKniha obsahuje i krátká vyprávění, kterými autor účelně prokládá text. V kontextu s hlavní linií je pojí naučná povaha. Objevují se tedy po určitých prohřešcích hlavních postav.\n\nV roce 1967 natočil stejnojmenný film režisér Jiří Menzel.\n\n\n"}
{"id": "589491", "url": "https://cs.wikipedia.org/wiki?curid=589491", "title": "Ang Lee", "text": "Ang Lee\n\nAng Lee (* 23. října 1954, Pingtung, Tchaj-wan) je tchajwansko-americký scenárista a režisér. Jde o držitele Oscara z roku 2005 za nejlepší režii snímku \"Zkrocená hora\" a z roku 2012 v téže kategorii za film \"Pí a jeho život\".\n\nV roce 1975 absolvoval studia na National Taiwan College Of Arts, poté odcestoval do USA, kde na University of Illinois vystudoval divadelní režii, na New York University posléze vystudoval i filmovou produkci.\n\nU filmu začínal v roce 1983 ještě jako student, kdy působil v roli asistenta režie, poté se několik let věnoval psaní scénářů. V roce 1992 poprvé režíroval nízkorozpočtový komediální snímek \"Tlačit rukama\". Následující rok 1993 natočil film s homosexuální tematikou \"Svatební hostina\", za který byl poprvé nominován na Zlatý glóbus i Oscara. O rok později natočil snímek \"Yin shi nan nu\" (anglicky \"Eat Drink Man Woman\"), za který byl opět nominován na Oscara.\n\nMezi jeho nejznámější snímky patří film \"Rozum a cit\" z roku 1995 s Emmou Thopsonovou v hlavní roli (byla i scenáristkou snímku), což je adaptace stejnojmenného románu Jane Austenové. Snímek získal Zlatého medvěda na Mezinárodním filmovém festivalu v Berlíně a celkem 7 nominací na Oscara, Emma Thompsonová zaň získala Oscara za nejlepší adaptovaný scénář.\n\nV roce 1997 natočil další úspěšný snímek \"Ledová bouře\", což byla filmová adaptace románu Ricka Moodyho. Snímek získal hlavní cenu na Filmovém festivalu v Cannes za scénář.\n\nDivácky úspěšný byl i western \"Jízda s ďáblem\" z roku 1999. O rok později natočil veleúspěšný oscarový akční fantasy snímek \"Tygr a drak\", který získal Oscara za nejlepší cizojazyčný film, on sám obdržel cenu Zlatý glóbus na nejlepší režii.\n\nV roce 2003 natočil film Hulk (film)\n\nV roce 2005 pak přišel do kin film \"Zkrocená hora\", což byl další film s homosexuální tematikou, jenž vyprávěl příběh lásky dvou mužů z amerického venkova.\n\nV roce 2009 natočil hudební film \"Zažít Woodstock\" pojednávající o hudebním festivalu Woodstock.\n\n\n"}
{"id": "589496", "url": "https://cs.wikipedia.org/wiki?curid=589496", "title": "Martovo pole", "text": "Martovo pole\n\nMartovo pole (\"\") byla oblast v Římě ve veřejném vlastnictví, velká 250 hektarů. Původně leželo Martovo pole mimo hradby města a proto se stalo přirozeným místem k přijetí zahraničních vládců a vyslanců, kteří neměli přístup do města.\n\nMartovo pole byla nížina západně od Via Lata a ohybem Tibery. V pozdějších dobách bylo místem římských triumfálních pochodů po úspěšném skončení válečného tažení.\n\nOd dob Sully byly prodávány parcely vlivným Římanům, kteří zneužili veřejného prostranství k zastavění vilami a velkými nájemnými činžáky (\"insulae\"). Pompeius zde vybudoval roku 55 př. n. l. první kamenné divadlo, Pompeiovo divadlo. Marcus Vipsanius Agrippa přeměnil močálovité území na parky s jezírky, postavil zde Porticus Argonautarum a Laconicum Sudatorium.\n\nV severní části nechal senát zbudovat Solarium Augusti a v téže době také Ara Pacis. Obě stavby byly zasvěceny 30. ledna roku 9 př. n. l. S rozvojem města ke konci republiky a v raném principátu bylo v tomto místě vybudováno více a více budov. Mezi významné budovy patří Augustovo mauzoleum a Marcellovo divadlo. Ke konci 2. století zde byl postaven sloup Marka Aurelia na počest císaře Marka Aurelia.\n\nPo přerušení akvaduktů obyvatelstvo opustilo okolní výšiny a obývalo Martovo pole do doby, než se Řím v roce 1870 stal hlavním městem sjednocené Itálie a začal se znovu rozvíjet.\n\n"}
{"id": "589498", "url": "https://cs.wikipedia.org/wiki?curid=589498", "title": "Americká tragédie", "text": "Americká tragédie\n\nAmerická tragédie (anglicky An American Tragedy) je román amerického spisovatele Theodora Dreisera z roku 1925. Příběh vypráví o splnění tzv. amerického snu. Základní fakta románu odpovídají skutečnosti.\n\nKniha vypráví o mladíkovi Clydu Griffithsovi, jehož rodiče se živí jako pouliční kazatelé a on jim v jejich práci musí pomáhat. Je mu to velice nepříjemné, protože se kvůli práci často stěhují a nenavštěvuje kvůli ní školu. Připadá si tak odstrčený a ukřivděný oproti ostatním mladíkům jeho věku. \n\nProblémy v silně pobožné rodině Clyda se projeví, když jeho sestra Ester uteče z domu. Mladé dívce nevyhovovala striktní výchova rodičů, a tak utekla s mladíkem, který ji nasliboval skvělou budoucnost. \n\nClyde získá práci za sodovým výčepem, ale chce lepší. Dostane místo poslíčka v hotelu Green-Davidson v Kansas city, kde se mu práce velmi zamlouvá. V práci musí nosit pěknou uniformu, dostává jídlo a dobré spropitné, které si z větší části může nechávat. Postupně se seznamuje s ostatními poslíčky, kteří na něj mají značný vliv. Berou ho do barů, na večeře i do hanbince.\n\nNejvíce na Clyda zapůsobí Rotter, jehož rodina je velmi volnomyšlenkářská. Jde s ním na tancovačku, kde potká Hortensii Briggsovou. Zalíbí se mu a domluví si s ní schůzku. Horzensie je velmi upovídaná a sebestředná. Setkává se s více chlapci najednou a Clyda pouze využívá.\n\nV době, kdy je Clyde na vrcholu, má stále více peněz, více styků a vůbec se více vyzná ve světě, jednou zpozoruje svou matku, jak nenápadně vstoupí do jedné budovy. Clyde počká, až vyjde, a jde se tam podívat. Nalezne zde Estu, která se vrátila, protože jí přítel opustil a ona je nyní těhotná a bez peněz. Potřebuje pomoc.\n\nBohužel ve stejnou dobu si Hortensie usmyslí, že chce koupit velmi drahý kabát. Dojde k situaci, kdy matka prosí Clyda o peníze pro Estu, a on ji dá pouze malou část své výplaty, i když má dost peněz pro Hortensiin kabát.\n\nPrvní kapitola končí, když si kamarádi Clyda z hotelu a jejich přítelkyně vyjedou autem. Na tancovačce Hortensie tancuje s ostatními a jeden z kamarádů Clyda se jí zalíbí. Poté se kloužou na zamrznuté řece a Hortensie opět Clydovi nevěnuje moc pozornosti. Clyde žárlí.\n\nTráví zde celou noc a k ránu pospíchají zpátky do města, protože práce poslíčka si vyžaduje, aby vždy nastoupili včas a upravění. Všem hrozil vyhazov, a tak jedou rychle, až ve městě srazí za zatáčkou jedno malé děvčátko. Nachvíli zastaví, ale pak začnou ujíždět od místa nehody. Je tma, mají vypnutá světla, aby je neviděla policie, a proto, když projíždí v rychlosti jednou temnou uličkou, narazí na dlažební kostky, které na cestě zanechali dělníci. Dva zůstanou zranění v autě, ostatní se rozprchnou do všech stran, včetně Clyda.Tlačil se na ostatní vozy, jen aby získal píď prostoru. Když si na křižovatce Šestnácté a Washingtonovy ulice myslel, že vlevo je po celé délce jednoho bloku dost volno, zatočil tam a hnal se znovu na Wyandottskou ulici. Právě když se blížil k nároží, kde se chystal ve veliké rychlosti zatočit a zajel proto blízko k okraji chodníku, skočilo přímo před jedoucí automobil asi devítileté děvčátko, jež tudy běželo k přechodu. Protože už neměl možnost zatočit a vyhnout se mu, vůz děvčátko povalil a vlekl několik stop, než dokázal zastavit. Současně se ozvaly pronikavé výkřiky nejméně půl tuctu žen a zavolání právě tolika mužů, kteří byli svědky nehody.Aniž se poradil s ostatními, kteří dosud zpola stáli a strachy takřka oněměli, hodil tam první rychlost, pak druhou a třetí, šlápl na plyn až k podlaze a zahnul za nejbližší rok.\n\nPod falešným jménem Clyde postupně vystřídal několik zaměstnání v různých městech, až se nakonec dostal místo poslíčka v klubu Unionistické ligy.\n\nA poznal tady i skutečnost, která na něj velmi zapůsobila a vzbudila v něm dokonce podiv a uctivou bázeň - poznal, že tady není ani v nejmenší míře přítomen pohlavní živel, charakterizující takřka všechen život v hotelu Green-Davidson a nedávno i v hotelu Great Norther. Pokud se pamatoval, vždy mu vlastně připadalo, že tento živel proniká a podněcuje takřka všechny, ba zcela všechny životní děje, s nimiž se dosud setkal. Ale tady nedocházelo k stykům mezi pohlavími - nebyla zde po nich ani stopa. Do tohoto klubu ženy nesměly. Různé vynikající osobnosti přicházely zpravidla samy a s onou nehlučnou rázností a uzavřeností, příznačnou pro lidi svrchovaně úspěšné. Často sami jedli, v dvojicích nebo ve skupinách nehlučně rozmlouvali - četli noviny nebo knihy, jezdili tam nebo onam v rychlých automobilech - ale živel vášně, který, jak až do této doby připadalo Clydově nezralé mysli, vyvolával k životu a rozvracel tak mnohé věci v obyčejném světě, kam až do této doby patřil, jako by si většinou ani neuvědomovali, nebo aspoň na ně nepůsobil. V tomto podivuhodném světě člověk patrně nemůže dosáhnout nějakého místa a zachovat si je, není-l lhostejný k pohlaví, k vášni, která je samozřejmě ohavná. A je tedy třeba v přítomnosti a před zraky takových lidí jednat a vypadat tak, jako by člověku byly na hony vzdáleny všechny myšlenky, jež jím čas od času zmítají.Abychom totiž řekli pravdu, Clydově duši nebylo souzeno dozrát. Naprosto mu chyběla cílevědomost a nesoustředil se dost na jasný cíl, který tak mnohým lidem dovoluje vybírat si mezi skutečnostmi a cestami života právě věc nebo věci, jež jim pomáhají k úspěchu.\n\nV klubu se náhodou ubytuje i Clydův strýc, který je bohatým vlastníkem továrny na límce. Strýc zde potká Clyda a ten se mu hned zalíbí, nabídne mu proto místo u sebe v továrně. Clyde nabídku příjme a odjíždí za strýcem.\n\nJe zde však nevrle uvítán svým bratrancem, jemuž je vzhledově velmi podobný. Bratranec je však i jeho nadřízený a Clyde je nucen pracovat na nejnižší pozici v továrně. Mezi ostatní pracovníky nikdy nezapadl, dokonce jimi zčásti opovrhoval. Oni k němu zase měli respekt díky jeho strýci.\n\nOn zase, když v několika prvních dnech sedával v této místnosti a jedl oběd, nemohl dobře pochopit, jak se tito lidé mohou zajímat o věci, jež mu připadají tak nudné a nezajímavé - o jakost látky, kterou sem přinášeli ve svitcích - o jakési nepatrné chyby v její váze nebo osnově - o to, že posledních dvacet svitků nebylo tak dobře sraženo jako předchozích šestnáct - nebo o to, že Cranstonova společnost pro výrobu drátěných pletiv nezaměstnává teď už tolik lidí jako před měsícem - že Anthonyova společnost pro výrobu dřevěného zboží vylepila vyhlášku o sobotním odpoledním volnu, které začne teprve prvního června, kdežto loni začalo již uprostřed května. Jako by byli všichni ztraceni v jednotvárnosti a navyklé pravidelnosti své práce.\n\nPo delší době Clyda povýší do pozice vedoucího oddělní, ve kterém pracují samé dívky. Přijme sem novou dívku Robertu Aldenovou, která se mu zalíbí, i když vztahy mezi zaměstnaci firmy jsou zakázané.\n\nNáhodou ji jednou potká při projížďce na kánoi. Sveze ji a domluví si s ní schůzku, kde si hned vyznají lásku. Vyjedou si i na kratší výlet do zábavního parku, na což ovšem přijde spolubydlící Roberty, a tak se Roberta přestěhuje, aby už nemusela poslouchat svou spolubydlící. Na jedné schůzce se začnou hádat, protože Roberta nechce pustit Clyda k sobě domů, nakonec ho tam však pustí a \"vzdá\" se mu.\n\nV této době potká i Sondru Finchleovou, která ho sveze autem, protože si ho spletla za jeho bratrance. Sondra pochází z bohaté rodiny a má dobré společenské postavení. S bratrancem Clyda však moc nevychází a ví, že on nemá rád Clyda, a tak se s ostatními bohatými dívkami domluví, že přijmou Clyda mezi sebe, aby naštvaly jeho bratrance. Clyde tak začne chodit na spoustu večírků a postupně stoupá na společenském žebříčku. O tom se doví i jeho strýc a také ho pozve na večeři, aby to nevypadalo, že zanedbává svého synovce.\n\nMezitím, co vzrůstá Clydovo zalíbení v Sondře, chladne jeho vztah k Robertě. Už by se s Robertou nejspíš rozešel, když mu ona oznámí, že je těhotná a žádá ho o pomoc. Clyde si s tím neví rady a snaží se nalézt nějaký lék na potrat v různých drogériích.Chodil nahoru dolů po dlouhé Hlavní ulici, jež byla ještě i v tuto hodinu jasně osvětlena, nahlížel do výkladních skříní několika drogerií a vždy si z nějakého důvodu pomyslel, že právě tahle není ta pravá. V jedné zahlédl urostlého, rozvážného, hladce oholeného padesátiletého muže, jehož oči za brýlemi a kovově šedé vlasy vzbudily v Clydovi dojem, že tento člověk by zcela jistě odmítl mladého zákazníka, jako je on, odmítl by uvěřit, že je ženatý, nepřiznal by, že má potřebný lék, a podezříval by ho navíc z nedovolených styků s nějakou mladou neprovdanou dívkou. Vypadal tak rozvážně, bohabojně, nadmíru úctyhodně a morálně. Ne, nemělo by smysl ptát se tohoto drogisty. Neměl odvahu vstoupit a postavit se takovému člověku tváří v tvář.\n\nNakonec něco sehnal, ale nezabralo to, jen to Robertě přitížilo. Domluvil se s ní tedy, že sama zajde k doktorovi a požádá ho o pomoc. Doktor ji však odmítne. Roberta proto začne Clyda přemlouvat, aby se s ní oženil. On však odmítá a dále chodí na večírky. Naopak si myslí, že by mohl mít šanci oženit se se Sondrou.\n\nDefinitivní rozhodnutí mezi těmito dvěma žanami učiní, když si přečte dopisy od každé z nich. Sondra mu píše o samé zábavě, večírcích a vůbec příjemných věcech. Zatímco z Robertina dopisu je cítit zoufalost a smutek. Také si přečte článek v novinách o nehodě, kdy utonuli dva milenci na loďkách, a poprvé ho napadane zavraždit Robertu.\n\nAle pouhé pomyšlení na podobnou nehodu v souvislosti s Robertou (proč ji jenom jeho mysl stále s tím spojuje?) bylo pro něj v této chvíli hrozné - a nesmí, nesmí připustit, aby ho takové myšlenky napadaly. Nikdy, nikdy, nikdy! Nesmí. Je to děsivé! Hrozné! Vždyť je to přímo myšlenka na vraždu! Na vraždu?!!! Ale tolik ho podráždil a dosud na něj dráždivě působil onen dopis od Roberty ve srovnání s dopisem Sondřiným - tak rozkošný a svůdný byl obraz Sondřina i jeho života, jak jej Sondra popisovala, že se za nic na světě nedokázal zbavit myšlenky na to druhé, zdánlivě snadné řešení celé své otázky, jež by bylo tak přirozené, kdyby se jemu a Robertě stala taková nehoda. Vždyť přece nezamýšlí žádný zločin? Vždyť myslí jen na nehodu, která by se mohla stát... Ach - právě tohle kdyby se mohlo stát. Je to temný a zlý nápad, na který nesmí, nesmí myslet. NESMÍ. A přece - a přece... Umí skvěle plavat a doplaval by nepochybně ke břehu - z jakékoli vzdálenosti. Kdežto Roberta neumí plavat, poznal to loni v létě, když se s ní koupával na různých pobřežích. A pak - a pak - pak tedy, pokud by jí samozřejmě nechtěl pomoci...\n\nClyde vezme Robertu na výlet k jezeru, kde s ní na kánoi dopluje k zapadlé zátoce. Původně ji měl v plánu zavraždit, ale když ji viděl, bylo mu ji líto, a chtěl se s ní rozumně rozejít. Avšak Roberta se k němu naklonila a on ji neúmyslně udeřil fotoaparátem, jak ji chtěl zachytit. Omráčil ji tak a převrátil loď. Roberta neschopná plavat se topí, zatímco Clyde plave ke břehu neochoten ji zachránit. Ve své hlavě to celé bere jako nehodu a ne vraždu, sám má ale pochybnosti.\n\nPolicie se doví o dvou utonutých, naleznou však pouze jedno tělo a to těhotnou ženu s ránou na obličeji. Vznikne podezření z vraždy. V kabátě Roberty naleznou věnování od Clyda Griffithse a u něj doma poté objeví dopisy od Roberty, které jsou rozhodující usvědčující důkaz.\n\nBěhem tohoto vyšetřování si Clyde užívá se Sondoru u jezera, trápí ho však myšlenky na jeho dopadení. Nakonec ho zatknout a když před něj doloží důkazy, přizná se, že tam byl, ale že to byla nehoda.\n\nVylovili také fotoaparát a podstrčili do něj vlasy Roberty, aby ho mohly použít proti Clydovi. Vznikne obecné pobouření proti Clydovi. Jeho strýc mu zaplatí právníky Belknopa a Jephsona a Clyde jim řekne vše popravdě. Ti se rozhodnou, že u soudu nesmí říct pravdu, protože by nikdy nebyla přijata zaujatou, konzervativní porotou. Přijdou tedy s vymyšlenou obhajobou, kterou se Clyde učí nazpaměť.\n\nPři začátku přelíčení mluví Mason, muž odhodlaný dostat Clyda na elektrické křeslo, aby si přilepšil ve svém postavení. Předloží veškeré důkazy a přijde spoustu svědků. Poté Clyde vypráví svůj poupravený příběh před soudcem a odpovídá Masonovi na všechny jeho otázky. Chytil se však na prospekty, o kterých tvrdil, že si je vyzvedl někde jinde, než tomu tak skutečně bylo. Clyde byl porotou shledán vinným. \n\nDo vezení za ním přijde matka a poté i kazatel Duncan, kterému Clyde vše řekne popravdě.\n\nGuvernér odmítl další soud s Clydem, a tak Clyda čeká smrt. Je popraven na elektrickém křesle.\n\n"}
{"id": "589500", "url": "https://cs.wikipedia.org/wiki?curid=589500", "title": "Jiří Niederle", "text": "Jiří Niederle\n\nJiří Niederle (3. května 1939 Praha – 22. srpna 2010 ?) byl český fyzik, vedoucí vědecký pracovník Fyzikálního ústavu AV ČR. Věnoval se matematické fyzice a fyzice částic. Podílel se na zapojení českých vědců do projektu CERN v Ženevě.\n\nByl synem chirurga Bohuslava Niederleho a vnukem chirurga Bohuslava Niederleho, s manželkou Jindrou (rozenou Stárkovou) měl syna Jiřího a dceru Jindru.\n\n\n\n"}
{"id": "589501", "url": "https://cs.wikipedia.org/wiki?curid=589501", "title": "Romance pro křídlovku", "text": "Romance pro křídlovku\n\nRomance pro křídlovku je poema (básnická povídka) Františka Hrubína z roku 1962.\n\nJde o poemu, což je básnická povídka. Křídlovka je trumpeta, ta zde symbolizuje život (hraje na svatbách, křtinách) i smrt (hraje na pohřbech). Básník (František) vzpomíná na své první milostné vzplanutí v mládí: přijíždí za svým dědečkem do Lešan na prázdniny. Zde se zamiluje do Teriny od kolotočářů. Jde o osudovou lásku, v protikladu k tomu čistě fyzický vztah s vesničankou Tonkou, která hledá povyražení a zasvěcuje ho do sexuálního života. Nakonec končí prázdniny, lunapark odjíždí, umírá dědeček, František se vrací domů. S Terinou se setká ještě jednou, stále se milují, ale ona musí zachovat rodinnou tradici a provdat se za někoho od kolotočářů (motiv Romea a Julie). Tímto mužem je žárlivý Viktor. Po letech potkává František Viktora a dozvídá se, že Terina zemřela na záškrt (protiklad zbytečné smrti vprostřed mládí k přirozené smrti starého dědečka).\n\nV roce 1966 natočil režisér Otakar Vávra stejnojmenný poeticko-romantický film na námět této poemy s Jaromírem Hanzlíkem v hlavní roli, spoluautorem scénáře filmu byl František Hrubín.\n\nDílo bylo uvedeno i jako divadelní dramatizace.\n"}
{"id": "589502", "url": "https://cs.wikipedia.org/wiki?curid=589502", "title": "Ministerstvo zahraničních věcí Slovenské republiky", "text": "Ministerstvo zahraničních věcí Slovenské republiky\n\nMinisterstvo zahraničných věcí Slovenské republiky je ústředním orgánem státní správy Slovenska pro oblast zahraniční politiky a vztahy Slovenska k ostatním státům a mezinárodním organizacím.\n\nMinisterstvo bylo zřízeno zákonem č. 347/1990 Z. z. pod původním názvem Ministerstvo mezinárodních vztahů Slovenské republiky. Zákonem č. 453/1992 Z.z. bylo přejmenováno na současný název.\n\n\nMinisterstvo zahraničních věcí řídí a za jeho činnost odpovídá ministr zahraničních věcí, jehož jmenuje prezident Slovenska na návrh předsedy vlády Slovenska.\n\nSoučasným ministrem zahraničních věcí je Miroslav Lajčák od 4. Dubna 2012.\n\nMinistra zahraničních věcí v době jeho nepřítomnosti zastupuje v rozsahu jeho práv a povinností státní tajemník. Ministr jej může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na schůzích vlády poradní hlas. Státního tajemníka jmenuje a odvolává vláda na návrh ministra zahraničních věcí. V odůvodněných případech může vláda určit, že na ministerstvu působí dva státní tajemníci – to je i případ ministerstva zahraničních věcí. Ministr určí, v kterých otázkách a v jakém pořadí jej státní tajemníci zastupují.\n\n"}
{"id": "589505", "url": "https://cs.wikipedia.org/wiki?curid=589505", "title": "Jdi za zeleným světlem", "text": "Jdi za zeleným světlem\n\nJdi za zeleným světlem je román českého spisovatele Edvarda Valenty z roku 1956.\n\nDěj se odehrává v době existence Protektorátu. Hlavní hrdina je ovdovělý spisovatel a středoškolský profesor Karel Šimon, který se na počátku děje přestěhoval z Prahy, kde předtím působil, na vesnici. \n\nKdyž román vyšel v roce 1956 vzbudil nejednoznačné přijetí a rozruch. Hrdinou prózy, která se vymykala tehdejším ideologicko-uměleckým normám.\n\nV roce 1968 natočil režisér Pavel Blumenfeld stejnojmenný film. V hlavních rolích Ladislav Lakomý, Otakar Dadák, Josef Karlík, Karel Augusta, Jaroslav Dufek.\n\n"}
{"id": "589506", "url": "https://cs.wikipedia.org/wiki?curid=589506", "title": "Merkaz Šapira", "text": "Merkaz Šapira\n\nMerkaz Šapira ( , doslova „\"Šapirovo Centrum\"“, v oficiálním přepisu do angličtiny Merkaz Shappira, přepisováno též Merkaz Shapira) je vesnice typu společná osada (\"jišuv kehilati\") v Izraeli, v Jižním distriktu, v oblastní radě Šafir.\n\nLeží v nadmořské výšce 48 metrů v pobřežní nížině, v regionu Šefela. Východně od osady protéká vodní tok Lachiš.\n\nObec se nachází 11 km od břehu Středozemního moře, přibližně 43 km jižně od centra Tel Avivu, 50 km jihozápadně od historického jádra Jeruzaléma a 5 km jihozápadně od města Kirjat Mal'achi. Merkaz Šapira obývají Židé, přičemž osídlení v tomto regionu je etnicky převážně židovské.\n\nMerkaz Šapira je na dopravní síť napojen pomocí dálnice číslo 3.\n\nMerkaz Šapira byl založen v roce 1948. Vznikl jako středisko veřejných institucí určené pro okolní zemědělské vesnice. Působí tu zejména regionální školské ústavy – náboženská základní škola, ješiva Or Ecjon (), vyšší ješiva, několik synagog, dále zdravotní středisko, obchody, knihovna a sportovní areály. Většina obyvatel pracuje ve školství nebo za prací dojíždí mimo obec.\n\nZpočátku se vesnice nazývala Deganim (). Nynější jméno připomíná izraelského politika náboženské orientace Chajima-Moše Šapiru. Díky stavební expanzi se původní obec proměnila na sídlo městského rezidenčního typu.\n\nPodle údajů z roku 2014 tvořili naprostou většinu obyvatel v Merkaz Šapira Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec městského typu s populací, jejíž prudký růst se po roce 2000 zpomalil. K 31. prosinci 2014 zde žilo 2203 lidí. Během roku 2014 populace stoupla o 3,2 %.\n\n\n"}
{"id": "589513", "url": "https://cs.wikipedia.org/wiki?curid=589513", "title": "Masážní křeslo", "text": "Masážní křeslo\n\nPrvně se masážní křesla objevila ve Východní Asii právě v závislosti na stále se zvětšujícím nedostatku času. Postupem času se masážní křesla natolik zdokonalila, že nabízejí několik druhů masáží spolu s vyhříváním (tepelnou terapií), lymfatickou masáží a umožňují precizní nastavení na míru každého z nás. Masážní křesla nabízejí až šest masážních technik, kde patří shiatsu, pleskání, hnětení, hnětení a pleskání, masáž chodidel a lýtek, kreativní 3D masáž a samozřejmá je i jejich kombinace. 3D masáž je funkce inteligentního maséra, kdy masáž je velmi realistická a maximálně efektní.\n\nV zádové oblasti se pohybují masážní hlavice, kde volíte z několika druhů masáží: hnětení, shiatsu, převalování, plácání, klepání, vibrační masáž a další. Masáž chodidel a lýtek je zajištěna airbagy umístěnými v podpěrce pro nohy. \n\nCelé masážní křeslo lze snadno ovládat přes ovládací panel. Některá relaxační masážní křesla jsou i polohovatelná , tudíž zajistí maximální komfort jak v sedě, tak vleže. \n\nMechanická masáž (manuální) je soustava speciálních masérských hmatů, kterými působíme na tělo za účelem ovlivnění stavů organismu. Především slouží k posílení zdraví, zlepšení zdatnosti a celkové tělesné odolnosti. Dochází k působení jak na povrch těla, tak i na hlubší svalové tkáně. Na rozdíl od reflexní masáže, která je určena nemocným lidem, je tato rekondiční masáž určena zdravým lidem k uvolnění svalů a relaxaci celého těla, nebo naopak k nabuzení (nastartování) organismu před fyzickou zátěží.\n\nKůže - mechanický účinek na povrch těla, odstranění zrohovatělé vrstvy kůže, účinek na mazové žlázy s pozitivním zvýšením sekrece a normalizací napětí kůže\n\nSvaly - zlepšení prokrvení, metabolismu a kladný účinek na svalově napětí (dle potřeby zvýšení nebo snížení), podpora vstřebávání otoků a výpotků, zlepšení výživy tkání a odstranění látek vyvolávajících únavu.\n\nCelkový účinek - na nervový systém (u pomalé a lehké masáže je účinek uklidňující, naopak u svižné a silnější je účinek dráždivý a povzbudivý), zvýšení látkové výměny (zejména činnosti žláz s vnitřní sekrecí), zlepšení prokrvení v celém těle.\n"}
{"id": "589527", "url": "https://cs.wikipedia.org/wiki?curid=589527", "title": "Coldwell Banker", "text": "Coldwell Banker\n\nColdwell Banker je americká realitní franšízová síť, která má v současnosti své zastoupení ve 49 zemích světa včetně České republiky.\n\nColdwell Banker je nejstarší realitní síť na světě, vznikla v 1906. Společnost patří do skupiny Realogy, jejíž součástí jsou například franšízové řetězce Century 21 či ERA.\n\nColdwell Banker je realitní franšízová síť, která byla založena v roce 1906 po devastujícím zemětřesení a požáru v San Franciscu ve Spojených státech amerických. Mladý realitní agent Colbert Coldwell tehdy vycítil, že obyvatelé potřebují poctivou a profesionální realitní společnost, která by pomohla opět obnovit město.\n\nS růstem společnosti najal Colbert Coldwell v roce 1913 do firmy Arthura Bankera jako prodejce nemovitostí. Tito dva obchodníci se brzy stali obchodními partnery a vytvořili realitní agenturu. V roce 1914 společnost oficiálně pojmenovali Coldwell Banker.\n\nPrvní realitní kancelář zaměřená na rezidenční nemovitosti byla otevřena v roce 1925 v San Franciscu. Během následujících 50 let společnost Coldwell Banker expandovala. Své pobočky otevírala po celých Spojených státech amerických a v roce 1991 měla zastoupení ve všech 50 amerických státech.\n\nNa začátku devadesátých let se začala společnost Coldwell Banker rozšiřovat do zahraničí. První zahraniční pobočky byly založeny v Kanadě a Portoriku.\nV současné době má Coldwell Banker své zastoupení ve 49 zemích světa a počet zemí stále roste.\n\nColdwell Banker působí v České republice od 1. května 2010 pod názvem Coldwell Banker Czech Republic. K lednu 2012 bylo otevřeno celkem 15 realitních kanceláří. Coldwell Banker používá při své prezentaci zlatého retrívra.\n\nColdwell Banker University je kombinované jednosemestrální studium pro realitní makléře, realizované formou krátkodobých interaktivních seminářů. Jde o celosvětový systém vzdělávání pod hlavičkou prémiové realitní skupiny Coldwell Banker. Certifikát udělovaný společností Coldwell Banker Czech Republic je oficiálně uznaný Ministerstvem školství, mládeže a tělovýchovy ČR jako doklad k výkonu realitního makléře v České republice.\n\nStudium je uznáno jako rekvalifikace realitního makléře. Po úspěšném složení závěrečné zkoušky posluchači obdrží Osvědčení o absolvování studia dle § 60, odst. 2, zák. č.\n111/1998 Sb. a zák. č. 147/2001 Sb. o vysokých školách.\n\n"}
{"id": "589528", "url": "https://cs.wikipedia.org/wiki?curid=589528", "title": "Rokytka (přítok Bělé)", "text": "Rokytka (přítok Bělé)\n\nPotok Rokytka, lidově též \"Klokočka\", je potok v okrese Mladá Boleslav ve Středočeském kraji, levostranný přítok říčky Bělé. Délka toku činí zhruba 8 km. Plocha povodí měří 60,01 km². Tyto údaje je ovšem třeba brát s rezervou, jelikož tok Rokytky se v historii mění.\n\nPoloha pramene Rokytky je poněkud sporná, různé informační zdroje hovoří o různých místech, přičemž umístění pramenů se v historii reálně měnilo.\n\n\n\n\nCelý tok Rokytky se po celou dobu drží v hlubokém neckovitém údolí a teče převážně jižním směrem. Od počátku toku z Krupského rybníka u Dolní Rokyté prochází koryto potoka kolem osady \"Ševčín\", před hájovnou \"Pod Bílou Hlínou\" vstupuje do obory Klokočka. Stejně jako např. v poválečné době, trpěl tento horní tok i v první dekádě 21. století vysycháním, jelikož díky poklesu spodní vody po období sucha přišel Krupský rybník postupně bezmála o všechnu vodu a zarostl vegetací. V druhé polovině roku 2011 se však obnovily přilehlé prameny rybníka a ten je od té doby opět naplněný a svým odtokem opět zásobuje i horní tok Rokytky. Bohužel ani to nestačí k tomu, aby ta tvořila souvislý tok po celé své délce, jak je zakreslen na mapách, protože asi po 2,5 km od odtoku rybníka je tok přerušen před hájovnou Pod Bílou Hlínou, kde voda mizí zejména v důsledku zaneseného koryta po těžbě dřeva z přilehlých strání, i díky snadnému vsakování do půdy.\n\nPo dalších asi 1,5 km, již ve veřejnosti nepřístupné oboře, kdy suché koryto změnilo směr z jihovýchodu na jihozápad, se voda opět objevuje na povrchu pod vrchem \"Brodek\". Délka tohoto suchého úseku je opět čistě závislá na hladině spodní vody, to znamená, že celý svůj tok může voda Rokytky protéci zřejmě jen ve velmi deštivém období. Další případnou vodu přibírá potok z vodojemu \"Jelení studánka\" a několika dalších menších přítoků, a poté napájí jediný rybník na svém toku – bezejmenný dvojitý rybník s kamennou hrází. O slavnější minulosti nestabilního horního toku Rokytky svědčí příčné terénní valy, pravděpodobné zbytky hrází několika zaniklých rybníků.\n\nPo opuštění obory a zásadním přibrání vody z vždy vydatného pramene u samoty Klokočka protéká potok národní přírodní památkou Rečkov (ochrana především vzácné rostliny popelivky sibiřské). V tomto atraktivním lužním lese (někde tady býval rybník \"Pecník\") potok divoce meandruje až po úsek mezi sídly Velký Rečkov a Malá Bělá, kde se postupně ve dvou soutocích vlévá do říčky Bělá poblíž železniční trati č. 080 (Bakov nad Jizerou – Jedlová). Společný tok po dalších 2 km ústí do řeky Jizery u Malé Bělé.\n\n\nPrůměrný průtok u ústí činí 0,20 m³/s.\n\nPodél toku Rokytky je několik vodojemů podzemní vody (jímá se z hloubky až 160 m), z nichž se napájejí vodovody Mladoboleslavska.\n\nV roce 2010 byla podél toku Rokytky (úsek Velký Rečkov – Klokočka zřízena naučná a prožitková stezka určena především rodinám s dětmi \"Klokočským lesem za hrou, vodou a ptačím zpěvem\".\n"}
{"id": "589530", "url": "https://cs.wikipedia.org/wiki?curid=589530", "title": "Skafandr a motýl", "text": "Skafandr a motýl\n\nSkafandr a motýl (: ) je autobiografický román, který napsal bývalý šéfredaktor časopisu Elle Jean-Dominique Bauby Ve Francii román vyšel 7. března 1997. Jean-Dominique Bauby zemřel na srdeční zástavu o dva dny později ve věku 44 let, v Česku román vyšel v roce 2008 v překladu od Jitky Řihánkové. Bauby se stal obětí syndromu uzamčení, všechno vnímal, ale oněměl a nebyl schopen pohybu, mohl jen mrkat očními víčky. Mrkáním „nadiktoval“, pomocí speciální abecedy, svůj román terapeutce Claude Mendibil . Román popisuje jeho prožitky v syndromu uzamčení.\n\nPříběh se odehrává během posledního Baubyho měsíce (červenec až srpen 1996). Bauby je zcela upoután na lůžko neschopen pohybu, je schopný pouze mrkat očními víčky, čímž také komunikuje se svým okolím, víčka mu umožňují odpovídat na otázky „ano“ – „ne“ (jedno mrknutí znamená „ano“, dvě mrknutí „ne“), posléze mu jeho ošetřovatelka Claude Mendibil připraví speciální abecedu, na níž jsou písmena uspořádaný podle četnosti užívání a ne náhodně, jako v běžné abecedě, písmenka Baubymu předčítá a když mrkne, tak písmeno zapíše, mrknutí dvakrát znamená konec slova. Tímto způsobem je Bauby schopen komunikovat a stejným způsobem je napsána i jeho kniha. Bauby často rozjímá o svém životě, vzpomíná na své děti, Théophila, Céleste a Ortense, vzpomíná na své milenky, třeba Joséphine, a na matku svých dětí, na dědečka s přísným obličejem Victora Huga. Vzpomíná také na svou práci v časopisu \"Elle\". Baubyho sžírají i sebevražedné myšlenky, melancholické a filozofické úvahy o smyslu života, myšlenek na smrt se zbaví, až když začne pracovat na své knize, jelikož si našel něco, pro co by mohl žít. Je nešťasten ze života v sanatoriu poblíž Paříže, stravují ho pomocí sondy zavedené do žaludku, na niž jsou napojeny skleničky s nahnědlou tekutinou, umývají ho jako malé dítě, před sporadickými návštěvníky se stydí za svůj stav, nemůže jim povědět, co by chtěl. Vzpomíná i na své oblíbené spisovatele (mimo jiné Alexandre Dumas a jeho \"Hrabě Monte Cristo\"), oblíbenou hudbu (hlavně Mozartův \"Don Giovanni\" a Beatles). Vzpomíná i na své cestování se svými milenkami (třeba do New Yorku, Sankt Petěrburgu, Hongkongu, Nevadské pouště), vzpomíná také na dobu svého studia v Pařížském lyceu a na své spolužáky. Stále zůstává ateistou, nevěří a ani nevěřil v Boha. V poslední kapitole rekapituluje svůj den před tím, než upadl do syndromu uzamčení. Byl to pátek 8. prosince roku 1995, se synem Théophilem měl jít do divadla na hru od Alfreda Ariase, ale jeho řidič nezvládl řízení v dopravní špičce a naboural. Baubyho poslední myšlenkou bylo, že musí zrušit rezervaci v divadle.\nKniha se dočkala filmové adaptace v roce 2007 \"Skafandr a motýl\".\n"}
{"id": "589534", "url": "https://cs.wikipedia.org/wiki?curid=589534", "title": "Surfing the Void", "text": "Surfing the Void\n\nSurfing the Void je druhé studiové album britské alternativní rockové skupiny Klaxons. Vydala ho společnost Polydor Records 23. srpna 2010. Album produkoval Ross Robinson a nahrávalo se v Los Angeles v Kalifornii. Předcházel mu singl \"Echoes\", který vyšel 16. srpna.\n\nNázev alba byl odhalen 25. května 2010 premiérou propagační písně „Flashover“ na stanici BBC Radio 1.\n\n"}
{"id": "589535", "url": "https://cs.wikipedia.org/wiki?curid=589535", "title": "Good Times", "text": "Good Times\n\nGood Times je píseň britské grime skupiny Roll Deep. Píseň pochází z jeho pátého studiového alba \"Winner Stays On\". Píseň dobyla vrchol britské singlové hitparády.\n"}
{"id": "589536", "url": "https://cs.wikipedia.org/wiki?curid=589536", "title": "Georgia-Pacific Tower", "text": "Georgia-Pacific Tower\n\nGeorgia-Pacific Tower je mrakodrap v centru Atlanty. Má 52 pater a výšku 212,5 metrů, je tak 6. nejvyšší ve městě. Byl dokončen v roce 1982 a za designem budovy stojí firma Skidmore, Owings and Merrill. Fasáda je obložena žulovými deskami a uvnitř budovy se nachází kancelářské prostory. Největším nájemníkem je firma Georgia-Pacific, která zde má hlavní sídlo.\n\n"}
{"id": "589539", "url": "https://cs.wikipedia.org/wiki?curid=589539", "title": "Green Light", "text": "Green Light\n\nGreen Light je píseň britské grime skupiny Roll Deep. Píseň pochází z jeho pátého studiového alba \"Winner Stays On\". Píseň dobyla vrchol britské singlové hitparády.\n"}
{"id": "589540", "url": "https://cs.wikipedia.org/wiki?curid=589540", "title": "Myths of the Near Future", "text": "Myths of the Near Future\n\nMyths of the Near Future je studiové album londýnské hudební skupiny Klaxons, které v roce 2007 získalo ocenění Mercury Prize. Vydala je společnost Polydor Records 29. ledna 2007 a bylo nahráno v Battle v hrabství East Sussex.\n\nAlbum je pojmenováno po povídkové sbírce \"Mýty blízké budoucnosti\" britského spisovatele Jamese Grahama Ballarda.\n\nTýden po jeho vydání se hit „Golden Skans“ vyšplhal na sedmé místo na žebříčku UK Top 40.\n"}
{"id": "589542", "url": "https://cs.wikipedia.org/wiki?curid=589542", "title": "Pařížský maraton", "text": "Pařížský maraton\n\nPařížský maraton (francouzsky \"Marathon de Paris\") je sportovní událost, která se každoročně odehrává na jaře v Paříži. Účastní se ho amatérští i profesionální běžci. V celosvětovém měřítku je pátým maratonem co se týče o počtu účastníků a devátým nejrychlejším co se týče sledovaných výkonů. Rekord mužů 2 hodiny 5 minut 4 sekundy drží Kenenisa Bekele z roku 2014 a rekord žen 2 h 21 min 6 s Feyse Tadese z roku 2013.\n\nPoprvé se maratonský běh v Paříži uskutečnil 19. července 1896, tři měsíce po olympijských hrách v Athénách na počest Michela Bréala. Účastnilo se jej 190 běžců a vítězem se stal Brit Len Hurst s časem 2 h 31 min 30 s.\n\nPravidelný maratonský běh se v Paříži koná od roku 1976.\n\nOd roku 2005 je trať celá umístěná na pravém břehu a v administrativních hranicích Paříže. Závod začíná u Vítězného oblouku a pokračuje po Avenue des Champs-Élysées přes Place de la Concorde, Rue de Rivoli až na Place de la Bastille a dále přes Place de la Nation. Odtud vede do Bois de Vincennes, kde se trať vrací do města po \"Rue de Charenton\" (polovina maratonu) a běží po nábřeží na pravém břehu Seiny až k mostu Bir Hakeim. Následuje úsek do Bois de Boulogne, odkud trať vede po \"Avenue Foch\", kde je cíl.\n\n\n"}
{"id": "589545", "url": "https://cs.wikipedia.org/wiki?curid=589545", "title": "Pařížský půlmaraton", "text": "Pařížský půlmaraton\n\nPařížský půlmaraton (francouzsky \"Semi-Marathon de Paris\") je půlmaraton, který se od roku 1993 běhá každoročně v březnu v Paříži. Rekord mužů drží Joseph Maregu (Keňa) s časem 1:00:22 h z roku 2007 a rekord žen Nadia Prasad (Nová Kaledonie) s časem 1:09:15 h z roku 2006.\n\nStart a cíl závodu, který vede východní částí Paříže, je u zámku Vincennes v Bois de Vincennes. Přes \"Avenue Daumesnil\" vede do města na \"Place Félix-Éboué\", poté po \"Rue Reuilly\" a dále po \"Rue du Faubourg-Saint-Antoine\" na \"Place de la Bastille\". Dále pokračuje po \"Rue de Rivoli\" na křižovatku s \"Boulevard de Sébastopol\", kde se nachází nejzápadnější bod závodu. Poté míří na \"Place de l'Hôtel-de-Ville\" před Pařížskou radnici a poté po nábřeží Seiny proti proudu řeky na \"Boulevard Henri-IV\" kolem Bassin de l'Arsenal opět na \"Place de la Bastille\". Zpátky po \"Avenue Daumesnil\" na \"Place Félix-Éboué\", jižně po \"Rue de Charenton\" přes Boulevard périphérique a vrací se po \"Avenue de Gravelle\" opět přes Bois de Vincennes k zámku.\n\n\n"}
{"id": "589547", "url": "https://cs.wikipedia.org/wiki?curid=589547", "title": "Galli-Valeriův roztok", "text": "Galli-Valeriův roztok\n\nGalli-Valeriův roztok (latinský lékopisný název je \"Solutio Galli-Valerio\") je čisticí a dezinfekční přípravek pro dezinfekci lékařských nástrojů. Objevil ho Bruno Galli-Valerio, profesor veterinární medicíny, po němž také nese svůj název. Jedná se o toxickou a žíravou čirou nebo načervenalou kapalinu charakteristického formaldehydového a fenolového zápachu.\n\nRoztok má toto složení:\n"}
{"id": "589549", "url": "https://cs.wikipedia.org/wiki?curid=589549", "title": "Bee (skladba)", "text": "Bee (skladba)\n\nBee je popová píseň od německé zpěvačky Lena Meyer-Landrut. Pochází z jejího debutového alba \"My Cassette Player\".\n"}
{"id": "589551", "url": "https://cs.wikipedia.org/wiki?curid=589551", "title": "Ejn Curim", "text": "Ejn Curim\n\nEjn Curim ( עֵין צוּרִים, doslova „\"Pramen skal\"“, v oficiálním přepisu do angličtiny En Zurim, přepisováno též Ein Tzurim) je vesnice typu kibuc v Izraeli, v Jižním distriktu, v Oblastní radě Šafir.\n\nLeží v nadmořské výšce 53 metrů v pobřežní nížině, v regionu Šefela. Západně od osady protéká vodní tok Lachiš.\n\nObec se nachází 11 kilometrů od břehu Středozemního moře, cca 42 kilometrů jižně od centra Tel Avivu, cca 52 kilometrů jihozápadně od historického jádra Jeruzalému a 5 kilometrů jihozápadně od města Kirjat Mal'achi. Ejn Curim obývají Židé, přičemž osídlení v tomto regionu je etnicky převážně židovské.\n\nEjn Curim je na dopravní síť napojen pomocí dálnice číslo 3.\n\nEjn Curim byl založen v roce 1949. Původně ale tato osada vznikla již 23. října 1946, a to v hornatém regionu Guš Ecion, jižně od Jeruzaléma, kde se utvořil blok čtyř židovských osad. Zakladateli této osady byli členové organizace mládežnické sionistické organizace Bnej Akiva, kteří předtím procházeli vývikem v Tirat Cvi. Během války za nezávislost v roce 1948 byly ale všechny tyto vesnice dobyty arabskými jednotkami a jejich přeživší obyvatelé zajati jordánskými silami. Obránci Ejn Curim (společně s osadníky z Revadim a Masu'ot Jicchak) kapitulovali 14. května 1948 a složili zbraně do rukou vítězné Arabské legie.\n\nPo konci války se osadníci z Ejn Curim ze zajetí vrátili a roku 1949 založili v nynější lokalitě novou vesnici (nedaleko odtud vyrostla rovněž osada Masu'ot Jicchak – další vesnice původně stojící v Guš Ecion). Jde o nábožensky orientovaný kibuc.\n\nMístní ekonomika je založena na zemědělství (rostlinná výroba, chov drůbeže). Dále je tu průmysl a turistický ruch. Probíhá stavební expanze (120 nových bytových jednotek). Funguje tu ješiva a centrum náboženských studií מרכז יעקב הרצוג – Merkaz Ja'akov Herzog.\n\nPodle údajů z roku 2014 tvořili naprostou většinu obyvatel v Ejn Curim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 790 lidí. Během roku 2014 populace klesla o 14,2 %.\n\n\n"}
{"id": "589554", "url": "https://cs.wikipedia.org/wiki?curid=589554", "title": "Svatopluk Kudlička", "text": "Svatopluk Kudlička\n\nSvatopluk Kudlička (* 2. května 1950, Opatovice) je český půlmaratonský běžec za LRS Vyškov a NC Vyškov.\n\n\n"}
{"id": "589555", "url": "https://cs.wikipedia.org/wiki?curid=589555", "title": "Mine (píseň, Taylor Swift)", "text": "Mine (píseň, Taylor Swift)\n\n„Mine“ je píseň americké country-popové zpěvačky-skladatelky Taylor Swift. Píseň pochází z jejího třetího studiového alba \"Speak Now\". Produkce se ujali producent Nathan Chapman a Taylor Swift.\n"}
{"id": "589556", "url": "https://cs.wikipedia.org/wiki?curid=589556", "title": "Place de la Nation", "text": "Place de la Nation\n\nPlace de la Nation (česky \"Národní náměstí\") je okrouhlé náměstí v Paříži na hranicích 11. a 12. obvodu. Na náměstí směřuje paprskovitě 12 ulic. Pod náměstím se nachází stanice metra Nation a stanice linky RER A.\n\nNa tomto místě byl dne 26. července 1660 vztyčen trůn při slavnostním příjezdu Ludvíka XIV. a jeho manželky Marie Terezie Habsburské do Paříže, když se vrátili ze své svatby v Saint-Jean-de-Luz. Proto získalo své původní jméno - \"Place du Trône\" (náměstí Trůnu). Během Francouzské revoluce bylo náměstí 10. srpna 1792 přejmenováno na \"Place du Trône-Renversé\" (náměstí Svrženého trůnu). Náměstí získalo svůj současný název u příležitosti státního svátku dne 14. července 1880.\n\nV letech 1785–1788 byly rozšířeny pařížské hradby, které zahrnovaly i území dnešního náměstí. Tehdy zde ovšem ještě žádná rozsáhlá zástavba nestála. Byly zde venkovské domy a zahrady, vinice a pastviny. Z tehdejších hradeb se dodnes dochovaly dva pavilony a dva sloupy, které navrhl architekt Claude Nicolas Ledoux (1736–1806). Na sloupech se nacházejí sochy Filipa II. Augusta a Svatého Ludvíka.\n\nZa Francouzské revoluce v období hrůzovlády v roce 1794 byla v jižní části náměstí (dnes v místě obchodu Damart) instalována gilotina. Popraveni zde byli např. básník André-Marie Chénier (25. července 1794), atentátnice na Robespierra Cécile Renault (17. června 1794), atentátník Henri Admirat (17. června 1794), atentátník Jean-Baptiste Michonis (17. června 1794), skladatel Josse-François-Joseph Benaut (13. července 1794). Popravení byli pohřbeni na hřbitově Picpus.\n\nUprostřed náměstí je Square de la place de la Nation, v jehož centru se nachází pomník \"Triumf Republiky\" (Le Triomphe de la République). Jedná se o alegorické bronzové sousoší, které zhotovil sochař Aimé-Jules Dalou (1838–1902). V roce 1879 město Paříž vyhlásilo soutěž na pomník pro náměstí Place de la République. Návrh A. J. Daloua sice nevyhrál, ale byl nakonec vybrán pro toto náměstí.\n\nSocha byla odhalena na dvakrát. Poprvé v roce 1889 při 100. výročí Francouzské revoluce její pomalovaný sádrový model a podruhé v roce 1899 její konečná bronzová podoba.\n\nRepublika stojí na vrcholu vozu taženém lvi a doprovázeném několika alegorickými postavami: Duch Svobody, který řídí vůz, Práce symbolizovaná kovářem, který z boku tlačí vůz. Z druhé strany tlačí vůz socha Spravedlnosti a průvod uzavírá Hojnost se svazkem plodin symbolizující prosperitu. Hlavní postavy doprovázejí děti. Původně bylo sousoší obklopeno bazénem, který však byl v 60. letech odstraněn při stavebních pracích na podzemní stanici RER. Socha je otočená tváří do ulice \"Rue du Faubourg-Saint-Antoine\" k Place de la Bastille.\n\nVe směru hodinových ručiček:\n\n"}
{"id": "589558", "url": "https://cs.wikipedia.org/wiki?curid=589558", "title": "Ejtan (mošav)", "text": "Ejtan (mošav)\n\nEjtan ( אֵיתָן, doslova „\"Silný\"“, v oficiálním přepisu do angličtiny Etan, přepisováno též Eitan) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 156 metrů na pomezí pahorkatiny Šefela a pouště Negev. Západně od vesnice začíná vádí Nachal Bror. Jižně od obce se nalézá soutok vádí Nachal Adorajim a Nachal Šikma.\n\nObec se nachází 22 kilometrů od břehu Středozemního moře, cca 55 kilometrů jižně od centra Tel Avivu, cca 52 kilometrů jihozápadně od historického jádra Jeruzalému a 4 kilometry jihojihozápadně od města Kirjat Gat. Ejtan obývají Židé, přičemž osídlení v tomto regionu je etnicky převážně židovské.\n\nEjtan je na dopravní síť napojen pomocí dálnice číslo 40.\n\nEjtan byl založen v roce 1955. Zakladateli mošavu byli Židé z Tuniska napojení na náboženskou sionistickou organizaci ha-Po'el ha-Mizrachi . Zpočátku se nazýval Uza Gimel (עוזה ג) nebo Lachiš 9 (לכיש 9). Nynější jméno vesnice je odvozeno z biblického citátu z Knihy Ámos 5,24: „\"Ať se valí právo jako vody, spravedlnost jak proudící potok\"“\n\nMístní ekonomika je založena na zemědělství (pěstování zeleniny, citrusů a polních plodin).\nFunguje tu ústav náboženského vzdělávání nižšího stupně (Talmud Tora) a obchod se smíšeným zbožím.\n\nPodle údajů z roku 2014 tvořili naprostou většinu obyvatel v Ejtan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 418 lidí. Během roku 2014 populace stoupla o 0,2 %.\n\n\n"}
{"id": "589560", "url": "https://cs.wikipedia.org/wiki?curid=589560", "title": "Marie Gebauerová", "text": "Marie Gebauerová\n\nMarie Gebauerová (8. prosince 1869 Pardubice – 7. ledna 1928 Praha) byla česká spisovatelka, překladatelka, učitelka a vydavatelka sebraných spisů B. Němcové.\n\nNarodila se ve Wernerově domě na náměstí v Pardubicích jako dcera lingvisty Jana Gebauera a Julie Wernerové, studovala učitelský ústav v Praze a jako externistka Filozofickou fakultu Univerzity Karlovy. Stala se učitelkou měšťanských škol v Praze, cestovala po Evropě a napsala řadu knih pro děti a mládež, několik učebnic a román \"Rod Jurija Klemenčiče\" (1918). V letech 1904–1920 vydala 10 svazků sebraných spisů B. Němcové, včetně tří svazků korespondence, kterou sebrala a uspořádala. V letech 1926 a 1932 vyšly dva svazky jejích \"Rodinných vzpomínek na J. Gebauera\".\n\n\n"}
{"id": "589561", "url": "https://cs.wikipedia.org/wiki?curid=589561", "title": "Place de la République", "text": "Place de la République\n\nPlace de la République (česky \"náměstí Republiky\") je náměstí v Paříži na hranicích 3., 10. a 11. obvodu. Pod náměstím se nachází jedna z nejrozsáhlejších stanic zdejšího metra - République. Uprostřed náměstí se nachází pomník Republiky (Monument à la République). Náměstí Republiky je z důvodu svého názvu a symboliky s ním související jedním z obvyklých míst demonstrací v Paříži, nejčastěji z podnětu levicových stran nebo odborů. Náměstí je osvětleno bohatě zdobenými pouličními lampami se symboly Francouzské republiky.\n\nNáměstí se rozkládá v místě bývalé pevnosti, která byla součástí městských hradeb Karla V. vystavěných ve 14. století. V roce 1811 byla na náměstí umístěna fontána Château-d'Eau, která dala náměstí jméno. Náměstí získalo svou dnešní podobu během Druhého císařství, kdy byly vystavěny \"Boulevard de Magenta\", \"Avenue de la République\" (původně \"Boulevard des Amandiers\") a \"Boulevard du Prince-Eugène\", dnes \"Boulevard Voltaire\". V roce 1866 architekt Gabriel-Jean-Antoine Davioud postavil po celé severní straně náměstí obchody. V následujícím roce rovněž postavil druhou kašnu na náměstí zdobenou bronzovými lvy. Kašna Château-d'Eau byla přesunuta v roce 1880 na náměstí \"Place Félix-Éboué\", aby uvolnila místo mohutnému pomníku.\n\nNa obnovu náměstí byla vypsána soutěž. Vítězem se stal 21. ledna 2010 tým Trevelo & Viger-Kohler.\n\nV roce 1879 proběhla soutěž na realizaci velkého pomníku Republiky (Monument à la République), kterou vyhráli bratři Léopold Morice (sochy) a Charles Morice (podstavec). Odhalení pomníku proběhlo na dvakrát. Poprvé 14. července 1880, kdy byl představen sádrový model a podruhé 14. července 1883 konečná verze v bronzu. Památník se skládá z kolosální bronzové sochy Marianny vysoké 9,50 m stojící na kamenném sloupu o výšce 15 m. Na něm jsou umístěny alegorie Svobody, Rovnosti a Bratrství.\n\nSoutěže v roce 1879 se také zúčastnil sochař Jules Dalou (1838-1902), jehož návrh \"Triomphe de la République\" sice nezvítězil, ale nakonec byl realizován na náměstí Place de la Nation.\nMarianne stojí na sloupu. Má frygickou čapku a rostlinnou korunu. V pravé ruce drží olivovou ratolest, symbol míru. V levé ruce drží desky s nápisem „Lidská práva“. Přes rameno má přehozený meč.\n\nSedí po levici Marianne. Na rozdíl od Socha Svobody, která drží pochodeň v pravé ruce a pošlapává přetržený řetěz u nohou, tato nese pochodeň v levé ruce, zatímco pravá ruka spočívá na kolenu a drží přetržený řetěz. V pozadí je dub vytesaný v reliéfu ve sloupu.\n\nDrží v pravé ruce státní vlajku, na které je v pravém poli zkratka „RF“ a v levém tesařská krokvice, symbol rovnosti.\n\nJedná se o skupinu, kterou tvoří žena hledící na dvě děti (putti), které čtou knihu. Doprovází je snop pšenice a kytice symbolizující hojnost.\n\nSloup tvoří piedestal Marianny a okolo něj jsou umístěny sochy Svobody, Rovnosti a Bratrství. U nohou Marianny je ozdobný bronzový věnec, ve kterém je znak města Paříže a nápis „À LA GLOIRE DE LA RÉPUBLIQUE FRANÇAISE - LA VILLE DE PARIS - 1883“. (Pro slávu Francouzské republiky - město Paříž - 1883.) Mezi Svobodou a Bratrstvím a mezi Bratrstvím a Rovností jsou umístěny medailony představující Práci a Mír.\n\n\nU nohou Marianny leží bronzový lev, který chrání všeobecné volební právo, které představují bronzové urny.\n\nVe směru hodinových ručiček:\n\n"}
{"id": "589564", "url": "https://cs.wikipedia.org/wiki?curid=589564", "title": "Šalva", "text": "Šalva\n\nŠalva ( שַׁלְוָה‎, doslova „\"Klid\"“, v oficiálním přepisu do angličtiny Shalwa, přepisováno též Shalva) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 170 metrů na pomezí pahorkatiny Šefela a pouště Negev.\n\nObec se nachází 24 kilometrů od břehu Středozemního moře, cca 56 kilometrů jižně od centra Tel Avivu, cca 51 kilometrů jihozápadně od historického jádra Jeruzalému a 5 kilometrů jižně od města Kirjat Gat. Šalvu obývají Židé, přičemž osídlení v tomto regionu je etnicky převážně židovské.\n\nŠalva je na dopravní síť napojena pomocí dálnice číslo 40, jež probíhá podél západního okraje vesnice. Podél východního okraje mošavu vede železniční trať z Tel Avivu do Beerševy, nemá zde ale stanici.\n\nŠalva byla založena v roce 1952. Zakladateli mošavu byli Židé z Libye napojení na náboženskou sionistickou organizaci ha-Po'el ha-Mizrachi. Zpočátku se nazýval Achuzam Bet (אחוזם ב). Nynější jméno vesnice je odvozeno z biblického citátu z Knihy žalmů 122,7: „\"Kéž je na tvých valech pokoj, kéž se tvé paláce těší klidu\"“\n\nMístní ekonomika je založena na zemědělství (rostlinná výroba, chov drůbeže, produkce mléka). Probíhá stavební expanze obce (54 nových bytových jednotek). Funguje tu ústav náboženského vzdělávání (\"kolel\"), sportovní areál a obchod se smíšeným zbožím.\n\nPodle údajů z roku 2014 tvořili naprostou většinu obyvatel v Šalvě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 423 lidí. Během roku 2014 populace klesla o 2,1 %.\n\n\n"}
{"id": "589567", "url": "https://cs.wikipedia.org/wiki?curid=589567", "title": "Terminus 100", "text": "Terminus 100\n\nTerminus 100 je mrakodrap v Atlantě, který je součástí administrativního komplexu Terminus. Má 26 pater a výšku 148 metrů, je tak nejvyšší v celém komplexu. Výstavba probíhala v letech 2005 – 2007 a za designem budovy stojí firma Duda/Paine Architects.\n\n"}
{"id": "589568", "url": "https://cs.wikipedia.org/wiki?curid=589568", "title": "United States Military Academy", "text": "United States Military Academy\n\nUnited States Military Academy (USMA), také známá jen pod West Point, je vojenská akademie v americkém městě West Point ve státě New York, jde o součást tréninkového, výcvikového a výukového centra Americké armády (US Army Training and Doctrine Command). Zde se vzdělává většina nových důstojníků Armády spojených států amerických.\n\nAkademie sídlí v bývalé armádní pevnosti na západním břehu řeky Hudson a leží asi 80 km severně od New Yorku. Komplex budov se nachází na ploše 65 km.\n\nAkademie, založená v roce 1802, patří mezi nejprestižnější univerzity v USA. Absolventi získávají titul bakaláře a v armádě ihned získají hodnost nadporučíka. Po škole mají povinnost sloužit nejméně pět let aktivně a poté alespoň tři roky v záloze.\n\nMotto školy zní „Povinnost, čest, vlast“ („Duty, Honor, Country“).\n\n"}
{"id": "589574", "url": "https://cs.wikipedia.org/wiki?curid=589574", "title": "ViewPoint", "text": "ViewPoint\n\nViewPoint je mrakodrap v Atlantě. Má 36 pater a výšku 146 metrů. Výstavba probíhala v letech 2006 – 2008. Za designem budovy stojí firma The Preston Partnership, LLC. a developerem byla firma Novare Group. V prvních dvou patrech je obchodní pasáž a ve zbylých patrech je 400 bytů.\n\n"}
{"id": "589576", "url": "https://cs.wikipedia.org/wiki?curid=589576", "title": "Fairhaven Station", "text": "Fairhaven Station\n\nFairhaven Station je železniční stanice společnosti Amtrak a autobusová stanice společností Greyhound Lines a Whatcom Transportation Authority v Bellinghamu, ve státě Washington. Stanice byla otevřena v roce 1995 a leží nedaleko přístavu, odkud odplouvají trajekty na souostroví svatého Jana nebo do kanadské Victorie a kde je jižní konec Aljašské námořní dálnice.\n\nZ osmnácti stanic, které Amtrak ve státě Washington obsluhuje, byla v roce 2010 bellinghamská stanice čtvrtou nejvytíženější s přibližně 175 cestujícími denně.\n"}
{"id": "589579", "url": "https://cs.wikipedia.org/wiki?curid=589579", "title": "Vizovice (zámek)", "text": "Vizovice (zámek)\n\nZámek Vizovice se nachází uprostřed města Vizovic, asi 15 km od města Zlín. V roce 2001 byl zámek zařazen mezi národní kulturní památky. Zámek je ve vlastnictví státu a jeho správu vykonává Národní památkový ústav. Je veřejnosti přístupný.\n\nZámek ve Vizovicích nechal postavit v letech 1750 až 1776 na místě bývalého cisterciáckého kláštera Smilheimu Heřman Hannibal z Blümegenu. Architekt František Antonín Grimm navrhl dvoupatrovou budovu se třemi křídly ve tvaru písmene U v tehdy moderním francouzském barokním stylu. V druhé polovině 18. století byla dokončena zámecká zahrada – anglický a francouzský park se sochařskou výzdobou. Ze stejné doby pochází i vybavení zámku a rozsáhlá sbírka obrazů.\n\nZámecké interiéry jsou zařízeny nábytkem ve stylu baroka, rokoka, empíru i biedermeieru, s množstvím porcelánu, rozsáhlou obrazovou sbírkou se vzácným souborem děl nizozemského malířství a řadou jiných hodnotných předmětů. Interiér kaple v levém křídle zámku je dílem mistra moravského sochařství Ondřeje Schweigla, jehož skulptury zdobí i celoročně přístupný zámecký park.\n\n"}
{"id": "589580", "url": "https://cs.wikipedia.org/wiki?curid=589580", "title": "Jaderná DNA", "text": "Jaderná DNA\n\nJaderná DNA je DNA uvnitř eukaryotického buněčného jádra. Není to jediné místo, kde v eukaryotické buňce je DNA – existuje totiž i mitochondriální DNA a plastidová DNA – ale v jádru bývá zpravidla většina genetické informace buňky. Jaderná DNA je rozdělena na jednotlivé chromozomy, tedy lineární úseky DNA. DNA je navázána a asociována s různými proteiny (jako jsou histony), s nimiž tvoří tzv. chromatin.\n\nNejmenší eukaryotický jaderný genom, pouze 2,9 milionu párů bází, má vnitrobuněčná parazitická mikrosporidie jménem \"Encephalitozoon cuniculi\", a to proto, že u ní došlo k redukci genomu v rámci jejího parazitického způsobu života. Naopak největší jaderný genom ze všech známých eukaryot (670 miliard párů bází) má \"Amoeba dubia\". Lidská jaderná DNA (viz článek lidský genom) se skládá v haploidním stavu z asi 3,1–3,2 miliardy párů bází (tedy 3,2 Gbp).\n"}
{"id": "589584", "url": "https://cs.wikipedia.org/wiki?curid=589584", "title": "Silnice I/7", "text": "Silnice I/7\n\nSilnice I/7 je silnice I. třídy původně spojující Prahu, Slaný, Louny, Chomutov a Německo. Délka silnice 66 km, spolu s dálnicí D7 pak 100 km. V úseku Praha – Spořice je postupně nahrazována dálnicí D7, v úseku Spořice – Křimov je označena jako silnice pro motorová vozidla. Původně k silnici patřil i úsek na území Prahy od Vítězného náměstí.\n\nObchvat Loun byl uveden do provozu v roce 1999 a měří 6,1 kilometru. Na východě navazuje na obchvat Chlumčan a na západě na obchvat Postoloprt. V letech 2019-2021 by měla proběhnout jeho přestavba na čtyřproudový úsek dálnice D7.\n\n"}
{"id": "589586", "url": "https://cs.wikipedia.org/wiki?curid=589586", "title": "Helga Čočková", "text": "Helga Čočková\n\nHelga Čočková, provdaná Helga Matulová (* 26. listopadu 1941, Ostrava) je česká herečka a moderátorka.\n\nVeřejně vystupovala již od dětství. Ve 13 letech působila ve vysílání ostravského studia Československé televize jako dětská moderátorka. Dětské role hrála i v ostravském studiu Československého rozhlasu, ve Státním divadle Ostrava a mládežnickém Divadle Petra Bezruče Ostrava.\n\nPo absolutoriu Divadelní fakulty Akademie múzických umění, kterou vystudovala v roce 1963 s neplánovanou rok a půl dlouhou přestávkou (byla totiž vyloučena ze studia těsně před absolutoriem pro účast na tehdejší politické demonstraci vysokoškolských studentů Majáles a na rok poslána za trest do výrobního procesu, kde měla změnit své postoje vůči tehdejšímu režimu. Jejími spolužáky byli Ladislav Mrkvička, Josef Abrhám, Jiří Krampol, Marie Málková a další.\n\nPo ročním pracovním nasazení v EZD Ostrava-Přívoz jí bylo \"odpuštěno její provinění\" a mohla nastoupit do angažmá v činoherním souboru Státního divadla v Ostravě (1962–1966). Během tohoto angažmá dovršila svá přerušená studia na DAMU a současně úspěšně absolvovala konkurz na hlavní roli Violy v německém filmovém muzikálu \"Nichts als Sünde\", podle Shakespearovy divadelní hry \"Večer tříkrálový aneb Cokoli chcete\". Tatáž role Violy jí, i vzhledem k její velmi dobré znalosti němčiny, byla nabídnuta k pohostinskému vystoupení v divadle Maxim Gorkij Theater (Berlin), ale vzhledem k následným povinnostem v repertoáru Státního divadla v Ostravě se její vystoupení nemohlo uskutečnit a musela se vrátit na mateřskou scénu. Ve Státním divadle v Ostravě však dlouho nesetrvala, protože jí bylo tehdejším šéfem činohry ND Vítězslavem Vejražkou nabídnuto angažmá v činohře Národního divadla v Praze, jež přijala a setrvala pak v ND od roku 1967 do roku 1993.\nPo roce 1971 byla v období tzv. konsolidace četnost jejího obsazování v repertoáru činohry ND negativně ovlivněna jejím politickým škraloupem – onou účastí na Majáles. To se rovněž na poměrně dlouhou dobu negativně promítlo i do jejích dalších pracovních možností v ostatních médiích. Během studií na DAMU si v Divadle Na zábradlí zahrála hlavní roli papouška Bořivoje v inscenaci Miloše Macourka \"Jedničky má papoušek\" a současně si ji režisér R. Vedral s autorem Pavlem Kohoutem vybrali pro jednu z hlavních rolí, Petru, do Kohoutovy připravované inscenace \"Třetí sestra\" v tehdejším Realistickém divadle Zdeňka Nejedlého.\n\nOd roku 1971 spolupracuje Helga Čočková rovněž s Knihovnou a tiskárnou pro nevidomé Emanuela Macana v Praze, pro niž na záznam načetla téměř dvě stovky titulů zahraniční i české beletrie, je činná v rozhlase\na dabingu.\n\nČeskoslovenský film ji objevil již v roce 1959, kdy si poprvé zahrála malou roli ve filmu \"Probuzení\", pro niž si ji režisér Jiří Krejčík vybral už u přijímacích zkoušek na DAMU. V roce 1960 následovaly další dva filmy \"Pochodně\" (režie V. Čech) a hlavní dívčí role ve filmu \"Žalobníci\" (režie Ivo Novák), kde měla možnost si zahrát s celou plejádou hereckých hvězd, jako byli Rudolf Hrušínský, Ladislav Pešek, Otomar Krejča, Zora Rozsypalová, Vlastimil Brodský a další. V roce 1962 ztvárnila hned čtyři zajímavé filmové role. Patrně nejznámější i nejúspěšnější z nich se stala její role židovské dívky Lízy ve filmu Zbyňka Brynycha \"Transport z ráje\" (podle povídky Arnošta Lustiga). Tento film obdržel hlavní cenu na Mezinárodním filmovém festivalu v Locarnu. Jeho premiéry v Praze se však Helga Čočková pro svoji účast Majáles v Praze nesměla zúčastnit. Během studií na DAMU si rovněž zahrála v absolventských snímcích režisérky Věry Chytilové \"Strop\" a \"Pytel blech\" (k němuž napsala a namluvila komentář). Společně s Oldřichem Novým, Danou Medřickou a Janem Třískou vytvořila povedenou rodinku v Makovcově filmovém muzikálu \"Dva z onoho světa\", kde též nazpívala ústřední píseň filmu \"Páni muzikanti, učitelský sbore\". Vystupovala v řadě televizních seriálů, ale snad nejznámější se stala její role Ireny, neukázněné dcery doktora Štrosmajera (Miloš Kopecký) v Dietlově seriálu \"Nemocnice na kraji města\". Ve III. řadě pokračování tohoto slavného TV seriálu \"Nemocnice na kraji města – nové osudy\" (autorka L. Konášová) si téměř po třiceti letech zahrála opět Irenu, zde již však jako manželku starosty města (Jiří Bartoška) a matku dospělé dcery (Lucie Vondráčková). V současné době ji lze vidět v TV seriálech \"Kriminálka Anděl\" a \"Cirkus Bukowsky\".\n\nZtvárnila i několik rolí v zahraničních filmech, jelikož mluví francouzsky, anglicky a německy.\n\nJe rozvedená. V letech 1971-1988 byl její manžel slovenský režisér Július Matula, z jejich manželství vzešli dva synové. V době jejich manželství od roku 1984-1987 vystupovala pod jménem Helga Matulová.\n\nDabing:\n\nTV pořady:\n\n1968 Hříšní lidé města pražského TV seriál\n\n1974 30 případů majora Zemana TV seriál\n\n1977 Nemocnice na kraji města TV seriál\n\n1983 Stříbrná žíla TV seriál\n\n2001 Barvy života TV\n\n2004 Josef a Ly TV seriál\n\n2007 Trapasy TV seriál\n\n2008 Nemocnice na kraji města Nové osudy TV seriál\n\n2011 VIDEOSTOP /TV Barrandov/...členka soutěžní poroty)70)\n\n2012 Kriminálka Anděl TV seriál\n\n2013 VIDEOSTOP TV Barrandov /...členka soutěžní poroty) 72)\n\n2013 Cirkus Bukowsky TV seriál\n\n2017 13.komnata Helgy Čoćkové TV dokument / ČT 1/\n\nZAHRANIČNÍ FILMY:\n\n1965 Nichts als Sünde (DEFA studio Berlin)\n\n2004 Maigret: La trappola (TV seriál Italy)\n\n\n"}
{"id": "589587", "url": "https://cs.wikipedia.org/wiki?curid=589587", "title": "Isparta", "text": "Isparta\n\nIsparta je město v Turecku, hlavní město stejnojmenné provincie, která spadá do Středomořského regionu. Nachází se 130 km severně od Antalye a 350 km jižně od Eskişehiru. Podle informací z roku 2009 zde žije 190 084 obyvatel.\n\nMěsto je sídlem Süleyman Demirel Üniversitesi, jedné z největších veřejných vysokých škol v zemi. V současnosti zde získává vzdělání zhruba 39 tisíc studentů.\n"}
{"id": "589588", "url": "https://cs.wikipedia.org/wiki?curid=589588", "title": "2. česká fotbalová liga 2010/11", "text": "2. česká fotbalová liga 2010/11\n\nSezóna 2010/11 2. ligy je 18. sezónou v samostatné české fotbalové lize. Z minulého ročníku 1. české fotbalové ligy sestoupil tým SK Kladno. Naopak z nižších soutěží postoupili FK Spartak MAS Sezimovo Ústí jako vítěz ČFL, SK Slovan Varnsdorf jako šestý tým ČFL a 1. SC Znojmo jako vítěz MSFL. Původně měl být v soutěži také FK Bohemians Praha, který sestoupil z Gambrinus ligy, ale nebyla mu udělena licence od Českomoravského fotbalového svazu a místo 16. celku 2.ligy získal už zmiňovaný Varnsdorf. Do 1. ligy postupují Dukla a Žižkov a sestupují Kladno a Hlučín.\n\nFilip Rada (28/0/17), \nTomáš Kučera (2/0/0) –\nVadym Antipov (6/0),\nTomáš Berger (28/7),\nPatrik Gedeon (12/1),\nMarek Hanousek (26/3),\nPavel Hašek (27/3),\nDani Chigou (26/14),\nMartin Jirouš (11/1),\nOndřej Kučera (8/0),\nDonát Laczkovich (6/0),\nPetr Malý (24/4),\nMatěj Marič (1/0),\nPeter Mičic (7/0),\nDavid Mikula (9/1),\nRadim Nečas (7/1),\nJan Pázler (13/2),\nTomáš Pospíšil (20/0),\nVojtěch Přeučil (17/0),\nJakub Sklenář (1/1),\nJan Svatonský (28/5),\nPatrik Svoboda (2/0),\nOndřej Šiml (28/2),\nMichal Šmíd (25/0),\nJan Vorel (27/1),\nPavel Vrána (14/2)\nOndřej Vrzal (18/1) –\ntrenér Luboš Kozel\n\nDalibor Rožník (5/0/0),\nMartin Svoboda (3/0/1),\nMaksims Uvarenko (22/0/9) –\nMartin Bača (21/3),\nTomáš Cihlář (8/0),\nRobin Demeter (2/0),\nPetr Dolejš (28/4),\nFilip Dort (28/11),\nJiří Fadrný (1/0),\nJiří Gába (17/1),\nVittorio Da Silva Gabriel (24/1),\nPetar Gavrić (13/0),\nRadek Görner (23/3),\nJan Halama (21/1),\nKarol Karlík (24/1),\nJan Kopic (12/0),\nJan Kosak (3/0),\nPeter Krutý (21/3),\nTomáš Kučera (3/0),\nMuris Mešanović (10/3),\nJan Šilinger (9/0),\nJan Šimáček (20/2),\nArnold Šimonek (19/3),\nStanislav Tecl (27/10),\nPetr Tlustý (24/2),\nLukáš Vaculík (5/0),\nMichal Veselý (18/0),\nKarel Zelinka (5/0) –\ntrenéři Luboš Urban (1.–12. kolo) a Josef Vrzáček (13.–30. kolo), asistenti Daniel Šmejkal (1.–12. kolo), Tomáš Jansa a Josef Jinoch (13.–30. kolo)\n\nJakub Kafka (28/0/11),\nGejza Pulen (2/0/0) –\nElvist Ciku (26/5),\nOndřej Ficek (23/3),\nEduard Gajdoš (8/0),\nMichal Gonda (16/0),\nMichal Gottwald (9/1),\nJosef Hoffmann (19/0),\nJiří Homola (9/0),\nTomáš Jursa (19/0),\nTomáš Knötig (23/3),\nZdeněk Látal (12/3),\nJakub Legierski (2/0),\nRoman Mihálik (14/0),\nVladan Milosavljev (28/6),\nVladimír Mišinský (13/3),\nMartin Motyčka (26/2),\nPeter Mráz (14/0),\nMartin Opic (13/4),\nMarcel Pavlík (27/1),\nPetr Pavlík (3/0),\nAntonín Presl (9/1),\nTomas Radzinevičius (12/2),\nRadek Slončík (18/1),\nMartin Suchý (3/0),\nJan Štajer (16/0),\nDaniel Tchuř (9/0),\nPavel Vrána (13/6),\nLukáš Zápotoka (1/0),\nTomáš Zápotoka (2/0) –\ntrenéři Jiří Balcárek (1.–10. kolo) a Karel Kula (11.–30. kolo), asistenti Karel Kula (1.–10. kolo) a Marek Poštulka (11.–30. kolo)\n\nVáclav Bruk (1/0/0),\nMartin Lipčák (30/0/11) –\nMarcin Bednarek (3/0),\nOndřej Byrtus (12/0),\nMiroslav Ceplák (22/3),\nTomáš Cihlář (11/0),\nMartin Doležal (13/0),\nFrantišek Hanus (25/8),\nMichael Hupka (27/0),\nJaroslav Chlebek (12/0),\nPetr Joukl (27/0),\nPavel Karlík (4/0),\nRadek Kuděla (28/0),\nPetr Lisický (30/1),\nPavel Malíř (29/6),\nMartin Maroši (8/2),\nMartin Minarčík (11/0),\nTomáš Mrázek (15/1),\nPatrick Oboya (9/1),\nEbus Onuchukwu (23/4),\nTomas Radzinevičius (8/3),\nDaniel Rehák (25/1),\nPatrik Siegl (18/0),\nMartin Surynek (12/0),\nPeter Štyvar (7/1) –\ntrenéři Zdeněk Dembinný (1.–5. kolo), Patrik Krabec (6.–10. kolo) a Ľubomír Luhový (11.–30. kolo)\n\nStanislav Dostál (3/0/0),\nAleš Kořínek (12/0/2),\nJindřich Skácel (12/0/4),\nJakub Zapletal (3/0/1) –\nMartin Bačík (24/7),\nJaroslav Borák (13/1),\nRadim Bublák (10/2),\nMarek Čelůstka (1/0),\nŠtěpán Červenka (1/0),\nJiří Dobeš (26/0),\nRoman Dobeš (27/9),\nPavel Elšík (26/2),\nTomáš Hájek (8/0),\nJan Jelínek (25/0),\nJakub Jugas (10/0),\nZdeněk Konečník (7/1),\nKarel Kroupa (13/6),\nLubomír Kubica (3/0),\nPetr Kurtin (2/0),\nPavel Malcharek (11/0),\nMichal Malý (17/0),\nLukáš Motal (1/0),\nFilip Novák (29/8),\nLukáš Pazdera (20/0),\nTomáš Poznar (22/5),\nDavid Šmahaj (19/1),\nMichal Šrom (25/1),\nPetr Švach (13/0),\nIvo Zbožínek (27/2),\nLukáš Železník (2/0) –\ntrenér Alois Skácel\n\nVlastimil Hrubý (21/0/4),\nMartin Šustr (9/0/4) –\nMartin Baláž (2/0),\nRadek Coufal (7/0),\nOldřich Helebrant (1/0),\nJosef Hnaníček (13/0),\nRoman Hříbek (23/0),\nTodor Jonov (28/6),\nTomáš Kazár (13/0),\nGregor Kováč (23/4),\nDomagoj Krajačić (13/1),\nDominik Krhut (17/1),\nMatúš Lacko (15/0),\nZdeněk Látal (13/1),\nTomáš Lukáš (23/3),\nZdeněk Mička (24/3),\nMatúš Minarech (12/0),\nRadim Nepožitek (14/2),\nLukáš Podzemský (21/0),\nFrantišek Schneider (8/0),\nOndřej Sukup (20/1),\nMarek Šichor (5/0),\nJan Šilinger (12/0),\nJosef Šplíchal (1/0),\nRoman Švarc (5/0),\nRadomír Trnovec (22/0),\nVáclav Vašíček (9/4),\nMartin Vavřík (8/0),\nPetr Zapalač (15/3),\nJiří Zifčák (7/1),\nLukáš Zifčák (1/0) –\ntrenér Bohumil Smrček, asistent Michal Sobota\n\nMartin Berkovec (6/0/0),\nDavid Hampel (12/0/3),\nMichal Václavík (12/0/0) –\nMichal Andrýsek (1/0),\nDaniel Bartl (14/3),\nLukáš Bartošák (24/3),\nPetr Bogdaň (25/4),\nVladimír Coufal (14/0),\nNiall Cousens (7/1),\nVáclav Cverna (14/1),\nRadek Gulajev (9/4),\nMiroslav Hajčík (9/0),\nMartin Hanus (13/1),\nPetr Hošek (14/4),\nTomáš Hrtánek (26/0),\nJaroslav Kašpar (2/0),\nMarek Kindel (4/0),\nPetr Koubek (10/0),\nTomáš Kula (1/0),\nDavid Liška (1/0),\nPetr Mareš (12/2),\nZoran Milutinović (13/1),\nLukáš Motal (15/1),\nVáclav Mozol (23/3),\nTomáš Nuc (11/0),\nPetr Ondrušík (14/0),\nPetr Pavlík (11/0),\nSiniša Rožman (3/0),\nMartin Skřehot (4/0),\nJan Schulmeister (8/2),\nVojtěch Schulmeister (7/1),\nMichal Skwarczek (3/0),\nRobin Štefek (14/1),\nDavid Šupolík (2/0),\nMiroslav Ulma (12/0),\nOndřej Vaněk (12/0),\nJan Wludyka (6/0),\nZdeněk Zahálka (6/1),\nLukáš Železník (3/0),\nLibor Žondra (14/2) –\ntrenéři Václav Daněk (1.–4. kolo), Jaroslav Gürtler (5.–7. kolo) a Jiří Bartl (8.–30. kolo), asistenti Peter Drozd (1.–4. kolo) a Jiří Berousek (5.–30. kolo)\n\n"}
{"id": "589590", "url": "https://cs.wikipedia.org/wiki?curid=589590", "title": "Slovakiaring", "text": "Slovakiaring\n\nSlovakiaring je závodní okruh na Slovensku, nacházející se v katastru obce Orechová Potôň v okrese Dunajská Streda. Okruh je vůbec prvním svého charakteru na Slovensku.\n\nStavba okruhu začala v říjnu 2008 a slavnostně byl otevřen 1. října 2009. Stavba stála přibližně 21,6 mil. Eur . Jako část celého sportovního zařízení měla být v roce 2011 otevřená také Offroadová trať (dlouhá 1,5 km) a motokárová dráha (délka 800 metrů).\n\n\nTrať lze nastavit různými způsoby, v případě nejdelší varianty obsahuje trať šest levotočivých a pět pravotočivých zatáček, jednu šikanu a sedm rovinek. Trať se dá postavit šesti různými způsoby od 2,63 do 5,92 km.\n\n"}
{"id": "589591", "url": "https://cs.wikipedia.org/wiki?curid=589591", "title": "Embarcadero Center", "text": "Embarcadero Center\n\nEmbarcadero Center je komplex pěti kancelářských a dvou hotelových budov. Komplex se nachází v centru kalifornského města San Francisco. První budova (One Embarcadero Center) byla dokončena v roce 1971 a poslední (Embarcadero West) v roce 1989. Nejvyšší budovou komplexu je Four Embarcadero Center s výškou 174 metrů. V administrativních budovách pracuje přibližně 14 000 lidí.\n\n"}
{"id": "589593", "url": "https://cs.wikipedia.org/wiki?curid=589593", "title": "SDI", "text": "SDI\n\nZkratka SDI označuje:\n"}
{"id": "589595", "url": "https://cs.wikipedia.org/wiki?curid=589595", "title": "Operace Daybreak", "text": "Operace Daybreak\n\nOperace Daybreak (v překladu \"Operace úsvit\") je americký válečný film z roku 1975, který zpracovává průběh Operace Anthropoid, jejímž cílem byl atentát na zastupujícího říšského protektora Reinharda Heydricha.\n\nDěj filmu začíná v Anglii v roce 1941, kde si náčelník československé rozvědky, plk. gšt. Moravec, předvolal tři vojáky Jana Kubiše (Timothy Bottoms), Jozefa Gabčíka (Anthony Andrews) a Karla Čurdu (Martin Shaw), kteří dostanou úkol nazvaný „Daybreak“ v Protektorátu Čechy a Morava – zabít zastupujícího protektora Reinharda Heydricha. Při parašutistickém výsadku však došlo k chybě a místo u Plzně byla trojice vysazena 200 km daleko. Kubiš s Gabčíkem přistáli blízko sebe, Čurda však o něco dál a ještě jej chytl místní revírník. Při první konfrontaci Kubiše a Gabčíka s dvojicí německých vojáků vychází najevo, že nejsou kde si myslí a musí Němce zabít. Všichni tři se opět setkávají u místního doktora, ke kterému jim pomohli Češi z lomu.\n\nVšichni pokračují dále do Prahy, kde jim s ukrýváním pomáhá rodina Moravcova. Po neúspěšném pokusu o zastřelení Heydricha před cestou do Berlína je potřeba vymyslet nový plán. Parašutisté se rozhodli pro přepadení Heydrichovy kolony před holešovickou křižovatkou. Gabčíkovi, který skočil před zpomalující vůz, se však samopal zasekl. Z místa činu tak začal utíkat, pronásledován řidičem. Kubiš měl pro tento případ přichystaný granát. Vržený granát vybuchl za Heydrichovým vozem a zranil zastupujícího protektora. Ten posléze v nemocnici umírá.\n\nKarel Čurda, který v Čechách má rodinu i s malým dítětem, se obává o jejich životy a odejde na Gestapo vypovídat proti atentátníkům. Postupně je zatčena rodina Moravcových. Když se Němci dozvědí, že se parašutisté ukrývají v Resslově ulici v kostele svatých Cyrila a Metoděje, začne dlouhý boj, který končí smrtí sedmi parašutistů.\nFilm se natáčel také v Československu, díky čemuž se ve filmu objevili i čeští herci, jako například Jiří Krampol coby Adolf Opálka, Josef Abrhám, Vítězslav Jandák či Zdeněk Srstka v roli gestapáckého ranaře.\n\n\"Operace Daybreak\" je dosud jediným filmovým zpracováním, které zobrazuje epizodní příběh Jindřišky Novákové (ve filmu jako Jindřiška Moravcová, zahrála ji Pavla Matějovská), čtrnáctileté dívky, které z ulice odklidila kolo (po kterém pátralo gestapo) použité při atentátu Janem Kubišem, a která úspěšně (tj. nepoznána) překonala také identifikaci na gestapu (avšak byla později se svou rodinou odhalena a zavražděna následkem Čurdovy zrady).\n"}
{"id": "589597", "url": "https://cs.wikipedia.org/wiki?curid=589597", "title": "Two Embarcadero Center", "text": "Two Embarcadero Center\n\nTwo Embarcadero Center je mrakodrap v centru kalifornského města San Francisco. Má 30 pater a výšku 126 metrů. Je součástí komplexu Embarcadero Center. Byl dokončen v roce 1973 a za designem budovy stojí John Portman & Associates . V budově se nachází převážně kancelářské prostory.\n\n"}
{"id": "589598", "url": "https://cs.wikipedia.org/wiki?curid=589598", "title": "Three Embarcadero Center", "text": "Three Embarcadero Center\n\nThree Embarcadero Center je mrakodrap v centru kalifornského města San Francisco. Má 31 pater a výšku 126 metrů. Je součástí komplexu Embarcadero Center. Byl dokončen v roce 1977 a za designem budovy stojí firma John Portman & Associates. V budově se nachází převážně kancelářské prostory.\n\n"}
{"id": "589599", "url": "https://cs.wikipedia.org/wiki?curid=589599", "title": "Rolandas Paksas", "text": "Rolandas Paksas\n\nRolandas Paksas (* 10. června 1956 v Telšiajích) je litevský politik, který byl v roce 1999 a opětovně v letech 2000–2001 litevským předsedou vlády. Od 5. ledna 2003 do 6. dubna 2004 zastával funkci prezidenta Litevské republiky. V dubnu 2004 však došlo k impeachmentu a této funkce byl zbaven.\n\nJe jediným synem Felikasase Paksase a jeho ženy Eleny Paksienė. Střední školu Žemaitė v Telšiajích ukončil v roce 1974. V roce 1979 dokončil svá studia na Vilniuském inženýrském institutu stavebnictví (VISI), kde získal diplom inženýra-stavaře. V letech 1979–1985 působil jako instruktor pilotů, později se stal ředitelem Klubu amatérského létání Dariuse a Girėna. Tuto pozici zastával do roku 1992. V roce 1984 zakončil svá studia na Petrohradské Akademii civilního letectví. Účastnil se soutěží v letecké akrobacii, několikrát se umístil na prvním místě Mistrovství Litvy v letecké akrobacii a dvakrát vyhrál i mistrovství SSSR. V letech 1992–1997 byl prezidentem stavební firmy „Restako“.\n\nRolandas Paksas je lídrem Vilniuské letecké akrobacie, člen Federace Litevské letecké akrobacie. Ve svém volném čase se také věnuje tenisu a cyklistice. Rolandas Paksas je prvním Litevcem a zatím jediným prezidentem, který jednomotorovým letadlem (SM-2000 „Phoenix“) obletěl zeměkouli. 10. června 2006 s kolegou V. Makagonovem odstartoval z letiště Kyviškiai. Let trval 47 dní. Byl to 123. registrovaný let kolem světa.\n\nV roce 1997 byl zvolen členem Vilniuské městské rady a téhož roku se také stal primátorem Vilniusu. V roce 1999 se poprvé stal premiérem. Téhož roku odstoupil s veřejným prohlášením, že tím protestuje proti prodeji Mažeikiajské ropné rafinérie (\"Mažeikių nafta\") americké firmě \"Williams International\". V roce 2000 byl opětovně zvolen primátorem Vilniusu a na podzim téhož roku do litevského sejmu.\n\nV roce 2002 založil Liberálně-demokratickou stranu \"(: Liberalų Demokratų Partija)\". 5. ledna 2003 byl zvolen prezidentem Litvy a 6. dubna 2004 po impeachmentu, který byl iniciován sejmem, byl za nedodržování ústavy a porušení prezidentské přísahy zbaven funkce prezidenta republiky. Podle konečného a nezvratného rozhodnutí Ústavního soudu Litevské republiky Rolandas Paksas již do konce života nebude moci vykonávat žádný státní úřad, ve kterém je třeba složit přísahu.\n\n13. prosince 2005 Nejvyšší soud Litevské republiky vyhověl Paksasově protestu a zrušil rozsudek Apelačního soudu Litevské republiky, kterým byl R. Paksas uznán vinným za vyzrazení státního tajemství občanu Ruska Jurijovi Borisovovi. Rozšířená kolegie sedmi soudců Nejvyššího soudu rozhodla, že důkazy o vině exprezidenta z vyzrazení státního tajemství nejsou dostatečné k tomu, aby mohly být považovány za absolutně nezvratné. (Ruský občan Jurij Borisov byl hlavním sponzorem kampaně prezidentských voleb, jeho vklad převyšoval vklady sponzorů protikandidátů, měl závažné politicko-ekonomické i vojenské zájmy na Litvě a na jeho nátlak mu R. Paksas „za odměnu“ udělil násobné občanství Litevské republiky. Až z rozhodnutí soudu byl Borisov litevského občanství opět zbaven.)\n"}
{"id": "589601", "url": "https://cs.wikipedia.org/wiki?curid=589601", "title": "Embarcadero West", "text": "Embarcadero West\n\nEmbarcadero West je mrakodrap v centru kalifornského města San Francisco. Má 34 pater a výšku 123 metrů. Je to poslední postavená budova komplexu Embarcadero Center. Byl dokončen v roce 1989 a za designem budovy stojí firma John Portman & Associates. V budově se nachází převážně kancelářské prostory.\n\n"}
{"id": "589602", "url": "https://cs.wikipedia.org/wiki?curid=589602", "title": "Šimon z Kézy", "text": "Šimon z Kézy\n\nŠimon z Kézy (lat. \"Simon de Keza\", slov. \"Šimon z Kézy\", maď. \"Kézai Simon\"; konec 13. století) byl autor kroniky (případně jen její části) \"Děje Uhrů\" (\"Gesta Hunnorum et Hungarorum\" 1282–1285).\n\nPravděpodobně pocházel ze zemplínské vesnice Kéza. Poprvé se s ním setkáváme v roce 1272, kdy byl klerikem královny Alžběty, vdovy po uherském králi Štěpánu V. Roku 1283 se už připomíná jako notář a klerik krále Ladislava IV. Kumána\n\n"}
{"id": "589609", "url": "https://cs.wikipedia.org/wiki?curid=589609", "title": "Tennessee Ernie Ford", "text": "Tennessee Ernie Ford\n\nTennessee Ernie Ford, vlastním jménem Ernest Jennings Ford (13. února 1919 v Bristolu, Tennessee, USA – 17. října 1991 v Restonu, Virginia, USA) byl americký herec, rozhlasový hlasatel a moderátor, televizní bavič a zpěvák působící v žánrech country music, pop-music a gospelu.\n\nSvoji uměleckou kariéru zahájil jako rozhlasový hlasatel, v roce 1939 však rádio opustil, neboť začal studovat zpěv na konzervatoři v Cincinnati (Ohio). Tyto činnosti však přerušila druhá světová válka, kdy sloužil jako nadporučík v americkém válečném letectvu, létal nad Japonskem v letounu Boeing B-29 Superfortress jakožto bombometčík. Po 2. světové válce opět pracoval jako rozhlasový hlasatel v kalifornských městech Pasadena a San Bernardino. Zprvu moderoval ranní country vysílání. Postupem doby začal ale vystupovat i jako zpěvák, kdy hostoval s různými country kapelami té doby. V roce 1949 jej \"objevil\" Cliffie Stone, hledač talentů pro nahrávací společnost Capitol Records, v té době začal vystupovat i v kalifornské místní televizi. Od roku 1950 začal pravidelně vystupovat také v americké televizní stanici NBC.\n\nMá hned tři hvězdy na Hollywoodském chodníku slávy, jednu jako zpěvák, druhou jako rozhlasový hlasatel a třetí jako televizní bavič.\n\n\n"}
{"id": "589610", "url": "https://cs.wikipedia.org/wiki?curid=589610", "title": "Kovář Wieland (opera)", "text": "Kovář Wieland (opera)\n\nKovář Wieland (v německém originále Wieland der Schmied) je jediná opera slovenského skladatele Jána Levoslava Belly na libreto Richarda Wagnera upravené Oskarem Schlemmem, považovaná za první slovenskou operu.\n\nKovář Wieland (Völund, Velent) je postava severské mytologie; jeho příběh vypráví Poetická Edda (Völundarkviða) a také prozaická Thidrekssaga. Na jejich základě koncipoval Richard Wagner mezi prosincem 1849 a březnem 1850 náčrt libreta - v próze, avšak s některými veršovanými pasážemi -, který připojil jako příklad ke své knize \"Umělecké dílo budoucnosti\" (\"Das Kunstwerk der Zukunft\"). Motiv vzpoury lidu proti utlačiteli je příznačný pro Wagnerovu „revoluční“ fázi kolem roku 1848, stejně typická je však postava kováře jako mýtického umělce, kterého se ze zajetí osvobodí jeho umění. Tento námět původně hodlal Wagner zpracovat sám, nakonec se však soustředil na nibelungovský cyklus a libreto nabízel například Franzi Lisztovi, Hectoru Berliozovi, Augustu Röckelovi. Nakonec se jej však ujal Ján Levoslav Bella, působící tehdy v Sibini. Wagnerův rozvrh libreta přitom do výsledného tvaru upravil Oskar Schlemm, který jazykovým stylem vycházel úzce z textu Wagnerova \"Prstenu Nibelungova\", zejména včetně náslovných rýmů.\n\nBella napsal operu v průběhu 80. let 19. století, uplatnění však pro ni nenašel a dlouho zůstala jen v rukopise. \"Kovář Wieland\" byl poprvé uveden na jevišti až půl století po svém vzniku. Jako první operu slovenského autora ji uvedlo Slovenské národní divadlo v Bratislavě pod taktovkou tehdejšího šefa opery Oskara Nedbala, a to 28. dubna 1926 ve slovenském překladu básníka Vladimíra Roye jakožto \"Kováč Wieland\". Titulní úlohu zpíval tehdy začínající barytonista Zdeněk Otava. Premiéry se účastnil i již 83letý skladatel. Poté byla ve stejném divadle nastudována ještě v letech 1933 a 1943, vícekrát se na jevišti neobjevila. Roku 1971 ji však (jako televizní film) natočil režisér Tibor Rakovský; poprvé byla vysílána 4. září 1973. V originálním německém znění byl \"Kovář Wieland\" uveden při koncertním provedení 23. listopadu 1993 v sále bratislavské Reduty pod vedením Ondreje Lenárda.\n\nHudba \"Kováře Wielanda\" vychází z romantismu wagnerovského ražení, i když některé melodické prvky (synkopy, zvratné rytmy) nesou znak slovenské melodiky. Otázka, zda jej lze označit za \"první slovenskou operu\", vyvolávala diskuse již po prvním uvedené a dosud není rozhodnuta. Hudebních prvků, které lze jednoznačně vztáhnout ke Slovensku, je velmi málo; na druhé straně o Bellově národním uvědomění i umělecké individualitě není pochyb.\n\nOperu na stejný námět napsal též skladatel Max Zenger; byla uvedena poprvé v Mnichově roku 1890.\n\n\nNiarové žijí v područí krále Neidinga, který uchvátil trůn po právoplatném králi Isangovi. Obyvatelé se jej však chystají svrhnout s pomocí Vikingů vedených hrabětem Rotharem.\n\n(Wielandova chata s dílnou na lesnatém mořském pobřeží v Norsku) Kovář Wieland ve své kovárně před zraky svých bratrů, bojovníka Eigela a lékaře Helfericha, předvádí své umění. Vyková nejen dárky pro ně (ocelový luk pro Eigela a zlatou nádobu na léky pro Helfericha) a jejich ženy, ale též meč pro krále Rothara, se kterým se má postavit do čela Vikingů bojujících proti králi Neidingovi. Wieland je dosud neženat a Helferich mu na odchodu přeje, aby si našel životní družku.\n\nPo odchodu bratří Wieland spatří na obloze tři labutě, z nichž jedna raněna padá do moře. Wieland ji zachrání a labuť se promění v dívku s labutími křídly jménem Schwanhilde. Přináší ji k ohni, obvazuje ránu pod křídlem a podává jí lék. Když se dívka probere, vypráví, že jejím otcem byl „světlý duch“ v podobě labutě a její matkou dcera krále Isanga. Labutí princ odnesl její matku na tajemný ostrov, kde mu porodila tři dcery, pak ji ale musel opustit, protože se ho přes jeho zákaz ptala po jeho jménu a původu. Dcerám vyrůstaly každý rok labutí křídla, ale matka je vždy odstřihla a schovala, protože se bála, že ji opustí. Když se však dozvěděla o tom, že Neiding porazil a zabil jejího otce, vrátila dcerám křídla a ty odletěly bojovat jako valkýry proti Neidingovi. Schwanhilde však v boji zasáhl Neidingův šíp. Z Wielandových reakcí dívka pozná, že i on je nepřítelem Neidingovým, a zamiluje se do něj i on do ní. Schwanhilde dá kováři čarovný prsten s ohnivým drahokamem: pokud jej nosí žena, roznítí lásku v každém muži, a pokud jej nosí muž, zvítězí v každém souboji. Wieland pověsí prsten nad práh své dílny.\n\nZatímco Schwanhilde odpočívá ve Wielandově chatě, připlouvá Bathilda, dcera krále Neidinga hledajíc vzbouřence. Vidí Wielanda vycházet z domu, pomocí čarovné byliny otevře dveře a zmocní se prstenu visícího nad nimi. Přivolává vojevůdce Grama s jeho muži; ti se zmocní vracejícího se Wielanda a Gram podpálí kovářovu chatu. Wielanda přivádějí se zavázanýma očima ke kovárně a a Gram ho vyslýchá, pak mu strhává pásku z očí a ukazuje požár jeho chaty. Rozzuřený Wieland se vytrhne vojákům a zaútočí na ně, navíc se vracejí Eigel a Helferich s posilou a Gram s vojáky ustupují. Wieland je zoufalý, protože se domnívá, že Schwanhilde v hořící chatě zahynula. Na jediném dřevěném kmeni sleduje loď nesoucí žháře, aby se pomstil.\n(Neidingův dvůr) Neiding zbavil Grama velení vojska za to, že se mu nepodařilo zabít Wielanda, a vojevůdce nyní hledá přímluvu u Bathildy. Ta mu hodlá pomoci, a to případně i tím, že mu poskytne kouzelný prsten, ale obává se Wielanda. Ten je totiž přítomen na Neidingově dvoře, Bathilda však pomocí prstenu dosáhla toho, že zapomněl na Schwanhildu a zamiloval se do ní. Proto také nyní (pod jménem Goldbrand) vyrábí zbroj pro jejího otce. Bathilda ale dává přednost Gramovi a slibuje mu m svou ruku a vládu, zařídí-li Wielandovu smrt. Nyní nechť odejde, ale až uvidí z okna bílý šátek, ať se vrátí a je připraven.\n\nNa Neidingův dvůr přicházejí Eigel a Helferich s poselstvím od Rothara, který žádá, aby se mu Neiding podrobil a dal svou dceru za ženu, jinak Rothar obsadí jeho zemi. Neiding se vyptává na Wielanda, kterého bratři postrádají, a pak se chlubí vlastním kovářem Guldbrandem. Oba posly posílá do jejich komnat, aby vyčkali jeho odpovědi. Pak Neiding slibuje Bathildinu ruku tomu ze svých mužů, který porazí nepřátelské vojsko Rotharovo; v tom by byla příležitost pro Grama. Pak ale obdrží od Wielanda pevný meč a příslib dalších pro celé vojsko, obdrží-li za to Bathildinu ruku; král mu to přislíbí.\n\nBathilda přichází k otci a připomíná mu, jak proklínal její matku za to, že mu dala jen dceru. Nyní je ona schopna zařídit jeho vítězství, a to díky kouzelnému prstenu. Za to ale žádá smrt Wielanda, jehož totožnost otci prozrazuje, a návrat Grama. Neiding jen s nelibostí svoluje. Bathilda dává znamení Gramovi a ten přichází. Neiding mu káže, aby se ukryl, a povolává k sobě kováře „Goldbranda“. V průběhu rozhovoru jej osloví jeho pravým jménem a ukáže mu Grama. Když Wieland Grama spatří, rozpomene se, že to on podpálil jeho dům a usmrtil Schwanhilde, a dá se s ním do souboje, v němž Grama zabije a Bathildě, která se tomu snažila zabránit, poškodí prsten na jejím prstu. V následné vřavě se jej jeho bratři snaží odvést, Neidingovi muži však mají Wielandovy meče a podaří se jim kováře opět zajmout. Rozlícená Bathilda naléhá na otce, aby kováře nechal popravit, ale Neiding potřebuje jeho práci, a proto jej dá jen ochromit.\n\n(Wielandova dílna v zajetí u Neidinga) Wielandovy nohy ztratily vládu, kovář stojí u výhně opíraje se o berle, ková meče pro Neidinga a přitom proklíná svůj osud. Bathilda mu přináší Wielandovi čarovný prsten a žádá jej, aby ho spravil; odměnou mu bude její láska. Bathilda mu předává prsten a předtím na něm vynuí přísahu, že se zříká veškeré pomsty. Jakmile však má Wieland prsten v ruce, ztrácí nad ním Bathilda moc a kovář vzpomíná na Schwanhilde. Donutí Bathildu, aby mu sdělila, jak k prstenu přišla, a pak chce pomstít Schwanhilde tím, že Bathildu zabije. Ta mu však prozradí, že viděla odlétat z hořící chýše labuť; Schwanhilda je tedy naživu. Wieland je nejprve potěšen, pak si však uvědomí, že se stal mrzákem přikovaným v zajetí, přitom by tak rád odletěl za svou ženou. V Bathildě se při pohledu na nebožáka probouzí lítost a prosí Wielanda o odpuštění. Ten jí ukazuje jedinou cestu, jak může odčinit své hříchy, a nařizuje jí, aby se vydala za Rotharem a stala jeho ženou. Sám pak z čarovného prstenu kuje křídla, na kterých může odlétnout ze zajetí; v ohni se mu přitom zjevuje Schwannhilde.\nNeiding přichází kováře kontrolovat. Nejprve je potěšen jeho horečnou činností, pak ale zjistí, že Wieland neková zbraně, ale křídla. Wieland se Neidingovi nenávistně posmívá, pak začne mávat dohotovenými křídly. Zatímco kovář vzlétá, van křídel rozfoukává výheň jeho kovářské pece a Neidingův dvorec pohlcují plameny.\n\n(Apoteóza) K hořícímu dvorci se přibližuje král Rothar s Bathildou po boku, doprovázený Eigelem a Helferichem a vikinským vojskem. S úžasem pozorují ,jak se osvobozený kovář na obloze setkává se Schwanhildou a spolu odlétají do jejího domova.\n\nČeskoslovenský rozhlas v Bratislavě pořídil roku 1971 dosud nevydanou nahrávku opery. Zpívají (Wieland) Juraj Martvoň, (Swanhilda) Alžběta Ondrusová-Svobodová, (Bathilda) Elena Kittnárová, (Eigel) František Livora, (Halferik) Juraj Hrubant, (Gram) Gustáv Papp (Neiding) Ondrej Malachovský. Slovenský filharmonický sbor a Symfonický orchestr Čs. rozhlasu v Bratislavě řídí Gerhard Auer.\n\n"}
{"id": "589613", "url": "https://cs.wikipedia.org/wiki?curid=589613", "title": "Substituent", "text": "Substituent\n\nV organické chemii a biochemii se jako substituent označuje atom nebo skupina atomů, které nahrazují atom vodíku na původním (rodičovském) řetězci uhlovodíku. Pojmy substituent, boční či postranní řetězec, skupina nebo větev se používají téměř zaměnitelně pro popis větví odbočujících od rodičovské struktury, v kontextu chemie polymerů se však tyto pojmy určitým způsobem rozlišují. U polymerů rozšiřují boční řetězce páteřní strukturu. U bílkovin jsou boční řetězce navázány na alfa-uhlíkové atomy aminokyselinové páteře.\n\nPro označování skupin, které se váží jednoduchou vazbou a nahrazují jediný vodík, se používá přípona -yl; pro skupiny nahrazující dvojnou nebo trojnou vazbu se používá přípona -yliden, resp. -ylidyn. Navíc se používají i poziční čísla, která indikují, na který uhlíkový atom je substituční atom navázán. Tato informace je potřebná k rozlišování mezi strukturálními izomery. Polární efekt vyvolaný substituentem je kombinací indukčního a mezomerního efektu. Další prostorový efekt vychází z objemu zabíraného substituentem.\n\nČasto se používají k popisu molekul a k predikci jejich produktů označení nejsubstituovanější a nejméně substituovaný. Například:\n\n\nPřípona -yl se v organické chemii používá pro tvorbu názvů radikálů, ať již samostatných nebo chemicky vázaných v molekulách. Původ přípony lze vystopovat ke slovu methylen (\"methy\" = \"víno\" + \"hȳlē\" = dřevo), vyvinuvšímu se postupnou regularizací chemických názvů do dnešního významu.\n\nPoužití přípony je určeno počtem vodíkových atomů, které jsou substituentem na rodičovské sloučenině nahrazeny (a obvykle jsou též nahrazeny i na substituentu). Podle pravidel IUPAC z roku 1993:\n\n\n\nNázev rodičovské sloučeniny může být změněn dvěma různými způsoby:\n\n\nVšimněte si, že některé populární termíny reprezentují jen část celého chemického názvu, například \"vinyl\" často označuje \"polyvinylchlorid\".\n\nV chemickém strukturním vzorci lze organické substituenty, například methyl, ethyl nebo aryl zapisovat jako R (nebo R, R, atd.). Tento generický způsob je založen na \"R\" jakožto zkratce slova radikál nebo zbytek („rest“), kdy lze nahradit jakoukoli část vzorce, kde to autorovi přijde vhodné. Poprvé použil tento symbol Charles Frédéric Gerhardt v roce 1844.\n\nSymbol X se často používá pro označování elektronegativních substituentů, například halogenidů.\n\nJedna chemickoinformatická studie identifikovala 849 574 jedinečných substituentů s až 12 nevodíkovými atomy a obsahujících pouze prvky C, H, N, O, S, P, Se a halogeny v souboru 3 043 941 molekul. Padesát běžných substituentů je obsaženo pouze v 1 % tohoto souboru a 438 v 0,1 %. 64 % substituentů je unikátních pro jedinou molekulu. První pětku tvoří substituenty fenyl, chlor, methoxy, hydroxyl a ethyl. Celkový počet organických substituentů v organické chemii se odhaduje na 3,1 milionu, což dává 6,7×10 molekul. Nebo, pokud můžete zvětšit délku uhlíkového řetězce substituentu na nekonečné číslo, za předpokladu, že není dost dlouhý, aby se stal rodičovským řetězcem (který může mít taktéž nekonečnou délku), můžete mít nekonečný počet substituentů, jednoduše zvětšováním délky uhlíkového řetězce.\n\n\n"}
{"id": "589614", "url": "https://cs.wikipedia.org/wiki?curid=589614", "title": "Uri Or", "text": "Uri Or\n\nUri Or též Ori Or (: אורי אור‎, * 22. dubna 1939) je bývalý izraelský generál a politik. V průběhu své vojenské kariéry dosáhl řady postů, z nichž mezi nejvyšší patří post velitele severního a centrálního velitelství Izraelských obranných sil. Jako politik se stal poslancem Knesetu za Stranu práce, kde předsedal parlamentnímu zahraničně-obrannému výboru. V letech 1995 až 1996 byl náměstkem ministra obrany.\n\nNarodil se v mošavu Kfar Ma'as a do izraelské armády vstoupil v roce 1957 a sloužil u obrněných sborů. Během šestidenní války v roce 1967 velel 7. brigádě, která se rozvinula podél severního pobřeží Sinajského poloostrova. Během opotřebovací války velel obrněnému praporu na Sinaji a v jordánském údolí. V srpnu 1973 byl povýšen do hodnosti podplukovníka a stal se velitelem nově zřízené 679. (rezervní) brigády, kterou vedl během jomkipurské války v říjnu téhož roku.\n\nPo jomkipurské válce byl jmenován velitelem 7. brigády. V roce 1976 byl povýšen do hodnosti brigádního generála a stal se velitelem obrněné divize na Golanských výšinách. Později sloužil jako náčelník štábu centrálního velitelství. V roce 1981 byl povýšen do hodnosti generála a v letech 1981 až 1983 velel centrálnímu velitelství a v letech 1983 až 1987 severnímu velitelství, a to částečně kvůli první libanonské válce.\n\nZ armády odešel v roce 1987 po třiceti letech aktivní služby. Po odchodu se stal generálním ředitelem Židovského národního fondu, a to až do roku 1992. V letech 1988 až 1991 byl rovněž členem správní rady Israel Aerospace Industries. Jedním z jeho kroků po opuštění armády byl vstup do Strany práce, které pomáhal v předvolební kampani před parlamentními volbami v roce 1988. V následujících volbách v roce 1992 byl zvolen poslancem za Stranu práce a stal se předsedou zahraničně-obranného výboru. Po vzniku Peresovy vlády, následované atentátu na Jicchaka Rabina, byl Or jmenován náměstkem ministra obrany. Svůj poslanecký mandát si udržel i po volbách v roce 1996, po nichž však jeho strana odešla do opozice. O svůj mandát přišel v následujících volbách v roce 1999.\n\nV letech 1999 až 2003 byl předsedou rady Israel Aerospace Industries.\n\n"}
{"id": "589616", "url": "https://cs.wikipedia.org/wiki?curid=589616", "title": "Katie Melua", "text": "Katie Melua\n\nKetevan „Katie“ Melua gruzínsky \"ქეთევან \"ქეთი\" მელუა\" (* 16. září 1984 Kutaisi, Gruzie) je gruzínská a britská bluesová, jazzová a folková zpěvačka a hudební skladatelka žijící ve Spojeném království.\n\nNarodila se v dnešní Gruzii. Během občanské války v roce 1993 se s rodinou přestěhovala do Belfastu v Severním Irsku. Dnes žije v Londýně. Britské občanství obdržela v roce 2005.\n\nPrvní hudební úspěchy zaznamenala v soutěži o nejlepší zpěvačku v rámci dětského televizního programu, kde jako patnáctiletá dívka vyhrála. Následovala spolupráce s Mikem Battem, který se stal jejím manažerem a producentem. Přestože v dětství si přála být historičkou nebo političkou, po maturitě studia ukončila. Její první album \"\"Call of the Search\"\" z roku 2003 se s 1,8 miliony prodaných kusů během prvních pěti měsíců vyšplhalo na vrchol britské hitparády. Podle počtu prodaných nosičů byla v roce 2006 nejúspěšnější ženou v hudebním průmyslu ve Spojeném království i v Evropě.\n\nJejí kariéra pokračovala úspěšným albem \"Piece by Piece\" a její hity \"Nine Million Bicycles\" a \"The Closest Thing To Crazy\" se staly známými v celosvětovém měřítku. Následovalo další úspěšné album \"Pictures\". Poté následovalo několik světových turné a také vystoupení se skupinou Queen. Byla oceněna několika cenami hudebního průmyslu a účastnila se slavnostní večeře u britské královny Alžběty II. v Buckinghamském paláci.\n\nPo třech albech vydala v roce 2008 kolekci \"\"The Katie Melua Collection Best Of\"\". Skládá se z CD a DVD. Na CD je jejích dosud 12 největších hitů plus 3 nové skladby \"\"Two Bare Feet\"\", \"\"Toy Collection\"\" a \"\"Somewhere In The Same Hotel\"\". Dále jsou zde zařazeny i dva songy, které nevyšly na žádné předchozí řadové desce a to duet s Evou Cassidy k písni \"\"What a Wonderful World\"\" od Louise Armstronga a \"\"When You Taught Me How To Dance\"\", kterou nazpívala k filmu Miss Potter z roku 2006. Na DVD je živý devadesátiminutový koncert The Arena Tour 2008.\nV roce 2009 koncertovala ve Spojených státech amerických na akustickém turné jen s kytarou a pianem. Poté začala pracovat na nové desce \"\"The House\"\", kde se podílela na textech a která vyšla 24. května 2010. \n\nJejí úspěch ji přinesl i finanční zabezpečení, na žebříčku nejbohatších britských zpěváků a zpěvaček do třiceti let se nachází na druhé příčce. Dne 5. března 2012 vyšla její pátá řadová deska s názvem \"\"Secret Symphony\"\" s 11 písněmi. Nahrávání probíhalo ve studiích Air Studio v Londýně. Na desce jí doprovází Secret Symphony Orchestra. Společně s klasickými hudebníky si zahrála vybrané písničky od nejrůznějších skladatelů. Vybírala i ze společné spolupráce s Mikem Battem. \n\nNa podzim roku 2012 ještě vydala pro své fanoušky neoficiální album \"\"B-Sites The Tracks That God Away\" \"s 18 písničkami. Dne 7. listopadu 2012 vystoupila v České republice, v pražském Kongresovém centru. Český koncert byl v rámci evropského turné k desce \"\"Secret Symphony\"\". \n\nNásledující rok vydala své šesté studiové album s názvem \"\"Ketevan\"\". Album vyšlo 16. září 2013. Na desce se objevilo 11 songů. Žánrově je orientovaná obdobně jako dosavadní alba. Zajímavostí je, že jméno Katie je gruzínsky Ketevan.\n\nŘadově sedmé studiové album \"\"In Winter\"\" je vydáno 14. 10. 2016. Krátká deska (35:27) využívá akustické nástroje a pětadvacetičlenný ženský sbor z gruzínského Gori. \n\nRok 2018 nám přináší její Best of \"Ultimate Collection\". Zpěvačka si sama vybrala na dvou CD 28 písní z její předchozí tvorby. Skladby jsou spíše romantického rázu. Jako čtyři bonusy přidala \"Bridge Over Trouble Water\" (s Georgian Philharmonic Orchestra), \"Fields Of Gold\" a covers skladby \"Perfect Worl\" a \"Diamonds are Ferever\".\n\nJezdí na horské dráze, skáče bungee jumping, věnuje se paraglidingu, parašutismu a absolvovala i několik lekcí létání. V září 2010 ji lékař doporučil několik měsíců klidu kvůli psychickému vyčerpání. Věnuje se charitě. Stala se ambasadorkou dobré vůle pro nadaci \"Zachraňte děti\", pomáhala v Africe proti hladomorům a HIV, na Srí Lance po tsunami a občanské válce. Je provdána za Jamese Toselanda. Svatba se konala dne 1. září 2012. Po delší přestávce se rozhodla pro další studia a 5. července 2014 získala čestný doktorát na Queen´s University v Belfastu.\n\nPro obrovský zájem vydala v roce 2004 special Bonus Edition ke svému prvnímu CD \"Call Off The Search\" doplněný DVD s koncertem a rozhovorem. To samé opakovala v roce 2006 ke své druhé desce \"Piece By Piece\" a přidala kromě DVD i tři bonusové písničky. K jednomu bonusu \"It´s Only Pain\" vydala i videoklip.\nDne 2. října 2006 se zapsala do Guinnessovy knihy rekordů za nejhlouběji živě odehraný koncert pod hladinou moře, který se konal v hloubce 303 metrů. Místo koncertu bylo pod norskou ropnou plošinou. Z koncertu byl vytvořen dokument \"Katie Melua - Concert Under The Sea\". V roce 2007 hrála v krátkometrážním vtipném hororovém snímku \"Grindhouse: Don't\", který vypráví o tom, jak by se člověk neměl chovat v děsivých situacích známých z hororových filmů. Mluví plynně anglicky, gruzínsky a rusky.\n\nJe po ní pojmenována planetka (25131) Katiemelua.\n\n"}
{"id": "589617", "url": "https://cs.wikipedia.org/wiki?curid=589617", "title": "Catsuit", "text": "Catsuit\n\nCatsuit, \"česky:\" kočičí oblek, je jednodílný přiléhavý oděv obepínající trup a končetiny, často až do úrovně rukou a nohou. Vyrábí se z elastických materiálů jako jsou lycra, šifon, spandex (od roku 1959), kůže, latex, PVC či velur, obvykle je na přední nebo zadní straně opatřen zipem.\n\nJeho existence byla doložena nejméně ve 40. letech 20. století. Mohou jej nosit muži i ženy, navzdory názvu nemá žádné „kočičí“ vlastnosti.\n\nKočičí obleky byly především mezi 60. až 90. lety příležitostně nošeny ve formě exkluzivních módních šatů. V 70. a 80. letech se jednalo o oblečení ke cvičení aerobiku a do diskoték. Na přelomu 80. let se ve Spojeném království stala z diskotékového výstřelku klasická móda v ulicích.\n\nV některých druzích sportu se rozšířily obleky podobné catsuit, uzpůsobené jejich specifickým potřebám. K takovým odvětvím patří rychlobruslení, boby, lyžování, cyklistika, nádechové potápění, triatlon a gymnastika. Podobný charakter mají také neoprenové kombinézy či některé druhy plavek s cílem minimalizovat odpor. Na US Open 2002 se objevila v černém kočičím obleku tenistka Serena Williamsová.\n\nCatsuit je určitou skupinou lidí považován za věc fetišistického významu, uplatňuje se například v BDSM praktikách. Nejčastějším materiálem pro výrobu takových oděvů jsou latex a PVC, které jim dodávají typický vysoký lesk, těsnou přiléhavost a někdy také možnost tvorby korzetu v horní části trupu. \n\nJako zentai se označuje jednodílný fetiš oděv, obvykle vyráběný ze spandexu, který ve formě kočičího obleku obepíná celé tělo osoby, včetně končetin i hlavy. Jeho součástí jsou rukavice a kukla. Slovo \"zentai\" pochází z japonštiny, v níž znamená „celé tělo“.\n\nCatsuit je často využíván ve filmech, televizi, videoklipech a počítačových hrách. \n\n"}
{"id": "589618", "url": "https://cs.wikipedia.org/wiki?curid=589618", "title": "Kecskeméti TE", "text": "Kecskeméti TE\n\nKecskeméti TE je maďarský fotbalový klub sídlící ve městě Kecskemétu. Byl založen roku 1911. Domácím hřištěm klubu je Stadion Széktói s kapacitou 6 300 diváků.\n\n1 × vítěz maďarského fotbalového poháru (2010/11)\n"}
{"id": "589619", "url": "https://cs.wikipedia.org/wiki?curid=589619", "title": "Viktor Röthlin", "text": "Viktor Röthlin\n\nViktor Röthlin (* 14. října 1974, Kerns, Obwalden) je švýcarský atlet, běžec, který se věnuje dlouhým tratím. V roce 2010 se stal v Barceloně mistrem Evropy v maratonu.\n\nJiž na evropském šampionátu v roce 2006 ve švédském Göteborgu vybojoval stříbro, když prohrál s Italem Stefanem Baldinim. O rok později získal bronzovou medaili na MS v japonské Ósace. 17. února 2008 se stal vítězem Tokijského maratonu, když trať zaběhl v novém osobním a traťovém rekordu 2.07:23.\n\nTřikrát reprezentoval na letních olympijských hrách (Sydney 2000, Athény 2004, Peking 2008). Největšího úspěchu dosáhl na olympiádě v Pekingu, kde doběhl v čase 2.10:35 na šestém místě jako nejlepší z Evropanů. Na bronzovou medaili, kterou vybojoval Etiopan Tsegay Kebede ztratil v cíli 35 sekund.\n\nK jeho úspěchům patří také 16. místo na Mistrovství Evropy v atletice 2002 v Mnichově a 14. místo na světovém šampionátu 2003 v Paříži. Dvakrát se stal vítězem maratonu v Curychu.\n\n"}
{"id": "589623", "url": "https://cs.wikipedia.org/wiki?curid=589623", "title": "Seznam kostelů a kaplí ve Znojmě", "text": "Seznam kostelů a kaplí ve Znojmě\n\nSeznam kostelů a kaplí ve Znojmě je seznam sakrálních staveb ve Znojmě.\n\n\n\n\n"}
{"id": "589627", "url": "https://cs.wikipedia.org/wiki?curid=589627", "title": "Předsunutá stopčára", "text": "Předsunutá stopčára\n\nPředsunutá stopčára označuje vymezení prostoru v rámci světelné křižovatky, kam si mohou někteří účastníci silničního provozu během čekání najet, což jim poté umožní vjet do křižovatky jako první.\n\nNejčastěji je tato výhoda realizována pro cyklisty, v českém prostředí se tak děje pomocí vodorovné dopravní značky V19 „Prostor pro cyklisty“. Ta byla zavedena vyhláškou 30/2001 Sb. V Praze se na ulici první objevila v roce 2006, a to v Ovenecké ulici na křižovatce s Veletržní, v letech 2008–2010 na další více než stovce míst, celkem na asi 60 křižovatkách.\n\nPodle § 57 odst. 1 českého zákona č. 361/2000 Sb., o pravidlech silničního provozu, je-li na křižovatce s řízeným provozem zřízen pruh pro cyklisty a vymezený prostor pro cyklisty, je cyklista povinen jich užít (v době, kdy je signalizace vypnuta, se křižovatka nepovažuje za křižovatku s řízeným provozem). Pravidla se výslovně nezabývají ani tím, jakým způsobem má cyklista povinnost splnit, pokud přijíždí ke křižovatce v okamžiku, kdy z jeho směru je na semaforu signál volno; prováděcí vyhláška č. 30/2001 Sb. však v 23 písm. h) význam značky vymezuje tak, že jde o prostor určený pro cyklisty čekající na světelný signál „Volno“.\n\nČeská pravidla provozu v § 57 odst. 4 stanoví, že „pohybují-li se pomalu nebo stojí-li vozidla za sebou při pravém okraji vozovky, může cyklista jedoucí stejným směrem tato vozidla předjíždět nebo objíždět z pravé strany po pravém okraji vozovky nebo krajnici, pokud je vpravo od vozidel dostatek místa; přitom je povinen dbát zvýšené opatrnosti.“ Toto ustanovení může nalézt uplatnění při průjezdu kolem řady vozidel čekajících před křižovatkou nebo například železničním přejezdem, v dopravní zácpě atd. a zřejmě by vysvětlovalo i to, jak se má cyklista dostat do prostoru pro cyklisty, pokud nenavazuje na vyhrazený pruh pro cyklisty. V některých případech je cyklista nucen v prostoru pro cyklisty se přesunout do jiného jízdního pruhu, přičemž pravidla provozu se výslovně nezabývají případnými kolizemi se směry jízdy motorových vozidel. Ve vztahu k cyklistům vjíždějícím do prostoru pro cyklisty neukládají česká pravidla silničního provozu řidičům ostatních vozidel žádné speciální povinnosti ani omezení.\n\n\n"}
{"id": "589645", "url": "https://cs.wikipedia.org/wiki?curid=589645", "title": "Dopravní značení na Slovensku", "text": "Dopravní značení na Slovensku\n\nDopravní značení na Slovensku má počátky v období Československa. První výstražné dopravní značky byly v Československu legislativně kodifikovány od 1. listopadu 1935, umisťovány však byly již dříve. V květnu 1938 byly zavedeny dopravní značky a signály pokrývající již celou škálu významů. Při dalších změnách (např. 1961, 1967, 1976, 1990) postupně přibývaly nové druhy značek a u některých se měnilo jejich provedení. Po zániku Československa byly značky na Slovensku zavedeny novou slovenskou vyhláškou a přečíslovány.\n\nZavádění dopravních značek předpokládala a požadovala Pařížská konvence z roku 1909 a její dodatek z roku 1926. Povinnost správ silnic umístit výstražné značky stanovil v § 68–71 zákon č. 81/1935 Sb., o jízdě motorovými vozidly. Vládním nařízením č. 203/1935 Sb. n. a z. bylo od 1. listopadu 1935 na území Československa oficiálně zavedeno prvních šest druhů výstražných značek (1. Stružka, 2. Zatáčka, 3. Křižovatka, 4. Chráněný přejezd dráhy, 5. Nechráněný přejezd dráhy a 6. Nebezpečí jiná než 1 – 5). Tyto značky měly již tvar rovnostranného trojúhelníku o straně 1000 mm, avšak symboly byly provedeny bíle na modrém podkladě (bez orámování). Symboly byly již podobné dnešním.\n\nZákon č. 82/1938 Sb. z 8. dubna 1938, o dopravních značkách pro silniční dopravu, stanovil povinnost označit do konce roku 1938 silnice dopravními značkami. Vládním nařízením č. 100/1938 Sb. n. a z. byly od května 1938 zavedeny i další druhy dopravních značek a zařízení světelné signály pro řízení dopravy.\n\nPo druhé světové válce přinesl zásadní úpravu zákon č. 56/1950 Sb., o provozu na veřejných silnicích. Vládní nařízení č. 11/1951 Sb., jímž se provádí zákon o provozu na veřejných silnicích, v § 29 praví, že dopravní značky zavede vyhláška vyhlášená v Úředním listu. Číslo této vyhlášky a její obsah jsou dnes obtížně dohledatelné. Novou úpravu přineslo vládní nařízení č. 54/1953 Sb., o provozu na silnicích, později ještě novelizované zákonným opatřením NS č. 13/1956 Sb. Na zmocnění tímto vládním nařízením se odvolávaly změny pravidel silničního provozu až do roku 1996 (nové zmocnění pak přinesl zákon č. 12/1997 Sb., o bezpečnosti a plynulosti silničního provozu). Obrazovou přílohu s dopravními značkami obsahovala vyhláška č. 145/1956 Ú. l., o provozu na silnicích, novelizovaná vyhláškou č. 197/1958 Ú. l. Tato vyhláška platila až do konce roku 1960. Zda a kolik vyhlášek tuto vyhlášku předcházelo, je dnes obtížné zjistit. Dopravní značky platné od 1. ledna 1961 stanovila vyhláška ministerstva vnitra ČSSR č. 141/1960 Sb. ze dne 3. září 1960, kterou se vydávají pravidla silničního provozu. Dopravní značky platné od 1. ledna 1967 stanovila vyhláška ministerstva vnitra ČSSR č. 80/1966 Sb. ze dne 20. října 1966, o pravidlech silničního provozu. Vyhláška federálního ministerstva vnitra ze dne 17. června 1971, kterou se měnila a doplňovala vyhláška č. 80/1966 Sb., zavedla s účinností od 1. července 1971 zcela nově především pravidla pro provoz na dálnicích včetně vzhledu dálničního dopravního značení. Tento zásah byl vynucen dokončováním prvního úseku dálnice D1 mezi Prahou a Mirošovicemi s plánovaným uvedením do provozu 12. července 1971. Dopravní značky platné od 1. ledna 1976 stanovila vyhláška federálního ministerstva vnitra č. 100/1975 Sb. ze dne 23. července 1975, o pravidlech silničního provozu. Touto vyhláškou bylo zavedeno číslování dopravních značek pomocí písmene označujícího druh značky a za ním následujícího čísla. Písmeno odpovídá označování kapitol v předchozích vyhláškách. Zákazové a příkazové značky byly rozděleny do samostatných kapitol. Dopravní značky platné od 1. ledna 1990 stanovila vyhláška federálního ministerstva vnitra č. 99/1989 Sb. ze dne 5. července 1989, o pravidlech provozu na pozemních komunikacích (pravidla silničního provozu).\n\nAž do konce března 1997 platila na Slovensku československá vyhláška č. 99/1989 Sb. Vyhláškou 267/1994 Z. z., která na Slovensku novelizovala původní federální vyhlášku 99/1989 Sb., byly od 1. listopadu 1994 zavedeny značky pro označení začátku a konce obce v jazyce národnostní menšiny.\n\nDne 1. dubna 1997 vstoupil v účinnost zákon č. 315/1996 Z. z., o premávke na pozemných komunikáciách, který zrušil a nahradil stávající federální pravidla silničního provozu. Současně vstoupila v platnost vyhláška č. 90/1997 Z. z., která stanovila dopravní značky v novém očíslování podle přehlednějšího a logičtějšího řazení.\n\nNové dopravní značky a změny:\n\nVyhláška č. 342/2002 Z. z., která novelizuje vyhlášku 90/1997 Z. z., obsahuje zcela novou přílohu s dopravními značkami. Jednou z výrazných změn je zavedení proměnných dopravních značek. Účinnost je od 1. července 2002.\n\nNové dopravní značky a změny:\n\nStávající vyhláška 90/1997 Z. z. je k 1. květnu 2004 zrušena a nahrazena novou vyhláškou MV SR č. 225/2004 Z. z., ktorou sa vykonávajú niektoré ustanovenia zákona NR SR o premávke na pozemných komunikáciách. Tato vyhláška obsahuje přílohu s dopravními značkami.\n\nNové dopravní značky a změny:\n\nVyhláška 227/2006 Z. z., která novelizuje vyhlášku č. 225/2004 Z. z., zavádí nové značky Čerpací stanice CNG, Čerpací stanice LPG, Nouzový východ, Úniková cesta.\n\nOd 1. února 2009 platí nový zákon o silničním provozu č. 8/2009 a prováděcí vyhláška 9/2009 s novým seznamem dopravních značek.\n\nDochází k rozsáhlému přečíslování dopravních značek. Podle českého vzoru z roku 2001 jsou značky týkající se přednosti na křižovatkách vyčleněny do samostatné kapitoly a informativní značky jsou rozděleny do tří skupin. Značky uspořádání jízdních pruhů jsou přemístěny mezi příkazové značky.\n\nJe důsledně rozlišeno, které značky mají stanovenu jednu závaznou podobu a které jsou obměnitelným vzorem. Označením „vzor“ byly opatřeny například značky obsahující číselné údaje, text nebo šipky (nebezpečné klesání a stoupání, jiný zákaz a jiný příkaz, značky s údaji o rozměrech, vzdálenosti nebo hmotnosti, symboly tvaru křižovatek nebo uspořádání jízdních pruhů). Jako obměnitelné vzory jsou označeny i výstražná značka přechodu pro chodce, značka Zvěř či značka Křižovatka s vedlejší silnicí. Značka \"konec příkazu\" je použita jako univerzální vzor, z přehledu značek byly vypuštěny koncové varianty jednotlivých příkazových značek.\n\nVíce či méně se změnily názvy některých značek (například \"Práce\" místo \"Práce na silnici\", z názvů některých výstražných značek bylo vypuštěno slovo \"pozor\", místo termínu \"malý motocykl\" se používá termín \"moped\", silnice pro motorová vozidla začala být označována jako rychlostní silnice. Čísla dálnic jsou doplněna písmenem D, je zaveden nový způsob značení čísel rychlostních silnic, a to červenými tabulkami (jako dálnice) a s písmenem R. Změnil se symbol na výstražné značce Chodci (místo čelního pohledu muže jdoucí muž s holčičkou). Na značkách ukončujících zákazy či hlavní silnici byl silný černý pruh nahrazen pěticí tenkých proužků. U některých textových značek (jiný zákaz, jiný příkaz) byla písmena malé abecedy ve vzorech nahrazena písmeny velké abecedy. \n\nU značky Zúžená vozovka byla samostatně přidána varianta A 4c pro zúžení zleva. Přibyly výstražné značky A 6 Zpomalovací práh, A 10 Mlha, A 33 Nehoda. Návěstním tabulím před přejezdem přibyly levostranné varianty. Příbyly značky B 5 Zákaz vjezdu osobních automobilů, B 12 Zákaz vjezdu jezdců na koních, B 14 zákaz vstupu kolečkovým bruslařům. Přibyla značka C 10 Stezka pro kolečkové bruslaře. Dosavadní kombinované značky Stezka pro chodce a cyklisty byly nahrazeny značkami Stezka pro vyznačené uživatele. Značka Přikázaný směr přepravy nebezpečného nákladu nahrazena značkou Přikázaný směr přepravy vyznačených vozidel a věcí, symbol vozidla (nákladu) byl přemístěn pod příkazový symbol. Přibyla značka C 5 Přikázaný směr jízdy otáčení, symbol otáčení se nově objevil i ve vzorech uspořádání jízdních pruhů. Byl změněn symbol značky snížení počtu jízdních pruhů. Přibyla značka C 30 Střídavé řazení. Na svislých dopravních značkách parkovišť byly změněny symboly kolmého, šikmého a podélného stání: silueta automobilu na nich byla nahrazena zobrazením půdorysu vodorovného značení (jde tedy prakticky o návrat k dřívější podobě značek). Přibyla značka Parkoviště – parkovací místa s regulovaným stáním. Přibyla nová svislá dopravní značka IP 20b Stanoviště taxi, vodorovné značení stanoviště taxi V 10e bylo nově předepsáno jako podobné vodorovnému značení zastávky a odlišeno od značení vyhrazeného parkoviště. Přibyla nová značka Školní zóna a její koncová varianta. Přibyla nová vodorovná značka Mlhové body a k ní příslušející sada svislých značek IP 31. Nově jsou v pravidlech zobrazeny svislé značka IP 32 Bezpečná vzdálenost, IP 34 Všeobecné informace o dopravních omezeních. Na směrových značkách jsou nově použity symboly exitů, křížení silnic, cílových států. Směrové tabulky pro objížďku změněny ze šipkového tvaru na obdélníkový. Na značce „Jiný název“ přibyl symbol řeky (vlnky). Přibyla nová verze kilometrovníku, nová značka pro místní část obce a její konec. „Informativní značky jiné“ změnily tvar z obdélníkového na čtvercový, přibyly informativní značky o lanovkách a vlecích. Přibyly nové značky odpočívadel, nouzových východů a únikových cest, dodatková tabulka invalidy, dodatková tabulka s textem. Stávající značka \"za mokra\" má nový význam \"nepříznivé povětrnostní podmínky\".\n\nMezi vodorovným značením a dopravními zařízeními přibyly vodicí, varovné a signální pásy. Vodorovná dopravní značka V 10d má mírně pozměněnou podobu. Mezi vyobrazeními signálů přibyly plné kruhové signály, doplňková zelená šipka, přejezdová signalizace, doplňková blikající žlutá světla s různými symboly i bez symbolu. Byla změněna stylizace panáčků na semaforech, změnila se podoba signálů pro povolení či zákaz vjezdu do jízdního pruhu. Z přehledu byl vypuštěn rychlostní sígnál s více signálními znaky. Změnila se podoba směrovacích a vodicích desek (místo rovnoběžných pruhů pruhy v dvojím sklonu), ve vyhlášce přibylo nové zařízení \"červené a bílé pruhy\", policejní směrovka pro řízení dopravy, označení zpomalovacích prahů, směrové sloupky, dopravní knoflíky, ukazatel směru a síly bočního větru (větrný rukáv), varovná tabule, elektronické panely na proměnné provozní informace.\n\nTechnické požadavky na dopravní značení byly upraveny nejprve přímo v právních předpisech, později v ČSN 01 8020. Později byla vydána evropská norma EN 12899. \n\nNa Slovensku platí též například technické podmínky TP 04/2005 Použitie zvislých a vodorovných dopravných značiek na pozemných komunikáciách, které vydalo MDPT.\n\n\n"}
{"id": "589649", "url": "https://cs.wikipedia.org/wiki?curid=589649", "title": "Charles Henry Currier", "text": "Charles Henry Currier\n\nCharles Henry Currier (1851-1938) byl americký portrétní fotograf a profesionální fotograf působící v Bostonu.\n\nSnažil se zachycovat čistě znaky rodící se společnosti budující průmysl. Fotografoval parní stroje, lokomotivy, stavby budov a respektoval přitom geometrii objektů bez ohledu na malebnost snímků. Ve stejném duchu portrétoval osoby a skupiny v jejich přirozeném prostředí a vytvářel tak pravdivý obraz současného člověka.\n\nPatřil mezi zakladatele fotografického klubu Boston Camera Club, který založil společně s Johnem H. Thurstonem\n\nAmerická Kongresová knihovna vlastní přes 500 jeho fotografií.\n\nBývá občas zaměňován za Charlese Curriera, který byl také pedagogem ve stejném klubu.\n\n"}
{"id": "589655", "url": "https://cs.wikipedia.org/wiki?curid=589655", "title": "Audiokniha", "text": "Audiokniha\n\nAudiokniha je nahrávka mluveného slova. Obvykle vychází z tištěných materiálů, ale nemusí jít za každou cenu o přesnou audioverzi knihy.\n\nMluvené nahrávky jsou dostupné ve školních a veřejných knihovnách a v menší míře v obchodech s hudebními nosiči.\n\nAudioknihy mohou být distribuovány v rozličných formátech. Gramofonové desky, magnetofonové kazety, CD, digitální formáty jako MP3 (.mp3), Windows Media Audio (.wma), Advanced Audio Coding či playaway.\nTrendem je samozřejmě přesun prodeje do online prostředí, kde je možné jednotlivé tituly jednoduše stáhnout a uložit si je ve vlastním PC či osobních přenosných zařízeních.\n\nMůžeme rozlišit dva druhy audioknih – zkrácené a nezkrácené. Nezkrácené jsou doslovně načtené knihy bez jakýchkoli zásahů, zatímco ty zkrácené mají text upravený. Obvykle je důvodem snížení výrobních nákladů a zároveň i menší časová a finanční náročnost na straně kupujícího. Audiokniha může mít i podobu kompletní dramatizace – s kompletním obsazením rolí, hudbou a dalšími doprovodnými efekty. Nicméně každému koncovému uživateli vyhovuje něco jiného. Nesmíme opomenout ani roli rozhlasových stanic (např. Český rozhlas), které hlavně zmíněné dramatizace často zařazují do svého vysílání. Na světovém trhu občas audiokniha doprovází nově vydanou knihu jako její součást.\n\nExistují dva přístupy k nahrávání audioknih. Angažování známých tváří/hlasů herců, moderátorů apod. nebo načtení knihy amatéry-dobrovolníky či autory děl osobně. Každý se způsobů má opět svou vlastní cílovou skupinu posluchačů.\n\nAsociace vydavatelů auditivních děl byla založena v roce 1986 šesti konkurenčními firmami, které se spojily s cílem zvýšit povědomí veřejnosti o produkci mluveného slova. Od roku 1996 se v USA udílejí ceny Audio Awards, které jsou ekvivalentem k filmovým cenám OSCAR. Kandidáti jsou známí každý rok v lednu a vítěz je vyhlášen na slavnostním banketu na jaře.\n\nPůvod audioknih můžeme vystopovat v hluboké minulosti. Navazují totiž na dávnou tradici předčítání. Nicméně v roce 1931 byl v USA spuštěn program, jehož cílem bylo pomáhat nevidomým osobám. O rok později následovalo vydání první namluvené knihy, které se v letech následujících rozšířilo.\nPopularita audioknih distribuovaných na gramofonových deskách vzrostla s nástupem magnetofonových kazet. Důvod byl prostý – kazetový přehrávač se stal součástí každého nově vyrobeného automobilu. Nedůvěra autorů ale byla velká, proto se mnoho dobrých audioknih této doby nezakládá na tištěné podobě.\nV šedesátých letech již můžeme audioknihy najít v knihovnách (především na vinylových deskách), nahrávají se i instruktážní a vzdělávací pořady. V polovině let osmdesátých již na americkém trhu čísla prodejů vzrostla na několik miliard dolarů ročně.\n\nZatímco hudební fanoušci vzali nový formát [CD] velmi rychle za svůj, posluchači audioknih byli pomalejší. Zlom nastal opět až s montováním nových audio přehrávačů do osobních vozů. Formát se tedy nakonec ujal.\nS příchodem internetu, širokopásmových technologií, nových komprimovaných audio formátů a přenosných MP3 přehrávačů se popularita audioknih výrazně zvýšila. Tento růst se odrazil i s nástupem předplatných služeb na audio download .\n\nNové technologie podporují volné šíření audioknih, tedy těch, která již nespadají pod autorský zákon. Zvukové knihy mohou být vytvořeny i automaticky pomocí speciálního softwaru, nicméně kvalita takového záznamu nikdy nedosáhne úrovně školeného lidského hlasu.\nAudioknihy v komerčním sektoru distribuují velké společnosti, které si chrání svá díla pomocí Digital Rights Management (DRM).\nAudioknihy vydané na kazetách nebo CD jsou dražší než ty v elektronických formátech z důvodů zvýšených nákladů na jejich vydání i následnou distribuci. Oproti tomu audioknihy ke stažení mají nižší náklady, jsou tedy levnější. Pravděpodobný budoucí vývoj trhu s audioknihami můžeme charakterizovat jako pomalý a stálý růst prodeje, což se zdá pravděpodobnější než výbuch masového trhu. Ten půjde ruku v ruce s elastickou poptávkou po cenově dostupnějších variantách audioknih.\n\nNicméně v dlouhodobějším horizontu ekonomika stojí na straně stahovatelných audioknih. Nenesou žádné masové výrobní náklady, nevyžadují skladování velkých zásob, fyzické balení či náklady na přepravu. Tržní síly logicky naznačují, že spolu se snížením ceny naroste poptávka po produktu. Tím se zvýší absolutní zisky audioknižního průmyslu a zároveň se rozšíří povědomí široké veřejnosti o oblasti audioknih.\nJedním z faktorů, který tento vývoj brzdí, je obava, že nízké ceny těchto audioknih vytlačí klasické publikování zcela na okraj zájmu koncových uživatelů. Pozorovatelným trendem u vydavatelů knih je naopak doplnění jejich sortimentu právě o audioknihy, které považují za vhodný doplněk své produkce.\n\nAudioknihy jsou skvělou pomůckou pro děti, které se učí číst – pomáhají rozvíjet porozumění psanému textu, zarputilé nečtenáře a zkrátka všechny, kteří nemají času nazbyt. Šetří nejen naše oči, ale právě i čas, který můžeme strávit jakoukoli jinou činností zpříjemněnou právě poslechem mluveného slova.\n\nVětšina knihoven poskytuje v rámci svých služeb bezplatné zapůjčování zvukových knih pro své zrakově postižené čtenáře, v ČR tuto službu zajišťuje Knihovna a tiskárna pro nevidomé K. E. Macana.\n\n40 % z veškeré audioknižní spotřeby dochází prostřednictvím veřejných knihoven, zbytek pomocí maloobchodních knihkupectví. Program Knihovna ke stažení v současné době zažívá rychlý růst – více než 5000 veřejných knihoven nabízí zdarma ke stažení audioknihy (situace v USA).\n\n"}
{"id": "589657", "url": "https://cs.wikipedia.org/wiki?curid=589657", "title": "No'am", "text": "No'am\n\nNo'am ( נֹעַם, v oficiálním přepisu do angličtiny No'am) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 166 metrů v pahorkatině Šefela, nedaleko od severního okraje pouště Negev.\n\nObec se nachází 25 kilometrů od břehu Středozemního moře, cca 56 kilometrů jižně od centra Tel Avivu, cca 48 kilometrů jihozápadně od historického jádra Jeruzalému a 5 kilometrů jihojihovýchodně od města Kirjat Gat. No'am obývají Židé, přičemž osídlení v tomto regionu je etnicky převážně židovské.\n\nNo'am je na dopravní síť napojen pomocí lokální silnice číslo 3404, jež západně od vesnice ústí do dálnice číslo 40. Podél západního okraje mošavu vede železniční trať z Tel Avivu do Beerševy, nemá zde ale stanici. Východně od obce vede též dálnice číslo 6 (\"Transizraelská dálnice\").\n\nNo'am byl založen v roce 1955. Vznikl jako součást jednotně řešeného regionálního osidlovacího programu Chevel Lachiš. Pracovní název osady zněl Lachiš 14 (לכיש 14). Současné jméno mošavu je odvozeno od biblického citátu z Knihy přísloví 3,17: „\"Její cesty vedou k blaženosti, všechny její stezky ku pokoji\"“\n\nZakladateli mošavu byli Židé z Maroka napojení na náboženskou sionistickou organizaci ha-Po'el ha-Mizrachi. Místní ekonomika je založena na zemědělství (rostlinná výroba, chov drůbeže). Probíhá stavební expanze obce (119 nových bytových jednotek). Funguje tu obchod a sportovní areály.\n\nPodle údajů z roku 2014 tvořili naprostou většinu obyvatel v No'am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě kolísající populací. K 31. prosinci 2014 zde žilo 352 lidí. Během roku 2014 populace stoupla o 1,7 %.\n\n\n"}
{"id": "589663", "url": "https://cs.wikipedia.org/wiki?curid=589663", "title": "Uza", "text": "Uza\n\nUza ( עוזה, v oficiálním přepisu do angličtiny Uza) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 143 metrů v pahorkatině Šefela, nedaleko od severního okraje pouště Negev.\n\nObec se nachází 22 kilometrů od břehu Středozemního moře, cca 53 kilometrů jižně od centra Tel Avivu, cca 49 kilometrů jihozápadně od historického jádra Jeruzalému a 2 kilometry jižně od města Kirjat Gat. Uzu obývají Židé, přičemž osídlení v tomto regionu je etnicky převážně židovské.\n\nUza je na dopravní síť napojena pomocí dálnice číslo 40, jež probíhá podél západního okraje mošavu. Východně od vesnice vede železniční trať z Tel Avivu do Beerševy, nemá zde ale stanici. Vybíhá tu z ní i další železniční trať k západu, směrem k pobřeží, rovněž bez stanice.\n\nUza byla založena v roce 1950. Vznikla jako součást jednotně řešeného regionálního osidlovacího programu Chevel Lachiš. Pracovní název osady zněl Pluga 4 (פלוגה 4). Současné jméno mošavu je odvozeno od biblického citátu z Knihy žalmů 68,29: „\"Byl to příkaz tvého Boha. Nechť se tvá moc, Bože, mocně prokazuje v tom, co pro nás konáš\"“\n\nZakladateli mošavu byli Židé z Libye napojení na náboženskou sionistickou organizaci ha-Po'el ha-Mizrachi. Místní ekonomika je založena na zemědělství (rostlinná výroba, chov drůbeže). Probíhá stavební expanze obce (102 nových bytových jednotek). Funguje tu obchod a sportovní areály.\n\nPodle údajů z roku 2014 tvořili naprostou většinu obyvatel v Uze Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě klesající populací. K 31. prosinci 2014 zde žilo 444 lidí. Během roku 2014 populace stoupla o 1,4 %.\n\n\n"}
{"id": "589667", "url": "https://cs.wikipedia.org/wiki?curid=589667", "title": "Even Šmu'el", "text": "Even Šmu'el\n\nEven Šmu'el ( אֶבֶן שְׁמוּאֵל, doslova „\"Šmu'elův kámen\"“, v oficiálním přepisu do angličtiny Even Shemu'el, přepisováno též Even Shmu'el) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Šafir.\n\nLeží v nadmořské výšce 157 metrů v pahorkatině Šefela, nedaleko od severního okraje pouště Negev.\n\nObec se nachází 22 kilometrů od břehu Středozemního moře, cca 55 kilometrů jižně od centra Tel Avivu, cca 50 kilometrů jihozápadně od historického jádra Jeruzalému a 4 kilometry jižně od města Kirjat Gat. Even Šmu'el obývají Židé, přičemž osídlení v tomto regionu je etnicky převážně židovské.\n\nEven Šmu'el je na dopravní síť napojen pomocí lokální silnice číslo 3403, která západně od vesnice ústí do dálnice číslo 40. Východně od vesnice vede železniční trať z Tel Avivu do Beerševy, nemá zde ale stanici.\n\nEven Šmu'el byl založen v roce 1956. Vznikl jako součást jednotně řešeného regionálního osidlovacího programu Chevel Lachiš. Pracovní název osady zněl Uman (אומן). Současné jméno obce připomíná Samuela Bronfmana, židovského filantropa z Kanady. Většina obyvatel za prací dojíždí, mnoho z nich pracuje ve školství. Plánuje se stavební expanze obce (282 nových bytových jednotek). Funguje tu náboženská základní škola, zdravotní středisko, obchod a sportovní areály.\n\nPodle údajů z roku 2014 tvořili naprostou většinu obyvatel v Even Šmu'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1455 lidí. Během roku 2014 populace stoupla o 7,8 %.\n\n\n"}
{"id": "589674", "url": "https://cs.wikipedia.org/wiki?curid=589674", "title": "Kalvoda", "text": "Kalvoda\n\nKalvoda je české příjmení. Ženskou variantou je příjmení Kalvodová.\n\n"}
{"id": "589675", "url": "https://cs.wikipedia.org/wiki?curid=589675", "title": "Cajalovo tělísko", "text": "Cajalovo tělísko\n\nCajalovo tělísko je útvar uvnitř buněčného jádra dosahující velikosti 0,1–2 mikrometru. Obvykle se v jednom jádře vyskytuje 0–10 tělísek tohoto typu. Cajalova tělíska objevil v roce 1903 španělský neurobiolog Santiago Ramón y Cajal. V oblasti Cajalových tělísek se obvykle koncentrují zejména různé bílkoviny jadérka, transkripční faktory RNA polymerázy II, ale i částice snRNP a snoRNP sloužící k sestřihu RNA. Důležitým markerem Cajlových tělísek je dále protein coilin. V dnešní době se zdá, že hrají roli v dozrávání snRNP a jiných ribonukleoproteinů v jádře, případně v jejich recyklaci. Podílí se tím na správném průběhu splicingu. Cajalova tělíska dále slouží ke zrání telomerázy, jejíž RNA komponenta je příbuzná snoRNA.\n"}
{"id": "589677", "url": "https://cs.wikipedia.org/wiki?curid=589677", "title": "Bodák vz. 58", "text": "Bodák vz. 58\n\nVýroba bodáku se rozběhla současně s výrobou Samopalu vz. 58. Autor designu bodáku byl pan Jiří Čermák. První dodávku obdržela armáda počátkem roku 1960. Bodák byl od začátku koncipován tak, aby byla možnost jeho použití jednou rukou všude tam, kde z jakéhokoli důvodu situace neumožnila nasazení bodáku na samopal. Čepel je zkrácena tak, aby její délka vyhovovala při boji zblízka při držení rukou. Je štíhlá, ale dosti silná se středovým hrotem a krátkým falešným ostřím, oboustranně odlehčená žlábkem. Ve hřbetu rukojeti je drážka pro nasazení na kolejničky s ozubem na spodku hlavně samopalu. V průběhu dlouhých let se bodák vyráběl v několika variantách. Všechny měly stejné rozměry, lišily se pouze menšími změnami a detaily v průběhu výroby. Výrobcem bodáku byla Česká zbrojovka Uherský Brod, která vyráběla i samopaly. Zde se bodáky také kompletovaly, protože střenky a pochvy vyráběli jiní výrobci. Bodáky se zprvu pracně vyráběly z výkovků, po první vzhledové inovaci již technikou přesného lití. Dohotovení se provádělo třískovým obráběním, leštěním a černěním. Výrobu bukového dřeva na samopaly a bodáky zajišťoval Dřevařský závod Litovel. První model bodáku měl střenky rukojeti vyrobeny z hranolu bukového dřeva a byl tím dost odolný. Bukové střenky neměly z vnějšku žádné značení, po jejich demontování však můžeme vidět ve výřezu střenky pro řap vyražené dva zkřížené meče a značku OTK. Asi dva roky po začátku výroby nahradil dřevo na samopalech materiál lisovaný z dřevotřískového buku pojený formaldehydovým resolem. Tento materiál byl vyvinut v závodě Bučina Zvolen a z této masy se také začaly vyrábět střenky bodáků. Střenky se vyráběly ze dvou polovin, lepených k sobě epoxidovou pryskyřicí. Protože pevnost lepení se ukázala jako nedostatečná, muselo dojít časem k pojištění jedním nýtem. Druhým nýtem byl většinou bodák opatřován ve Vojenském opravárenském závodě (VOZ), při uvolnění lepeného spoje. Zajímavé exempláře jsou ty, kde pro nedostatek původních střenek na tento typ došlo k navařování prodloužené stopky rukojeti a osazení střenek posledního typu. Pro usnadnění manipulace s bodákem došlo v 70.letech k protažení příčky dole v záštitu ve tvaru štíhlého nosce, který zabraňoval sklouznutí dlaně. Zároveň poskytoval lepší oporu při použití bodáku jednoruč. I tato třetí varianta je s krátkým řapem, oválné vybrání v řapu však bylo o 10 mm delší a 2 mm širší než u předchozích dvou variant. Paradoxně se neřešila potíž s uvolňováním střenek a střenky se opět jen lepily. Později se jistily jedním nýtem a další jeden až dva se přidávaly postupem výroby a při opravách ve VOZ, někdy kuriózně doprostřed nebo na konec střenky, zřejmě podle rozsahu poškození lepeného spoje. Tato třetí varianta bodáku se vyráběla technikou přesného lití. Jelikož vojáci neměli moc rádi vojenskou službu, nechovali se zrovna pěkně k výstroji a výzbroji a s bodáky se často házelo, docházelo tak často ke zlomení střenek tam, kde končil krátký řap rukojeti. Proto se přistoupilo ke čtvrté variantě bodáků. Došlo k prodloužení řapu bodáku po celé délce rukojeti, řap navíc přečníval asi o 5 mm přes konec střenek hlavně proto, aby při nárazu vrženého bodáku na cíl opačným koncem nebyl dosed na střenku, ale na prodloužený řap. Bodáky byly od výroby tupé a k jejich nabroušení mělo dojít až v případě války. Objevovaly se i broušené bodáky, ale ty byly určeny pro speciální jednotky.\n\nPochva u bodáku je celokožená, sešitá ze tří vrstev hovězí přírodní kůže a u hrotu je z obou stran zesílená další vrstvou. Sešití je jištěno nýty. Závěsné poutko je postaveno šikmo k pochvě, takže bodák je umístěn na opasku v úhlu asi 40 stupňů. Většina pochev je šita pro umístění na levé straně opasku, ale vyráběla se i verze pro leváky. Jedna z variant pochev má závěsné poutko šité jako samotný kus a k pochvě je našito a nanýtováno pěti nýty. Tuto pochvu vyráběl první výrobce pochev GALANTA. Dalším výrobcem byl podnik KOZAP, jehož výrobky se mimo značení lišily tím, že poutko bylo již šito jako součást svršku, prošívání nebylo tak důkladné, ale jistilo je šest nýtů. Tento vzor zůstal zachován i v poslední fázi výroby u všech ostatních výrobců. Poté převzaly výrobu Kožařské závody Liptovský Mikuláš a poté firma SNAHA Karlovy Vary, která se v závěrečné fázi výroby pochev (po revoluci) dělila o zakázku s podnikem EPRUZ. Pochvy firmy Epruz se vyznačovaly horší kvalitou zpracování, méně kvalitní kůží a zapínáním na patentový druk. Armádní regulovčíci a hradní stráž měli pochvy šité z bílé lakované kůže. Chemické vojsko mělo zvláštní pochvu ze zelené pogumované tkaniny bez jakéhokoli zesílení. \n\nFirma GALANTA značila své výrobky třemi razítky na zadní straně. První byla vlastnická značka armády zkřížené meče a poslední dvojčíslí roku, druhé razítko označovalo zkrácený název výrobce + celý rok (např. GALA 1965). Třetí značení mělo podobu kroužku s písmeny OTK a G + číslo. Toto razítko se umísťovalo na zesílené špici. Podnik KOZAP značil razítkem K6 zkřížené meče a rokem výroby. Od roku 1976 se razítko zmenšilo a přibyla značka OTK 2, od roku 1985 na dalším řádku Série 1,2,3. Poslední pochvy Kozapu mají rok 1986 OTK 3, ale bez označení série. Firma SNAHA Karlovy Vary měla razítko v podobě děleného obdélníka, umístěného na zesílené špici pochvy, kde v levé části je vlastnická značka armády zkřížené meče, ve středu je v horní části nápis Snaha, v dolní OTK + číslo. V pravé části nahoře číslo série - S + číslo, dole plný rok. Od roku 1979 mizí nápis Snaha a na jeho místě se objevuje OTK, dole ve středu razítka přibývá další políčko a vidíme zde nápisy K a K.V. Značení EPRUZ je jedním prostým razítkem s nápisem EPRUZ s.r.o. Otrokovice na vnitřní straně zapínacího pásku. \n\n\n"}
{"id": "589679", "url": "https://cs.wikipedia.org/wiki?curid=589679", "title": "Přibyl", "text": "Přibyl\n\nPřibyl je české příjmení. Ženskou variantou je Přibylová.\n\n"}
{"id": "589680", "url": "https://cs.wikipedia.org/wiki?curid=589680", "title": "Spacecom", "text": "Spacecom\n\nSpacecom je název následujících společností:\n\n"}
{"id": "589681", "url": "https://cs.wikipedia.org/wiki?curid=589681", "title": "Amos (satelit)", "text": "Amos (satelit)\n\nAMOS (: עמוס) je název řady izraelských komunikačních satelitů. Všechny satelity AMOS vyrobila izraelská společnost Israel Aerospace Industries (s výjimkou AMOSu 5) a obsluhuje společnost Spacecom.\n\n\n"}
{"id": "589687", "url": "https://cs.wikipedia.org/wiki?curid=589687", "title": "Kelly Hu", "text": "Kelly Hu\n\nKelly Ann Hu (* 13. února 1968, Honolulu, Havaj) je americká herečka, bývalá modelka a Miss Teen USA 1985.\n\nNarodila se v havajském Honolulu Herbertu a Juanitě Huovým. Rodiče se v jejím dětství rozvedli. Její bratr Glenn slouží v Americké armádě. Má anglický, čínský a havajský původ. Kromě Honolulu studovala také v Kalifornii a aktuálně žije v Los Angeles. Nikdy nebyla provdaná.\n\nOdjakživa se zajímala o herectví, zpěv a také bojová umění. Její sestřenice byla úspěšnou modelkou, a Kelly chtěla jít její cestou, což se podařilo. V roce 1985 získala titul \"Miss Hawaii Teen USA\". Stala se tak první asijsko-americkou modelkou, která tento titul získala.\n\nPracovala v Japonsku a Itálii a stala se také tváří firmy z Philadelphie, která vyráběla sýry. Následně se přestěhovala do Los Angeles, kde v roce 1987 započala hereckou kariéru v sitcomu \"Growing Paints\". Dále se objevila v seriálech \"Melrose Place\", \"Jump Street 21\" nebo \"Četa v akci\" a nebo také ve filmu \"Pátek třináctého 8\".\n\nV roce 1993 se stala Miss Hawaii a v celostátní soutěži Miss USA skončila na čtvrtém místě. Následně hrála v několika dalších seriálech i filmech, ke kterým patří například \"Král Škorpion\" s Dwaynem Johnsonem a Michaelem Clarkem Duncanem, dále filmy \"X-Men 2\" nebo \"Od kolébky do hrobu\", kde hlavní role ztvárnili Jet Li a rapper DMX. Propůjčila také svůj hlas několika počítačovým hrám, k těm nejznámějším patří hra na motivy \"Star Wars\".\n\nStala se členkou nadace CAUSE USA, která napomáhá američanům asijského původu se soudními procesy.\n\nJe velkou fanynkou pokeru, sama se často účastní \"World Poker Tour\".\n\nV roce 2008 se podílela na tvorbě videa \"Yes We Can\", které napomáhalo při volební kampani Baracka Obamy.\n\n"}
{"id": "589688", "url": "https://cs.wikipedia.org/wiki?curid=589688", "title": "Theodora Komnenovna (1184)", "text": "Theodora Komnenovna (1184)\n\nTheodora Komnenovna (okolo 1134 Konstantinopol – 2. ledna 1184 Vídeň) byla rakouská vévodkyně, dcera sebastokratora Andronika Komnena a jeho manželky Ireny a také neteř byzantského císaře Manuela I.\n\nV době druhé křížové výpravy byla v rámci uzavřené aliance mezi Konrádem III. a byzantským císařem Manuelem zřejmě roku 1149 provdána za bavorského vévodu a rakouského markraběte Jindřicha II. Jasomirgotta.\n\nPřes uzavřené dohody se příliš nezměnil názor byzantského dvora na „kulturní méněcennost“ západních barbarů a dvorní dámy považovaly sňatek Theodory za neštěstí a byly zhrozeny, že tak jemné stvoření ma být „obětováno“ nestvůře ze Západu. V nové vlasti přijala Theodora jméno Gertruda\na stala se matkou rakouského vévody Leopolda V., jeho mladšího bratra Jindřicha I. z Mödlingu a také dcery Anežky. Svého muže přežila o sedm let, zemřela v lednu 1184 a byla stejně jako on pohřbena ve vídeňském benediktinském klášteře .\n\n\n"}
{"id": "589694", "url": "https://cs.wikipedia.org/wiki?curid=589694", "title": "MV Puyallup", "text": "MV Puyallup\n\nMV Puyallup je trajekt ze třídy Jumbo Mark II, který provozuje společnost Washington State Ferries. Společně se svými sesterskými plavidly je nejnovějším a nejvýkonnějším z flotily.\n\nMezi léty 2006 a 2007 obsluhovala trasu Edmonds-Kingston. Poté byla ale přemístěna mezi Seattle-Winslow. V létě 2008 pak byla dočasně vyřazena z provozu na přelakování a instalaci nového bezpečnostního systému. Do služby se vrátila v lednu 2009 na trasu Edmonds-Kingston, kde slouží, s výjimkou krátkého působení na trase Seattle-Winslow, dodnes.\n"}
{"id": "589702", "url": "https://cs.wikipedia.org/wiki?curid=589702", "title": "Baltimore Ravens", "text": "Baltimore Ravens\n\nBaltimore Ravens je profesionální klub amerického fotbalu se sídlem v Baltimoru (stát Maryland). V současné době jsou členy North Division (Severní divize) American Football Conference (AFC, Americké fotbalové konference) National Football League (NFL, Národní fotbalové ligy). Název týmu je odvozen od básně “Havran“ Edgara Allana Poea, který v Baltimoru žil, pracoval a je zde i pohřben.\n\nBaltimore Ravens vznikli z Cleveland Browns po kontroverzním přesunu v roce 1995. Art Modell, majitel Browns, oznámil úmysl přesunout tým do Baltimoru, což vyústilo v soudní žalobu. V návaznosti na to byl vyjednán unikátní kompromis: Modell si ponechá stávající hráče Browns i jejich smlouvy, ale jeho nový tým obdrží novou licenci. Jméno, historie a archivy Browns zůstanou v Clevelandu a noví Browns začnou hrát NFL v roce 1999 po uplynutí tříleté „deaktivační“ lhůty. Modellův tým byl na základě hlasování fanoušků pojmenován Baltimore Ravens a začal hrát od roku 1996.\n\nI přes svou krátkou existenci zaznamenali Ravens velké úspěchy, do play-off se probojovali devětkrát, čtyřikrát získali divizní titul a dvakrát Super Bowl (2000 a 2012). Jsou tak jediným týmem NFL, který dokázal vícenásobnou účast v Super Bowlu vždy proměnit ve vítězství. Klub vede od roku 2002 generální manažer Ozzie Newsome, a od založení se na pozici trenéra vystřídali pouze tři muži: Ted Marchibroda, Brian Billick a John Harbaugh. Tým vlastní Steve Bisciotti a s odhadovanou hodnotou 1,157 miliardy dolarů byl v roce 2013 devatenáctou nejcennější sportovní organizací na světě.\nBaltimore Ravens vznikli v roce 1995, když Art Modell, vlastník Cleveland Browns, oznámil svůj úmysl přemístit tým z Clevelandu do Baltimoru. Následný spor skončil 8. února 1996 dohodou mezi Clevelandem a NFL, která stanovila, že jméno, barvy, design uniforem a historie licence zůstanou v Clevelandu, včetně klubových rekordů a hráčů v Síni slávy. Noví Cleveland Browns budou „reaktivováni“ v roce 1999. Modellův baltimorský tým dostane všechny hráče i s jejich smlouvami a novou licenci. Nicméně, ne všichni hráči a zaměstnanci vyjádřili ochotu se stěhovat do Baltimoru.\nPo přesídlení najal Modell jako hlavního trenéra pro svůj tým Teda Marchibrodu, který byl znám jako trenér Baltimore Colts v sedmdesátých a Indianapolis Colts v devadesátých letech. Dlouholetý tight end Browns Ozzie Newsome byl přijat jako ředitel sportovních operací, později povýšil na hlavního manažera klubu.\nPrvní dva roky byl domovským stadionem Ravens Memorial Stadium, bývalé sídlo Baltimore Colts, v roce 1998 se stěhují na vlastní nový stadion Camden Yards. Ten později mění název na PSI Net Stadium a M&T Bank Stadium.\nV Draftu NFL 1996 měli Ravens dvě volby v prvním kole: jako číslo 4 si vybrali offensive tackla Jonathana Ogdena a jako 26 Raye Lewise. Oba hráči strávili u Ravens celou kariéru a mají nakročeno k Síni slávy.\n\nV zahajovacím utkání ročníku 1996 vyhráli baltimorští nad Oakland Raiders 19:14, ale zbytek sezóny úspěšný nebyl a Ravens skončili v divizi AFC Central na posledním místě s bilancí 4-12. Jedním z vrcholů sezóny byl zápas na hřišti Indianapolis Colts, kteří vyhráli 21:26.\n\nSezónu 1997 odstartovali Ravens s bilancí 3-1 dobře, ale nakonec s 6-9-1 do playoff neproklouzli. Peter Boulware, obránce z Florida State University s 11,5 sacky za sezónu, byl zvolen defenzivním nováčkem roku. 26. října tým poprvé odehrál utkání na hřišti nových regionálních rivalů, Washington Redskins, a vyhrál 20:17.\n\nQuarterback Vinny Testaverde odchází před startem ročníku 1998 k New York Jets a je nahrazen bývalým hráčem Indianapolis Colts Jimem Harbaughem, a později Ericem Zeierem. Od Pittsburgh Steelers přichází cornerback Rod Woodson, Priest Holmes poprvé v kariéře naběhá v sezóně přes 1000 yardů. Ravens končí ročník s bilancí 6-10. 29. listopadu vítají Ravens Colts v Baltimore poprvé po patnácti letech a v bouři negativních reakcí směrem ke Colts vítězí 38:31.\n\nPo třech neúspěšných sezónách v řadě pod Marchibrodou je čas na změnu, z Minnesota Vikigs přichází trenér Brian Billick. Ze St. Louis Rams je získán quarterback Tony Banks, který spolu s wide receiverem Quadry Ismailem dotahují Ravens na bilanci 8-8.\n\nVzhledem k neustálým finančním těžkostem nařídila NFL Modellovi prodej jeho licence. Dne 27. března 2000 vedení NFL schválilo prodej 49% Ravens Stevu Bisciottiovi. Součástí smlouvy je i možnost odkoupení zbývajících 51% za 325 milionů dolarů v roce 2004. 9. dubna 2004 NFL schvaluje koupi majoritního podílu v klubu Stevem Bisciottim.\n\nRok 2000 zastihl obranu, vedenou defenzivním koordinátorem Marvinem Leiwsem ve fantastické formě. Ravens vytvořili nový rekord v počtu obdržených bodů za sezónu (16 utkání) s hodnotou 165 a překonali tak Chicago Bears z roku 1986 se 187 body. Ray Lewis byl jmenován defenzivním hráčem roku a se spoluhráči Samem Adamsem a Rodem Woodsonem byl vybrán do Pro Bowlu.\n\nQuarterback Tony Banks začal sezónu s 5-1, ale po třech porážkách v řadě byl nahrazen Trentem Dilferem a tak to zůstalo až do konce sezóny. Naběhaných 1,364 za sezónu yardů nováčka running backa Jamala Lewise spolu se skálopevnou obranou drželi Ravens nad vodou, když se jinak ofenzívě nedařilo. V jedné části sezóny se Ravens nepodařilo v pěti zápasech za sebou skórovat touchdown, a přesto dvě utkání vyhráli. Po sérii sedmi vítězství v řadě se klub poprvé v historii s bilancí 12-4 dostal do playoff. Protože divizní rivalové Tennessee Titans nasbírali o jednou vítězství víc, musel Baltimore do utkání o divokou kartu, kde před 69,638 diváky porazil Denver Broncos 21:3. V divizním semifinále je čekala cesta právě do Tennessee. Za vyrovnaného stavu 10:10 zablokovala obrana Ravens pokus o field gól a z následného protiútoku skóroval touchdown Anthony Mitchell. Konečnou podobu výsledku 24:10 dal po interceptionu Ray Lewis. V AFC Championship je očekávali Oakland Raiders. Shannon Sharpe 96 yardovým touchdownem ve druhé čtvrtině spolu se zraněním quarterbacka Raiders Riche Gannona dopomohli k vítězství Ravens 16-3.\n\nBaltimore se v Super Bowlu XXXV utkal s New York Giants a porazil je 34:7. Ravens zaznamenali 4 sacky a 5 turnoverů, jeden z nich proměnil Duane Starks v touchdown. Giants se podařilo skórovat pouze z kickoff returnu Ronem Dixonem ve třetí čtvrtině, ale Ravens bleskově kontrovali touchdownem na 24:7 a vítězství si pečlivou obranou vzít nenechali. Stali se tak teprve třetím týmem s divokou kartou (a čtvrtým nedivizním šampionem), který vyhrál Super Bowl.\n\nRavens se pokusili obhájit titul s novým quarterbackem Elvisem Grbacem, ale zranění Jamala Lewise a špatná ofenzíva plány zhatily. Po průměrném startu 3-3 se forma zlepšila, takže výhra v posledním utkání základní části nad Vikings znamenala 10-6 a alespoň divokou kartu. V prvním kole playoff Ravens naráží na Miami Dolphins a v reminiscenci na loňskou sezónu zaznamenávají 3 turnovery, 345 ku 151 získaných yardů a vítězství 20:3. Ve druhém kole se utkávají s divizními rivaly Pittsburgh Steelers, ale tři interceptiony Grbace ukončují sezónu Ravens po porážce 10:27.\n\nPřed ročníkem 2002 naráží Baltimore na platový strop, takže je nucen prodat několik hráčů. I tak zůstávají Ravens konkurenceschopnými až do prosince, kdy řada porážek likviduje šanci na playoff.\n\nRavens potřebují quarterbacka, ale poté, co jsou všichni kvalitní rozebráni, si jako číslo 10 vybírají defensive enda Terrella Suggse z Arizona State Sun Devils. Výměnou s New England Patriots za volbu v prvním kole draftu 2004 získávají jako číslo 19 quarterbacka Kyla Bollera. Patriots tak o rok později získávají defensive tackla Vince Wilforka, který je podle mnohých klíčem k zisku Super Bowlu 2003 a 2004.\n\nPo sezóně 2003 Art Modell oficiálně prodává zbývajících 51% procent akcií Bisciottimu a ukončuje tak 40 let dlouhé vlastnictví NFL licence. Modell má stále kanceláře v sídle Ravens v Owings Mills v Marylandu, a působí jako konzultant.\n\nNa startu ročníku je Boller jmenován startujícím quarterbackem, ale po zranění uprostřed sezóny je nahrazen Anthony Wrightem. Jamal Lewis zaznamenává 2,066 yardů, včetně 295 yardů v jediném utkání proti Cleveland Browns ze 14. září. Do zápasu se Seattle Seahawks zaznamenávají Ravens bilanci 5-5, ve kterém ale v posledních sedmi minutách obrací ztrátu 24:41 na vítězství 44:41 v prodloužení a následně vítězí v pěti ze šesti utkání. S 10-6 poprvé získávají titul v AFC North a utkávají se s Tennessee Titans. Skóre se přelévá ze strany na stranu, přestože Ravens naběhají pouhých 54 yardů. Titans vítězí field golem ze závěru zápasu 17:20 a sezóna baltimorských končí. Ray Lewis je podruhé v kariéře jmenován defenzivním hráčem roku.\n\nV roce 2004 Ravens s 9-7 nedosahují na playoff, Kyle Boller zakončuje sezónu jako hlavní quarterback.\n\nPřed ročníkem 2005 se snaží rozšířit řady receiverů (druzí nejhorší v NFL 2004) podepsáním Derricka Masona od Titans a draftováním hvězdy Oklahomy Marka Claytona v Draftu 2005. Nicméně, Ravens končí sezónu s 6-10.\n\nBaltimore Ravens začali sezónu tím, že se pokusí vylepšit loňskou bilanci 6-10. Poprvé v historii vítězí v prvních čtyřech utkáních pod vedením bývalého quarterbacka Titans Steva McNaira. Po problémech v ofenzívě prohrávají dvě následná utkání, takže trenér Brian Billick v pauze propouští koordinátora ofenzívy Jima Fassela a přebírá jeho kompetence. Následně Ravens vítězí v 9 z 10 zápasů a získávají divizní titul.\n\nJako druzí v AFC mají v prvním kole volno a ve druhém se střetávají s Indianapolis Colts. Mnozí fanoušci toto historické střetnutí nazývají jako „soudný den“, protože se utkali starý a nový baltimorský tým. V jednom z nejpodivnějších utkání historie playoff oba týmy skórují pouze field góly, McNair hází 2 interceptiony včetně jednoho na 1-yardové linii. Budoucí šampióni Super Bowlu Colts vítězí 6:15, pro Ravens sezóna končí.\n\nPo hvězdném ročníku 2006 Baltimore věří, že ho dokáže zopakovat, ale zranění a chabá hra ničí tým, který končí poslední v AFC North s bilancí 5-11. Ponižující porážka ze 16. prosince 16:22 v prodloužení od ubohých Miami Dolphins vede k Billickově rezignaci den po skončení sezóny.\n\nS nováčky Johnem Harbaughem (trenér) a Joem Flaccem (quarterback) vstoupil Baltimore do nové sezóny s nejistotou. Zápas druhého týdne s Houston Texans byl odložen o dva měsíce kvůli hurikánu Ike, takže Ravens museli hrát osmnáct týdnů v řadě. Po třech porážkách v řadě od Steelers, Titans a Colts bylo vítězství v utkání s Dolphins bráno jako vykoupení za předchozí rok a Ravens nabrali skvělou formu. Osm výher z 10 zápasů znamenalo šestou pozici pro nasazení do playoff. Největším úspěchem bylo vítězství 33:24 na hřišti Dallas Cowboys.\n\nV důsledku čtyř interceptionů, z nichž jeden vyústil v touchdown Eda Reeda, poráží Ravens 4. ledna v utkání o divokou kartu Miami Dolphins 27-9. O šest dní později v Divisional Round oplácí Tennessee Titans porážku z pátého týdne a na LP Field díky field gólu Matta Stovera 53 sekund před koncem vítězí 13:10. Krůček od Super Bowlu XLIII prohrávají 18. ledna Ravens s divizními rivaly Pittsburgh Steelers 14:23.\n\nPosledním pamětníkem první sezóny Ravens v NFL zůstává Ray Lewis. V draftu je vybrán Michael Oher, na základě jeho raných let kariéry je později natočen úspěšný film Blind Side.\nV prvním utkání sezóny pokračuje ofenzíva ve zlepšení a 500 získanými yardy spolu s 38 body poráží Kansas City Chiefs 38-24. Poněkud překvapivě se nedaří jinak tradičně silné obraně, takže Ravens střídavě prohrávají a vyhrávají, až končí základní část s bilancí 9-7. Tohoto poměru dosahují i Steelers a Texans, ovšem Baltimore má proti Pittsburghu lepší mezidivizní bilanci (3-3 oproti 2-4) a proti Texans mezikonferenční bilanci (7-5 proti 6-6). V prvním kole playoff se Ravens moc šancí proti silným New England Patriots nedává, ale Ray Rice z první akce zaznamenává 83-yardový touchdown. První čtvrtina končí drtivým vedením 24-0 a je v podstatě rozhodnuto, konečné skóre zní 33:14. V AFC Divisional Round se utkávají s Indianapolis Colts vedenými Paytonem Manningem, který ve druhé čtvrtině přihrává na dva touchdowny a vítězství 3:20.\n\nKromě tradičně výborné obrany se Ravens v nové sezóně mohou opřít také o výkony quarterbacka Joea Flacca, takže základní část končí s bilancí 12-4-0 a připisují si některá cenná vítězství, například nad New York Jets 10:9, Pittsburgh Steelers 17:14 nebo držiteli Super Bowlu New Orleans Saints 30:24. I tak končí v divizi až na druhém místě za Steelers, kteří při stejném poměru vítězství a porážek mají lepší bilanci v rámci divize (5-1 Steelers proti 4-2 Ravens), takže do playoff nastupují až z páté pozice. Přesto jsou v duelu s Kansas City Chiefs favority a tuto roli splňují, když ve druhém poločase drtí soupeře 20:0 a celkově 30:7. Ve druhém kole se střetávají se Steelers. Začátek utkání mají Ravens fantastický a v poločase vedou 21:7, ale krátce po přestávce snižuje 9-yardovým touchdownem tight end Heath Miller a Hines Ward 8-yardovým touchdownem vyrovnává. Na následující field gól ještě Ravens odpovídají stejnou mincí, jenže na Mendenhalův touchdown už ne a Steelers vítězí 24:31.\n\nRavens znovu míří vysoko, což dokazují vítězstvím 35:7 v prvním kole na nenáviděnými rivaly z Pittsburghu. Ve všech osmi domácích utkáních Baltimore vítězí, z venku si přiváží čtyři porážky, ale na druhou stranu vítězí na hřištích Bengals, Browns a hlavně znovu nad Steelers. Právě tento fakt pomáhá Ravens k zisku divizního titulu. Ti se mohou znovu opřít o tradičně skvělou defenzívu (2. nejlepší v lize), ve které ohromuje Terrell Suggs, který je za své výkony vyhlášen Defenzivním hráčem roku. V ofenzívě dominuje běhací útok vedený Rayem Ricem, ale slušné výkony podává také quarterback Joe Flacco. V prvním kole playoff má druhý nasazený Baltimore pauzu a v semifinále konference poráží na domácím stadionu Houston Texans 20:13. Hosté hrají až se třetím quarterbackem a po první čtvrtině prohrávají 3:17, ale po snížení ve druhé čtvrtině nezaznamenají ve druhém poločase ani bod a prohrávají. Finále konference na hřišti New England Patriots je od začátku až do konce vyrovnané, domácí se před koncem dostávají do vedení 23-20. Lee Evans poté při druhý a 1 nezachytí touchdownovou přihrávku a následně Billy Cundiff nepromění jednoduchý field gól z 32 yardů, který by znamenal alespoň prodloužení. Sezóna končí a znovu vyvstávají otazníky nad dalším pokračováním veteránů Eda Reeda a Raye Lewise.\n\nPřes mnohá zranění v defenzívě na začátku sezóny odstartovali Ravens soutěž výborně, a i s Edem Reedem a Rayem Lewisem v sestavě zvítězili v devíti z prvních jedenácti utkání. Šest zápasů ovšem skončilo rozdílem sedmi bodů nebo menším a protože ofenzíva pod vedením Joea Flacca začala nově praktikovat no-huddle offense, velký díl zodpovědnosti za výsledky stále ležel na obraně. Po domácí porážce 20:23 s úhlavním nepřítelem z Pittsburghu Ravens prohráli také dva další zápasy a odvolaného ofenzivního koordinátora Cama Camerona nahradil Jim Caldwell. Vítězství nad New York Giants 33:14 definitivně zajistilo Ravens divizní titul, nicméně kvůli porážce 17:23 v posledním kole s Bengals byli nasazeni do play-off až na čtvrtém místě.\n\nRay Lewis oznámil, že zápas prvního kola play-off proti pátým nasazeným Colts bude posledním v jeho kariéře nad domácím stadionu. Jím vedená obrana poté dovolila skórovat Colts pouze tři field góly a protože Joe Flacco přihrál na tři touchdowny, domácí zvítězili 24:9. V semifinále konference se v útočně laděném utkání střeli Ravens s Denver Broncos. Domácí Broncos si celé utkání udržovali mírný náskok, ale 41 sekund před koncem zápasu za stavu 28-35 hodil Flacco dalekonosnou přihrávku na Jacobyho Jonese, který ji proměnil v touchdown a šlo se do prodloužení. V něm si na své 45-yardové linii Peyton Manning připsal interception a Ravens proměnili následný field-gól, čímž postoupili do finále konference. Zde se střetli s New England Patriots a po prohrané první půli zápas úplně otočili. Nedovolili Patriots zaznamenat ani bod, sami jich dali 21 a po vítězství 28:13 se podruhé v historii klubu probojovali do Super Bowlu.\n\nZde se střetli s šampiony konference AFC, San Franciscem 49ers, které vedl bratra trenéra Ravens Johna Harbaugha Jim. Ravens vstoupili do zápasu skvěle a v poločase vedli 21:6, když Joe Flacco přihrál na tři touchdowny Boldinovi, Pittovi a Jonesovi, přičemž San Francisco se \"zmohlo\" pouze na dva field góly. A když z první akce druhé půle vrátil kickoff Jacoby Jones do touchdownu, zdálo se rozhodnuto. Pak ovšem nastal nechvalně známý výpadek světel, který trval 34 minut a po něm nastartovali 49ers velký návrat. Ještě ve třetí čtvrtině dosáhli touchdownu Frank Gore a Michael Crabtree, a po field gólu Akerse už byl rozdíl mezi oběma týmy pouze 5 bodů. Deset minut před koncem po dalším touchdownu zkusilo San Francisco vyrovnat, ale pokus za dva body nebyl úspěšný. Rozhodující moment nastal v čase 1:46 před koncem, kdy se Colin Kaepernick snažil najít přihrávkou v end zóně Michaela Crabtreeho. Ten zde svedl tvrdý souboj s Defensive backem Ravens Jimmy Smithem, výsledkem byla bohužel pro 49ers pouze nezachycená přihrávka. Ke kontaktu mezi oběma hráči došlo ještě před příletem míče, nicméně žádný faul nebyl hlášen. Ravens tak druhou účast v Super Bowlu proměnili v druhé vítězství a Joe Flacco byl vyhlášen nejužitečnějším hráčem utkání.\n\nPo odchodu mnoha opor skládají Ravens nový tým a výsledky tudíž nejsou takové, jaké se od obhájce Super Bowlu očekávají. Pod tlak veřejnosti se dostává především quarterback Joe Flacco, jenž podepisuje šestiletou smlouvu na 120 milionů dolarů, čímž se v tu chvíli stává nejlépe placeným hráčem v historii NFL, ovšem jeho výkony na hřišti tomu neodpovídají a po sezóně je přinucen přistoupit na snížení platu. Z prvních deseti utkání vítězí Baltimore \"pouze\" ve čtyřech, kdy hned pět porážek je rozdílem šesti bodů nebo menším. Následují čtyři vítězství v řadě a play-off je znovu na dosah, jenže drtivé porážky od Patriots (7:41) a Bengals (17:34) ničí sen o obhajobě Super Bowlu.\n\nPrvní logo na helmách používané mezi roky 1996 – 1998 znázorňuje roztažená havraní křídla ve fialové a černé barvě se štítem uprostřed, na kterém je uprostřed nakresleno písmeno \"B\", nahoře slovo \"Ravens\", a dole malý bílý kříž. Obvodní soud potvrdil verdikt poroty, že logo porušuje autorská práva Fredericka E. Bouchata, amatérského umělce z Marylandu.\nBouchat doložil, že svůj návrh loga odeslal na Maryland Stadium Authority faxem poté, co bylo potvrzeno získání týmu NFL Baltimorem. Když bylo logo zveřejněno, nebyl uveden jako autor. Bouchat žaloval klub a prohlašoval, že je návrhářem znaku; zástupci týmu tvrdili, že logo bylo navrženo nezávisle. Soud rozhodl ve prospěch Bouchata s tím, že majitel týmu Modell měl přístup k jeho práci. Bouchatův fax dorazil k Johnu Moagovi, předsedovi Maryland Stadium Authority, jehož kancelář byla umístěna ve stejné budově, jako Modellova. Bouchatovi nakonec nebyla přiřčena finanční náhrada za škody. \n\nDeník Baltimore Sun vyhlásil novou soutěž o logo a představil tři návrhy. Fanoušci si vybrali havraní hlavu z profilu. Art Modell souhlasil, ale požadoval zakomponovat písmeno \"B\" někam do loga. Současné logo tak splňuje oba tyto požadavky.\n\nDesign uniforem Ravens zůstal v podstatě beze změny od inaugurační sezóny 1996. Helmy jsou černé se dvěma zužujícími se fialovými pruhy od masky na vrchol přilby. Hráči standardně nosí fialové dresy doma a bílé venku. V roce 1996 tým nosil černé kalhoty s jedním velkým bílým pruhem na všechny zápasy. Dík kombinaci fialový dres - černé kalhoty se Ravens stali prvním týmem NFL, který v domácích zápasech nosí tmavou kombinaci. V listopadu 2004 představil tým třetí alternativní sadu, černé dresy s černými kalhotami a ponožkami. Od té doby nosí tuto kombinaci pouze při utkáních v hlavním vysílacím čase a při jiných významných zápasech. Po několika změnách se 5. prosince 2010 proti Steelers vracejí Ravens k fialovému dresu a černým kalhotám.\n\nza posledních deset sezón\n\n"}
{"id": "589704", "url": "https://cs.wikipedia.org/wiki?curid=589704", "title": "Michael Clarke Duncan", "text": "Michael Clarke Duncan\n\nMichael Clarke Duncan (10. prosince 1957 Chicago, USA – 3. září 2012 Los Angeles, Kalifornie, USA) byl americký herec, známý především rolí Johna Coffeyho ve vězeňském dramatu \"Zelená míle\", za kterou získal několik ocenění a také byl nominován na Oscara za nejlepší mužský herecký výkon ve vedlejší roli. Před začátkem herecké kariéry pracoval jako dělník, vyhazovač a bodyguard.\n\nNarodil se a vyrostl v Chicagu. Žil se sestrou Judy a matkou Jean, otec opustil rodinu v jeho dětství. Díky své výšce hrál basketbal ve školních týmech na střední škole i na vysoké škole Alcorn State University v Mississippi, kde studoval komunikaci. Studia však nedokončil, vrátil se do Chicaga za nemocnou matkou a pracoval ve dne jako dělník, po večerech jako vyhazovač, k čemuž byl se svou výšku 196 cm a váhou 142 kg předurčen.\n\nToužil však po kariéře herce, proto se začátkem 90. let 20. století přestěhoval do Los Angeles, kde se začal účastnit konkurzů na role ve filmech, seriálech i reklamách. Zpočátku však příliš úspěšný nebyl, pracoval proto často jako osobní strážce, mj. pro různé celebrity, ke kterým patřili Will Smith, Martin Lawrence, Jamie Foxx, LL Cool J nebo The Notorious B.I.G.. Od doby, co byl posledně jmenovaný rapper v roce 1997 zabit, už bodyguarda nikdy nedělal.\n\nZemřel 3. září 2012 na následky infarktu myokardu, který utrpěl v červenci téhož roku.\n\nOd roku 1995 hrál malé role ve filmech a seriálech. Od roku 1998 začal hrát i vedlejší role, mj. ve filmu \"Armageddon\", kde se seznámil s Brucem Willisem a stali se přáteli. Právě Bruce Willis mu pomohl k tomu, aby dostal roli ve filmu \"Zelená míle\", kde ztvárnil roli Johna Coffeyho. Tato role mu přinesla nominaci na Oscara a Zlatý glóbus.\n\nOd té doby se s nabídkami na filmové role rozrthl pytel. Objevil se v několika českým divákům známých filmech, ke kterým patří \"Noc v Roxbury\", \"Můj soused zabiják\", \"Král Škorpion\", \"Daredevil\" nebo \"Sin City - město hříchu\", namlouval také role v animovaných filmech (např. \"Medvědí bratři\" nebo \"Kung Fu Panda\"). Hrál také v několika dílech sitcomu \"Dva a půl chlapa\" , kde ztvárnil roli Charlieho nového souseda, bývalého fotbalisty Jeroma.\n\n\n\n\n"}
{"id": "589713", "url": "https://cs.wikipedia.org/wiki?curid=589713", "title": "Obvyklá cena", "text": "Obvyklá cena\n\nObvyklá cena nebo cena obvyklá je cena většinou používaná pro účely soukromoprávních vztahů, občanského soudního řízení včetně dědického řízení, daňového nebo exekučního řízení apod. V minulosti se pro označení téhož používal pojem obecná cena.\n\nObvyklou cenou se rozumí cena, která by byla dosažena při prodeji stejného, popřípadě obdobného majetku nebo při poskytování stejné nebo obdobné služby v obvyklém obchodním styku v tuzemsku ke dni ocenění. Jde o cenu stanovenou bez přihlédnutí k vlivu zvláštních okolností (mimořádných okolností na trhu, osobních poměrů prodávajícího nebo kupujícího apod.) či vlivu zvláštní obliby, jinak by šlo o tzv. \"mimořádnou cenu\".\n\nObvyklá cena je často zjednodušeně ztotožňována s cenou tržní. Ta je však myslitelná jen v případě uskutečněného prodeje, zatímco obvyklá cena není stanovována pro účely prodeje, nýbrž pro účely zjištění relativně objektivní hodnoty oceňované věci.\n"}
{"id": "589717", "url": "https://cs.wikipedia.org/wiki?curid=589717", "title": "Mistrovství světa ve florbale 1998", "text": "Mistrovství světa ve florbale 1998\n\nMistrovství světa ve florbale 1998 se poprvé konalo v Česku ve městech Praha a Brno v roce 1998. Soutěžící reprezentace byly poprvé rozděleny do výkonnostních divizí.\n\nZápasy skupiny A se odehrály ve staré hale Vodova v Brně. Zbylé zápasy hostila Praha. Pro zápasy skupiny B a divize B posloužila hala Královka a vyřazovací boje se uskutečnily na zimním stadionu v Edenu.\n\nJako na předchozím prvním mistrovství světa mužů, zvítězilo opět Švédsko. Česko nepostoupilo ze skupiny do play-off a skončilo na šestém místě.\n\nTabulka\n\nZápasy\nTabulka\n\nZápasy\n\nNěmecko sestoupilo do divize B.\n\nTabulka\nZápasy\nLotyšsko postoupilo na příštím mistrovství do divize A.\n\n"}
{"id": "589719", "url": "https://cs.wikipedia.org/wiki?curid=589719", "title": "Kryštof 01", "text": "Kryštof 01\n\nKryštof 01 (také \"Kryštof 1\") je volací znak a všeobecně rozšířené označení vrtulníku a základny letecké záchranné služby (LZS) pro hlavní město Prahu a Středočeský kraj. LZS byla v Praze do provozu poprvé uvedena 1. dubna 1987. Provozovatelem vrtulníku je Letecká služba Policie ČR. Zdravotnickou část posádky LZS zajišťuje Zdravotnická záchranná služba hlavního města Prahy, ostatní provozní pracovníky včetně pilotů zajišťuje Letecká služba Policie ČR.\n\nZkušební provoz letecké záchranné služby byl v Praze poprvé zahájen 1. dubna 1987 v 7:15. Prvním provozovatelem byla Letecká správa Federálního ministerstva vnitra, která pro LZS nasazovala vrtulník Mil Mi-2 (imatrikulace B-2401). První etapa zkušebního provozu probíhala do 30. května 1987, poté byl provoz přerušen a od 15. července do 30. září 1987 probíhala druhá etapa. Během druhé etapy byla letecká záchranná služba zajišťována vrtulníkem státního podniku Slov-Air. Od 1. dubna 1988 přešla stanice do nepřetržitého denního provozu. V roce 1989 byl na stanici v Praze zkoušen vrtulník PZL W-3A Sokół. Ke změně došlo v roce 1990, kdy stanici formálně přebral Úřad Federálního ministerstva vnitra pro leteckou službu. Úřad Federálního ministerstva vnitra začal v roce 1990 řešit problém dosluhujících vrtulníků Mi-2. Ty sloužily u policie už od roku 1972 a začalo se projevovat jejich stáří. V květnu 1991 byly do Československa dodány první dva „nevýchodní“ stroje MBB Bo 105. Od 8. srpna 1991 byl jeden ze strojů Bo 105 (B-5292) testován pro leteckou záchrannou službu v Praze. V roce 1991 došlo k další formální změně provozovatele, kdy se policejní letka přejmenovala na Leteckou službu Federálního policejního sboru. Od 13. dubna 1992 byl pro leteckou záchrannou službu testován pronajatý vrtulník PZL Kania (B-3211). Od září 1992 do srpna 1993 byl stroj PZL Kania nasazován pro leteckou záchrannou službu trvale. K 1. lednu 1993 došlo k zániku československé policejní letky a ke vzniku Letecké služby Policie ČR, která se stala novým provozovatelem letecké záchranné služby v Praze. V srpnu 1993 se zapůjčený vrtulník PZL Kania vrátil zpět výrobci do Polska a na stanici sloužil nový vrtulník střední váhové kategorie Bell 412HP (B-4363). Od 29. června do 29. července 1994 byl na stanici testován moderní západní stroj BK 117. V roce 1997 byla stanice provozována ve zkušebním nočním provozu a od 1. ledna 1998 přešla na trvalý nepřetržitý provoz. Od prosince 2005 slouží na stanici v Praze nový moderní dvoumotorový vrtulník Eurocopter EC 135 T2.\n\nOd roku 1987 se stanice letecké záchranné služby nachází v areálu mezinárodního Letiště Praha-Ruzyně (hangár D, Terminál Jih). V současné době (2012) slouží na stanici trvale vrtulník Eurocopter EC 135 T2. Letecká služba Policie ČR má k dispozici tři plně vybavené vrtulníky Eurocopter EC 135 T2 ve zdravotnické konfiguraci (OK-BYA, OK-BYB, OK-BYC). Provoz stanice je nepřetržitý, v nočních hodinách zajišťuje sekundární a ambulanční lety LZS pro území celé České republiky, převážně ale pro oblast Čech. Na vyžádání je k dispozici druhý vrtulník se zdravotnickou zástavbou k přepravě transplantačních týmů nebo k přepravě inkubátorů s novorozenci. Posádka vrtulníku Kryštof 01 létá ve čtyřčlenném složení – pilot, palubní inženýr, lékař a zdravotnický záchranář. Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\nV roce 2011 vydala expertní komise ministerstva vnitra a policejního prezidia doporučení zrušit provoz letecké záchranné služby, jež zajišťuje Letecká služba Policie ČR. Podle vyjádření odborníků je provoz příliš drahý a předáním provozu do rukou soukromého dopravce by Policie ČR ušetřila miliony korun. Kromě toho by mělo letku opustit až 32 zaměstnanců a počet vrtulníků by se měl snížit na sedm. Celkově by tak mohla policie ušetřit až 50 milionů korun. Návrh komise však odmítl jak tehdejší ministr vnitra Jan Kubice, tak ředitel Zdravotnické záchranné služby hlavního města Prahy MUDr. Zdeněk Schwarz.\n\n\n\n"}
{"id": "589722", "url": "https://cs.wikipedia.org/wiki?curid=589722", "title": "Juro Jánošík (opera)", "text": "Juro Jánošík (opera)\n\nJuro Jánošík je první opera slovenského skladatele Jána Cikkera na libreto Štefana Hozy z počátku padesátých let 20. století. Premiéru měla 10. listopadu 1954 v Slovenském národním divadle.\n\nCikker začal psát operu v prosinci roku 1950; za rok a půl měl hotovou úplnou skicu, kterou pak do roku 1953 instrumentoval. Premiéru měla následujícího roku v opeře Slovenského národního divadla a byla to - po Suchoňově Krútňavě (1949) - druhá úspěšná původní slovenská opera. Pod vlivem dojmu ze scénické podoby díla Cikker již v prosinci 1954 operu zčásti přepracoval, především 1. a 2. obraz, změnil pořadí některých scén a přikomponoval několik sólistických monologů. Tato definitivní přepracovaná verze byla poprvé uvedena 5. května 1956; tehdy měl \"Juro Jánošík\" za sebou již více než 50 repríz.\n\nLibretistou Jury Jánošíka je, stejně jako u Krútňavy, Štefan Hoza, který v tomto případě při tvorbě libreta vycházel z věrohodných nebo alespoň pravděpodobných historických pramenů o nejslavnějším slovenském zbojníkovi Juraji Jánošíkovi a Tomáši Uhorčíkovi. Vycházel též z lidových tradic zachytávajících obraz tehdejšího života. Libreto je tedy původní, a nejde tedy o zpracování jako v případě Krútňavy napsané na motivy novely Milo Urbana. Podobně jako Krútňava se i \"Juro Jánošík\" člení na šest obrazů (první a poslední dva jsou spojeny rozsáhlými symfonickými mezihrami), jež sledují období od Jánošíkova útěku z poddanství ke skupině zbojníků až po jeho popravu roku 1713. Z toho vychází i děj opery. Sbor má v opeře reálnou úlohu lidu (poddaných, šlechticů atd.), otevírá operu (\"Nie to mizernejšie stvorenie, jak nevoľný sedliak\") a stejně tak ji uzavírá, když opakuje Jánošíkova slova v závěrečné „modlitbě“ za svobodu (\"Zasvitne deň\"). Jistou slabinou libreta je přílišné exponování postav Milky a Zuzy, jakož i jen volné řazení scén; jen 4. a 6. obraz jsou účinně dramaticky propracované. Nejzdařilejší části libreta vycházejí ze slovenské lidové slovesnosti\n\nStejně jako u \"Krútňavy\" i libreto \"Jury Jánošíka\" dává velký prostor tanečním scénám, které neodmyslitelně patří k vykreslení zbojnického života, ale i obrazu života šlechty. Tak 2., 3. i 4. akt končí lidovým tancem, v 2. a 4. obraze společně se zpěvem sboru; jako kontrast se objevují dva tance v italském stylu 18. století, charakterizující uherskou šlechtu. Tanec však je příznačný pro tuto operu jako celek: její hudba je postavena spíše tanečně než deklamačně, taneční ostináta jsou bohatě využívána k sjednocení scén, tanec charakterizuje Jánošíka i jeho „horní chlapce“ a ostatní lidové postavy.\n\nCikker napsal operu v duchu tehdy panujícího folklorismu, lidové písně přebírá i parafrázuje, zejména co do rytmiky a slovní dikce. Imitace lidové hudby je nejzřetelněji svázána s postavou Gajdošíka – hudce zbojnické skupiny. Cikker ke stylizaci lidové hudby dospěl zejména vlastním studiem valašsko-pastýřských slovenských písní a lidové instrumentální hudby („hudecké muziky“). I proto dobová estetika (Lubomír Dorůžka) oceňovala „realistickou metodu zobrazování a plnokrevnou národnost [Cikkerova] hudebního jazyka“. Jinak zde Cikker vychází stylově z impresionismu, expresionismu a z české moderní klasiky (Vítězslav Novák, Josef Suk).\n\n\"Juro Jánošík\" je strukturou v podstatě tradiční číslová opera; skladatel využívá recitativy, arióza (z nichž nejrozlehlejší je Jánošíkovo závěrečné slovo před soudem, které lze označit za árii), ansámbly, kromě toho se vyskytují příznačné motivy: motiv Jánošíkova jména, fanfárový motiv vzdoru, motiv touhy po svobodě, motiv zlé předtuchy aj. Cikker, do té doby především symfonický skladatel, však založil operu velmi symfonicky; orchestr je silně obsazen a dynamicky využíván, často je rozdělen na část založenou na tématech a vyjadřující dramatický děj a část vytvářející harmonické pozadí náladu. Zpěvní hlasy jsou vedeny téměř instrumentálně jako součást orchestru a ve svém výsledku často nezpěvné, což platí o sólistických i sborových partiích.\n\nCikker sám o svém díle napsal: „\"Opera\" Juro Jánošík\" je výsledkem dlouholeté touhy zkonkretizovat chlapecké představy o tomto legendárním ochránci chudých. I já jsem hledal jeho poklady v Kremnických horách a v Harmaneckých jeskyních. V době studia na pražské konzervatoři jsem si napsal i libreto. Chválabohu, jen libreto! Potom, jak roky běžely, chlapecké romantické představy začínaly dostávat vážnější charakter. Časem se mi Jánošík stal zosobněním mého názoru na sociální spravedlnost, pravdu a svobodu. Přitom jsem nabyl přesvědčení, že poklad, který zanechal, není zakopaný pod starými jedlemi v zemi, ale v mravní síle, kterou zosobnil a nám zanechal.\"“\n\nOpera byla úspěšná, pronikla i do zahraničí (Ljubljana 1963). V českých zemích ji diváci měli možnost vidět nejprve v Praze ve Smetanově divadle roku 1959 při příležitosti zájezdu Slovenského národního divadla. Samostatně ji nastudovala divadla v Plzni (1970), Brně (1978) a Liberci (1984). Na Slovensku připravilo Slovenské národní divadlo nové inscenace v letech 1961 a 1971, v Košicích byla nastudována roku 1977 a v Banské Bystrici v letech 1968, 1984 a v dosud poslední inscenaci roku 2016. Operu rovněž v německém překladu Roberta Brocka vysílal hamburský rozhlas (Rundfunk Hamburg). Roku 1987 natočil operu jakožto televizní film režisér Jozef Zachar pro Československou televizi.\n\nDěj opery se odehrává na Liptově v letech 1711-1713.\n\nRolníci si stěžují na trpký život (sbor \"Nie to mizernejšie stvorenie\"). Je neděle, ale drábi je ženou na pole, aby chránili panské obilí před bouřkou; odvlékají i starého a vysíleného Jánošíkova otce. Z vojny se vrací Jánošík a setkává se se svou nevěstou Milkou. Velitel zbojníků Tomáš Uhorčík (kterého předtím Jánošík osvobodil z bytčanské věznice) zpravuje Jánošíka, že jeho otec je týrán. Vzápětí přinášejí plačící ženy zbitého Jánošíkova otce a ten umírá (otcova modlitba \"Bože môj, otče môj\"). Juro Jánošík chce pomstít svého otce i ostatní, přijme tedy Uhorčíkovu nabídku a přidává se k \"horním chlapcům\".\n\nZbojníci si volí nového hejtmana. (Gajdošík a zbojníci: \"Ani som neplakal\"). Přichází Milka se stížností na panstvo, které vybírá zvláštní daň na zásnuby dcery pana Jana z Lövenburgu na Tepličce (následuje milostná scéna Jánošíka a Milky \"Milka moja, odpusť... Jurko môj, sbohom\"). Jánošík si poradí s Gajdošíkem, který se mu vysmíval (Gajdošíkova posměšná píseň \"O tebe čuli sme\"), a je všemi hlasy zvolen za velitele (píseň zbojníků \"Už si ty, Janíčko, už si ty náš\"). Zbojníci přepadnou výpravu snoubence Radvanského, svléknou šlechtice z jejich oděvů a vydávají se v nich na zásnuby sami (zbojnický tanec \"Hej, keď ma šikovali\").\n\nZásnubní slavnost s tancem na zámku v Tepličce. Zábavu překazí nejdříve Jánošíkův list, kterým oznamuje svůj příchod, a hned poté i přepadení zbojníky samotnými. Zbojníci vracejí lidem vybrané peníze a donutí pány k tanci podle své vlastní muziky - divokého valašského tance cikánské kapely.\n\nV krčmě na Polhoře, kde sedí i Gajdošík (píseň \"Ani som neplakal\"), obsluhuje krčmářova dcera Zuza, Jánošíkova milá. Veliteli drábů Lehotskému se ji podaří přesvědčit, že jí je Jánošík nevěrný s Milkou; ke zradě přemluví i Gajdošíka, který je sám do Zuzky zamilován a na Jánošíka žárlí (scéna \"Mala som ja frajera\"). Jánošík vstoupí do krčmy a nejprve se veselí se studenty a ostatními hosty (studentská píseň \"Ach má milá, nebuď taká\" a pijácká \"Na bystrickej veži... Hej, pijú chlapci, pijú\"), záhy je ale zrazen a obklopen dráby. Při pokusu o útěk mu krčmářka Mara podsype nohy hrachem. Jánošík je zajat a odváděn, Tomáš Uhorčík je těžce zraněn a umírá.\n\nNad Jánošíkem se koná soud, žalobce pro něj žádá smrt. Obhájce se snaží Jánošíka zachránit, ten však odmítá panskou spravedlnost a předpovídá pánům konečnou porážku a vítězství lidu (zpěv \"Zasvitne den\"). Rozsudek soudu nemůže dopadnout jinak než odsouzením k trestu smrti.\n\nRychtář a lid jsou shromážděni na popravišti a hořekují nad Jánošíkovým osudem (\"Ubohý Jánošík... Duše opustené\"), litují nyní i krčmář Záhora a Zuza. Jánošík stoupá na popraviště s písní a tancem (píseň \"Keby ja bol o tom vedel\"), kněze odmítne a svou odvahou povzbudí i lid k víře v lepší zítřek.\n\nExistují dvě dosud nevydané nahrávky bratislavského rozhlasu:\n\n\nMúzeum Jána Cikkera - obsah opery a další údaje o ní\n"}
{"id": "589724", "url": "https://cs.wikipedia.org/wiki?curid=589724", "title": "Mistrovství Evropy v plavání 2010", "text": "Mistrovství Evropy v plavání 2010\n\nMistrovství Evropy v plavání se konalo ve dnech 4. srpen – 15. srpen 2010 v Maďarsku. Dálkové závody se konaly na jezeře Balaton, krátké v Budapešti.\n"}
{"id": "589725", "url": "https://cs.wikipedia.org/wiki?curid=589725", "title": "Synchronizované plavání", "text": "Synchronizované plavání\n\nSynchronizované plavání je známé též jako, umělecké plavání nebo závody akvabel. Synchronizované plavání je sport řízený Mezinárodní plaveckou federací (FINA). Je jedinečnou kombinací tance,plavání a gymnastiky. Název „synchronizované“ plavání může být poněkud zavádějící, protože kromě dvojic a družstev soutěží také jednotlivci.\n\nSport vznikl ve 20. letech 20. století v Kanadě a původně se nazýval vodní balet. Počátkem 30. let se rozšířil do USA. Roku 1933 slavil velký úspěch u diváků na Světové výstavě v Chicagu. Uznán jako oficiální sport v roce 1956 (OH v Melbourne) a včleněn do FINA jako čtvrtý plavecký sport. V ČR vznikl první oddíl \"uměleckého plavání\" v 50. letech pod vedením St. Krajčíka v Brně. Roku 1970 vznikla sekce synchronizovaného plavání v Českém plaveckém svazu. \n\nZávodí většinou ženy (ovšem není to striktně dané, od roku 2015 se mohou soutěží účastnit i muži) – jednotlivě, ve dvojicích nebo v družstvech. Soutěží se v povinných figurách ,v nejmladších kategoriích jsou to 4 povinné figury ,které jsou předem určeny starší věkové kategorie se skládají povinné figury z dvou povinných figur(předem určených korporací FINA)a dvou losovaných figur(losují se že tří skupin losovaných figur určené FINA)a nejstarší věkové kategorie plavou technické sestavy,které musí obsahovat povinné prvky. Fina mění povinné figury a prvky,každých pět let. ve volné sestavě, která trvá 3-5 minut (záleží na věku závodnic/závodníků) a je doprovázena hudbou. Hodnotí se provedení, umělecký dojem a obtížnost. Závod hodnotí lichý počet rozhodčích známkami 1–10. Nejnižší a nejvyšší známky se škrtají.\n\nV povinných figurách musejí plavkyně provést vylosovanou soustavu figur ve stanoveném pořadí. Rozhodčí hodnotí přesnosti poloh a přechodů a jejich zvládnutí (rozsah, výšku, stabilitu a plynulost pohybu).\n\nVe volných sestavách nejsou žádná omezení choreografie ani hudby a rozhodčí v nich hodnotí provedení figur a technik, přesnost obrazců a synchronizaci plavkyň. Na vrcholné úrovni rozhoduje kromě bezchybného provedení také vysoký stupeň obtížnosti a originalita.\n\nSynchronizované plavání je na programu mistrovství světa od roku 1973, na programu mistrovství Evropy od roku 1974, na programu olympijských her od roku 1984. Soutěží se ve dvou disciplínách, v současnosti jsou to dvojice a osmičlenná družstva.\n\nČeskou republiku v současné době reprezentují na olympijských hrách Soňa Bernardová a Alžběta Dufková (jejich náhradnice je Eliška Skácalová). Všechny reprezentantky jsou členkami klubu Tesla Brno. Se svou volnou párovou sestavou se na LOH 2016 umístily na 16. místě a se svou technickou sestavou na 18. místě. Dále je tu i Český reprezentační tým , který má přibližně 23 závodnic , a reprezentují v kategorii starší žákyně a z většiny juniorky a seniorky. Nyní plavou volnou týmovou sestavu , technickou týmovou sestavu , párové a s sólové sestavy.\n\n\n\n"}
{"id": "589733", "url": "https://cs.wikipedia.org/wiki?curid=589733", "title": "Shaquille O'Neal", "text": "Shaquille O'Neal\n\nShaquille Rashaun O’Neal (* 6. března 1972, Newark, New Jersey, USA) přezdívaný Shaq nebo Diesel je bývalý americký basketbalista. Měří 216 cm a váží 147 kg. S touto váhou byl jedním z nejtěžších hráčů celé NBA. Za celou svou kariéru své dispozice využíval při hře pod košem. Po odchodu Linsdeyho Huntera (5. května 2010) se stal nejstarším aktivním hráčem v NBA. 2. června 2011 oznámil ukončení své 19leté profesionální kariéry v NBA.\n\nPřed startem v NBA hrál za LSU (\"Louisiana State University\"). Draftován byl v roce 1992 týmem Orlando Magic jako celkově první volba draftu. Prakticky okamžitě se stal jedním z nejlepších pivotů v lize a tak si na konci sezóny odnesl trofej pro nováčka roku. V sezóně 1994–1995 prokázal své schopnosti a dovedl svůj tým do finále, kde však jeho tým podlehl Houstonu.\n\nPo čtyřech sezónách v Orlandu podepsal jako volný hráč smlouvu s Los Angeles Lakers. V tomto týmu vznikla nejlepší souhra v historii basketbalu. Kobe Bryant a Shaquille O´Neal (Kobe a Shaq) vytvořili neporazitelnou dvojici, která dovedla Lakers ke třem titulům v řadě v letech 2000-2002. V roce 2000 O´Neal získal MVP award (cena pro nejužitečnějšího hráče sezony) a v mistrovských letech byl pokaždé vyhlášen Finals MVP (nejužitečnější hráč ve finálové sérii). Po této úspěšné éře se O´Neal rozhodl odejít z Lakers a přestoupil do týmu Miami Heat. S tímto týmem získal v roce 2006 prsten pro vítěze NBA, jeho už čtvrtý.\n\nOd mistrovského titulu v roce 2006 už O´Neal nehrál jako dřív a tak byl rok a půl po titulu s Miami vyměněn do Phoenixu Suns. Po roce a půl u Suns byl O´Neal znovu vyměněn do Clevelandu Cavaliers k Lebronu Jamesovi. Tito dva měli Cavaliers dotáhnout k titulu, ale to se jim nepodařilo, a tak vedení Cavs neprojevilo o O´Neala zájem, a tak s ním podepsali jako s volným hráčem Boston Celtics, se kterými chtěl konečně získat svůj pátý prsten. Ani v Bostonu se však nevrátil do bývalé formy a po nepříliš podařené sezóně, sužován mnoha zraněními, se Shaquille rozhodl 2. června 2011 ukončit profesionální kariéru. Tímto dnem neskončila jen obrovská sportovní hvězda, ale také člověk, který NBA posunul na úplně jinou úroveň a díky svému osobitému vystupování přitahoval fanoušky jako magnet.\n\nShaquillova dlouhá kariéra zahrnuje 99-00 MVP award, 92-93 rookie award (nováček roku), 15 účastí v All-Star game, 3 All-Star game MVP award (nejlepší hráč All-Star game) 00-02 finals MVP award (nejlepší hráč ve finále). O´Neal je mezi třemi hráči, kteří kdy dokázali v jedné sezoně získat MVP, Finals MVP a All-Star game MVP. Dalšími dvěma byli Michael Jordan a Willis Reed.\n\n"}
{"id": "589736", "url": "https://cs.wikipedia.org/wiki?curid=589736", "title": "Münnich", "text": "Münnich\n\nPříjmení Münnich používalo vícero osob:\n\n"}
{"id": "589741", "url": "https://cs.wikipedia.org/wiki?curid=589741", "title": "Lindsey Hunter", "text": "Lindsey Hunter\n\nLindsey Benson Hunter, Jr. (* 3. prosince 1970, Utica, Mississippi, USA) je americký basketbalista, který ukončil svou aktivní kariéru v roce 2010. Měří 188 cm a váží 88 kg. V současnosti působí jako poradce hráčů v Chicagu Bulls.\n\nByl draftován v roce 1993 týmem Detroit Pistons. Hunter strávil většinu své kariéry v Detroitu. První etapa od roku 1993-2000, kdy byl vyměněn do Milwaukee Bucks. Zde zůstal rok a pak odešel do Los Angeles s kterými získal v roce 2002 titul. Po úspěšné sezoně odešel do Toronta Raptors. V srpnu 2003 ho Pistons získaly zpět. Tato výměna ovšem proběhla pouze na oko, protože byl Hunter poslán do Bostonu Celtics, ve kterém neodehrál jedinou hru. Po roce v Bostonu se znovu vrátil do Detroitu se kterým v sezóně 2003-2004 získal mistrovský titul. V Detroitu zůstal do roku 2008 kdy přešel jako volný hráč do Chicaga Bulls, ve kterém v roce 2010 ukončil aktivní kariéru.\n"}
{"id": "589748", "url": "https://cs.wikipedia.org/wiki?curid=589748", "title": "Etnicita", "text": "Etnicita\n\nEtnicita je pojem užívaný zejména v sociologii a kulturálních studiích. Sociologie považuje etnicitu za soubor naučených kulturních praktik, jimiž se skupiny definují a navzájem od sebe odlišují, a to především v oblasti jazyka, dějin, původu (včetně neprokazatelného a mytického), náboženství a \"zdobení\" (tradice oblékání, změn těla, vztah k tělu). Tato definice bývá ovšem kritizována pro svou obecnost, která neumožňuje dostatečně etnicitu odlišit od pojmu kultura. Pojem proto bývá v sociologii doplňován pojmem rasa a povětšinou se hovoří o kategorii \"etnicita a rasa\", přičemž pojem rasa dodává do kategorie biologické souvislosti, byť zejména autoři kulturálních studií zdůrazňují kulturní a konstruktivistickou povahu i pojmu rasa. Pojem rasa se osamoceně v sociologii neužívá kvůli dějinám svého zneužití v rasistických teoriích.\n\nVýzkumy a studie v oblasti etnicity se týkají dílčích sociálních jevů a problémů jako je rasismus, kulturní stereotypy, diskriminace etnických menšin. Často výzkumy leží na pomezí sociální psychologie a jsou nuceny se uchylovat i k metodám a pojmům z jiných psychologických škol - například při výzkumech, jak se etnická identita utváří u dětí (např. výzkum Kennetha Clarka a Mamie Clarkové, který dokázal, že si černošské i asijské děti vybírají ke hře raději panenky s bílou \"kůží\", pokud si mohou zvolit, či že se některé černošské děti považují za bílé).\n\nAnthony Giddens považuje za nejvlivnější teoretické koncepty vyvinuté k rozvíjení pojmu etnicity:\n\n\n\n\nPokud se příslušníci určité skupiny liší svou etnicitou, znamená to, že se neliší od příslušníků většiny svými fyzickými znaky, ale spíše svými normami, hodnotami, chováním a jazykem.\n\n\n\nStarší definice nabízí vysvětlení pojmu etnická skupina pomocí vymezení stabilního sociokulturního společenství se společných sídelním prostorem a svébytným jazykem, které respektuje vlastní kulturní normy. Později se začali k upřesnění vymezení etnika používat tzv. objektivní kritéria (jazyk, fyzické rysy, náboženství, obyčeje a představa o společném původu).\n\nEtnická příslušnost se však nevyvíjí jen na základě vnitřní příslušnosti, ale také na identifikaci v závislosti na komunikaci s vnějším okolím, kdy si jedinci uvědomují jednotlivé etnické odlišnosti.\n\nČasto bývá etnická skupina mylně spojována s menšinou. Velmi úzkou hranici má etnická skupina s pojmem lid.\n\nDon Handelman definoval stupně konsolidace následovně:\n\n\n\n\n\nEtnická identifikace je symbolická stránka etnicity, zpravidla chápána jako průvodní jev či jako výsledek sociálních procesů, individuálního prospěchu nebo sociální účelnosti. Ve skutečnosti přiměřenější pojem je identita, což je vědomí příslušnosti k jistému etnickému společenství. V antropologickém diskurzu to znamená totožnost stejně jako odlišnost. Znaky určitého etnika, které jsou chápány jako charakeristické nazýváme etnické vědomí.\n\nZákladní koncepce vnímání etnicity:\n\n\n\nSociální identita se stává nejdůležitější ve chvíli, kdy se zdá být ohrožena. K takové pociťované hrozbě může vést několik faktorů, které vždy souvisí s určitým druhem změny – s migrací, s proměnou demografických poměrů, atd. Formování nových etnických kategorií, které předpokládá vytvoření nových identit, obvykle sleduje jednu ze dvou trajektorií. Buď se rozšíří již existující identifikace, nebo se zredukuje velikost skupiny s předpokládaným sdíleným původem.\n\nHistoricky důležitý pojem je etnogeneze, což je vznik etnických vztahů a etnických identit. Etnicita vzniká buď v procesu sociální diferenciace v rámci určité populace, který časem vede k rozdělení dané populace na dvě odlišné skupiny, nebo prostřednictvím expanze hranic systému, kdy se dostanou do kontaktu skupiny do té doby oddělené. Poté co se tzv. tradiční společnosti integrují do moderních národních států, začnou jejich symbolické světy v mnoha ohledech splývat. Lidé začínají sdílet stále větší část své kultury a postupně se stávají lidem s pocitem sounáležitosti a předpokladem sdílené historie.\n\nDalším důležitým pojmem je etnická etiketizace (označování). Edwin Ardener přišel k pěti teoretickým závěrům týkajících se etnické etiketizace:\n\n\n\n\n\n\nNacionalismus předpokládá, že národ je to, co dává jedinci jeho identitu. Národ není jen sdružením, do kterého se vstupuje za účelem prosazení společných zájmů (na rozdíl od státu), ale jednota národa a jeho společný osud předchází veškerému zvažování zájmů a dává jim jejich smysl. Proto ideologie národního nacionalistického státu prohlašuje, že politické a kulturní hranice by se měli shodovat. Stát by měl také mít svůj národní jazyk, který je spolu s vlajkou a hymnou prvkem neetnického nacionalismu.\n\nVýznam etnicity je podle potřeby společnosti buď zvyšován nebo snižován. V prvním případě se jedná o rozdělování výhod, moci nebo postavení v závislosti na pozitivní příslušnosti k etnické skupině, v případě druhé hovoříme o etnickém stigmatu, které je uvaleno na členy této skupiny, protože toto členství není žádané a je naopak společností zavrhované.\n\nZa jednu z nejvlivnějších publikací v oblasti etnicity je považována kniha Roberta K. Mertona \"Social Theory and Social Structure\" z roku 1949. Merton rozděluje příslušníky etnicky většinové populace do čtyř skupin podle jejich vztahu k etnickým menšinám:\n\n\n\n\n\nCeněným konceptem je rovněž \"autoritářská osobnost\". Zformuloval ho filozof Theodor W. Adorno a empiricky rozpracoval tým, který Adorno vedl na Kolumbijské univerzitě. Studie vyšla roku 1950. Adorno tvrdí, že diskriminační postoje vůči etnickým i jiným menšinám zastávají především lidé, kteří v dětství prošli autoritářskou, tvrdou výchovou, a jimž rodiče neprojevovali lásku a drželi si odstup.\n"}
{"id": "589752", "url": "https://cs.wikipedia.org/wiki?curid=589752", "title": "Mezinárodní letiště Uvda", "text": "Mezinárodní letiště Uvda\n\nMezinárodní letiště Uvda (: , \"Nemal ha-te'ufa Uvda\", : ; IATA: VDA, ICAO: LLOV) je druhé izraelské mezinárodní letiště, nacházející se na jihu Izraele, přibližně 60 kilometrů severně od města Ejlat. Uvda byla původně postavena jako vojenské letiště poté, co se Izrael v roce 1980 v rámci egyptsko-izraelské mírové smlouvy stáhl ze Sinajského poloostrova a izraelské letectvo potřebovalo alternativní letiště k někdejší základně na Sinaji. Letiště je stále ve vlastnictví izraelského vojenského letectva, dočasně bylo však využíváno jako cíl řady komerčních letů do Ejlatu. Od 1. dubna 2019 byly všechny civilní lety přesunuty na nově otevřené Ramónovo mezinárodní letiště, které je umístěno blíže u města Ejlat.\n\nLetiště Uvda bylo postaveno Spojenými státy pro izraelské vojenské letectvo, jako náhrada za leteckou základnu Ecion (dnešní mezinárodní letiště Taba), a otevřeno bylo roku 1981. Izraelská správa letišť začala provozovat zdejší leteckou základnu o rok později, po podepsání mírové smlouvy s Egyptem. Do té doby mířily všechny charterové lety z Evropy na Ecion, který se však stal jedním ze tří letišť na Sinajském poloostrově, které byly v rámci dohod z Camp Davidu předány Egyptu. Na letišti Uvda byl dobudován civilní terminál a letiště začalo přijímat přímé charterové lety z Evropy.\n\nV roce 1988 bylo rozhodnuto, že mezinárodní lety, přepravující turisty do Ejlatu, budou namísto Ejlatu přistávat na zdejším letišti. To umožnilo přístup velkým letounům typu Boeing 747, pro které Ejlatské letiště svými parametry nedostačovalo. Od té doby směřuje většina mezinárodních letů do Ovdy, místo Ejlatu. Zdejší vzletové dráhy umožňují odbavení do jakékoli evropské destinace bez potřeby doplňování paliva.\n\nV současnosti (2010) je letiště využíváno jak pro pravidelné domácí lety společností Israir, Arkia Israel Airlines a El Al, tak pro pravidelné charterové lety z celé Evropy. V roce 2005 letiště obsloužilo 82 479 mezinárodních cestujících.\n\nDne 1. ledna 2009 bylo letiště z rozhodnutí ministra dopravy, uzavřeno pro noční přistání, v důsledku zhoršeného stavu přistávacích drah. Jediným letištěm, které je schopno v noci přijímat velká letadla, je tak v současnosti (2009) Ben Gurionovo mezinárodní letiště.\n\nPo otevření nového mezinárodního Ramónova letiště 31. března již letiště Uvda nadále nepřijímá žádné civilní lety.\n\n"}
{"id": "589762", "url": "https://cs.wikipedia.org/wiki?curid=589762", "title": "Ludanice", "text": "Ludanice\n\nLudanice jsou obec v Nitranském kraji na území Slovenské republiky. Spadají do okresu Topoľčany. Leží 8 km od Topoľčan na hlavní trase do Nitry.\n\nV obci se nachází římskokatolický kostel Nejsvětější Trojice z roku 1701. Je zde poštovní úřad, který zajišťuje i služby slovenské Poštovní banky pro Ludanice a okolní obce Dvorany nad Nitrou a Mýtna Nová Ves, několik restaurací a lidových hospod, dámské a pánské kadeřnictví, ordinace dětského lékaře, lékař pro dospělé, lékárna a kulturní dům s kinem a tanečním sálem. Samospráva v podobě obecního úřadu sídlí poblíž kulturního domu.\n\n\n"}
{"id": "589771", "url": "https://cs.wikipedia.org/wiki?curid=589771", "title": "Vilém Přibyl", "text": "Vilém Přibyl\n\nVilém Přibyl (10. dubna 1925 Náchod – 21. července 1990 Brno) byl český operní pěvec–tenorista.\n\nByl vyučeným elektromechanikem a topenářem. Po druhé světové válce složil maturitu na Strojní průmyslovce v Praze. Poté pracoval jako projektant. Od svých 25 let soukromě studoval zpěv. Od roku 1952 zpíval v opeře, nejprve tomu tak bylo čistě amatérsky v Hradci Králové v místní ochotnické Lidové opeře.\n\nV roce 1959 ve věku 34 let získal své první profesionální angažmá v operním souboru v Ústí nad Labem. Zde působil dva roky, odtud pak v roce 1962 již natrvalo odešel zpívat jako sólista do Brna do brněnské opery (dnešní Národní divadlo v Brně), kde už zakotvil natrvalo. Během tohoto svého angažmá také vystudoval zpěv na brněnské JAMU. Často také hostoval v pražském Národním divadle a nahrával na gramofonové desky. Jeho druhou takřka domovskou scénou byl Royal Opera House Covent Garden v Londýně. Zde se proslavil zejména rolí Florestana v opeře L. v Beethovena Fidelio.\n\nTrpěl těžkou cukrovkou. Od poloviny 80. let již nemohl vystupovat, neboť onemocněl mozkovou mrtvicí. Přesto se až do konce života věnoval pedagogické činnosti.\n\n\n"}
{"id": "589774", "url": "https://cs.wikipedia.org/wiki?curid=589774", "title": "Šapošnikov", "text": "Šapošnikov\n\nPříjmení Šapošnikov označuje vícero osob:\n\n\n"}
{"id": "589775", "url": "https://cs.wikipedia.org/wiki?curid=589775", "title": "Coriolanus (Cikker)", "text": "Coriolanus (Cikker)\n\nCoriolanus je opera slovenského skladatele Jána Cikkera na vlastní libreto podle stejnojmenného dramatu Williama Shakespeara.\n\nCikker psal operu v letech 1970 až 1972, libreto si - jako u všech oper z pozdního období - vytvořil sám na základě literární předlohy. Shakespearovu tragédii přitom značně zkrátil (jeho 5 dějství a 29 obrazů směstnal do 3 dějství a 17 obrazů), přičemž vynechal zejména bojové scény, které jsou v opeře zastupovány scénami příprav na vojenská tažení a návratu z nich. Tím však libreto není zbaveno násilných scén; naopak například scény lynčování tribunů se odehrávají přímo na jevišti, zatímco u Shakespeara se o nich jen vypráví.\n\nCoriolanův charakter je prokreslen mnohoznačněji a zejména emotivněji: je to pyšný a ctižádostivý římský patricius, ale též milující syn, manžel a otec, jsou to jeho vášně a vnitřní rozpory, které jej vyvedou na vrchol slávy a následně k pádu. Jeho hlavním protihráčem se v opeře stává římský lid, který je na scéně přítomen více než titulní hrdina a je významným hybatelem děje (i když zdaleka ne pouze kladným, naopak jeho se ukazuje jeho lehkověrnost, vrtkavost a násilnost). Poněkud upozaděna (ale též zlidštěna) je postava hrdinovy matky Volumnie a naopak vyzvednuta postava jeho manželky Virgilie. Některé vedlejší postavy byly vypuštěny, na některých místech byl však děj i rozšířen tam, kde tím bylo možné využít ryze operních prostředků (ansámbly, sbory). Zatímco řada Shakespearových referencí na pozdně římské reálie padla za oběť škrtům, antickou atmosféru příběhu posílily citace Eurípida, Sofokla a Palladia.\n\nCelkově je Cikkerova úprava velmi zdařilá. Děj sestává z poměrně krátkých obrazů (což s sebou nese značné inscenační nároky), z nichž nepárové vždy slouží jako jakási intermezza. Dějová linie vrcholí na konci 2. a začátku 3. dějství, zatímco etické vyvrcholení nastává v závěru opery.\n\nStejně jako jiné Cikkerovy opery je \"Coriolanus\" symfonická opera, v níž těžiště hudby spočívá v orchestru. Oproti jeho bezprostředně předcházejícím operám je však zpěvnější, zpěváci mají kantilénové úseky, byť krátké. Novinkou v Cikkerově operním díle je velká úloha, kterou přiděluje sboru; jeho party jsou také interpretačně velmi náročné. Orchestrální sazba je lehčí a průzračnější, ale dynamikou i barvou ostřejší. V hudbě zaujme polymelodika a polyrytmika; na dvou místech Cikker cituje motiv osudu z Beethovenovy Páté symfonie. Celkově lze podle Ľudmily Polákové v této opeře najít – po lidové melodice \"Jury Jánošíka\" a \"Bega Bajazida\" a po expresivním jazyce oper \"Mister Scrooge\", \"Vzkříšení\" a \"Hra o lásce a smrti\" – „tendenci k nové syntéze melodického základu, k vytváření dlouhých výrazných melodických linií plných napětí“.\n\nCikkerův \"Coriolanus\" je skladatelovou bezprostřední uměleckou reakcí na události roku 1968. Vyznačuje se zvláštní strohostí a je možné mu přisuzovat různý ideový výklad. I z ideologických důvodů proto musel dlouho čekat na uvedení na Slovensku.\n\nPremiéru měl \"Coriolanus\" o dva roky později v pražském Národním divadle. Československý rozhlas pořídil při té příležitosti dosud nevydanou nahrávku. V témže roce se hrála též v německém Mannheimu a roku 1977 ve Výmaru. Roku 2011, ke 100. výročí Cikkerova narození, operu inscenovala Štátna opera v Banské Bystrici; jednalo se o slovenskou premiéru tohoto Cikkerova díla.\n\nDěj opery se odehrává v Římě přibližně v letech 493-488 př. n. l.\n\nŘímský lid sužovaný hladem a nouzí se bouří proti patriciům, podněcován tribuny Siciniem a Brutem. Jeho hněv se obrací zejména proti bohatému, byť ctnostnému vojevůdci Gaiovi Marciovi, který již vícekrát zachránil Řím před útokem nepřátel. Menenius Agrippa svého přítele Gaia Marcia hájí, je však davem ztýrán; podaří se mu ale Marcia varovat. Dav přitáhne k vojevůdci a vyčítá mu prodejnost a zbabělost. V tom okamžiku přináší edil zprávu o tom, že poblíž Corioli shromažďují svá vojska proti Římu Voluskové vedení Tullem Aufidiem. Marcius se vydává ke svému vojsku.\n\nZatímco se Voluskové chystají k boji, v Římě utěšuje Marciova matka Volumnia jeho manželku Virgilii, která měla vidění umírajícího bojovníka. Volumnia vidí ve válce příležitost k tomu, aby její syn prokázal svou statečnost, Virgilia v ní ale vidí jen smrt a zmar. Gaius Marcius se římským vojskem Volusky drtivě porazí a senát vojevůdci přiznává čestné přízvisko Coriolanus. Aufidius přísahá pomstu.\n\nCoriolanus má být pro své zásluhy zvolen konzulem, přes varování manželky však upadne do rozepře se senátem i s lidem. Jen nerad poslechne rady, aby se o hlasy občanů ucházel v prostém šatě, řečnil a ukazoval své rány z bojů, i lidu je však patrný ironický odstup, s nímž tak činí. Přesto to vypadá, že bude zvolen, ale tribunové proti němu opět brojí a tvrdí lidu, že Coriolanus usiluje jen o osobní moc. Matka a manželka Coriolanovi radí usmířit se s lidem, ten se o to pokusí, ale tribunům se přesto podaří dosáhnout jeho vyhoštění z města. Provázen výsměchem davu se Coriolanus loučí s přáteli a odchází z města.\n\nCoriolanus nabízí své služby Voluskům a Aufidiovi. Aufidius přijímá, ale hrozí mu smrtí, pokud by od svého záměru posléze ustoupil. Když Coriolanus obléhá se svým vojskem Řím, lid v hněvu usmrtí oba tribuny. Coriolanovi přátelé v čele s Meneniem se snaží mezi Římem a zhrzeným vojevůdcem prostředkovat, ale bezúspěšně. Teprve když k němu přijdou za Řím prosit jeho matka a manželka s malým synem, přesvědčí Coriolana, aby nebojoval proti své vlasti a uzavřel s ní mír. Aufidius a Voluskové jej pro zradu zabijí; Virgilia se hroutí nad Coriolanovou mrtvolou.\n\n"}
{"id": "589779", "url": "https://cs.wikipedia.org/wiki?curid=589779", "title": "Dancing on My Own", "text": "Dancing on My Own\n\nDancing on My Own je elektropopová píseň od švédské zpěvačky Robyn. Napsali ji Robyn a Patrik Berger. Pochází z jejího pátého studiového alba Body Talk Pt. 1.\n"}
{"id": "589780", "url": "https://cs.wikipedia.org/wiki?curid=589780", "title": "Random House Tower", "text": "Random House Tower\n\nRandom House Tower je postmoderní mrakodrap v newyorské čtvrti Manhattan. Má 52 podlaží a výšku 208,5 metrů. Výstavba probíhala v letech 2000–2003 podle návrhu firmy Skidmore, Owings and Merrill. V budově se nachází luxusní byty, ale také obchodní a kancelářské prostory, ve kterých má sídlo firma Random House.\n\n"}
{"id": "589781", "url": "https://cs.wikipedia.org/wiki?curid=589781", "title": "Hang with Me", "text": "Hang with Me\n\nHang with Me je synthpopová píseň od švédské zpěvačky Robyn. Napsal ji a produkoval Klas Åhlund. Pochází z jejího šestého studiového alba Body Talk Pt. 2.\n"}
{"id": "589784", "url": "https://cs.wikipedia.org/wiki?curid=589784", "title": "Four Seasons Hotel New York", "text": "Four Seasons Hotel New York\n\nFour Seasons Hotel New York je postmoderní mrakodrap v newyorské čtvrti Manhattan. Má 55 podlaží a výšku 208 metrů. Byl dokončen v roce 1993 a za designem budovy stojí Pei Cobb Freed a Frank Williams. V budově se nachází luxusní hotel Four Seasons a je to nejvyšší hotel ve městě.\n\n"}
{"id": "589786", "url": "https://cs.wikipedia.org/wiki?curid=589786", "title": "Cooler Than Me", "text": "Cooler Than Me\n\nCooler Than Me je píseň amerického elektropopového zpěváka Mike Posnera. Píseň pochází z jeho debutového alba \"31 Minutes to Takeoff\". Produkce se ujal producent Gigamesh.\n"}
{"id": "589787", "url": "https://cs.wikipedia.org/wiki?curid=589787", "title": "Kyselina trichloroctová", "text": "Kyselina trichloroctová\n\nKyselina trichloroctová je chemická sloučenina s chemickým vzorcem CClCOH. K této karboxylové kyselině jsou navázány tři velmi elektronegativní atomy chlóru. Kyselina je derivátem kyseliny octové, kdy tři vodíkové atomy v methylové skupině jsou nahrazeny atomy chloru.\n\nPřipravuje se reakcí kyseliny octové s chlórem za použití vhodného katalyzátoru.\n\nJe široce využívána v biochemii ke srážení (precipitaci) makromolekul, jako proteiny, DNA, RNA a podobně. Její sodná sůl je používána jako herbicid.\n"}
{"id": "589789", "url": "https://cs.wikipedia.org/wiki?curid=589789", "title": "Austrian Airlines", "text": "Austrian Airlines\n\nAustrian Airlines AG (v překladu Rakouské aerolinie) je rakouská národní letecká společnost. Sídlí ve Vídni na letišti Schwechat, mezi její další letecké základny patří letiště v Innsbrucku, Štýrském Hradci a Salzburgu. V březnu 2017 létala tato společnost do 130 destinací po světě. \n\nAustrian Airlines létají pravidelně na pražské letiště Václava Havla. Do Prahy posílají letouny na kratší tratě, a to Bombardiery Q400, Embraery 195 či Fokkery 70/100. Létaly sem již v roce 1960, například s letounem Vickers Viscount. V březnu 2017 létaly letadla Austrian trasu Praha – Vídeň až s pěti frekvencemi denně, s 28 lety týdně.\n\nSpolečnost byla založena 30. září 1957, přičemž první let se konal 18. března 1958, kdy letadlo Vickers Viscount 779 letělo z Vídně přes Zürich do Londýna. Společnost se později sloučila s Air Austria a Austrian Airways. Vnitrostátní lety začala firma provozovat od 1. května 1963. V roce 1994 společnost koupila podíl u rakouské společnosti Tyrolean Airways, ta v roce 2014 zanikla a jejich flotila se sloučila.\n\nV roce 2000 se stala členem Star Alliance a ještě ten rok získala společnost Lauda Air, která v roce 2013 ukončila činnost. Od září 2003 se společnost v rámci změny nazývá \"Austrian\".\n\nAustrian Airlines v březnu 2017 provozovaly tyto letadla, s průměrným stářím 14,9 let:\nV minulosti Austrian Airlines provozovaly následující typy letounů:\n\n"}
{"id": "589790", "url": "https://cs.wikipedia.org/wiki?curid=589790", "title": "55 Water Street", "text": "55 Water Street\n\n55 Water Street je mrakodrap v newyorské čtvrti Manhattan. Má 53 podlaží a výšku 209 metrů. Výstavba probíhala v letech 1969 - 1972 podle návrhu firmy Emery Roth & Sons. V budově se nachází kancelářské prostory. Po svém dokončení v roce 1972 se stal největší kancelářskou budovou na světě.\n\n"}
{"id": "589795", "url": "https://cs.wikipedia.org/wiki?curid=589795", "title": "Hlavní ideál (teorie okruhů)", "text": "Hlavní ideál (teorie okruhů)\n\nHlavní ideál v teorii okruhů je takový ideál \"I\" v okruhu \"R\", který lze generovat jediným prvkem \"a\" z okruhu \"R\".\n\nTedy: \nPokud je \"R\" komutativní okruh, pak tyto pojmy splývají. V takovém případě je běžné ideál generovaný prvkem \"a\" zapisovat pomocí závorek (\"a\").\n\nPříklad hlavního ideálu je například jakýkoliv ideál okruhu celých čísel — jedná se totiž o takzvaný obor hlavních ideálů, tedy obor integrity, ve kterém je každý ideál hlavní.\n\nPříklad ideálu, který není hlavní, lze nalézt například v komutativním okruhu mnohočlenů C[\"x\",\"y\"], tedy v okruhu, který je tvořen mnohočleny ve dvou proměnných s koeficienty z množiny komplexních čísel. Jedním takovým ideálem je (\"x\",\"y\"), který obsahuje všechny nenulové mnohočleny, které mají nulový absolutní člen. Pokud by tyto všechny byly generovány nějakým \"p\", pak by musely být dělitelné \"p\". Tedy \"p\" by muselo dělit \"x\" a \"y\", což splňují jen konstanty. Ovšem daný ideál žádné nenulové konstanty neobsahuje.\n"}
{"id": "589796", "url": "https://cs.wikipedia.org/wiki?curid=589796", "title": "Brutnák lékařský", "text": "Brutnák lékařský\n\nBrutnák lékařský (\"Borago officinalis\") je jednoletá bylina z čeledi brutnákovitých (\"Boraginaceae\"). Pochází z oblasti Středozemí, v České republice se pěstuje jako léčivka a salátová zelenina.\n\nPěstuje se v zahradách. Ve volné přírodě se vyskytuje jako planý. Sbírá se v červnu nať na počátku květu rostliny a květ.\n\nJedná se především o prostředek k posílení a ošetření nervového systému. Užívá se proto při neurastenii. Vnitřně v nálevu působí jako diuretikum, diaforetikum, kardiotonikum, \"\"pročišťuje krev\"\" a snižuje dráždivost. Zevně jako emoliens a antiflogistikum. Je proto vhodným prostředkem při srdečních chorobách, \"\"návalech horka\"\", \"horečnatých stavech\", \"revmatických bolestech\", ženských \"nervových potížích\" a při \"zánětu ledvin\". Jako léčivka působí protizánětlivě při příznacích revmatismu a při nemocech z nachlazení. Olej z brutnaku je perfekntnim zdrojem omega 3,6\n\nBrutnák je známý od středověku jako kuchyňská zelenina do zeleninových salátů. Lze jej podávat dušený na másle, přidává se do nakládaných okurek a zeleniny, majonézy, studených omáček. Jeho využití v kuchyni je rozmanité.\n\n\"Čaj\" - \"nálev\": Přelijte 2 - 3 g sušeného květu nebo 10 g sušeného listu 1 sklenicí vroucí vody a nechte v uzavřené nádobě vyloužit. Během dne vypijte 1 sklenici cukrem oslazeného čaje. Léčbu provádějte 3 - 4 týdny. Prodává se též jako rostlinný extrakt.\n\nBrutnák lékařský je vynikající nektarodárnou i pylodárnou bylinou. Jeho výhodou je dlouhá doba kvetení. Nektar je tvořený především sacharózou a vrchol jeho sběru včelami je kolem 13. hodiny. Nektarium květu brutnáku vyprodukuje za 24 hodin 2,6 mg nektar s cukernatostí 53 %. Cukerná hodnota, tedy množství cukru vyprodukovaného v květu za 24 hodin, je 1,4 mg. Druhové medy brutnáku jsou velmi vzácné a v Česku se nevyskytují.\n\nPyl brutnáku je velmi výživný a včely jej rouskují ve středně velkých, bílých až krémových rouskách.\n\n\n \n"}
{"id": "589797", "url": "https://cs.wikipedia.org/wiki?curid=589797", "title": "Eduard Krečmar", "text": "Eduard Krečmar\n\nEduard Krečmar (* 17. března 1942, Praha) je český písňový textař a libretista, spoluzakladatel a zpěvák průkopnické české rock´n´rollové skupiny Sputnici.\nPo maturitě studoval na Vysoké škole ekonomické, toto studium ale nedokončil. Živil se tedy dál jako profesionální textař a libretista.\n\n\n\n\n\n\n\n\n"}
{"id": "589798", "url": "https://cs.wikipedia.org/wiki?curid=589798", "title": "Lipovina", "text": "Lipovina\n\nLipovina (maďarsky Hárslevelű) je starobylá moštová odrůda vinné révy, určená k výrobě bílých vín, která je pěstována především na pomezí Maďarska a Slovenska v Tokajské oblasti.\n\nRéva vinná (\"Vitis vinifera\") odrůda \"Lipovina\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je bujný.\n\nList je středně velký, širší než delší, okrouhlý, téměř nečleněný až mělce třílaločnatý, hladký, připomíná list lípy (odtud i název odrůdy). Rub listu je silně plstnatý, řapík je dlouhý, zelený, někdy s vínově červeným odstínem. Řapíkový výkroj je otevřený, lyrovitý s oblým dnem.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (13-15 mm), okrouhlá až mírně vejčitá bobule s tenkou, mírně ojíněnou slupkou, která je zelenožlutá se zlatým odstínem, později s rezavohnědými tečkami, se šťavnatou, sladkou, parfémovanou dužinou příjemné, mírně kořenité chuti. Hrozen je středně velký, velmi dlouhý, průměrně 250-300 mm (průměrná hmotnost je 150 g), úzký, válcovitý, zřídka křídlatý, spíše řidší. Stopka je poměrně dlouhá (60-80 mm), tlustá, světle zelená.\n\n\"Lipovina\" je starobylá, pozdní moštová odrůda vinné révy (\"Vitis vinifera\") z eko-geografické skupiny černomořských odrůd, pravděpodobně původní odrůda z území dnešního Maďarska, z Karpatské kotliny. Někdy je ovšem jako její pravlast uváděno i Chorvatsko (rajón Lipova), odkud se pak měla rozšířit do Maďarska, do tokajské oblasti.\n\nPěstuje se hlavně v Maďarsku, v tokajské oblasti (Tokaj-hegyalja), v okolí měst Villány, Somló, Eger a na svazích pohoří Matra (Debrö), jedná se o druhou nejdůležitější tokajskou odrůdou po odrůdě \"Furmint\", zastoupenou zde zhruba 10-20% ploch vinic. Dále je rozšířena především ve vinařských oblastech na jihu východní Evropy, v zemích bývalé Jugoslávie, v Rumunsku a v Rusku, hlavně na Krymu. Na Slovensku je zastoupena přibližně 15 % výsadby v tokajské oblasti, ve společnosti odrůd \"Furmint\", \"Muškát žlutý\" a \"Ryzlink vlašský\". Je pěstována i v Jihoafrické republice (vinařství Lemberg Estate, Tulbagh, roku 1992 na 597 ha).\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín. Velmi ojediněle ji najdeme ve společných výsadbách na starých vinicích. V Listině registrovaných odrůd Slovenska je zapsána od roku 1952, povolena je pro Tokajskou vinohradnickou oblast.\n\nKřížením odrůd \"Lipovina\" a \"Bouvierův hrozen\" vznikla v Maďarsku novodobá tokajská odrůda \"Kabar\", povolená zde od roku 2006. Pracovní název křížení je \"Tarcal 10\".\n\nNázev odrůdy, v překladu z maďarštiny „lipový list“, se vztahuje k tvaru listů. Také vůně vína někdy upomíná na lipový květ. V souvislosti s lípou je třeba ještě jednou zmínit, že jedním z možných, i když méně pravděpodobných míst původu odrůdy je rajón Lipova v Chorvatsku.\n\nDalší, lokálně používaná synonyma odrůdy jsou : \"Гарс Левелю, Липовина, Токай, Харшлевелю\" (vše Rusko), \"Bijela Lipovna\" (bývalá Jugoslávie), \"Biyali, Budai Gohér, Feuilles de Tilleul, Frunza (Frunze) de Tei\" (Rumunsko), \"Gars Levelju, G. Levelyu\" (Rusko), \"Gorsh Levelyu, Hachat Lovelin\" (Francie), \"Harch Levelu\" (Bulharsko), \"Harst Leveliu\" (Rumunsko), \"Hosszunyelü Fehér, Kerekes, Kereklevelü\" (Maďarsko), \"Lämmerschwanz\" (Německo), \"Lindenblättriger\" (Rakousko), \"Lindener, Lipolist, Lime Leaf, Lipolist Biyali, Musztafer, Nöthab, Tarpai, Tokay\" (USA, Rusko), \"Vörös\".\n\nRéví dobře vyzrává, ale mrazu odolává odrůda přesto podprůměrně (do -16 °C). Vhodné je střední vedení s řezem na krátké tažně, doporučené zatížení 6-8 plodonosných oček na m2. Běžně dosahuje úrody 5-10 t/ha při cukernatosti moštu 19-20 °NM a obsahu kyselin 10-11 g/1.\n\nRašení je pozdní, zaměkání bobulí začíná v polovině srpna, odrůda dozrává až koncem října, její vegetační cyklus trvá 150-160 dní při sumě aktivních teplot (SAT) 2800-3000 °C.\n\nRelativně dobře odolává plísni révové (\"Plasmopara viticola\") a révokazu, citlivější je vůči padlí révovému (\"Uncinula necator\"), plísni šedé (\"Botrytis cinerea\") a obalečům.\n\nNa polohu je náročná, vyžaduje chráněné, teplé a slunečné lokality. Vysoké nároky má i na půdu, vyžaduje hluboké, teplé půdy, dobře zásobené živinami. Nedaří se jí ve výsušných půdách.\n\n\"Lipovina\" se využívá i k výrobě vína reduktivní technologií. Víno vyzrává v dubových sudech, kombinuje v sobě jemně aromatickou, charakteristickou vůni lipových květů a medovou chuť s poměrně výraznou aciditou. Poskytuje plné, bohaté, extraktivní, zelenkavě žluté až zlatožluté, výrazně parfémované víno s kořenitými, pylovými, nebo bezovými tóny, vyráběné jako suché i dezertní, s ušlechtilým zbytkovým cukrem. V nejlepších ročnících dosahuje jakosti bortrytických výběrů, takové víno je pak v Madarsku označováno jako „Villányi Aranyhárs“, tedy „zlatá lípa z Villány“.\n\nV tokajské oblasti se ovšem hrozny používají především k výrobě tokajských vín, která nejsou vyráběna odrůdově čistá, ale jako cuvée tokajských odrůd. \"Lipovina\" dobře doplňuje \"Furmint\", je sice méně náchylná k tvorbě cibéb, ale má plnější chuť. Dalšími tokajskými odrůdami jsou \"Muškát žlutý\" (\"Muscat á Petits Grains blancs\"), novokřížení \"Zéta\" (\"Oremus\"), \"Kövérszölö\", \"Ryzlink vlašský\" a již zmíněná odrůda \"Kabar\".\n\n\n\n"}
{"id": "589799", "url": "https://cs.wikipedia.org/wiki?curid=589799", "title": "Rozsudek (Cikker)", "text": "Rozsudek (Cikker)\n\nRozsudek (v originále Rozsudok, hráno též pod názvem Zemětřesení v Chile) je opera slovenského skladatele Jána Cikkera na vlastní libreto podle novely Heinricha von Kleista \"Zemětřesení v Chile\" (\"Das Erdbeben in Chile\").\n\nJán Cikker odůvodňoval volbu tématu své nové opery takto: „Kleist v novele, kterou napsal mezi roky 1804 a 1806, kritizuje nelidskost psaných zákonů společnosti – a zejména těch nepsaných, které člověka přivádějí do zkázy. Dále Kleist kriticky poukazuje na skutečnost, že lidstvo dosud nenašlo jiný způsob řešení konfliktů než vraždami, násilím a válkami. Kleista zřejmě zklamalo i poznání, že vnitřní očista, kterou lidé procházejí ve chvílích katastrofy, trvá jen krátce a netýká se všech. To všechno byly pro mne otázky a důvody, proč jsem sáhl k této tematice.“ Opera vznikala za vrcholné normalizace, kdy Cikker propadal depresím, a podle muzikologa Igora Vajdy je \"Rozsudek\" „velmi aktuálním protestem proti každému mechanismu moci, který bezohledně šlape po lásce, pravdě, spravedlnosti a svobodě“.\nCikker psal operu od 22. května 1976 do 22. července 1978; libreto si – jako u všech oper z pozdního období – vytvořil sám na základě literární předlohy. V případě \"Rozsudku\" však do své předlohy nejvíce zasahoval. Děj Kleistovy novely podstatně doplnil: předloha totiž začíná až samotným zemětřesením, tedy její děj pokrývá pouze poslední obraz opery. Cikker rekonstruoval a doplnil děj předcházející přírodní pohromě.\n\nV souvislosti s tím značně dramaticky prohloubil zejména postavu dona Henrica a doplnil scénu, v níž don Henrico žádá i milost pro svou dceru a nabízí za její život svůj. Díky nejednoznačnosti jeho postavení se z něj tak stala nejživotnější postava opery. Vedle toho přidal jiné postavy, zejména významnou postavu Isabeliny indiánské pěstounky Pepity, která provází příběh jakožto divákovo svědomí. Novou postavou je rovněž sestra Laetitia a v podstatě i klášterní představená, která je v novele jen zmiňována. V okamžiku zemětřesení přivádí Cikker na rozdíl od novely Lorenza na Isabelino popraviště. Závěr příběhu naopak v opeře prošel redukcí co do děje i postav: odpadla celá linie se šlechticem Fernandem a jeho rodinou, kteří se v horském útulku s Isabelou a Lorenzem spřátelí, a závěrečná katastrofa se odehrává ještě v horách, a nikoli až ve městě při bohoslužbě za oběti zemětřesení. Skladatel mimo jiné rovněž (podle vlastního vyjádření kvůli zpěvnosti) změnil jména obou hlavních postav z Josefy a Jeronima na Isabelu a Lorenza.\n\nAdaptace není zcela zdařilá: Cikker sáhl ke konvenčním operním situacím a prostředím, náhlé zvraty a nelogičnost děje připomínají nedostatky oper z 19. století, i jazyk díla trpí stylistickou nejednotností a funkční neadekvátností vyjadřování. Přes zásadní změny děje však zůstává základní poselství a morální vyznění Cikkerova libreta věrné Kleistově předloze.\n\nDramatická skladba opery je však vyvážená. Krajní dějství mají po dvou obrazech a mají dějový charakter, střed opery zabírá třetí dějství bez děje, ale plné vzpomínek a vizí, z nichž taneční sekvence tvoří dramatický vrchol opery. V opeře Cikker vyzdvihl lyrické momenty: velké milostné scény na počátku 1. a 5. obrazu, noční atmosféra kláštera, indiánská píseň, kterou zpívá Pepita před popravou (její slova napsal básník Milan Rúfus). Celým dějem provází hudební motiv Božího hněvu – \"Dies irae\".\n\nV hudební struktuře opery má dominantní úlohu orchestr. Podle I. Vajdy: je \"Rozsudek\" typická symfonická opera, v níž jsou místy i lidské hlasy traktované jako barevné složky polyfonní instrumentální faktury. Výrazné postavení má i sbor, podobně jako v opeře \"Mister Scrooge\" má významné postavení i balet. Hudba je na základě rozšířené tonality, vyskytují se četné chromatismy a klastry, partitura je v dynamice a ve využití nástrojů velmi diferencovaná. Linie lidských hlasů jsou vroucí a zpěvné, ale nekonvenční. Cikker zde, s výjimkou zmíněného \"Dies irae\", nevyužívá příznačných motivů.\n\nOpera trvá asi 90 minut.\n\nPremiéru měl \"Rozsudek\" v roce 1979 v Slovenském národním divadle v rámci Bratislavských hudebních slavností. Ještě téhož roku byl proveden v německém překladu a pod názvem \"Zemětřesení v Chile\" v Erfurtu (1979) a o dva roky později v Brunšviku (1981). Českou premiéru uvedla v roce 1983 opavská opera v překladu Martina Dubovice.\n\nDěj opery se odehrává v Santiagu de Chile v letech 1647–1649.\n\n(1. obraz – V domě dona Henrica) Motiv \"Dies irae\" přechází v milostnou scénu. Šlechtična Isabela, dcera dona Hencira Asterona, je zamilována svého domácího učitele Lorenza Rugery. Oba si navzájem vyznávají lásku a připravují za tři dny tajný sňatek a útěk do Španělska. Don Henrico milence překvapí, Lorenza vyžene a dceru za trest – a proto, aby její zneuctění utajil – pošle do kláštera.\n\n(2. obraz – Klášterní zahrada) Isabele se podařilo přemluvit starou vrátnou sestru Laetitii, jež stráží klíče od kláštera, a Laetitie již po několikáté tajně vpouští Lorenza. Tentokrát milence málem překvapí matka představená. Lorenzovi se podaří uniknout, aniž by byl poznán. Matka představená se však dovtípí, co se děje, a tuší neblahé následky. Přesto Isabelu pouze napomíná, protože ví, že její pobyt v klášteře není dobrovolný.\n\n(3. obraz – Žalář) Isabele se v klášteře narodilo dítě. Tím porušila církevní a světské zákony a má být popravena. V průběhu moci má řadu vidin: své mrtvé matky, soudu, otce prosícího místokrále o milost pro svou dceru, odhalení, mučení a vyhnání Lorenza a jiné, abstraktní přízraky. (Tuto scénu provází tanec dvou tanečníků – „Isabely“ a „Lorenza“ – za sboru s nesrozumitelným textem připomínajícím zaklínadla.) Následuje vidina umírajícího dona Henrica diktujícího závěť, ve které uznává Isabelino dítě a svěřuje je k výchově Pepitě. Nastává ráno a čas popravy. Hlasy sboru Isabelu utěšují a dodávají jí odvahy: po smrti následuje jen mír a láska.\n\n(4. obraz – Náměstí) Za velkého zájmu veřejnosti se chystá Isabelina poprava, Pedrillo uvádí senzacechtivé diváky na svá místa. Mezi diváky je i Lorenzo v přestrojení za mnicha: má u sebe jed a hodlá se po Isabelině popravě zabít. Soudce čte rozsudek. Žádost o milost byla zamítnuta. Kat zvedne sekeru, a v tom okamžiku začne zemětřesení; většina náměstí se propadá do země, budovy se hroutí. Za nastalého děsu a za nářku umírajících odvádějí Isabelu její pěstounka Pepita (s dítětem) a Lorenzo do bezpečí.\n\n(5. obraz – V horách) Lorenzo a Isabela se svým dítětem, zachránivší se v horách poblíž Santiaga, se chystají na šťastný život v zámoří. Do hor se však uchylují i další přeživší ze zemětřesení, z nichž někteří poznávají Isabelu. V průvodu mnichů a kajícníků přichází Pedrillo, který se rovněž zachránil, před lidem obviňuje Isabelu a Lorenza, že jejich hříšná láska je důvodem, proč Bůh seslal na Santiago zemětřesení. Dav oba milence i s dítětem zabije; Pepita pláče nad lidskou krutostí.\n"}
{"id": "589804", "url": "https://cs.wikipedia.org/wiki?curid=589804", "title": "Empi", "text": "Empi\n\nEnpi (japonsky 燕飛), v literatuře také hojně nazývaná \"Empi\", je karate \"kata\" stylu Šótókan Rjú, která je cvičena také jinými styly karate. Enpi znamená v překladu \"letící vlaštovka\".\n\nEnpi pochází z Okinawského bojového umění Tomari-te a objevuje se poprvé kolem roku 1683. Původní název katy je Wansu, ale kata byla přejmenována Gičinem Funakošim ve 20. letech 20. stol. Důvodem bylo mistrovo přestěhování do Japonska a snaha o zalíbení se Japoncům, kteří byli v té době silně nacionalističtí. Je faktem, že Gičin Funakoši změnil mnoho názvů kat se stejným záměrem. Nejrozšířenější teorie vzniku katy říká, že Sappushi Wang Ji, představitel z čínské provincie Xiuning, šířil tuto katu, když sloužil na Okinawě. Legenda praví, že Wang Ji měl ve zvyku se vrhat a skákat na své protivníky. Pro jeho dynamický styl boje a i styl jakým je tato kata cvičena, připomíná kata let vlaštovky.\n\nJiná teorie tvrdí, že Enpi je výsledkem interakce mezi tzv. \"36 čínskými rodinami\", které imigrovaly na ostrov v druhé polovině 14. století. \n\nDalší teorie má za to, že kata je založena na technikách boje s mečem Sasaki Kojira, protože jeho styl boje také připomíná let vlaštovky.\n\nKata je velmi dynamická, má se cvičit \"zlehka\" a extrémně rychle - dynamicky, ne tvrdě jako například \"Bassai Dai\". Typické pro ni je rychlé střídání pásem útoku - dolní (gedan), střední pásmo (čúdan) a horní pásmo (džódan).\n\n\n\n\n\n\n"}
{"id": "589806", "url": "https://cs.wikipedia.org/wiki?curid=589806", "title": "Třída Karel Doorman", "text": "Třída Karel Doorman\n\nTřída Karel Doorman je lodní třída víceúčelových fregat nizozemského královského námořnictva. Celkem bylo postaveno osm jednotek této třídy. Postaveny byly jako náhrada za starší fregaty třídy \"Fret\". V novém tisíciletí bylo šest fregat této třídy postupně prodáno do Chile, Belgie a Portugalska, zatím Nizozemsko si ponechalo pouze jednotky \"Van Amstel\" a \"Van Speijk\". Všechny fregaty této třídy jsou stále v aktivní službě.\n\nTřída se skládá z osmi jednotek postavených loděnicí De Schelde Group ve Vlissingenu a zařazených do služby v letech 1991–1995.\n\nJednotky třídy \"Karel Doorman\":\n\nHlavňovou výzbroj tvoří jeden 76,2mm kanón OTO Melara v dělové věži na přídi. Ten doplňují dva 20mm kanóny Oerlikon a jeden systém blízké obrany Goalkeeper CIWS s jedním rotačním kanónem ráže 30 mm. K ničení hladinových lodí slouží dva čtyřnásobné odpalovací kontejnery protilodních střel Boeing Harpoon s dosahem 120 kilometrů. Pro obranu proti letadlům a protilodním střelám slouží rovněž protiletadlové řízené střely Sea Sparrow, odpalované z vertikálních vypouštěcích sil. Celkem je na palubě 16 těchto střel s dosahem 14 kilometrů. Lodě též nesou dva dvojité 324mm protiponorkové torpédomety. Na zádi je přistávací plocha a hangár pro jeden protiponorkový vrtulník, obvykle typu Lynx či NH90.\n\nPohonný systém je typu CODOG. Lodě mají dvě plynové turbíny Rolls-Royce Spey SM-1A pro bojové situace a dva diesely Stork-Werk-Spoor 12 SWD 280 V-12 pro ekonomický provoz. Lodní šrouby jsou dva. Rychlostní převodovky jsou vynechány a turbína může běžet, jen když jsou diesely odpojeny. Fregaty dosahují rychlosti až 29 uzlů při použití turbín a 21 uzlů s diesely.\n\nFregaty \"Abraham van der Hulst\" a \"Tjerk Hiddes\" v roce 2004 zakoupilo Chile. Chilské námořnictvo zařadilo první v roce 2005 jako \"Almirante Blanco Encalada\" a druhou v roce 2007 jako \"Almirante Riveros\".\n\nFregaty \"Karel Doorman\" a \"Willem Van Der Zaan\" v následujícím roce zakoupila Belgie. Belgické námořnictvo zařadilo první z nich v roce 2007 jako \"Leopold I\" (F930) a druhou v roce 2007 jako \"Louise-Marie\" (F931). Nahradilo tak čtveřici starších fregat domácí třídy \"Wielingen\".\n\nFregaty \"Van Nes\" a \"Van Galen\", zakoupilo v roce 2006 portugalské námořnictvo. Dodány byly v průběhu roku 2009. Jejich nová jména jsou \"Bartolomeu Dias\" (F333) a \"Francisco de Almeida\" (F334).\n\nNizozemská loděnice Den Helder v letech 2013–2014 modernizovala belgickou fregatu \"Leopold I\" a v letech 2015–2016 fregatu \"Louise Marie\". Modernizace se týkala především komunikačních a zbraňových systémů. Fregaty byly vybaveny radarem Thales Seastar a elektrooptickým průzkumným systémem Thales Gatekeeper. Dále mohou nést větší vrtulníky NH 90.\n\n"}
{"id": "589808", "url": "https://cs.wikipedia.org/wiki?curid=589808", "title": "Yazılıkaya", "text": "Yazılıkaya\n\nYazılıkaya (turecky znamená popsaná skála) byla svatyně u Chattušašu, hlavním městě chetitské říše, v dnešní turecké Çorumské provincii. Od roku 1986 je lokalita zařazena mezi Světové dědictví.\n\nDo dnešní doby zde zbyly reliéfy tesané do skály a zobrazující chetitská božstva. Zdejší svatyně byly využívané pravděpodobně již od patnáctého století před naším letopočtem, ale většina reliéfů pochází z třináctého století před naší letopočtem.\n\n"}
{"id": "589810", "url": "https://cs.wikipedia.org/wiki?curid=589810", "title": "Oman pravý", "text": "Oman pravý\n\nOman pravý (\"Inula helenium\") je statná vytrvalá rostlina z čeledi hvězdnicovitých, dorůstající do výšky 1–1,5 m. Areál přirozeného výskytu sahá od západní Evropy (Anglie) na východ až po mírné oblasti jižní Sibiře a severozápadní Čínu.\n\nZ této rostliny se používají především kořeny. Má velký význam při všech výměnách látkových. Možnost použití sahá od nechutenství přes špatné trávení, žaludeční a střevní potíže až po přejezení a selhání jater. Působí projímavě a současně reguluje vylučování vody, což má význam při všech zánětlivých procesech v těle. Kromě toho se používá i na dýchací trakt, kde uvolňuje spazmy. Velmi pomáhá i při zánětu průdušek. Oman se prodává buď jako čaj, tinktura nebo sirup.\n\n"}
{"id": "589811", "url": "https://cs.wikipedia.org/wiki?curid=589811", "title": "Sgula", "text": "Sgula\n\nSgula ( סְגֻלָּה, v oficiálním přepisu do angličtiny Segulla, přepisováno též Segula) je vesnice typu mošav v Izraeli, v Jižním distriktu, v Oblastní radě Jo'av.\n\nLeží v nadmořské výšce 100 metrů v pobřežní nížině, v regionu Šefela. Západně od obce probíhá vádí Nachal Guvrin.\n\nObec se nachází 19 kilometrů od břehu Středozemního moře, cca 45 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 6 kilometrů severně od města Kirjat Gat. Sgulu obývají Židé, přičemž osídlení v tomto regionu je etnicky převážně židovské.\n\nSgula je na dopravní síť napojena pomocí lokální silnice číslo 3553, jež západně od vesnice ústí do dálnice číslo 40. Východně od vesnice probíhá též železniční trať z Tel Avivu do Beerševy, která zde ale nemá stanici.\n\nSgula byla založena v roce 1953. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Tehdy také zanikla arabská vesnice Summil, jež stávala východně od nynější židovské vesnice.\n\nZakladatelem mošavu byli stoupenci hnutí me-ha-Ir le-kfar (מהעיר לכפר) - „\"Z města na vesnici\"“, kteří se zde usadili 19. května 1953. Většina obyvatel za prací dojíždí mimo obec, část se zabývá zemědělstvím (pěstování květin, ovoce, polních plodin a révy), dále tu fungují některé firmy. Vesnice prochází stavebním rozšířením. V obci funguje plavecký bazén, mateřská škola, společenské centrum, synagoga, obchod, restaurace a knihovna.\n\nNázev odkazuje na biblický citát z Knihy Exodus 19,5: „\"Nyní tedy, budete-li mě skutečně poslouchat a dodržovat mou smlouvu, budete mi zvláštním vlastnictvím jako žádný jiný lid, třebaže má je celá země\"“\n\nPodle údajů z roku 2014 tvořili naprostou většinu obyvatel v Sgule Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 711 lidí. Během roku 2014 populace stoupla o 8,5 %.\n\n\n"}
{"id": "589814", "url": "https://cs.wikipedia.org/wiki?curid=589814", "title": "Thyreoglobulin", "text": "Thyreoglobulin\n\nThyreoglobulin (Tg) je glykoprotein, nacházející se ve štítné žláze. Jeho hmotnost je 660 kDa a je syntetizován přímo v ní na ribozomech folikulárnéch buněk z aminokyselin, svou sacharidovou část dostává v Golgiho komplexu. Ve folikulárních buňkách (thyreocyt) je balen do granul, která jsou odevzdávána do koloidu žlázy exocytózou. \n\nJe hlavní součástí vzniku hormonů štítné žlázy. Ve vazbě na něj probíhají v koloidu a ve folikulárních buňkách mezireakce, které nakonec vedou ke tvorbě tyroxinu (T4) a trijodtyroninu (T3). Dá se říci, že tyto hormony jsou v koloidu štítné žlázy skladovány ve vazbě na thyreoglobulin a v případě potřeby jsou tyto komplexy endocytózou dopraveny zpět do folikulární buňky. Potřeba vyrobit a vyloučit hormony štítné žlázy je řízena thyreotropinem (TSH), který pozitivně působí i na tuto endocytózu. V buňce štítné žlázy (thyreocyt) je thyreoglobulin přijatý endocytózou obalen lyzosomy s obsahem proteáz, kde je zbaven svých jódem obohacených tetrajódtyronylových nebo trijódtyronylových zbytků, což jsou vlastně hormony tetrajódtyronin (tyroxin, T4) a trijódtyronin (T3). Ty jsou následně vyloučeny do krevního řečiště. V lyzosomech probíhá i degradace thyreoglobulinu.\n\nJodace tyrozylových zbytků thyreoglobulinu probíhá pod vlivem thyreotropinu (TSH). Jód se připojuje prostřednictvím enzymu thyreoperoxidázy (TPO) na asi 20 z celkem 144 tyrozylových zbytků tohoto glykoproteinu. Tato reakce probíhá na mikroklcích thyreocytu čnijících do koloidu. Reakce může být tlumena readukujícími látkami, např. glutathionem, thiouracylem nebo thiocyanátem.\n\nThyreoglobulin je v malých množstvích přítomen i v krevní plazmě. Hodnoty jsou 2 - 70 ng/l. Hodnoty nad 70 ng/l jsou patologické a hovoří o postižení štítné žlázy. Postižený může mít nádor na štítné žláze s výjimkou medulocelulárního karcinomu nebo je postižen hypothyreózou. Při laboratorním stanovení se současně stanovuje množství protilátek proti thyreoglobulinu typu imunoglobulinů IgG. Nejčastěji se jeho hladina kontroluje během postoperačních stavů karcinomů štítné žlázy nebo u Graversovy choroby.\n\nFyziologicky zvýšené hodnoty nalézáme u těhotných žen a u žen s menstruačním cyklem s maximem ve 23. dni.\n"}
{"id": "589816", "url": "https://cs.wikipedia.org/wiki?curid=589816", "title": "Wilhelm Lehmbruck", "text": "Wilhelm Lehmbruck\n\nWilhelm Lehmbruck (4. ledna 1881 Meiderich u Duisburgu – 25. března 1919 Berlín) byl německý expresionistický sochař a grafik. \n\nPocházel z chudých poměrů havířské rodiny, podařilo se mu dostat na Kunstakademie Düsseldorf a studovat u Karla Janssena, studium dokončil v roce 1906. Vystavoval v Salon d'automne i na Armory Show. Na začátku první světové války působil jako sanitář. Poté pracoval v Curychu a nakonec v Berlíně. Spáchal sebevraždu.\n\nNejoceňovanější dílo vytvořil během světové války. Zaměřoval se na ženské sochy, torza a busty; např. \"Klečící\". Lehmbruck-Museum věnované jeho dílu se nachází v Duisburgu. Patří vedle Ernsta Barlacha a Käthe Kollwitzové k nejdůležitějším expresionistickým sochařům.\n\n"}
{"id": "589817", "url": "https://cs.wikipedia.org/wiki?curid=589817", "title": "Moravskoslezská fotbalová liga 2005/06", "text": "Moravskoslezská fotbalová liga 2005/06\n\nV soubojích patnáctého ročníku Moravskoslezské fotbalové ligy 2005/06 se utkalo 16 týmů každý s každým dvoukolovým systémem podzim–jaro. Tento ročník začal v sobotu 13. srpna 2005 úvodními čtyřmi zápasy 1. kola a skončil v sobotu 10. června 2006 zbývajícími čtyřmi zápasy 30. kola.\n\nDo II. ligy postoupila prvá dvě mužstva a mimořádně také Fotbal Třinec (FK Chmel Blšany neobdržel licenci na druhou ligu a sestoupil do ČFL), sestoupila poslední dvě mužstva a taktéž dvanácté FC Vítkovice „B“, jelikož se nepřihlásily do příštího ročníku z důvodu rušení B-mužstva.\n\n\nNejlepším střelcem ročníku se stal třinecký útočník Karel Maceček, který soupeřům nastřílel 18 branek.\n\nZdroj: \nPoznámky:\n\nZkratky:\n\n"}
{"id": "589819", "url": "https://cs.wikipedia.org/wiki?curid=589819", "title": "Nachala (mošav)", "text": "Nachala (mošav)\n\nNachala ( , v oficiálním přepisu do angličtiny Nahala) je vesnice typu mošav v Izraeli, v Jižním distriktu, v oblastní radě Jo'av.\n\nLeží v nadmořské výšce 125 metrů v pobřežní nížině, v regionu Šefela.\n\nObec se nachází 20 kilometrů od břehu Středozemního moře, cca 46 kilometrů jižně od centra Tel Avivu, cca 44 kilometrů jihozápadně od historického jádra Jeruzalému a 6 kilometrů severovýchodně od města Kirjat Gat. Nachalu obývají Židé, přičemž osídlení v tomto regionu je etnicky převážně židovské.\n\nNachala je na dopravní síť napojena pomocí lokální silnice číslo 3553, jež západně od vesnice ústí do dálnice číslo 40. Západně od vesnice probíhá též železniční trať z Tel Avivu do Beerševy, která zde ale nemá stanici. Podél východního okraje mošavu vede dálnice číslo 6 (\"Transizraelská dálnice\").\n\nNachala byla založena v roce 1953. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Tehdy také zanikla arabská vesnice Summil, jež stávala v prostoru nynější židovské vesnice.\n\nVesnice byla zřízena v rámci osidlovacího programu Chevel Lachiš. Zakladatelem mošavu byli Židé z Jemenu, kteří do Izraele přišli v rámci Operace Létající koberec a zde se usadili 26. června 1953. Kvůli těžké ekonomické situaci mnoho prvotních osadníků vesnici opustilo. Částečně je pak doplnili stoupenci hnutí me-ha-Ir le-kfar () – \"„Z města do vesnice“\". Vesnice plánuje stavební expanzi (73 parcel pro rodinné domy). Většina obyvatel za prací dojíždí mimo obec. V obci funguje společenské centrum, obchod a sportovní areály.\n\nNázev vesnice odkazuje na biblický citát z Knihy Deuteronomium 12,9: „\"Dosud jste totiž nevešli do místa odpočinutí a neujali se dědictví, které ti dává Hospodin, tvůj Bůh\"“\n\nPodle údajů z roku 2014 tvořili naprostou většinu obyvatel v Nachale Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě rostoucí populací. K 31. prosinci 2014 zde žilo 544 lidí. Během roku 2014 populace stoupla o 6,3 %.\n\n\n"}
{"id": "589822", "url": "https://cs.wikipedia.org/wiki?curid=589822", "title": "Hra o lásce a smrti (opera)", "text": "Hra o lásce a smrti (opera)\n\nHra o lásce a smrti (v originále Hra o láske a smrti) je opera slovenského skladatele Jána Cikkera na vlastní libreto podle stejnojmenného dramatu Romaina Rollanda z roku 1969.\n\nCikker získal od vdovy po R. Rolandovi svolení zpracovat jeho drama na operu roku 1967. Jeho zásahy do textu byly malé, dopsal jen úvodní scénu a zákulisní sbory, jednoaktovou divadelní hru rozdělil na tři akty opery. Na námětu jej zaujal jeho etický náboj, jakož i zobrazení revoluce jako uvolnění dobrých i ničivých sil. První provedení opery bylo v Mnichově pod taktovkou českého dirigenta Václava Neumanna, brzy poté se hrála též ve Wuppertalu (1969), Detmoldu (1970) a Bernu / Ženevě (1971). Slovenské národní divadlo ji uvedlo roku 1973, v českých zemích ji uvedlo o deset let později pražské Národní divadlo.\n\nDěj opery se odehrává v bytě Courvoisierových v Paříži, v březnu roku 1794.\n\nJakobínský teror je v plném proudu. Manželé Courvoisierovi – přírodovědec a lékař Jérôme a jeho mnohem mladší manželka Sophie – a jejich soused, starý Denis Bayot, se dozvídají o zatčení Dantona. Jérôme odchází do Konventu. K Sophii přicházejí její přátelé Horace, Lodoïska a Chloris; spolu s Bayotem se společně radují z konce zimy a začátku jara, které bohdá přinese lepší časy. Poté čtou v novinách zprávu, že z girondinských poslanců uprchlých v zimě z Paříže byly nalezeny jen kosti. Byl mezi nimi i Claude Vallée, přítel Courvoisierových, kterého Sophie tajně milovala, ačkoli podvádět svého manžela – k němuž vždy cítila spíše úctu než lásku – nechtěla. Sophie je zprávou otřesena. Když je oknem slyšet průvod odsouzenců ke gilotině, uchýlí se do bytu již za mrtvého považovaný Claude Vallée, špinavý a roztrhaný. Zatímco její přátelé raději mizí, neboť styk s girondiny by je mohl stát život, Sophie Clauda vítá. Milenci si vyznávají lásku a chystají se uprchnout.\n\nV tom se vrací Jérôme, který vypráví o odsouzení Dantona a Saint-Justa v Konventu na obžalovací řeč Robespierra. Nikdo se Robespierrovi nepostavil na odpor, znechucený Courvoisier se však na hlasování nechtěl podílet a z Konventu raději odešel. Je však nyní sledován, dokonce i jeho přítel a souset Bayot prý donáší policii. Sophie si s hrůzou uvědomuje, že Bayot byl přítomen, když se objevil Claude Vallée, a vysvětluje manželovi situaci. Courvoisier přítele vítá, ale Claude Jérômovi vyčítá, že se podílel na odsouzení girondistů. Jerome si všímá pouta mezi svou ženou a Claudem, přesto ukryje Clauda ve svém domově před zástupcem Výboru bezpečnosti (a někdejším zlodějem) Crapartem a jeho pomocníky, které uprchlého odsouzence hledají. Místo toho tedy jakobíni týrají Jérôma a jeho ženu. Lazare Carnot je sice z trápení vysvobodí, vyžaduje však po Courvoisierovi, aby vydal Valléeho a jasně se vyslovil pro stávající vládu. To Jérôme z morálních důvodů odmítá. Přesto mu Carnot předá dva průjezdní pasy a radu, aby se ženou ihned uprchli.\n\nClaude se chvěje strachy. Jérôme mu předá svůj pas a hodlá jej nechat uprchnout se Sophií. Sophie však svůj pas roztrhá; rozhodla se zůstat s manželem. Claude prchá do bezpečí, zatímco Jérôme a Sophie v tichém objetí čekají na své zatčení.\n\nV roce 1983 pořídil Československý rozhlas v Praze nahrávku opery, dosud nevydanou. Zpívají (Claude Vallé) Ivo Žídek, (Jérome de Courvoisier) Jaroslav Horáček, (Sophie de Courvoisier) Antonie Denygrová, (Lazare Carnot) Dalibor Jedlička, (Denis Bayot) Karel Hanuš, (Horace Bouchet) Miroslav Kopp (Lodoiska Cerizier) Libuše Márová, (Cloris Soucy) Anna Bortlová, (Crapart) Miroslav Frydlewicz, (Oslí kůže) Ivana Mixová. Sbor a orchestr Smetanova divadla v Praze řídí Ladislav Slovák\n\n"}
{"id": "589823", "url": "https://cs.wikipedia.org/wiki?curid=589823", "title": "Ellery Clark", "text": "Ellery Clark\n\nEllery Harding Clark (13. března 1874 West Roxbury, Massachusetts – 17. února nebo 27. července 1949 Hingham, Massachusetts) byl americký atlet, první vítěz ve skoku vysokém a skoku dalekém na moderních olympijských hrách v roce 1896 v Aténách. Jediný závodník, který dokázal vyhrát obě tyto soutěže na jedné olympiádě.\n\nNa rozdíl od jiného studenta z Harvardu, Jamese Connollyho, byl uvolněn na hry kvůli jeho prvotřídní výkonnosti. Byl jedním ze špičkových všestranných atletů v období od roku 1893 do roku 1912.\n\nPři skoku dalekém používal svůj klobouk k tomu, aby si označil místo odrazu. Dvakrát mu rozhodčí (korunní princ Konstantin I. Řecký) odstranil klobouk s tím, že to je praxe profesionálů. Jen ve třetím pokusu (a bez klobouku) dosáhl platného skoku, který byl zároveň dostatečně dlouhý na to, aby za něho získal zlatou medaili. Jeho vítězný skok měřil 6,35 metru. Později vyhrál též skok vysoký, a to výkonem 1,81 metru. Jeho největší konkurenti, Američané James Connolly a Robert Garrett skončili oba shodně na výšce 1,65 metru. Clark se zúčastnil ještě závodu ve vrhu koulí, kde se však neprosadil na stupně vítězů.\n\nSoutěžil také v roce 1904 na olympiádě v Saint Louis v závodě všestrannosti. Musel však kvůli bronchitidě ukončit soutěž již po pěti disciplínách. Přesto byl klasifikován jako šestý v pořadí se ziskem 2078 bodů.\n\nNikdy vyhrál národní mistrovství ve skoku do výšky či do dálky, ale byl v letech 1897 a 1903 AAU šampiónem ve všestrannosti, což byly závody podobné desetiboji. V roce 1897 vyhrál americký šampionát ve všestrannosti výkony, které by v roce 1896 na hrách stačily na vítězství ve skoku vysokém, skoku dalekém, vrhu koulí a nejspíše by zvítězil i ve sprintu na 100 m a v běhu na 100 m překážek. Jako chodec soutěžil ještě v 56 letech.\nJeho profesionální život byl stejně rozmanitý. Vynikal jako spisovatel, právník, dráhový trenér, učitel a byl též městským radním v Bostonu. Napsal 19 knih, podle jedné z nich byl v roce 1952 natočen film Karibské moře. V roce 1991 byl uvedený do Dvorany slávy USATF.\n"}
{"id": "589824", "url": "https://cs.wikipedia.org/wiki?curid=589824", "title": "Hartenštejn", "text": "Hartenštejn\n\nHartenštejn (německy původně později ) je zřícenina pozdně gotického hradu poblíž Bochova asi 16 km jihovýchodně od Karlových Varů. Od roku 1964 je chráněn jako kulturní památka. Zřícenina stojí asi jeden kilometr jižně od Bochova v nadmořské výšce 730 metrů a je přístupná odbočkou z červeně značené turistické značky. Nejvýraznějším pozůstatkem hradu jsou tři polookrouhlé bateriové věže s klíčovými střílnami a polygonální bašta.\n\nHrad založil Jindřich z Plavna jako vojenský opěrný bod někdy před rokem 1473, ze kterého pochází první písemná zmínka. Kromě pánů z Plavna vystřídal několik majitelů, kterými byli Bohuslav ze Švamberka (v zástavě od roku 1473), Anna Cedvicová (v zástavě od roku 1496), Jan Maštovský z Kolovrat (po roce 1519) nebo Jindřich Mikuláš Hasištejnský z Lobkovic (po roce 1554). V roce 1573 je hrad poprvé označován jako pustý, ale byl alespoň částečně obnoven Adamem starším Štensdorfem ze Štensdorfu. Úplně opuštěn byl po roce 1609, kdy panství koupil Linhart Colona z Felsu a byl připojen k Andělské Hoře.\n\nAž do roku 1567 byla součástí hartenštejnské manské soustavy tvrz v nedalekých Herstošicích.\n\nČtverhranné staveniště hradu zaujalo vrchol osamělého vrchu. Z obvodové hradby vystupovaly ve středech tří stran polookrouhlé bateriové věže. Západní stranu chránila velká polygonální bašta, ze které v místech vstupní brány vystupovala menší polookrouhlá bašta. V jihozápadním nárože stál malý palác. Většina dalších budov, které stály po obvodu jádra, zanikla.\n\n\n"}
{"id": "589826", "url": "https://cs.wikipedia.org/wiki?curid=589826", "title": "UK Singles Chart (2010)", "text": "UK Singles Chart (2010)\n\nSeznam singlů, které obsadily první místo v UK Singles Chart v roce 2010\n"}
{"id": "589838", "url": "https://cs.wikipedia.org/wiki?curid=589838", "title": "Inkluze (sociologie)", "text": "Inkluze (sociologie)\n\nPojem sociální inkluze v sociologii znamená „vyšší stupeň integrace postižených nebo znevýhodněných jedinců do společnosti a jejích institucí“. Cílem inkluze je zabránit okolnostem, které zapříčiňují sociální vyloučení. Opakem sociální inkluze je sociální exkluze (sociální vyloučení).\n\nV moderní společnosti se inkluze týká zejména následujících skupin:\n\n\nZvláštní problémy působí inkluze válečných veteránů, kteří se vracejí z dlouhodobých vojenských misí. Tam si zvykli na úplně jiné poměry a vztahy a žili ve velmi odlišném prostředí. Mnozí z nich si odtud přivážejí specifické psychické problémy, takže se i do „vlastní“ společnosti musejí pracně integrovat.\nVzhledem k demografickému vývoji většiny moderních bohatých společností je přijetí a zařazení dosud cizích nebo vyloučených osob často nezbytná. Úspěšná inkluze je ovšem dlouhodobý proces, který se nedá zařídit pouze institučními prostředky a vnější motivací. Vyžaduje silnou vnitřní motivaci vyloučené osoby a zpočátku jistou toleranci okolí k tomu, že dotyčný nemá běžné návyky většinové společnosti, neovládá dobře její jazyk a nedokáže se okamžitě přizpůsobit společenským institucím. Rozhodujícím krokem je však teprve uznání jeho vlastní ceny a prospěšnosti pro přijímající skupinu – ať je to školní třída, sousedé nebo spoluzaměstnanci. Dále je velmi důležité, aby si lidé národnostních menšin navykly na hodnoty společnosti a respektovali je. Jedním ze způsobů, jak toho dosáhnout, je například výchova malých dětí v mateřských školách, kde si dítě mezi ostatními dětmi osvojí pravidla a normy přirozeným způsobem. V neposlední řadě je to též snaha nezabývat se pouze přítomností, ale myslet i na svou budoucnost, pokládat vzdělání za důležité a zařadit ho mezi hodnoty, které nám budoucí život mohou usnadnit a zlepšit.\n\nAktivní inkluze znamená umožnění všem občanům, zejména těm nejvíce znevýhodněným, se plně začlenit do společnosti, a to včetně získání plnohodnotného zaměstnání.\n\nV praxi to znamená:\n\n\nU osob se zdravotním handicapem existuje řada faktorů, které limitují jejich fungování ve společnosti. Mezi ně patří fyzické překážky znemožňující pohyb (schody, obrubník), nedostatek vhodných kompenzačních pomůcek, ale i přístup společnosti, který je často provázen předsudky. Existují také komunikační bariéry, a to především u lidí s poruchou sluchu a řeči, kteří používají jinou formu komunikace než lidé bez těchto poruch.\n\nInkluze zdravotně handicapovaných osob probíhá jejich začleňováním do každodenních aktivit, které jim pomáhají v získávání stejných sociálních rolí, ve kterých se nacházejí lidé bez postižení (student, zaměstnanec, partner, rodič). Začleňování zdravotně postižených do společnosti probíhá různými způsoby. Od zajišťování bezbariérových přístupů do budov a institucí až po sdružování zdravotně postižených v organizacích pomáhající jim začlenit se zpět do společnosti. V České republice takto například působí organizace Centrum Paraple.\n\nV poslední době se velmi často hovoří o sociální inkluzi ve vzdělání, neboť prostředí škol je velmi kulturně i etnicky rozmanitým prostorem. Základním problémem, co se týče inkluze národních menšin je fakt, že tyto menšiny mají leckdy jiné hodnoty, a vzdělávání, nemusí nutně patřit mezi ty nejvyšší. Proto se může stát, že například děti ze sociálně vyloučených lokalit základní či mateřskou školu vůbec nenavštěvují. To však může být způsobeno nízkými příjmy, které rodiče těchto dětí mají.\n\nOdlišná situace však nastává ve chvíli, kdy dítě školu navštěvuje. Zde se pak zrcadlí několik faktorů, které inkluzi mohou ovlivnit. Jedná se zejména o komunikaci mezi školou a rodinou. Ve chvíli, kdy rodiče dítěte neumí mluvit jazykem majoritní části společnosti vzniká komunikační bariéra. Ale jedná se i o komunikaci dítěte, kdy nedostatečná jazyková kompetence negativně ovlivní jeho vzdělání. Druhým případem je negativní přístup rodičů ke vzdělání svých dětí. Tito rodiče například mohou vidět posílání svých potomků do školy jako plnění povinnosti, ale už si nemusí uvědomovat, že je třeba se zaobírat i tím, jakým způsobem se vzdělávají.\n\nV České republice existuje problém se vzděláváním romské menšiny. O tomto problému se ve své knize \"Pedagogická encyklopedie\" rozepisuje český vysokoškolský pedagog pan Prof. PhDr. Jan Průcha, DrSc., dr. h. c.:\n\n\"„V procesu vzdělávání romských žáků můžeme identifikovat řadu příčin školní neúspěšnosti. Účinné vzdělání, které přináší edukační efekty, předpokládá jejich identifikaci a důkladné poznání. Jedním z dominantních problémů již od počátku vstupu žáků do školy je nedostatečná znalost vyučovacího jazyka, což je příznačné pro většinu romských dětí. Především před rokem 1989 přicházely do škol s nízkou jazykovou vybaveností, velmi brzy selhávaly a byly přeřazovány do zvláštních škol s odůvodněním, že jejich intelekt je příliš nízký. Smyslem současné školské politiky je zařadit co nejvíce dětí do tzv. hlavního vzdělávacího proudu.”\" (Průcha 2009, s. 459.)\n\nOpakem sociální inkluze je sociální exkluze, což je proces, během něhož jsou jednotlivcům či skupinám odepřena práva či příležitosti, které jsou ostatním lidem běžně přístupná. To může být zapříčiněno různými faktory (společenská třída, barva pleti, náboženské vyznání, příslušnost k menšině). Výsledkem sociálního vyloučení je to, že jeho obětem je zabráněno plně se účastnit ekonomického, sociálního a politického života společnosti, ve které žijí.\n\n"}
{"id": "589839", "url": "https://cs.wikipedia.org/wiki?curid=589839", "title": "Harold Connolly", "text": "Harold Connolly\n\nHarold Vincent \"Hal\" Connolly (1. srpna 1931, Somerville, Massachusetts – Catonsville, Maryland) byl americký atlet, olympijský vítěz v hodu kladivem.\n\nČtyřikrát reprezentoval Spojené státy americké na letních olympijských hrách. Hned na své první letní olympiádě v Melbourne v roce 1956 vybojoval výkonem 63,19 m zlatou medaili. O čtyři roky později v Římě skončil ve finále na osmém místě. Na letních olympijských hrách 1964 v Tokiu obsadil výkonem 66,65 m šesté místo. Sítem kvalifikace neprošel v roce 1968 na olympiádě v Ciudad de México.\n\nK jeho úspěchům patří také stříbrná medaile, kterou vybojoval v roce 1959 na Panamerických hrách v Chicagu. V letech 1956–1965 šestkrát vylepšil hodnotu světového rekordu až na 71,26 metru.\n\nV říjnu roku 1957 se oženil s československou diskařkou, rovněž olympijskou vítězkou z Melbourne 1956, Olgou Fikotovou, kterou si vzal i přes odpor úřadů na Staroměstské radnici v Praze. Jejich manželství vydrželo 17 let a narodil se jim syn Jim a další tři děti. Později se oženil s půlkařkou a vícebojařkou Pat Winslowovou, se kterou měl druhého syna, Adama.\n\n"}
{"id": "589843", "url": "https://cs.wikipedia.org/wiki?curid=589843", "title": "Třída Walrus", "text": "Třída Walrus\n\nTřída Walrus je třída ponorek nizozemského královského námořnictva. Tvoří ji celkem čtyři jednotky, které jsou všechny v aktivní službě. Jsou to jediné v současnosti provozované ponorky nizozemského námořnictva. Po modernizaci se s jejich provozem počítá nejméně do roku 2025.\n\nProgram vývoje třídy \"Walrus\", zamýšlené jako náhrada starší třídy \"Dolfijn\", byl zahájen roku 1978. Třída se skládá z jednotek \"Walrus\" (S 802), \"Zeeleeuw\" (S 803), \"Dolfijn\" (S 808) a \"Bruinvis\" (S 810), postavených loděnicí Rotterdamse Droogdok Maatschappij v Rotterdamu a zařazených do služby v letech 1990–1994. Stavba prototypové jednotky \"Walrus\" se o jeden rok protáhla kvůli poškození, způsobeném roku 1986 požárem.\n\nJednotky třídy \"Walrus\":\n\nKonstrukční pojetí třídy \"Walrus\" navazuje na předcházející třídu \"Zwaardvis\". Ponorky mají dvojitý trup kapkovitého tvaru. Kvůli zvětšení hloubkového dostupu ponorek (o 50%) byl jejich trup vyroben z francouzské vysokotažné oceli MAREI. Inovativním prvkem v konstrukci této třídy je uspořádání kormidel do tvaru X, což zlepšuje jejich manévrovací schopnosti.\n\nPonorky nesou integrovaný senzorový, zbraňový a řídící systém SEWACO. Výzbroj ponorek tvoří čtyři 533mm torpédomety. Z nich mohou být vypouštěna torpéda či miny. Ponorka unese 20 torpéd či 40 min. U torpéd se jedná o moderní typ Mk 48 Mod 7, v případě potřeby ponorky mohou nést rovněž protilodní střely Sub-Harpoon.\n\nPohonný systém tvoří tři dieselgenerátory SEMT-Pielstick 12 PA4V 200VG a jeden elektromotor Holec. Ty pohánějí jeden sedmilopatkový lodní šroub. Ponorky dosahují nejvyšší rychlosti 12 uzlů na hladině a 21 uzlů pod hladinou.\n\nV prosinci 2011 byl schválen program rozsáhlé modernizace všech čtyř ponorek, který zajistí jejich provozuschopnost do roku 2025. Modernizace se bude týkat především bojového řídícího systému, sonarů, komunikačních systémů a satelitního komunikačního systému.<ref name=\"atm2012/1\">[Dále Zajac (2012)]</ref> Například společnost L-3 ELAC Nautik provede vylepšení sonaru a německá loděnice Howaldtswerke-Deutsche Werft na palubu ponoorek instaluje záchranný systém HABET.\n\nNizozemské námořnictvo za tento typ hledá náhradu, kterou plánuje objednat rovněž v počtu čtyř kusů. V roce 2019 byl výběr ministerstvem obrany zúžen na tři nabídky: Naval Group s lokálním partnerem Royal IHC s konvenční verzí třídy \"Barracuda\", Saab Kockums a Damen Group s derivátem švédské třídy \"Blekinge\" a Thyssenkrupp Marine Systems a loděnice Den Helder. Podepsání kontraktu se očekává v roce 2022 a dodání všech ponorek do roku 2031.\n"}
{"id": "589846", "url": "https://cs.wikipedia.org/wiki?curid=589846", "title": "Zemědělská vodohospodářská správa", "text": "Zemědělská vodohospodářská správa\n\nZemědělská vodohospodářská správa (ZVHS) byla organizační složka českého státu, jejíž zřizovatelem bylo Ministerstvo zemědělství České republiky. Zřízena byla ke dni 1. 1. 2001. Celý název zněl: ČR – Zemědělská vodohospodářská správa. Sídlo organizace bylo v Brně, Hlinky 60, 613 00 Brno. IČ: 0020451. ZVHS byla nástupnickou organizaci bývalé Státní meliorační správy. Byl to do 31. 12. 2010 největší správce drobných vodních toků v České republice a správce hlavních odvodňovacích zařízení. Podle Informačního systému melioračních staveb ČR byla celková délka hlavních melioračních zařízení spravovaných bývalou ZVHS 11 712,4 km (z toho 61,5 % otevrených, 38,5 % trubních a celková délka drobných vodních toku ve správě ZVHS byla 35 374,9 km (z toho 40 % upravených)\n\nKe dni 30. 6. 2012 byla ZVHS opatřením Ministerstva zemědělství ČR zrušena. Její aktivity (zejmína správu drobných vodních toků) přebraly místně příslušné státní podniky Povodí nebo Lesy České republiky. Zbylého majetku a správy hlavních odvodňovacích zařízení se ujal Pozemkový fond České republiky, kde od 1. 7. 2012 vznikla sekce správy vodohospodářských děl s odděleními v Praze, Brně, Hradci Králové a Českých Budějovicích. Pozemkový fond České republiky byl ke dni 31. 12. 2012 zrušen. Správa hlavních odvodňovacích zařízení přešla od 1.1. 2013 na nově vzniklý Státní pozemkový úřad.\n\nZHVS byla nástupnickou organizací Státní meliorační správy, která byla založena zřizovací listinou MZVž ČSR pod čj.: 860/69 - I/3 ze dne 26. 11. 1969 ke dni 1. 1. 1970 a novelizována MZe ČR 31. 12. 1998 pod č.j.: 2428/98-3030 s účinností od 1. 1. 1990. Dodatkem č. 2 byla dne 20. 12. 2000 pod č.j. 2127/2000-3030 provedena s účinností od 1. 1. 2001 změna názvu organizace na Zemědělskou vodohospodářskou správu. Úplné a novelizované znění zřizovací listiny ke dni 1. ledna 2001 v souladu se zákonem č. 219/2000 Sb. vydáno pod č.j.: 2259/2001-3030.\n\nPředmětem činnosti bylo zejména:\n\n\nZřízením ZVHS došlo ke změně organizačního členění oproti bývalé SMS. SMS byla územně členěna podle okresů a katastrů. ZVHS byla členěna podle povodí. Členění bylo dovedeno podle mapových podkladů Českého úřadu zeměměřického a katastrálního a Hydroekologického informačního systému Výzkumného ústavu vodohospodářského až do čísel hydrologického pořádí čtvrtého řádu. Tím došlo ke sjednocení s organizačním členěním státních podniků Povodí.\n\nDle vnitřního organizačního řádu měla ZVHS pět Oblastí povodí (OP) se sídly v Hradci Králové (OP Labe), v Českých Budějovicích (OP Vltavy se členila na povodí Horní Vltavy, povodí Dolní Vltavy a povodí Berounky), v Ústí nad Labem (OP Ohře), v Ostravě (OP Odry) a v Brně (OP Moravy a Dyje). Celkem měla 58 pracovišť umístěných převážně v bývalých okresních městech po celé ČR. Každé pracoviště mělo svého vedoucího a další 2 až 4 technické pracovníky. Celkový (přepočtený) počet zaměstnanců se pohyboval mezi 390 až 415. Kancelář generálního ředitele sídlila od roku 2005 v Českých Budějovicích, kde byl umístěn i ekonomický úsek a od r. 2009 ekonomický ředitel. Technický ředitel a jeho úsek měli sídlo v Praze na Radlické ulici. V Brně na Hlinkách měl sídlo Úsek pro informatiku a systémy řízení (monitoring kvality povrchových vod a informatika).\n\nHlavní těžiště činnosti spočívalo v majetkoprávním vypořádávání pozemků a majetku ve správě, v administraci projektové činnosti (metodika ISPROFIN) při údržbě, revitalizacích a v prvotních zásazích po povodních, v zadávání prací na těchto projektech, ve sledování čerpání přidělených finančních prostředků na tyto práce atd., v pravidelných venkovních šetření a pochůzkách a v kontrolní činnosti (nedovolené odběry vody apod.).\n\nZVHS byla správcem územního informačního systému (ÚIS). Dále spravovala digitalizované údaje o meliorací a závlahách pro celou ČR ve členění podle okresů. Digitalizace probíhala v letech 2003–2007 z mapových podkladů 1:10000 (zákresy podrobných odvodňovacích zařízení a hlavních odvodňovacích zařízení).\n\nVýznamným projektem Ministerstva zemědělství, jehož se ZVHS účastnila, byla Centrální evidence vodních toků (CEVT) a Centrální evidence vodních nádrží (CEVN). V rámci CEVT se dosud evidují stavby na drobných vodních tocích a správa toků ve členění až na povodí 4. řádu. Od 1. 1. 2011 již v gesci státních podniků Povodí a Lesy ČR.\n\nZVHS sledovala kvalitu povrchových vod a sedimentů ve sledovaných profilech pravidelné monitorovací sítě (vybraných profilů ČHMÚ, bodových zdrojů znečištění, Nitrátová směrnice).\n\nV roce 2009 došlo k předání sítě monitoringu dusičnanů (hlavní i vedlejší) státním podnikům Povodí. Tato databáze (výsledky rozboru DUS, hlavních a rozšířených, biologického monitoringu – makrozoobentos a fytobentos, sedimenty, průzkumný monitoring DUS, měření stratifikace nádrží, atd.) vznikla na základě požadavku pracovníků ZVHS. Zasloužil se o ní hlavně Ing. Josef Hvízdal. Program umožňující zpracování výsledků rozborů a monitoringu nesl název TRITON. Tento měl vazbu na \"poskytování informací\" o stavu kvality vod ve sledovaných profilech. Databázi výsledků ke dni 31.12.2010 a vyhodnocovací program nakonec převzal do archivu Státní archiv v Praze (Dr. Koucký). Ukončením práce ZVHS na monitoringu byla přerušena dlouhodobá řada výsledků na některých drobných vodních tocích. Jedinečná databáze SALAMANDER přešla pod Povodí Moravy, s. p. Veškerá monitorovací činnost v ZVHS ustala.\n\nOd roku 2008 do r. 2010 se pravidelně instalovaly telemetrické stanice (TS) (měření výšky hladiny tlakovou sondou, modul TS od firmy Fiedler-Mágr) na vybraných DVT. Viz hladiny.cz/povodi/. Všechny nakonec přešly do majetku státních podniků Povodí, kde jsou nadále provozovány příslušnými dispečinky.\n\nPři povodních se zjišťovaly vzniklé škody na majetku ČR i občanů (vše na tocích ve správě ZVHS), zapisovaly se okamžitě do informačního systému ZVHS na Intranet, z něhož se podávalo tzv. Hlášení o mimořádné události. Ta se evidovala a sumarizovala a sloužila jako podklad pro prvotní zásahy a plány údržeb či dalších investičních akcí. Na dispečink ZVHS bylo možné podat i hlášení o zjištěných haváriích kvality vod na tocích a HOZ ve správě ZVHS.\n\nKe dni 1. 1. 2011 byla na základě změny zřizovací listiny (Opatření ministerstva zemědělství čj. 35766/2010-10000 ze dne 14. 12. 2010) rozdělena část její činnosti mezi tzv. zbytkovou ZVHS a místně příslušné státní podniky Povodí a Lesy ČR. Těm byla svěřena mj. správa drobných vodních toků. Po rozdělení činností došlo ke značné redukci vlastní činnosti a počtu zaměstnanců – na 45. Zbytková ZVHS zůstala pouze správcem HOZ.\n\nV čele ZVHS stál ředitel jmenovaný ministrem zemědělství. Tuto funkci naposledy zastával Ing. Milan Rybka.\n\nNově vzniklá Územní pracoviště (ÚP) měla sídla v Brně, Hradci Králové a Českých Budějovicích. Technické a ekonomické oddělení, včetně útvaru ředitele sídlilo rovněž v Českých Budějovicích. Na každém ÚP pracoval vedoucí ÚP, 5 terénních pracovníků a další 4 jako odborní techničtí pracovníci (OTP).\n\nSpráva a péče o odvodňovací zařízení a další vodohospodářský majetek státu (včetně jejich evidence – stavby, odvodnění, závlahy a jiné, v modulu EDHM v IS), majetkoprávní činnost – převody a výkupy, údržby, kontrolní činnost a jiné přešla k datu 1. 7.2012 na Pozemkový fond ČR a datem 1. 1.2013 pod Státní pozemkový úřad se sídlem v Praze.\n\nZastavena činnost na další, již čtvrté etapě CEVT 10, nadále jen udržovací práce, provoz webu, archivace mapových děl (zákresy meliorací do map 1:10000), digitalizace a distribuce těchto map. Nicméně projekt CEVT10 je udržován na serveru Státního pozemkového úřadu a je tzv.\"zakonzervován\".\n\nNa základě opatřením ministerstva zemědělství ČR ze dne 9.12.2011 Zemědělská vodohospodářská správa byla zrušena ke dni 30.6.2012. Správy majetku HOZ (hlavní odvodňovací zařízení) zrušené Zemědělské vodohospodářské správy nyní vykonává Státní pozemkový úřad.\n\n"}
{"id": "589847", "url": "https://cs.wikipedia.org/wiki?curid=589847", "title": "Biblistika", "text": "Biblistika\n\nBiblistika je souhrnný název pro různé obory, které se zabývají zkoumáním a výkladem bible. Vedle teologů se na něm podílejí také archeologové, historici, jazykovědci, sociologové, literární vědci, filosofové a další. Vznikla jako součást křesťanské teologie, ale jak rostl podíl jiných vědeckých disciplin, postupně si získala větší nezávislost a často i kritický odstup. Od reformace se pěstovala odděleně v katolické a v protestantských církvích, zhruba od poloviny 20. století je stále více ekumenická a významně se podílí na sbližování křesťanských církví.\n\nKřesťanskou bibli tvoří dvě velké části, Starý a Nový zákon, které se liší původním jazykem, kulturním prostředím i dobou vzniku. Proto se i biblistika často dělí na starozákonní a novozákonní. V obou oblastech však vznikají podobné otázky a řeší se podobnými metodami. Biblické texty vznikaly po dobu téměř tisíce let a od jejich spojení do celku uplynula skoro dvě tisíciletí. Byly sepsány ve starých jazycích a od starověku se také překládaly a komentovaly. Až do novověku se šířily ručním opisováním, při němž docházelo k různým chybám.\n\nPrvním úkolem biblistiky tedy bylo shromáždit zachované rukopisy, porovnat je a pokusit se rekonstruovat jejich původní znění. Na tom se podílela hlavně papyrologie a kodikologie, které zkoumají stáří, původ a závislosti různých rukopisů mezi sebou. Protože se jich zachovalo několik tisíc (zejména pro Nový zákon), je to veliký objem práce. Podle drobných odchylek v textu se tyto dokumenty řadí do tzv. textových rodin. Na to navazuje textová kritika, která různé verze hodnotí a snaží se rekonstruovat co nejpůvodnější znění. Důležitou roli v tom hrají i staré překlady a citáty u starokřesťanských spisovatelů. Výsledkem této činnosti jsou moderní kritická vydání, která předkládají nejpravděpodobnější text a uvádějí i významnější odchylky čili různočtení.\n\nDalším krokem je snaha o co nejpřesnější porozumění textům v jejich starověkém kontextu a souvislostech. K tomu slouží jednak studium starých biblických jazyků - hlavně hebrejštiny a řečtiny - jednak studium podmínek a prostředí, kde tyto texty vznikaly. Na tom se podílí biblická archeologie, geografie a historie, včetně dějin umění a literatury. Biblické texty často vznikaly v lidovém prostředí a zpočátku se předávaly jen ústním podáním. Proto se zde uplatňují i metody a poznatky etnologie.\n\nNa tuto práci navazují pokusy o výklad biblických textů, kde se uplatňují poznatky a postupy obecné hermeneutiky, ale zejména teologie. Jak v židovství, tak také v křesťanství se od počátku vytvářely a vytvářejí různé výkladové tradice, zejména podle toho, jak různí vykladači chápali význam bible pro svoji dobu a prostředí. Svědectví dávných vykladačů je významné už proto, že byli době a prostředí vzniku biblických textů blíž a zčásti ještě užívali původních biblických jazyků.\n\nBiblistika vznikla z potřeb křesťanské teologie a v jejím rámci se také převážně pěstuje. Vzhledem k mimořádnému významu bible pro celou evropskou kulturu a vzdělanost je však biblistika významná i pro dějiny evropského myšlení, umění, literatury a hudby. Protože překlady bible byly často prvními psanými texty v národních jazycích včetně češtiny, má význam i pro dějiny národních literatur a kultur.\n\n\n"}
{"id": "589856", "url": "https://cs.wikipedia.org/wiki?curid=589856", "title": "Nějak se to komplikuje", "text": "Nějak se to komplikuje\n\nNějak se to komplikuje (v anglickém originále It's Complicated) je americká filmová romantická komedie napsaná a režírovaná Nancy Meyersovou v hlavních rolích s Meryl Streepovou, Alecem Baldwinem a Stevem Martinem.\n\nJane Adlerová je samostatná rozvedená žena, která vlastní úspěšné pekařství v Santa Barbaře. Po 10 letech oddělení a poté, co její 3 děti dospějí, má konečně dobrý vztah se svým exmanželem Jakem, úspěšným právníkem, jenž se znovu oženil s o mnoho let mladší Agness.\n\nJane a Jake navštíví promoci svého syna Lukea v New Yorku. Společná večeře vyústí v poměr, který z Jane dělá \"tu druhou ženu\". Část Jane ví, že je to špatné, protože Jake je stále ženatý s Agness, s níž se pokouší o dítě, druhá část si ale postavení \"druhé ženy\" užívá a pokračuje v poměru s Jakem i v Santa Barbaře. Jake si pouze užívá tajný sex, ale zároveň cítí nostalgii po životě, který žil s Jane - její vaření a to, že byl nablízku svým dětem. Přemýšlí, zda by nebylo lepší zestárnout s Jane a ne zakládat novou rodinu s Agness.\n\nMísto jedné z pravidelných návštěv kliniky kvůli vyšetření své plodnosti, které mu naplánovala Agness, jde Jake raději na oběd s Jane. Jdou společně do hotelu a tam je spatří Harley, snoubenec jejich dcery Lauren. Ten zůstane diskrétní, a tak se Janiny a Jakeovy děti nic o jejich vztahu nedozví. Nic neví také Agness, protože Jake s ní má stále sex, pokud o něj sama požádá, její pětiletý syn Pedro ale Jakea podezírá poté, co ho přistihne, jak telefonuje z koupelny.\n\nKomplikací pro Jakea, aby znovu získal Jane, je Adam Schaffer, architekt, kterého Jane najala, aby přestavil její dům, a který se rovněž do Jane zamiloval. Jane Adama pozve na Lukeovu party na oslavu promoce poté, co Jake nepřijde na domluvenou večeři. Než ji vyzvedne, začne Jane kouřit jointa, kterého předtím dostala od Jakea. Na party ho kouří i Adam. Jake začne žárlit, když je vidí v dobré náladě, ale pak kouří marihuanu taky. Agness potom vidí Jane a Jakea, jak spolu tancují a začne být podezíravá. Když z party odcházejí, Adam má hlad, a tak jedou do Janiny pekárny, kde upečou čokoládové croissanty.\n\nJake v noci opustí Agness a přijede k Jane. Ta ho odmítá, ale na naléhání dětí jej nechá chvíli přebývat ve svém domě. Shodou náhod zjistí Adam přes webovou kameru pravdu o vztahu Jane a Jakea a raději se s Jane rozejde, aby si nezlomil srdce. Vše zjistí také děti Jane a Jakea. Nejsou z toho šťastné, protože se stále vzpamatovávají z jejich rozvodu. Jane jim ale řekne, že se k sobě nevracejí. Jake potom odjede, stejně jako děti, ty odjedou do domu Harleyho a Lauren. Jane se s nimi potom usmíří. Když se Jane vrátí domů, je tam Jake. Promluví si spolu a přátelsky se rozejdou.\n\nFilm končí, když se Adam vrací do Janina domu kvůli jeho přestavbě. Na úplném konci společně se smíchem vcházejí do Janina domu.\n\nV květnu 2008 Nancy Meyersová souhlasila s projektem Universal Studios, který napíše, zrežíruje a spolu se Scottem Rudinem bude produkovat. Obsazování rolí začalo v roce 2008, jednání s Meryl Streep a Alecem Baldwinem začalo v srpnu, Steve Martin se přidal v říjnu. Další herci byli do snímku obsazeni během roku 2009.\n\nNatáčení snímku probíhalo od dubna do srpna 2009.\n\nSnímek se od filmové kritiky dočkal smíšených reakcí. Server \"Rotten Tomatoes\" na základě 164 kritických hodnocení uvedl, že 57 % z nich je kladných. Server \"Metacritic\" na základě 30 hodnocení uvádí rovněž 57%.\n\nSnímek získal tři nominace na Zlatý glóbus a to v kategoriích nejlepší herečka ve filmovém muzikálu nebo komedii (Meryl Streep), nejlepší filmový muzikál nebo komedie a nejlepší scénář. Alec Baldwin byl zase nominován v kategorii Nejlepší mužský herecký výkon ve vedlejší roli na cenu BAFTA.\n\n"}
{"id": "589861", "url": "https://cs.wikipedia.org/wiki?curid=589861", "title": "Vardon", "text": "Vardon\n\nVardon ( ורדון, v oficiálním přepisu do angličtiny Wardon) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Jo'av.\n\nLeží v nadmořské výšce 99 metrů v pobřežní nížině, v pahorkatině Šefela. Západně od obce probíhá vádí Nachal Guvrin.\n\nObec se nachází 19 kilometrů od břehu Středozemního moře, cca 45 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 6 kilometrů severně od města Kirjat Gat. Vardon obývají Židé, přičemž osídlení v tomto regionu je etnicky převážně židovské.\n\nVardon je na dopravní síť napojen pomocí lokální silnice číslo 3553, jež západně od vesnice ústí do dálnice číslo 40. Podél východního okraje vesnice probíhá též železniční trať z Tel Avivu do Beerševy, která zde ale nemá stanici.\n\nVardon byl založen v roce 1968. Podle jiného zdroje vznikla již roku 1964. Původně vznikl jako středisko služeb pro okolní zemědělské osady. Roku 1998 byl povýšen na samosprávnou obec typu společná osada. Jméno obce je odvozeno od volného překladu příjmení Julia Rosenfelda - židovského filantropa z USA (vered je hebrejsky „\"růže\"“). Populaci tvoří sekulární i nábožensky orientovaní obyvatelé. Jsou v ní zastoupeni noví židovští přistěhovalci, Sefardi i Aškenázové. Děti z místních rodin navštěvují základní školu v kibucu Gat.\n\nPodle údajů z roku 2014 tvořili naprostou většinu obyvatel ve Vardon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě klesající populací. K 31. prosinci 2014 zde žilo 244 lidí. Během roku 2014 populace klesla o 3,9 %.\n\n\n"}
{"id": "589871", "url": "https://cs.wikipedia.org/wiki?curid=589871", "title": "Gynėvė", "text": "Gynėvė\n\nGynėvė (žemaitsky \"Gīnievė\") je řeka v Litvě, v Žemaitsku, levý přítok řeky Dubysa, do které se vlévá u vsi Padubysys, 18,4 km od jejího ústí do Němenu. Pramení mezi vesnicemi Žibuliai a Ročiai (okres Raseiniai), 12 km na východ od Betygaly. Teče zpočátku na východ, ale záhy se stáčí a klikatí se až do soutoku v celkovém směru jižním. Protéká lesy Paliepių, později Lapkalnio miškas. Na středním toku silně meandruje. Křižuje se s dálnicí A1 Klaipėda - Vilnius. Průměrný spád je 215 cm/km. U Plikiů protéká rybníkem o rozloze 42,6 ha.\nLevé:\n\nPravé:\n"}
{"id": "589876", "url": "https://cs.wikipedia.org/wiki?curid=589876", "title": "Camille Silvy", "text": "Camille Silvy\n\nCamille Silvy (8. května 1834, Nogent-le-Rotrou, Francie – 2. února 1910 Saint-Maurice, Francie) byl francouzský fotograf, působící převážně v Londýně. Patřil vedle Antoine Claudeta, Oscara Gustava Rejlandera, Walstona Caseltona k nejschopnějším krajinářským a portrétním fotografům v období 19. a počátku 20. století. Jeden z jeho nejslavnějších obrazů \"Scéna s řekou\" vznikl kolem roku 1860.\n\nCamille Silvy pocházel z aristokratické rodiny. Téměř deset let strávil v Anglii v době rozkvětu \"carte de visite\" v průběhu 60. let 19. století a rychle se etabloval na jednoho z předních krajinářských a portrétních fotografů v Londýně. S výjimkou královny Viktorie, fotografoval Silvy všechny členy královské rodiny a většinu britské šlechty. Kvůli zdravotním problémům odešel Silvy v roce 1868 do Francie, kde zemřel v roce 1910.\n\nV roce 1858 se stal se členem Société française de photographie, poté se přestěhoval do Londýna a otevřel portrétní ateliér na Porchester Terrace č. p. 38, Bayswater a v roce 1859 se stal členem Královské fotografické společnosti.\n\nDo jeho ateliéru přišli pro portrét například kněžna Mary Adelaide of Cambridge, Harriet Martineau, Adelina Patti nebo Frederick Robson. National Portrait Gallery v Londýně vlastní asi 17 000 jeho fotografií.\n\nFotografoval silně romantické krajiny s osobitým rázem a atmosférou, informace o typických znacích místa zůstala nepodstatná.\n\nSvůj ateliér později prodal a vrátil se do Francie v roce 1868, jeho duševní zdraví bylo poškozené vyvoláváním fotografických chemikálií. Posledních třicet let svého života strávil v ústavu pro choromyslné.\n\nSrovnání obrazové kompozice zátiší fotografie Camille Silvy a obrazu německého malíře Wilhelma Busche (1832-1908).\n\n\n"}
{"id": "589885", "url": "https://cs.wikipedia.org/wiki?curid=589885", "title": "Gal On", "text": "Gal On\n\nGal On ( גַּלְ אוֹן nebo psáno dohromady גַּלְאוֹן, doslova „\"Vlna síly\"“, v oficiálním přepisu do angličtiny Gal'on) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 202 metrů v pahorkatině Šefela. Jižně od vesnice protéká potok Nachal Guvrin.\n\nObec se nachází 27 kilometrů od břehu Středozemního moře, cca 50 kilometrů jihojihovýchodně od centra Tel Avivu, cca 40 kilometrů jihozápadně od historického jádra Jeruzalému a 8 kilometrů severovýchodně od města Kirjat Gat. Gal On obývají Židé, přičemž osídlení v tomto regionu je etnicky převážně židovské.\n\nGal On je na dopravní síť napojen pomocí lokální silnice číslo 353. Západně od vesnice probíhá dálnice číslo 6 (\"Transizraelská dálnice\").\n\nGal On byl založen v roce 1946. K jeho vzniku došlo během svátků Jom kipur, 6. října 1946. Kibuc byl zřízen na pozemcích Židovského národního fondu. Šlo o jednu ze součástí osidlovací vlny 11 bodů v Negevu, jejímž cílem bylo rozšířit židovské pozice i do polopouštní krajiny na severním okraji pouště Negev. Zakladateli vesnice byla skupina Židů z Polska, napojených na hnutí ha-Šomer ha-Ca'ir, kteří do tehdejší mandátní Palestiny přišli ve 30. letech 20. století a původně se usídlili v osadě Nes Cijona.\nBěhem války za nezávislost v roce 1948 byl kibuc napaden egyptskou invazní armádou, ale nakonec tuto oblast ovládla izraelská armáda. V roce 1948 došlo také k vysídlení arabské populace z okolní krajiny.\n\nKoncem 40. let měl kibuc rozlohu katastrálního území 3 000 dunamů (3 kilometry čtvereční). Po vzniku státu Izrael posílila populaci vesnice skupina židovských imigrantů, kteří se předtím plavili na lodi Exodus. Přišli také další členové ha-Šomer ha-Ca'ir z jiných zemí.\n\nRozmach zemědělství dlouhodobě komplikoval nedostatek vody. Místní studna měla kapacitu jen 60 000 kubických metrů ročně. Situace se zlepšila až po dobudování Národního rozvaděče vody. V roce 2000 prošel kibuc, postižený v té době ekonomickou a demografickou krizí, privatizací a zbavil se prvků kolektivismu v hospodaření. Místní ekonomika je založena na zemědělství, část populace za prací dojíždí mimo obec, rozvíjí se turistický ruch (ubytování pro turisty). Poblíž kibucu probíhají v lokalitě Tel Zejta archeologické vykopávky.\n\nPodle údajů z roku 2014 tvořili naprostou většinu obyvatel ve Gal On Židé - cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 400 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 368 lidí. Během roku 2014 populace stoupla o 7,0 %.\n\n\n"}
{"id": "589886", "url": "https://cs.wikipedia.org/wiki?curid=589886", "title": "Bohuslav Čermák", "text": "Bohuslav Čermák\n\nBohuslav Čermák (31. října 1846 Pacov – 9. února 1899 Praha) byl český knihovník, básník, spisovatel a literární historik.\n\nNavštěvoval gymnázium v Jindřichově Hradci a Táboře, poté studoval historii na pražské filozofické fakultě. Po jejím absolvování nejdříve vyučoval na soukromém gymnáziu a po určitém čase nastoupil jako amanuensis do univerzitní knihovny v Praze. Roku 1892 se stal skriptorem. Zemřel na srdeční onemocnění.\n\nBásně začal publikovat už jako student. Později psal literární referáty do Světozoru, Ruchu a Národních listů (1886–91). V letech 1890–91 sepsal přehled české poezie pro londýnské Athenaeum. Po roce 1891 přispíval do Časopisu Českého musea. V Květech uveřejnil literárně-historické studie o několika českých spisovatelích (bratři Karel a František Adamcové, Berta Mühlsteinová, Václav Šolc, Jan Neruda).\n\nSamostatně vydal:\n\n"}
{"id": "589889", "url": "https://cs.wikipedia.org/wiki?curid=589889", "title": "Brémští muzikanti", "text": "Brémští muzikanti\n\nBrémští muzikanti, německy , jsou jednou z německých lidových pohádek bratří Grimmů.\n\nV pohádce se postupně sejdou čtyři přestárlá zvířátka, jichž se chtěli jejich majitelé zbavit, protože už jim nemohla sloužit. Zvířátka se se svým osudem nechtěla smířit, a tak od svých pánů utekla. Nejprve utekl osel a rozhodl se, že půjde do města Brémy a stane se muzikantem. Cestou potkal naříkajícího psa, který měl podobný osud, a tak se vydali do Brém spolu. Cestou ještě přibrali kočku a kohouta. Když padla noc, zvířátka se uložila v lese pod jedním stromem, jen kohout si vylezl na špičku. Odtud zahlédl světýlko a protože byla zvířátka vyhladovělá, vydala se k onomu domu. Když k němu dorazila, okna byla vysoko, a tak se zvířátka postavila jeden na druhého – oslík, na něj pes, na psa kočka a na vrchol zvířecí pyramidy kohout, aby se podívala dovnitř. V domě byla banda loupežníků a pořádali velkou hostinu. Zvířátka se rozhodla loupežníky vyhnat, a tak se dala do „hraní“, neboli velkého rámusu, jak každý uměl. Osel hýkal, pes vyl atd. Loupežníci se vyděsili a prchli do lesa. Zvířátka se tak najedla a uložila se v domě ke spánku: kočka na horký popel do krbu, pes ke dveřím, osel na smetiště a kohout na střechu. Loupežníkům to ale nedalo, a když byl klid, vyslali jednoho na průzkum. Ten vešel do setmělého domu a vydal se ke krbu, aby si zapálil oheň. Jenže ve tmě spatřil svítící oči kočky, která se na něj vrhla a podrápala ho. Vyděšený loupežník se dal na ústup a u dveří zakopl o psa, který se mu zakousl do nohy. Jak zmateně vybíhal ven, narazil na osla, a ten ho nakopl. Loupežník se s obrovským řevem vrátil ke svým druhům do lesa, kde jim vylíčil, že ho napadla strašná čarodějnice s obrovskými drápy, nožem (kousnutí od psa) a pak ho ještě praštila kyjem (oslí kopanec). Loupežník totiž ve tmě nic neviděl. Loupežníci se už do domu nevrátili a zvířátka tam žila spokojeně až do smrti. Do města Brémy se už nevydala.\n\nScéna, kdy zvířátka vytvoří pyramidu, aby se podívala do okna, se později stala námětem řady ilustrací a také bronzové sochy, kterou mají zvířátka v Brémách. Podobná socha je na počest partnerství obou měst také v Rize.\n\n"}
{"id": "589890", "url": "https://cs.wikipedia.org/wiki?curid=589890", "title": "Dupuytrenova kontraktura", "text": "Dupuytrenova kontraktura\n\nDupuytrenova kontraktura je onemocnění ruky, charakterizované tvorbou uzlů a kontrahujících pruhů v dlani a na prstech, které pak způsobují kontraktury kloubů a progresivní funkční postižení ruky.  \n\nOnemocnění popsali již Plater (1614), Cline (1777) a Cooper (1822), ale až baronu Guillaume Dupuytrenovi (1832) byly připsány zásluhy za „objev“ této nemoci. Jako první totiž o nemoci přednášel a pokoušel se ji operovat.\n\nfibromatóza palmární fascie, Dupuytrenova nemoc, benigní neoplastická fibromatóza. \nKlinicky nacházíme podkožní uzly nebo pruhy v dlani a na prstech. Nejčastěji je postižena malíková polovina ruky. U přibližně poloviny pacientů je postižení oboustranné, při jednostranném postižení je více postižena pravá ruka. Pruhy kontraktury omezují natažení prstů nebo zužují meziprstí mezi nimi. Tkáň fibromatózy se může ektopicky vyskytovat na hřbetní straně drobných ručních kloubů (tzv. knuckle pads, Garrodovy uzly), na penisu (morbus Peyronie) a na ploskách nohou (morbus Ledderhose). Lze pozorovat různý stupeň agresivity onemocnění. \n\nPřesné příčiny tohoto onemocnění zatím nejsou známy. Dupuytrenova kontraktura se nejčastěji vyskytuje u mužů kolem padesátého roku věku a u žen přibližně o deset let později. Častěji jsou postiženi muži v poměru asi 6:1. Je znám častější výskyt nemoci v severoevropském regionu („nemoc Vikingů“), onemocnění postihuje převážně bílou rasu. Dupuytrenovu kontrakturu lze pokládat za dědičné onemocnění, ale tato dispozice má neúplnou penetraci v populaci. Mezi rizikové faktory je uváděn diabetes mellitus, epilepsie, kouření nebo alkoholismus, ale korelace není jednoznačně prokázána. \n\nV počátečních stadiích lze použít dlahování jako prevence tvorby kontraktury, ale úspěšnost je malá. Injekce kortikoidů je popisována, ale efektivita je sporná. Další možností konzervativní léčby je použití enzymu kolagenázy Clostridium histolyticum. Tato látka se injekčně vpravuje do kontrahujícího pruhu fibromatozy a po 24 hodinách se provede manuální natažení prstu, při kterém dojde k přerušení pruhu a k uvolnění kontraktury. Za výhodu aplikace kolagenázy oproti chirurgickým metodám je považováno nižší riziko komplikací a nižší procento rekurence (recidivy nebo progrese) nemoci. Nevýhodou je finanční náročnost metody. Aplikaci kolagenázy lze použít u všech pacientů s pruhem kontraktury a omezenou hybností prstů, ale nejpřínosnější je u pacientů s agresivní formou onemocnění nebo u pacientů, kteří ze zdravotních nebo sociálních důvodů nemohou nebo nechtějí být léčeni chirurgicky. \n\nVětšinou je onemocnění léčeno chirurgicky. Indikace k chirurgické léčbě je klinická, nejčastěji pozitivní tzv. „table top“ test. Ten je považován za pozitivní pokud není možno položit postiženou ruku dlaní na desku stolu tak, aby se celá plocha dlaně dotkla podložky. Důvodem operace mohou být i jiné funkční nebo subjektivní obtíže. Operace by měla být provedena před vznikem významného omezení pohybu prstů, protože operační řešení pokročilých forem je zatíženo vyšším procentem komplikací. \n\nProvádí se nejčastěji více či méně radikální odstranění pruhů. Je také možné provést pouhé protětí pruhů bez jejich odstranění, po kterém ale dochází po určité době k progresi nemoci. U pokročilých forem je nutno provést i další doplňující výkony (uvolnění kloubních struktur, lalokové plastiky, kožní transplantace aj.)\n\nRekurence (recidiva nebo nový výskyt) Dupuytrenovy kontraktury po operaci se podle různých zdrojů pohybuje mezi 20-70%. \n\nPooperační péče po výkonu je velmi důležitá. Zvláště je důležitá časná rehabilitace jako prevence zatuhnutí prstů. Výsledkem léčby Dupuytrenovy kontraktury by měla být nejen ruka bez postižené aponeurózy, ale také ruka plně funkční.\n"}
{"id": "589892", "url": "https://cs.wikipedia.org/wiki?curid=589892", "title": "Central Washington University", "text": "Central Washington University\n\nCentral Washington University, jejíž název je často zkracován na CWU, je státní univerzita v Ellensburgu ve státě Washington v USA. Tato poloha ji byla darována státní legislativou poté, co Ellensburg prohrál boj o hlavní město státu. Univerzita byla původně otevřena na konci devatenáctého století a leží 48 kilometrů severně od Yakimy a 180 kilometrů východně od Seattlu.\n\nUniverzita byla otevřena v roce 1891 jako \"Washington State Normal School\" za účelem vzdělávat budoucí učitele základních a středních škol. V roce 1893 byla postavena její první budova - Barge Hall - a až do roku 1894 se vyučovalo na ellensburské veřejné škole.\n\nV roce 1937 bylo jméno školy změněno na \"Central Washington College of Education\" (\"Vysoká škola vzdělávání středního Washingtonu\"), v roce 1961 na \"Central Washington State College\" (\"státní vysoká škola\") a v roce 1977 na \"Central Washington University\". Univerzita je stále jednou z nejrychleji rostoucích ve státě. Nynějším prezidentem je Dr. James L. Gaudino, který v roce 2009 nahradil doktorku Jerilyn S. McIntyre po dlouhém hledání.\n\n17. dubna 1974 unesl z kampusu sériový vrah Ted Bundy Susan Rancourt, od které chtěl pomoci s nakládáním knih do jeho Volkswagenu Beetle. Dva studenti pak potvrdili, že ho na kampusu viděli ve dnech před únosem.\n\nV roce 2008 softballistky týmu Wildcats Mallory Holtman a Liz Wallace přenesly zraněnou soupeřku Saru Tucholskou z Western Oregon University přes zbytek met, poté, co trefila první homerun své kariéry a zranila se při běhu přes mety. Wildcats prohráli zápas a skončila pro ně sezona, příběh si ale vysloužil celonárodní pozornost. Trojice se objevila v Ellen DeGeneres Show, na stanicích CBS, CNN a ESPN. Dokonce vyhrály cenu ESPY za nejlepší sportovní moment roku a objevily se v časopise \"Sports Illustrated\". Nyní jsou součástí billboardové reklamní kampaně podporující sportovní chování.\n\nV roce 1978 začala vysílat univerzitní rozhlasová stanice KCWU.\n\nMezi lety 1980 a 2007 byla univerzita domovem šimpanze Washoa, který byl prvním nečlověkem, který se naučil americkou znakovou řeč.\n\nCentral Washington University má univerzitní centra v Des Moines, Lynnwoodu, Moses Lake, okrese Pierce, Wenatchee a Yakimě. Všechna jsou ve státě Washington.\n\nEdmonds Community College a lynnwoodské centrum univerzity spolupracují už od roku 1975 za účelem zvýšit vzdělanost okresu. Po získání přestupového stupně na ECC mohou zdejší studenti pokračovat až k dosažení bakalářského titulu na CWU v Lynnwoodu, kde budou navštěvovat Snoqualmijskou halu, kterou sdílí spolupracující vzdělávací instituce. Kromě dvou počítačových učeben se v hale nachází také velké množství vyučovacích učeben.\n\nV Des Moines probíhá spolupráce s Highline Community College poté, co do města univerzita přesunula své vzdělávací centrum z nedalekého SeaTacu.\n\nV Yakimě univerzita sdílí centrum s Yakima Valley Community College a konkurenční Washington State University, v Moses Lake s Big Bend Community College a ve Wenatchee s Wenatchee Valley College.\n\n\n\nSportovci z řad studentů univerzity reprezentují její tým, zvaný \"Wildcats\" (rysové), v Great Northwest Athletic Conference druhé divize NCAA. Jejich barvy jsou karmínově červená a černá. Mezi mužské sporty patří americký fotbal, běh v terénu, basketbal, plavání, baseball a lehká atletika. Ženy pak reprezentují ve fotbale, běhu v terénu, volejbalu, basketbalu, plavání, softballu a lehké atletice.\n\nUniverzita kdysi mívala konkurenceschopné týmy v plavání a v zápase, ale finanční problémy uzavřely tyto sporty v roce 2004. Tak se stalo i přes fakt, že tyto dva sporty byly nejlevnější, které univerzita provozovala. Zatímco plavci dokázali vyhrát šampionát NAIA hned čtyřikrát, plavkyním a zápasníkům se to povedlo každému týmu dvakrát. Sporty byly vyškrtnuty i přesto, že zůstávaly hodně konkurenceschopnými.\n\nZápasnický tým byl zrušen také kvůli nedostatku regionální konkurence, která zapříčinila také nedostatek konferenčního přidružení. Přes protesty studentů, absolventů a fanoušků se univerzita rozhodla jít si za svým rozhodnutím a to i poté, co ji bylo nabídnuto členství v Rocky Mountain Athletic Conference, která byla jedinou konferencí druhé divize NCAA která podporovala zápas, co se studenti rozhodli finančně podporovat sport a s možností regionální konkurence v první divizi NAIA. Nyní hrají univerzitní zápasníci za amatérský tým v méně prestižní National College Wrestling Association.\n\nHodně pozornosti získal také americký fotbal, jelikož univerzitní tým patřil na Severozápadě USA k nejlepším ve druhé divizi NCAA. V roce 2006 se tým přesunul do North Central Conference jelikož Great Northwest Athletic Conference přestala podporovat tento sport. Stejně učinil také rivalský tým Western Washington University, se kterým v poslední době soutěží v takzvané \"Bitvě o Seattle\", která se odehrává na seattleském CenturyLink Fieldu, a v tradičním \"Cascade Cupu\", který se hraje v Ellensburgu. V roce 2008 se Great Northwest Athletic Conference rozhodla opět zavézt americký fotbal, takže se obě univerzity do ní vrátily. V roce 2009 ale Western Washington University zrušila svůj fotbalový tým, což vedlo k perfektnímu výkonu fotbalového týmu CWU, který vyhrál všech jedenáct zápasů sezony, což se v roce 2009 povedlo z celé druhé divize pouze jemu.\n\nUniverzita také nabízí velké množství kolektivních sportů, z nichž největší úspěch má ragby. Ragbyový tým byl založen v roce 1972 a byl schopný hrát proti větším univerzitám, jako jsou University of Washington, Washington State University, University of Oregon nebo Oregon State University. Ragbyový tým také získal univerzitě hodně celonárodní pozornosti, především díky častému úspěchu v národním play-off. Mezi největší úspěchy patří čtvrtfinále v letech 1998 a 2001, v roce 2007 se tým umístil na desátém místě.\n\n"}
{"id": "589893", "url": "https://cs.wikipedia.org/wiki?curid=589893", "title": "Onassis", "text": "Onassis\n\nOnassis je příjmení více osobností:\n\n"}
{"id": "589897", "url": "https://cs.wikipedia.org/wiki?curid=589897", "title": "Hańcza (jezero)", "text": "Hańcza (jezero)\n\nHańcza je jezero ve Východosuwalském pojezeří v Podleském vojvodství v Polsku. Má rozlohu 311,4 ha, délku 4,55 km a šíři 1,15 km. Jezero Hańcza je hluboké hluboké 108,7 m (dříve byla uváděna hloubka 106,1, 108,5, 111,5 nebo 113 m), je nejhlubší jezero v Polsku a ve středoevropské nížině, pokud je do středoevropské nížiny zahrnuto. Jezerem protéká řeka Czarna Hańcza. Nachází se v Suwalské chráněné krajinné oblasti (Suwalski Park Krajobrazowy).\n"}
{"id": "589898", "url": "https://cs.wikipedia.org/wiki?curid=589898", "title": "Gyula Zsivótzky", "text": "Gyula Zsivótzky\n\nGyula Zsivótzky (25. února 1937, Budapešť – 29. září 2007 tamtéž) byl maďarský atlet, trojnásobný olympijský medailista, mistr Evropy a někdejší držitel světového rekordu v hodu kladivem. Vybojoval také tři zlaté a jednu stříbrnou medaili na světových letních univerziádách (1959, 1961, 1963, 1965).\n\nJeho syn Attila Zsivóczky se věnuje desetiboji.\n\nPrvní mezinárodní úspěch zaznamenal v roce 1958 na šestém ročníku Mistrovství Evropy v atletice ve Stockholmu, kde vybojoval výkonem 63,68 metru bronzovou medaili. Na následujícím evropském šampionátu v Bělehradu poslal kladivo do vzdálenosti 69,64 m a stal se mistrem Evropy. Druhý nejdelší hod předvedl Alexej Baltovskij ze Sovětského svazu, který vybojoval stříbro za 66,93 m.\n\nV roce 1966 se konalo ME v Budapešti. Na domácí půdě získal stříbrnou medaili, když prohrál s běloruským kladivářem hájící barvy Sovětského svazu Romualdem Klimem, který jako jediný přehodil sedmdesát metrů. Těsně pod stupni vítězů, čtvrtý skončil na evropském šampionátu v Athénách v roce 1969.\n\nČtyřikrát reprezentoval tehdejší Maďarskou lidovou republiku na letních olympijských hrách. V roce 1960 na olympiádě v Římě vybojoval výkonem 65,79 m stříbrnou medaili. O čtyři roky později získal stříbro také v Tokiu, kde měřil jeho nejdelší pokus 69,09 m.\n\nNejvětšího úspěchu dosáhl v roce 1968 na olympiádě v Ciudad de México, kde se stal olympijským vítězem za hod dlouhý 73,36 m. Stříbrný Romuald Klim hodil o osm centimetrů méně. Zúčastnil se také olympijských her 1972 v Mnichově, kde skončil ve finále na pátém místě.\n\nDvakrát vytvořil v hodu kladivem světový rekord. 4. září 1965 v Debrecínu vylepšil hodnotu světového rekordu Američana Harolda Connollyho o téměř dva a půl metru ze 71,26 m na 73,74 m. Vlastní rekord vylepšil 14. září 1968 v Budapešti o dva centimetry na 73,76 m.\n\n"}
{"id": "589899", "url": "https://cs.wikipedia.org/wiki?curid=589899", "title": "Oddíl sálové cyklistiky TJ Pankrác", "text": "Oddíl sálové cyklistiky TJ Pankrác\n\nOddíl sálové cyklistiky TJ Pankrác je sportovní oddíl provozující disciplíny sálové cyklistiky tj. kolovou a krasojízdu.\n\nOddíl sálové cyklistiky TJ Pankrác navazuje na tradice cyklistického klubu I. KČV Nusle - Pankrác založeného v roce 1899, který se ale zpočátku zabýval silniční cyklistikou a cykloturistikou. Krasojízda a kolová se mezi činnostmi klubu objevuje až ve dvacátých letech 20. století, tedy v době, kdy klub pěstuje veškerá cyklistická odvětví. V Bořkově ulici tehdy klub užíval letní hřiště, kolovnu a klubovnu a pořádal řadu významných silničních závodů. Kolová a krasojízda se začala nejvíce prosazovat až během okupace.\n\nOd roku 1945 byl klub pořadatelem řady mezinárodních závodů v kolové, v roce 1948 spolupořadatelem mistrovství světa. V padesátých letech změnil klub několikrát název (\"Sokol Pankrác c. o.\", \"Alba Pankrác\", \"Spartak Stalingrad Pankrác\").\n\nRoku 1969 byla z důvodu výstavby pražského metra zbourána tělocvična u kostela svatého Pankráce, což klub nutilo trénovat i ve velmi vzdálených destinacích (např. Vlašim, Roudnice nad Labem). V roce 1983 ale byla dokončena nová domovská sportovní hala v Lomnického ulici v Praze 4. Od roku 1991 pak klub spadá pod organizaci TJ Pankrác.\n\n"}
{"id": "589917", "url": "https://cs.wikipedia.org/wiki?curid=589917", "title": "Leo Jogiches", "text": "Leo Jogiches\n\nLeo Jogiches, známý pod pseudonymem Leon Tyszka (17. července 1867, Vilno, Ruské impérium, dnes Litva – 10. března 1919, Berlín, Německo) byl socialistický politik a spoluzakladatel komunistické strany Německa (KPD).\n\nJiž v mládí se Jogiches pohyboval v sociálnědemokratických kruzích. Roku 1888 byl poprvé zatčen. Po propuštění z vězení měl být odvelen do ruské armády do Turkestánu. Jogiches však neměl o narukování do armád zájem, a roku 1890 proto uprchl do Švýcarska, kde studoval na Curyšské univerzitě a požádal o státní občanství. \n\nBrzy se setkal s marxistou Georgijem Plechanovem, který však později začal Jogichese ostře napadat. V té době se stal s občasnými přestávkami životním partnerem Rosy Luxemburgové a členem Sociálně demokratické strany království Polského a Litvy.\n\nBěhem první světové války žil Jogiches v Berlíně. Spolu s Franzem Mehringem, Karlem Liebknechtem, Luxemburgovou a jinými spoluzaložil Svaz spartakovců, ze kterého se 1. ledna 1919 utvořila KPD.\n\nPo vraždách Luxemburgové a Liebknechta dne 15. ledna 1919 se Jogiches stal nakrátko předsedou strany. On sám však byl uvězněn a dne 10. března 1919 v Berlíně-Moabitu zavražděn, když se snažil objasnit vraždu Luxemburgové.\n\n"}
{"id": "589919", "url": "https://cs.wikipedia.org/wiki?curid=589919", "title": "Muş", "text": "Muş\n\nMuş je město v Turecku, hlavní město stejnojmenné provincie ve Východní Anatolii. V roce 2009 zde žilo 72 774 obyvatel. Město bylo založeno v arménském království Urartu, nicméně dnes již ve městě nejsou v podstatě žádné pozůstatky arménské historie. Většinu populace tvoří Kurdové.\n"}
{"id": "589920", "url": "https://cs.wikipedia.org/wiki?curid=589920", "title": "Křížek", "text": "Křížek\n\nKřížek je české slovo označující malý kříž.\n\n\n\n"}
{"id": "589922", "url": "https://cs.wikipedia.org/wiki?curid=589922", "title": "Tomeš", "text": "Tomeš\n\nTomeš je české příjmení. Ženskou variantou je Tomešová.\n\n\n"}
{"id": "589923", "url": "https://cs.wikipedia.org/wiki?curid=589923", "title": "Třída Zwaardvis", "text": "Třída Zwaardvis\n\nTřída Zwaardvis byla třída ponorek nizozemského královského námořnictva. Skládá se z jednotek \"Zwaardvis\" (S 806) a \"Tijgerhaai\" (S 807), postavených loděnicí Rotterdamse Droogdok Maatschappij v Rotterdamu a zařazených do služby v roce 1972. Obě lodi byly postaveny jako náhrada za druhoválečné ponorky třídy \"Balao\", dodané po válce z USA. Obě ponorky již nizozemské námořnictvo vyřadilo. Podle vylepšeného projektu byly postaveny ještě dvě ponorky třídy \"Hai lung\" pro námořnictvo Čínské republiky.\n\nCelkem byly postaveny dvě jednotky této třídy.\n\nKonstrukce ponorek byla inspirována americkou třídou \"Barbel\". Výzbroj ponorek tvořilo šest 533mm torpédometů. Z nich mohla být vypouštěna torpéda, kterých ponorka nesla 20 kusů. Pohonný systém tvořily tři dieselgenerátory a jeden elektromotor. Ty poháněly jeden lodní šroub. Ponorky dosahovaly nejvyšší rychlosti 13 uzlů na hladině a 20 uzlů pod hladinou. Dosah byl 10 000 námořních mil při rychlosti 9 uzlů.\n\n"}
{"id": "589926", "url": "https://cs.wikipedia.org/wiki?curid=589926", "title": "Kars", "text": "Kars\n\nKars je město v Turecku, správní středisko stejnojmenné provincie ve Východní Anatolii. V roce 2009 zde žilo 76 729 obyvatel. V polovině 10. století bylo hlavním městem Arménského království. V letech 1877–1921 byl Kars součástí Ruska. Město je známé pro své křesťanské památky.\n\nKniha tureckého spisovatele, držitele Nobelovy ceny za literaturu, Orhana Pamuka \"Sníh\" se odehrává právě v Karsu.\n\nKars má vlhké kontinentální podnebí (Köppen \"Dfb\") s chladnými zimami, což je způsobeno jeho vysokou nadmořskou výškou. Průměrná lednová teplota činí −10,4 °C, ale teploty mohou klesnout i na −35 °C. Nejvíce srážek spadne v květnu a červnu.\n"}
{"id": "589927", "url": "https://cs.wikipedia.org/wiki?curid=589927", "title": "Bejt Nir", "text": "Bejt Nir\n\nBejt Nir ( בֵּית נִיר, v oficiálním přepisu do angličtiny Bet Nir, přepisováno též Beit Nir) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 246 metrů v pahorkatině Šefela, na úpatí Judských hor. Východně od vesnice začíná rozsáhlý lesní komplex, který pokrývá většinu území směrem k Zelené linii, jež odděluje Izrael v jeho mezinárodně uznávaných hranicích od okupovaného Západního břehu Jordánu.\n\nObec se nachází 28 kilometrů od břehu Středozemního moře, cca 48 kilometrů jihovýchodně od centra Tel Avivu, cca 37 kilometrů jihozápadně od historického jádra Jeruzalému a 10 kilometrů severovýchodně od města Kirjat Gat. Bejt Nir obývají Židé, přičemž osídlení v tomto regionu je etnicky převážně židovské.\n\nBejt Nir je na dopravní síť napojen pomocí lokální silnice číslo 353. Z ní tu k jihu odbočuje místní komunikace vedoucí do obce Bejt Guvrin.\n\nBejt Nir byl založen v roce 1955. Název vesnice je volným překladem příjmení význačného představitele německého sionismu Maxe Bodenheimera (1865-1940). V září 1955 byl v této řídce osídlené krajině zřízen ranč na chov dobytka. Ten se zde ale neudržel. Nynější kibuc zde vznikl roku 1957 a byl osídlen členy hnutí ha-Šomer ha-Ca'ir.\n\nVesnice prochází stavební expanzí. Plánuje se zde 84 nových rodinných domů budovaných ekologicky ohleduplným způsobem. Většina obyvatel za prací dojíždí mimo obec, část pracuje v zemědělství (polní plodiny, pěstování oliv, chov dobytka na maso). Funguje tu i potravinářský průmysl a podnik na produkci šperků. V obci působí knihovna, plavecký bazén, sportovní areály, společenské centrum a obchod.\n\nPodle údajů z roku 2014 tvořili naprostou většinu obyvatel ve Bejt Nir Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 557 lidí. Během roku 2014 populace stoupla o 2,0 %.\n\n\n"}
{"id": "589931", "url": "https://cs.wikipedia.org/wiki?curid=589931", "title": "Třída Dolfijn", "text": "Třída Dolfijn\n\nTřída Dolfijn byla třída ponorek nizozemského královského námořnictva. Byly to první ponorky vyvinuté a postavené nizozemskými loděnicemi od konce druhé světové války. Celkem byly postaveny čtyři jednotky této třídy. Druhý pár je někdy považován za samostatnou třídu Potvis. \"Dolfjin\" byl vyřazen v roce 1985, \"Zeehond\" v roce 1995, \"Tonjin\" v roce 1991 a konečně \"Potvis\" v roce 1992. Ponorka \"Tonjin\" byla uchována jako součást námořního muzea v Den Helderu.\n\nTřída se skládala z jednotek \"Dolfjin\" (S 808), \"Zeehond\" (S 809), \"Potvis\" (S 804) a \"Tonjin\" (S 805), postavených loděnicí Rotterdamse Droogdok Maatschappij v Rotterdamu a zařazených do služby v letech 1960–1966.\n\nJednotky třídy \"Dolfijn\":\nTlakový trup tvořily tři válce. Dva níže položené ukrývaly pohonný systém, zatímco třetí válec nad nimi obsahoval velitelské stanoviště, prostory posádky, ovládání strojů i vlastní výzbroj. Tu tvořilo osm 533mm torpédometů. Pohonný systém tvořily dva diesely a dva elektromotory. Lodní šrouby byly dva. Ponorky dosahovaly nejvyšší rychlosti 14,5 uzlu na hladině a 17 uzlů pod hladinou.\n\n"}
{"id": "589939", "url": "https://cs.wikipedia.org/wiki?curid=589939", "title": "Bejt Guvrin", "text": "Bejt Guvrin\n\nBejt Guvrin ( בֵּית גֻּבְרִין, v oficiálním přepisu do angličtiny Bet Guvrin, přepisováno též Beit Guvrin) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 271 metrů v pahorkatině Šefela, na úpatí Judských hor. Východně od vesnice začíná rozsáhlý lesní komplex, který pokrývá většinu území směrem k Zelené linii, jež odděluje Izrael v jeho mezinárodně uznávaných hranicích od okupovaného Západního břehu Jordánu. Jižně od vesnice protéká potok Nachal Guvrin.\n\nObec se nachází 32 kilometrů od břehu Středozemního moře, cca 52 kilometrů jihovýchodně od centra Tel Avivu, cca 37 kilometrů jihozápadně od historického jádra Jeruzalému a 11 kilometrů východně od města Kirjat Gat. Bejt Guvrin obývají Židé, přičemž osídlení v tomto regionu je etnicky převážně židovské.\n\nBejt Guvrin je na dopravní síť napojen pomocí dálnice číslo 35. Z ní tu k severovýchodu odbočuje dálnice číslo 38. Další místní komunikace odbočuje k severu a vede do obce Bejt Nir.\n\nBejt Guvrin byl založen v roce 1949. Název je aramejského původu, kdy zde stávala ve starověku, na přelomu letopočtu stejnojmenná židovská osada, zmiňovaná v díle Flavia Iosepha a rovněž v Talmudu a Mišně (nazývaná též Eleutheropolis). Okolo roku 1100 bylo toto sídlo dobyto křižáky a roku 1187 Saladinem.\n\nVe středověku navázala na toto sídlo velká arabská vesnice Bajt Džibrin. V polovině 16. století zde osmanští vládci postavili opevnění. Během války za nezávislost v roce 1948, kdy tuto oblast ovládla v říjnu 1948 v rámci Operace Joav izraelská armáda, zde arabské osídlení skončilo.\n\nPár měsíců po skončení bojů v roce 1949 byla poblíž zničené a vysídlené arabské vesnice založena židovská osada Bejt Guvrin. Slavnostní otevření osady se konalo 2. června 1949. Jejími zakladateli byli bojovníci jednotek Palmach tvoření židovskými přistěhovalci z Turecka, Rumunska, Maďarska a Polska. Celkem šlo o 65 mladých lidí. Zpočátku se vesnice potýkala s demografickou nestabilitou (časté odchody osadníků). Problémy byly též ekonomického charakteru. V letech 1957-1959 byla obec na pokraji rozkladu a populace musela být posílena příchod skupiny kvalifikovaných pracovních sil. V roce 2004 prošel kibuc privatizací a odměňuje své členy podle odvedené práce. Většina obyvatel za prací dojíždí mimo obec, část se zabývá zemědělstvím (polní plodiny, chov drůbeže a dobytka). Funguje tu průmyslová firma BG Polymers a další živnosti. V obci je k dispozici plavecký bazén, obchod a sportovní areály.\n\nZbytky starověkého osídlení jsou dochovány dodnes a jsou součástí Národního parku Bejt Guvrin, který obsahuje zbytky starověkého Bejt Guvrin a dalšího starověkého sídla Mareša a dále areál jeskyň.\n\nPodle údajů z roku 2014 tvořili naprostou většinu obyvatel ve Bejt Guvrin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 414 lidí. Během roku 2014 populace stoupla o 8,9 %.\n\n\n"}
{"id": "589943", "url": "https://cs.wikipedia.org/wiki?curid=589943", "title": "Sandra Nováková", "text": "Sandra Nováková\n\nSandra Nováková (* 15. dubna 1982 Praha) je česká herečka, sestra českého herce Adama Nováka, s nimž si v dětství zahrála v televizním seriálu \"Bylo nás pět\".\n\nMá 3 starší bratry. V dětství zpívala v Dismanově rozhlasovém souboru. V osmi letech hrála v televizním seriálu \"Správná šestka\". Jako dítě vystupovala i v televizních reklamách, např. na Foresbank.\n\nVystudovala hudebně-dramatické oddělení na Pražské konzervatoři. Divadlu se věnuje jako herečka „na volné noze“ − hostovala v Divadle pod Palmovkou, v Divadle Rokoko a také v A Studiu Rubín. V Malostranské besedě uvádí svůj vlastní pořad \"Barování\", jehož moderátorem je herec Filip Rajmont.\n\nS Petrou Nesvačilovou založila šansonovo-jazzové večery, kde také zpívají. V roce 2015 se stala jednou z tváří \"Jsme v tom společně\", kampaně iniciativy HateFree Culture.\n\nJe svobodná. Přítelem byl o 11 let starší filmový producent Jan Nejedlý, s nímž se na začátku roku 2013 rozešla. V prosinci 2015 přivedla ve FN Motol na svět syna Mikuláše, jehož otcem je hereččin partner Vojtěch Moravec.\n\n"}
{"id": "589946", "url": "https://cs.wikipedia.org/wiki?curid=589946", "title": "Seattle Seahawks", "text": "Seattle Seahawks\n\nSeattle Seahawks je profesionální klub amerického fotbalu, který sídlí v Seattlu ve státě Washington. V současné době je členem Western Division (Západní divize) National Football Conference (NFC, Národní fotbalové konference) National Football League (NFL, Národní fotbalové ligy). Tým se spolu s Tampou Bay Buccaneers připojil k NFL v roce 1976 a je jediným, který hrál Championship Game jak v konferenci AFC, tak NFC. V roce 2010 se Seahawks stali vůbec prvním týmem v historii NFL, který získal divizní titul nebo místo v play-off v kompletní sezoně se zápornou bilancí (7-9). Šest dní poté se rovněž premiérově stali prvním týmem NFL, jenž vyhrál utkání play-off, přestože do něj postoupil s bilancí 7-9, protože porazili úřadujícího šampiona New Orleans Saints 41:36. První účast Seahawks v Super Bowlu v roce 2006 skončila porážkou 10:21 od Pittsburghu Steelers, druhá v roce 2013 po zdolání Denver Broncos 43:8 již přinesla první titul v historii klubu.\n\n\n\nHráči draftovaní v prvním kole za posledních deset sezón:\n\n"}
{"id": "589950", "url": "https://cs.wikipedia.org/wiki?curid=589950", "title": "Bulawayo", "text": "Bulawayo\n\nBulawayo je druhé největší město Zimbabwe. Bylo založeno kolem roku 1840 a má 1.5 milionu obyvatel. Nachází se v regionu Matabeleland asi 440 km jihozápadně od hlavního města Harare.\n\nVe městě byl fotbalový klub AmaZulu FC než zanikl.\n"}
{"id": "589951", "url": "https://cs.wikipedia.org/wiki?curid=589951", "title": "Voženílek", "text": "Voženílek\n\nVoženílek je české příjmení. Ženskou variantou je Voženílková.\n\nZnámí nositelé tohoto příjmení:\n\n"}
{"id": "589952", "url": "https://cs.wikipedia.org/wiki?curid=589952", "title": "Rychtařík", "text": "Rychtařík\n\nRychtařík je české příjmení. Ženskou variantou je Rychtaříková.\n\n"}
{"id": "589953", "url": "https://cs.wikipedia.org/wiki?curid=589953", "title": "Trh výrobních faktorů", "text": "Trh výrobních faktorů\n\nTrh výrobních faktorů je místem, kde se střetává nabídka výrobních faktorů (práce, půda, kapitál) s poptávkou po těchto faktorech. Na rozdíl od trhu výrobků a služeb, kde výrobci nabízejí své výrobky a služby a domácnosti je poptávají, jsou na trhu výrobních faktorů nabízejícími domácnosti a poptávajícími firmy. Domácnosti nabízejí svůj čas, který věnují práci, schopnosti a dovednosti (souhrnně práci), dále pak své úspory (kapitál) a půdu. Firmy jako poptávající jim za tyto faktory platí:\nPoptávka po výrobních faktorech je tzv. poptávkou odvozenou. Zda firmy budou potřebovat a poptávat jednotlivé výrobní faktory totiž závisí na tom, zda domácnosti budou poptávat jejich výrobky a služby, na které se daný výrobní faktor používá. Protože se firmy snaží dosáhnout co nejvyššího zisku, budou poptávat jen takové množství výrobních faktorů, které jim zajistí zisk. \n"}
{"id": "589954", "url": "https://cs.wikipedia.org/wiki?curid=589954", "title": "Herben", "text": "Herben\n\nHerben je české příjmení. Ženskou variantou je Herbenová.\n\n"}
{"id": "589957", "url": "https://cs.wikipedia.org/wiki?curid=589957", "title": "Phorusrhacidae", "text": "Phorusrhacidae\n\nPhorusrhacidae ( také „forusracidi“) byli středně velcí až obří nelétaví ptáci, vysocí od 0,6 až do 3,5 metru a vážící až několik stovek kilogramů. Ve své době (prakticky celé kenozoikum) patřili mezi velmi úspěšné masožravce Jižní Ameriky. Byli popsáni roku 1889 argentinským paleontologem Florentinem Ameghinem. Slovo phorusrhacos patrně znamená „lupič cárů (masa)“, odtud název celé skupiny. Jeden rod – \"Titanis\", žil také na jihu Severní Ameriky a je asi jediným velkým predátorem, který přešel po spojení Panamské šíje před 3 miliony let na sever.\nU nás se tito velcí draví opeřenci „proslavili“ zejména v Zemanově filmu \"Cesta do pravěku\", kde děsivý \"Phorusrhacos\" chvíli pronásleduje hlavní hrdiny.\n\nTito ptáci měli vesměs dlouhé a silné nohy, které byly přizpůsobeny k rychlému běhu, odhaduje se rychlost až kolem 50 km/h. \"Phorusrhacos\" i jemu příbuzné rody měly maličká, letu neschopná křídla, která ptáci při běhu používali k udržování rovnováhy a snad i k nahánění kořisti. Některé příbuzné rody (např. \"Titanis\") však měly zachované přední končetiny s drápy, podobné zakrnělým končetinám tyranosauridů. Zobák byl tak masivní a silný, že mohl drtit kosti. Simulace ukázaly, že i menší druhy vyvinuly při klovnutí sílu kolem 135 newtonů. Zobák dosahoval u největších rodů délky až kolem 75 cm. Pravděpodobně se živili menšími býložravými savci Jižní Ameriky, malými příbuznými notostylopse a toxodonta. Nejčastější potravou těchto „hrůzoptáků“ byli zřejmě menší kopytníci a jiní savci střední velikosti. Forusracidé jsou vzdáleně spřízněni se seriemami, které žijí i dnes v jihoamerických pampách. Poslední zástupci phorusracidů vyhynuli asi před 2–1,5 miliony let, možná však i podstatně později. Hnízdili na zemi a kladli 2 nebo 3 vejce, podobně jako dnešní seriema rudozobá. Největším zástupcem byl Kelenken guillermoi.\n\nVyhynutí této skupiny ptáků pravděpodobně souvisí s formováním panamské šíje, která se začala před 15 miliony lety tvořit prostřednictvím tektonických a vulkanických pochodů a která přibližně před 3 miliony let vytvořila pevninský most mezi jižní a severní amerikou. Po něm mohly migrovat do jižní ameriky například kočkovité šelmy, které na do té doby isolovaném kontinentu zcela chyběly. Přesto i po této události to trvalo 1 až 1,5 milionu let, než tito draví ptáci skutečně vyhynuli. Zároveň existují doklady, že proběhla i migrace ptačích dravců do ameriky severní (viz \"Titanis\"), kde se po dobu své existence staly součástí vrcholu potravního řetězce tamních ekosystémů. Tato skutečnost staví do zcela nového světla široce rozšířenou teorii o neschopnosti phorusrhacidů úspěšně konkurovat velkým dravým savcům, kteří přes Panamu vešly do jejich teritorií. Přesto je stále tato jejich savčí konkurence pokládána za významný prvek v jejich vymizení. Poslední prokazatelné fosilní pozůstatky zástupců čeledi Phorusrhacidae byly objeveny ve státě Uruguay a mají stáří kolem 96 000 let (pleistocén).\n\nTzv. hrůzoptáci se kromě Zemanova filmu \"Cesta do pravěku\" objevují i v dokumentárních pořadech. \"Phorusrhacos\" se objevil například v dokumentech \"Putování s pravěkými zvířaty\" a \"Prehistorický park\" (v epizodě \"Tygr šavlozubý\"). \"Titanis\" a \"Kelenken\" se objevují například v dokumentu \"Prehistoričtí lovci\".\n\n\n"}
{"id": "589959", "url": "https://cs.wikipedia.org/wiki?curid=589959", "title": "Dobrovolné sdružení obcí Hornolidečska", "text": "Dobrovolné sdružení obcí Hornolidečska\n\nDobrovolné sdružení obcí Hornolidečska je sdružení právnických osob v okresu Vsetín, jeho sídlem je Horní Lideč a jeho cílem je rozvoj regionu. Sdružuje celkem 15 obcí a bylo založeno v roce 1995.\n\n\n"}
{"id": "589964", "url": "https://cs.wikipedia.org/wiki?curid=589964", "title": "Moravskoslezská fotbalová liga 2010/11", "text": "Moravskoslezská fotbalová liga 2010/11\n\nV soubojích dvacátého ročníku Moravskoslezské fotbalové ligy 2010/11 se utkalo 16 týmů každý s každým dvoukolovým systémem podzim–jaro. Tento ročník začal v sobotu 7. srpna 2010 úvodními čtyřmi zápasy 1. kola a skončil v sobotu 18. června 2011 zbývajícími třemi zápasy 30. kola.\n\nPo podzimní části ze soutěže odstoupil klub FC Vítkovice, čímž se stal prvním sestupujícím, jeho výsledky byly anulovány a soutěž byla dohrána s 15 účastníky. Do II. ligy postoupil vítěz, krom Vítkovic, které fakticky zanikly, sestoupil také poslední Slavičín.\n\n\nNejlepším střelcem ročníku se stal útočník Zdeněk Klesnil z Opavy, který soupeřům nastřílel 14 branek.\n\n\nZdroj: \nPoznámky:\n\nJosef Květon (2/0/0),\nOtakar Novák (26/0/19) –\nPetr Cigánek (28/1),\nVladimír Čáp (28/4),\nRené Formánek (24/1),\nMichal Furik (1/0),\nJiří Furik (1/0),\nMilan Halaška (27/11),\nAleš Chmelíček (16/7),\nRostislav Kiša (5/0),\nZdeněk Klesnil (23/14),\nLubor Knapp (26/2),\nJaroslav Kolínek (27/0),\nDavid Korčián (5/1),\nLukáš Křeček (10/3),\nMartin Neubert (6/0),\nZdeněk Partyš (26/3),\nLumír Sedláček (8/0),\nJan Schaffartzik (5/1),\nRoman Švrček (7/1),\nMichal Vyskočil (26/4),\nRobin Wirth (16/1),\nVáclav Zapletal (23/2),\nDušan Žmolík (19/6) –\ntrenér Josef Mazura\n\n"}
{"id": "589965", "url": "https://cs.wikipedia.org/wiki?curid=589965", "title": "Dobrovolný svazek obcí - Mikroregion Slušovicko", "text": "Dobrovolný svazek obcí - Mikroregion Slušovicko\n\nDobrovolný svazek obcí – Mikroregion Slušovicko je sdružení právnických osob v okresu Zlín, jeho sídlem jsou Slušovice a jeho cílem je rozvoj regionu. Sdružuje celkem 12 obcí a bylo založeno v roce 2006.\n\n\n"}
{"id": "589968", "url": "https://cs.wikipedia.org/wiki?curid=589968", "title": "Jędrzej Moraczewski", "text": "Jędrzej Moraczewski\n\nJędrzej Moraczewski (13. ledna 1870 Trzemeszno – 5. srpna 1944 Sulejówek) byl rakouský a polský socialistický politik z Haliče, na počátku 20. století poslanec Říšské rady, v meziválečném Polsku první předseda vlády (od listopadu 1918 do ledna 1919) a ministr polských vlád; poslanec Sejmu.\n\nV roce 1894 absolvoval polytechnickou akademii ve Lvově. Pracoval pak na zemském úřadu ve Lvově, ve východní Haliči a také v Dalmácii. Roku 1894 se stal členem Haličské Sociálně demokratické strany. Roku 1907 se stal členem říšského sněmu. V letech 1885–1893 byl aktivní v různých tajných studentských spolcích, s převážně nacionalistickou orientací. Později se zapojil do činnosti Polské sociálně demokratické strany v Haliči.\n\nNa počátku 20. století se zapojil i do celostátní politiky. Ve volbách do Říšské rady roku 1907 získal mandát v Říšské radě (celostátní zákonodárný sbor) za obvod Halič 28. Byl členem poslanecké frakce Klub polských sociálních demokratů. Mandát obhájil za týž obvod i ve volbách do Říšské rady roku 1911. Nyní byl členem parlamentní frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako vrchní stavební komisař státních drah. Na Říšské radě se profiloval jako obhájce zájmů státních zaměstnanců. Podporoval družstevnictví ve východní Haliči a od roku 1912 byl předsedou Jednoty konzumních družstev v Haliči.\n\nZa první světové války sloužil v období let 1914–1917 v 1. brigádě polských legií jako nadporučík. Na pozvání Józefa Piłsudského se stal roku 1914 členem Nejvyššího národního výboru (\"Naczelny Komitet Narodowy\") a v ruském záboru Polska agitoval pro nezávislý polský stát. Kvůli své protiněmecké agitaci byl roku 1917 zatčen, ale po intervenci Říšské rady brzy propuštěn. 22. května 1917 prezentoval na Říšské radě rezoluci Polského klubu, v níž se požadoval samostatný polský stát. Navázal kontakty s českou opozicí. Poté, co byl Piłsudski v červenci 1917 zatčen, převzal Moraczewski vedení tajné polské organizace, která si za cíl vzala sjednocení levicových politických sil podporujících samostatnost.\n\nOd 6. listopadu 1918 do 17. listopadu 1918 byl ministrem dopravy provizorní vlády Polské republiky v Lublinu v kabinetu Ignacyho Daszyńského. Následně až do 29. prosince 1918 si toto portfolio udržel i v první řádné vládě Polské republiky. V ní zastával od 18. listopadu 1918 do 16. ledna 1919 post předsedy vlády. V roce 1920 se jako dobrovolník zúčastnil polsko-sovětské války, v níž bojoval v hodnosti majora. V letech 1919–1927 byl poslancem Sejmu a předsedal poslaneckému klubu Polské socialistické strany. V období let 1919–1925 byl také členem nejvyššího vedení strany. Zastával i funkci vicemaršálka (místopředsedy) Sejmu. V polovině 20. let se vrátil do vládních funkcí. Od 20. listopadu 1925 do 7. února 1926 (ve vládě Aleksandra Skrzyńského) a opět od 2. října 1926 do 29. prosince 1929 (v takzvaných sanačních vládách) působil jako ministr veřejných prací.\n\nPodporoval Józefa Piłsudského během květnového převratu v roce 1926. Následujícího roku byl proto vyloučen z Polské socialistické strany. V roce 1928 se stal redaktorem provládního listu \"Przedświt\", který kriticky vystupoval proti polským socialistům. Od roku 1931 působil v čele centrály odborových svazů, která byla rovněž orientována provládně.\n\nZemřel 5. srpna 1944, když jeho dům zasáhla kulka vystřelená sovětským vojákem. Na místě byl mrtev.\n"}
{"id": "589969", "url": "https://cs.wikipedia.org/wiki?curid=589969", "title": "Frying pan", "text": "Frying pan\n\nFrying pan (oficiální číslo modelu je A-22) byla první elektrická kytara. Navrhl ji George Beauchamp a následně byla vyrobena firmou Rickenbacker Electro. Byla to vlastně steel kytara a tímto způsobem byla i zkonstruována kvůli velké popularitě hawajské hudby v období 30. let 20. století. Tělo \"pánve\" je vyrobeno z hliníku. Na těle je umístěn jeden snímač tvaru podkovy, který přechází pod struny. Beauchamp a Adolf Rickenbacker začali s výrobou v roce 1932, ale když Beauchampovi nebyl na jeho vynález udělen patent (až do roku 1937), ostatní kytarové společnosti mohly jeho poznatky bez obtíží využívat.\n\nBěhem 30. let se hawajská hudba v USA a Kanadě těšila velké popularitě. V tomto stylu hudby se používala kytara jako hlavní melodický nástroj a akustická kytara nedokázala zprostředkovat zvuk v požadované hlasitosti. Beauchamp, který měl v hawajskou hudbu v oblibě a sám ji produkoval, použil magnetickou indukční cívku, podobnou té, která se nachází v telefonu, na svou ocelovou akustickou kytaru. Po tom jak zjistil, že jeho vynález produkuje neúnosné množství vedlejších šumů a zpětné vazby, které způsobovaly nežádoucí vibrace těla kytary, rozhodl se, že není možné s dostupnou technologií dosáhnout reprodukci akustického zvuku.\n\nBeauchamp byl povolán k vývoji Dobro kytary. Během této práce se seznámil s Adolphem Rickenbackerem, který vlastnil firmu, co vyráběla hliníkové rezonátory a jejich společným výtvorem byla lap steel kytara s pevným hliníkovým tělem a krkem.\n\n"}
{"id": "589973", "url": "https://cs.wikipedia.org/wiki?curid=589973", "title": "Bylo nás pět (seriál)", "text": "Bylo nás pět (seriál)\n\nBylo nás pět je český televizní seriál z roku 1994 od Ondřeje Vogeltanza, který se vysílal na kanálu České televize. Premiéra proběhla v lednu 1995. Seriál je inspirovaný stejnojmennou knihou od Karla Poláčka. Režie seriálu se ujal Karel Smyczek.\n\nSeriál celkem čítá šest hodinových dílů a těší se stálému opakování na televizních obrazovkách a zájmu diváků.\n\nSeriál se odehrává za první republiky ve třicátých letech 20. století. Děj sleduje postavu malého chlapce Petra Bajzy (Adam Novák), který společně se svými přáteli Čeňkem Jirsákem (Jaroslav Pauer), Antonínem Bejvalem (Štěpán Banyovszký), Edou Kemlinkem (Jan Brynych) a Pepkem Zilvarem (Jan Müller) zažívají nejrůznější dobrodružství, za která jsou většinou fyzicky potrestáni od svých rodičů. Děj však sleduje také osud Petrovy rodiny a začínající vztah Kristýny (Barbora Srncová) a mladého sukničkáře Pivody (Jiří Langmajer).\n\n\n\nNa převedení románu od Karla Poláčka se podílel Ondřej Vogeltanz, Karel Smyczek a Helena Slavíková. Seriál je doplněn motivy i z jiných Poláčkovách knih jako například z knihy \"Okresní město\". V románu také nejsou tolik vyobrazeny postavy rodiny, chybí mezi členy jakýkoliv vztah. Vogeltanz s Smyczekem vybudovali mezi nimi vztahy.\n\nNatáčení probíhalo 130 dní ve městě Kouřim a interiéry pak v ateliérech na Barrandově.\n\nPrvní myšlenkou režiséra bylo, že roli matky Petra Bajzy by měla hrát Libuše Šafránková, která však roli odmítla s tím, že v poslední době hrála samé maminky a mohla by se opakovat. Nakonec postavu paní Bajzové obsadila Dagmar Veškrnová. Roli pana Fajsta měl hrát František Filipovský, po jeho smrti však dostal roli Stanislav Zindulka. Filipovskému je v seriálu vzdán hold visícím obrazem na zdi. Do obsazení zasahovala také televize, která chtěla, aby postavu pana Bajzy hrál Viktor Preiss nebo Josef Abrhám. Produkce zvala herce na kamerové zkoušky, podle kterých se později rozhodovala a koukala hlavně na to, jak herci zapadají do celkové atmosféry. Podobně to bylo i u dětských rolích. Role Petra Bajzy byla obsazena Novákem, když si ho Veškrnová posadila na klín a povídala si s ním. Produkce viděla, že k sobě neuvěřitelně pasují a měli by spolu hrát. Největším problémem bylo obsadit postavu Pepka Zilvara, jelikož skoro v každém obraze kouřil cigaretu. Na konec byl do role obsazen Müller, kterého našla asistentka režie Milena Kropáčková. Problém s cigaretami byl vyřešen ve chvíli, kdy dorazil na kamerové zkoušky s vlastní krabičkou.\n\n"}
{"id": "589974", "url": "https://cs.wikipedia.org/wiki?curid=589974", "title": "Gat (kibuc)", "text": "Gat (kibuc)\n\nGat ( גַּת, v oficiálním přepisu do angličtiny Gat (Qibbuz)) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 144 metrů v pobřežní nížině, v regionu Šefela. Jižně od vesnice protéká řeka Lachiš, na severní straně je to vádí Nachal Guvrin. Na západní straně začíná vádí Nachal Komem.\n\nObec se nachází 22 kilometrů od břehu Středozemního moře, cca 49 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 3 kilometry severovýchodně od města Kirjat Gat. Gat obývají Židé, přičemž osídlení v tomto regionu je etnicky převážně židovské.\n\nGat je na dopravní síť napojen pomocí lokální silnice číslo 353, jež západně od vesnice ústí do dálnice číslo 40. Západně od vesnice probíhá též železniční trať z Tel Avivu do Beerševy, která zde ale nemá stanici. Podél východního okraje kibucu vede dálnice číslo 6 (\"Transizraelská dálnice\").\n\nGat byl založen v roce 1941. Podle jiného zdroje došlo ke vzniku kibucu až v únoru 1942. Jeho zakladateli byli členové sionistického mládežnického hnutí ha-Šomer ha-Ca'ir, kteří do tehdejší mandátní Palestiny přišli z Polska, Jugoslávie a Rakouska.\n\nKoncem 40. let měl kibuc rozlohu katastrálního území 4 980 dunamů (4,98 kilometrů čtverečních). Během války za nezávislost v roce 1948 probíhaly v této oblasti těžké boje soustředěné okolo arabské vesnice al-Faludža, kde se nacházela koncentrace egyptských invazních jednotek. Kibuc byl tehdy obléhán a vystaven trvalému ostřelování. Děti a ženy byly v průběhu bojů evakuovány. V roce 1949 oblast ovládla izraelská armáda a evakuovaní se vrátili do svých domovů. Roku 1950 začala obnova zničené vesnice. Populaci zároveň posílila další osadnická skupina z Brazílie.\n\nRoku 1952 byly poblíž vesnice zřízeny umělé vodní nádrže pro chov ryb. Roku 1953 se otevřel plavecký bazén. Roku 1962 byla obec napojena na Národní rozvaděč vody. Roku 1976 byla otevřena nová společná jídelna a roku 1982 nový plavecký bazén. Od roku 1986 tu funguje nové zdravotní středisko. Počátkem 90. let 20. století procházela vesnice hospodářskou krizí. V roce 1988 zavedl kibuc rodinnou výchovu a zrušil společné ubytování dětí. Počátkem 21. století pak proběhla privatizace kibucu, kdy jsou jeho členové odměňováni individuálně, podle vykonané práce. Místní ekonomika je založena na zemědělství (polní plodiny, pěstování citrusů, chov dobytka) a potravinářském průmyslu (firma Primor - produkce ovocných džusů). Část obyvatel za prací dojíždí mimo obec. Vesnice prochází stavební expanzí o 28 nových rodinných domů. Roku 1997 zde byla otevřena základní škola určená i pro děti z okolních vesnic.\n\nKibuc dostal název po stejnojmenném sídlu Gat, které se v tomto regionu rozkládalo ve starověku.\n\nPodle údajů z roku 2014 tvořili naprostou většinu obyvatel v Gat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 703 lidí. Od roku 2008 ovšem populace prudce rostla. V roce 2014 stoupla o 4,9 %.\n\n\n"}
{"id": "589976", "url": "https://cs.wikipedia.org/wiki?curid=589976", "title": "Šumavský pivovar Vimperk", "text": "Šumavský pivovar Vimperk\n\nPivo ve Vimperku produkovaly dva pivovary. První, zámecký vařil pivo již před rokem 1547 (nazýval se Rožmberský, později Schwarzenberský). Druhý byl měšťanský (od roku 1598). Výroba piva ve Vimperku dosáhla největšího rozmachu v 19. století. \nPoslední pivovar (Schwarzenberský, po roce 1948 patřil pod Jihočeské pivovary) byl uzavřen v roce 1967.\n\nNa tuto pivní tradici města Vimperk navazuje soukromý minipivovar s názvem \"Šumavský pivovar\". \n\nJeho roční produkce je 300 hl. \n\n\nVeškeré pivní tácky pivovaru Vimperk\n\n"}
{"id": "589977", "url": "https://cs.wikipedia.org/wiki?curid=589977", "title": "Grand Prix Mexika", "text": "Grand Prix Mexika\n\nGrand Prix Mexika (španělsky: \"Gran Prémio de México\", anglicky: \"Mexican Grand Prix\") je jedním ze závodů mistrovství světa vozů Formule 1, pořádané Mezinárodní automobilovou federací. Tradičním termínem je od roku 2015 měsíc říjen a místem je trať Autódromo Hermanos Rodríguez v Mexico City, hlavním městě Mexika.\n\nGrand Prix Mexika se konala poprvé 4. listopadu 1962 na okruhu Magdalena Mixhuca. Okruh byl první mezinárodní závodní tratí v Mexiku a byl zbudován v parku uvnitř města Mexico City. Umístění okruhu je pro závodníky i pro závodní techniku velmi náročné, protože se nachází ve výšce 2240 metrů nad mořem, byla velmi hrbolatá kvůli nestálému podloží a jeho součástí byla rychlá 180stupňová zatáčka Peraltada, která je zároveň nájezdem na cílovou rovinku. V letech 1962 až 1970 se Grand Prix Mexika konala na konci října a uzavírala kalendář šampionátu.\n\nHned první Grand Prix byla poznamenaná smrtí mladé domácí hvězdy Ricarda Rodrígueze, který nepřežil havárii právě v rychlé zatáčce Peraltada. V roce 1964 zde získal titul mistra světa jezdců John Surtees, který po dramatickém závodě porazil Grahama Hilla o jediný bod. Hill si spravil chuť o několik let později, kdy v roce 1968 zde získal vítězství a titul mistra světa, když jeho soupeři Jackie Stewart a Danny Hulme závod nedokončili.\n\nNa začátku 80. let se na okruhu přejmenovaném po zemřelých pilotech, bratrech Rodríguezových jely pouze závody Indy Cars. V roce 1986 se do Mexika Formule 1 vrátila a své první vítězství zde získal Gerhard Berger. Od roku 1987 se závod přesunul v kalendáři na konec května, což zjednodušilo logistiku - závod se jel mezi Grand Prix Detroitu a Kanady; v roce 1992 se jel dokonce už v březnu. Problémy s hrbolatostí, negativní smogová situace a ekonomické problémy způsobily opětovnou odmlku z kalendáře Formule 1 po Grand Prix v roce 1992.\n\nV roce 2011 mexický miliardář Carlos Slim Domit (syn nejbohatšího muže planety Carlose Slima a člen prezídia Mezinárodní automobilové federace) odhalil plány, jak Grand Prix Mexika do kalendáře Formule 1 vrátit. Bernie Ecclestone potvrdil v červenci 2014 podepsání dohody o pořádání Grand Prix na 5 let. Mezinárodní automobilová federace závod zařadila do oficiálního programu až v kalendáři pro sezónu 2015, vydaném 3. prosince 2014. Prvním vítězem se stal Nico Rosberg, o rok později zde zvítězil bývalý týmový kolega z Mercedesu Lewis Hamilton.\n\n\n<nowiki>*</nowiki> Byl vyráběn Cosworth\n<nowiki>**</nowiki> Byl vyráběn Renault\n"}
{"id": "589982", "url": "https://cs.wikipedia.org/wiki?curid=589982", "title": "Třída Jacob van Heemskerck", "text": "Třída Jacob van Heemskerck\n\nTřída Jacob van Heemskerck je třída fregat nizozemského královského námořnictva. Skládá se z jednotek \"Jacob van Heemskerck\" (F 812) a \"Witte de With\" (F 813), postavených loděnicí Royal Schelde v De Schelde a zařazených do služby v roce 1986. Celá třída je protiletadlovou variantou fregat třídy \"Kortenaer\". Jsou určeny zejména k velení protiponorkovým skupinám a jejich protiletadlové obraně. V roce 2005 byly obě fregaty prodány do Chile. Chilské námořnictvo je provozuje jako \"Almirante Latorre\" a \"Capitan Prat\". Jsou stále v aktivní službě.\n\nObě dvě fregaty této třídy postavila nizozemská loděnice Koninklijke Maatschappij de Schelde ve Flushingu.\n\nJednotky třídy \"Jacob van Heemskerck\":\n\nHlavňovou výzbroj tvoří pouze jeden systém blízké obrany Goalkeeper CIWS s jedním rotačním kanónem ráže 30 mm. K ničení hladinových lodí slouží dva čtyřnásobné odpalovací kontejnery protilodních střel Boeing Harpoon s dosahem 120 kilometrů. K ničení vzdušných cílů slouží jednoduché vypouštěcí zařízení protiletadlových řízených střel Standard SM-1MR (třída \"Kortenaer\" nese na jeho místě hangár). Pro blízkou obranu proti letadlům a protilodním střelám slouží protiletadlové řízené střely Sea Sparrow, uložené v osminásobném kontejneru na přídi lodi. Lodě též nesou dva dvojité 324mm protiponorkové torpédomety. Na zádi je přistávací plocha pro jeden protiponorkový vrtulník, v Nizozemsku Lynx.\n\nPohonný systém je typu COGOG s dvojicí plynových turbín. Jedna je pro ekonomickou plavbu, zatímco druhá se připojí v bojové situaci. Fregaty dosahují nejvyšší rychlosti 30 uzlů.\n"}
{"id": "589987", "url": "https://cs.wikipedia.org/wiki?curid=589987", "title": "Filip Tomsa", "text": "Filip Tomsa\n\nFilip Tomsa (* 20. dubna 1984 Mladá Boleslav) je český herec.\n\nPochází z Bezna u Mladé Boleslavi. Na základní školu chodil do Bezna, ale ještě navštěvoval Základní uměleckou školu v Benátkách nad Jizerou. Poté absolvoval hudebně dramatický obor na konzervatoři v Praze. Momentálně je druhým rokem v angažmá v Městském divadle v Mladé Boleslavi. Hraje zde hlavní roli v inscenaci \"Marius a Fanny\" Marcela Pagnola a menší role má ve hrách \"Tartuffe\", \"Peer Gynt\" a \"Příběh koně\". Kromě toho hostuje v Divadle na Vinohradech. Tam si už zahrál v inscenaci \"Tomáš Beckett\", v současnosti ho můžeme vidět ve hře \"Jistě, pane ministře\" a s kolegy právě zkouší \"Richarda II\". Již během studia na Pražské konzervatoři si zahrál na scéně Národního divadla ve \"Smrti Hippodamie\" a v divadle Kolowrat ve hře \"Ruce Venušiny\". Hostoval také v Černém divadle Jiřího Srnce v představení \"Petr Pan\".\n\nVěří ve smysl karmy a minulých životů.\n\nOd března 2011 se spekulovalo o vztahu s mluvčí seriálu \"Ordinace v růžové zahradě\", Evou Mešťákovou. Ve čtvrtek 8. března 2012 se konala tajná rodinná svatba v golfovém klubu Malevil v Heřmanicích v Podještědí po dvouleté známosti.. Ve středu 10. října 2012 se jim narodila prvorozená dcera Rozálie (měřila 51 centimetrů a vážila 3,9 kilogramů). Po čase přibyla ještě druhá dcera. S rodinou bydlí na pražském Žižkově.\n\n\n\n\n"}
{"id": "589988", "url": "https://cs.wikipedia.org/wiki?curid=589988", "title": "Lombocký průliv", "text": "Lombocký průliv\n\nLombocký průliv (indonésky: Selat Lombok) je název průlivu mezi ostrovy Bali a Lombok. Nachází se východně od ostrova Jáva v souostroví Malé Sundy a odděluje Balijské moře od Indického oceánu.\n\nPrůliv je 60 km dlouhý, v nejužším bodě má šířku 18 km, v nejširším bodě 40 km a jeho maximální hloubka dosahuje 250 m. Představuje důležitou námořní cestu, zejména pro lodě s hlubším ponorem, které nemohou využít mělký Malacký průliv.\n\nVzhledem ke své hloubce představuje také důležitou biogeografickou hranici - probíhá zde Wallaceova linie, která odděluje oblast s asijskou faunou od oblasti Wallacey se směsí asijských a australských společenstev.\n"}
{"id": "589989", "url": "https://cs.wikipedia.org/wiki?curid=589989", "title": "Adam Novák", "text": "Adam Novák\n\nAdam Novák (* 17. června 1980 Praha) je český herec a scénograf. Stal se známým především rolí Petra Bajzy v seriálu \"Bylo nás pět\". Má bratra Štěpána a mladší sestru Sandru Novákovou, se kterou si zahrál v témže seriálu.\n\nV dětství účinkoval v recitačním souboru a hrál v dětském muzikálu \"Ruty šuty Arizona Texas\".\nVystudoval Uměleckou průmyslovou školu scénografickou. Hrál v pražském divadle Rokoko ve hře \"Rychlé šípy\". Je také výtvarníkem – maluje, vytváří sochy a navrhuje dekorace. Pracuje také jako scénograf. Je ženatý a žije v Praze.\n\n\n"}
{"id": "589993", "url": "https://cs.wikipedia.org/wiki?curid=589993", "title": "CHERUB", "text": "CHERUB\n\nCHERUB je série špionážních románů pro děti i dospělé, které napsal anglický spisovatel Robert Muchamore. Příběh vypráví o speciální divizi Britské tajné služby jménem \"CHERUB\", která jako špióny zaměstnává sirotky ve věku 10-17 let.\n\nZe začátku se příběh soustřeďuje na Jamese Adamse, který vstupuje do organizace CHERUB a plní své tajné mise. Později se příběh stočí k Jamesově sestře Lauren a několika dalším postavám. Původní série 12 knih postupuje od Jamesova vstupu do CHERUBu až do jeho odchodu v 17 letech.\n\n"}
{"id": "589994", "url": "https://cs.wikipedia.org/wiki?curid=589994", "title": "Jin-čchuan", "text": "Jin-čchuan\n\nJin-čchuan ( , pchin-jinem \"Yinchuan\", doslova \"stříbrná řeka\") je město a městská prefektura v Čínské lidové republice, hlavní město autonomního regionu Ning-sia.\n\nNa ploše 4 467 čtverečních kilometrů zde žije 1,65 miliónu obyvatel.\n\nMezinárodní letiště Jin-čchuan Che-tung leží přibližně pětadvacet kilometrů jihovýchodně od centra města.\n\n\n"}
{"id": "590002", "url": "https://cs.wikipedia.org/wiki?curid=590002", "title": "Gat", "text": "Gat\n\nPojem Gat může označovat:\n\n\n\n"}
{"id": "590007", "url": "https://cs.wikipedia.org/wiki?curid=590007", "title": "Kfar Menachem", "text": "Kfar Menachem\n\nKfar Menachem ( כְּפַר מְנַחֵם, doslova „\"Menachemova vesnice\"“, v oficiálním přepisu do angličtiny Kefar Menahem, přepisováno též Kfar Menahem) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 116 metrů na okraji pobřežní nížiny, v regionu Šefela.\n\nObec se nachází 20 kilometrů od břehu Středozemního moře, cca 38 kilometrů jihojihovýchodně od centra Tel Avivu, cca 38 kilometrů jihozápadně od historického jádra Jeruzalému a 8 kilometrů východně od města Kirjat Mal'achi. Kfar Menachem obývají Židé, přičemž osídlení v tomto regionu je etnicky převážně židovské. Výjimkou je malá arabská vesnice al-Azi 2 kilometry jihozápadně odtud.\n\nKfar Menachem je na dopravní síť napojen pomocí lokální silnice číslo 383. Západně od vesnice probíhá železniční trať z Tel Avivu do Beerševy, která zde ale nemá stanici. Podél západního okraje kibucu vede také dálnice číslo 6 (\"Transizraelská dálnice\").\n\nKfar Menachem byl založen v roce 1937. Pojmenován je podle sionistického aktivisty Menachema Usiškina. Osadnická skupina se utvořila již roku 1932 a pobývala pak několik let v dnešním centrálním Izraeli. Kibuc vznikl jako opevněná osada typu Hradba a věž 28. července 1937, ale první osadníci se zde neudrželi. Roku 1939 je nahradila nová osadnická skupina. Šlo o Židy z Polska a USA. Ti zde trvalé osídlení zřídili 6. prosince 1939.\n\nBěhem války za nezávislost v roce 1948 tuto oblast ovládla izraelská armáda a tehdy skončilo i arabské osídlení v tomto regionu, s výjimkou rodiny al-Azi, která měla s obyvateli kibucu přátelské styky a její osada zůstala zachována.\n\nKoncem 40. let měl kibuc rozlohu katastrálního území 4 771 dunamů (4,771 kilometrů čtverečních). V 50. letech 20. století byl kibuc jedním z předních producentů drůbeže v Izraeli. Na přelomu 20. a 21. století prošel privatizací a zbavil se prvků kolektivismu v hospodaření. Obec plánuje stavební expanzi (150 nových rodinných domů, z nichž 100 je již uváděno jako obydlených). Velká část obyvatel pracuje mimo obec, část se nadále zabývá zemědělstvím (chov drůbeže, polní plodiny, sadovnictví). Funguje tu regionální střední škola, plavecký bazén, zdravotní středisko a kulturní středisko.\n\nPodle údajů z roku 2014 tvořili naprostou většinu obyvatel v Kfar Menachem Židé – cca 1200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1300 osob).\n\nJde o menší obec vesnického typu s  populací, která po dlouhodobé stagnaci začala po roce 2006 prudce narůstat. K 31. prosinci 2014 zde žilo 1275 lidí. Během roku 2014 populace stoupla o 2,7 %.\n\n\n"}
{"id": "590010", "url": "https://cs.wikipedia.org/wiki?curid=590010", "title": "Grand Prix Maroka", "text": "Grand Prix Maroka\n\n"}
{"id": "590011", "url": "https://cs.wikipedia.org/wiki?curid=590011", "title": "Adam Kszczot", "text": "Adam Kszczot\n\nAdam Kszczot (* 2. září 1989, Opoczno, Lodžské vojvodství) je polský atlet, běžec, trojnásobný mistr Evropy v běhu na 800 metrů v hale i venku.\n\nV roce 2007 získal bronz na juniorském mistrovství Evropy v nizozemském Hengelu. O rok později doběhl na MS juniorů v Bydhošti ve finále na čtvrtém místě v čase 1:47,91. Na vítěze Abubakera Kakiho ze Súdánu ztratil v cíli více než dvě sekundy.\n\nČtvrtý skončil také na halovém ME 2009 v italském Turíně. Ve stejném roce se stal v litevském Kaunasu mistrem Evropy do 22 let. Na Mistrovství světa v atletice 2009 v Berlíně skončil v semifinále na celkovém 14. místě a do desetičlenného finále nepostoupil.\n\nV roce 2010 vybojoval bronzovou medaili na halovém MS v katarském Dauhá a na evropském šampionátu v Barceloně.\n\nV letech 2011 a 2013 se stal halovým mistrem Evropy v běhu na 800 metrů, v roce 2014 pak zvítězil na této trati i na evropském šampionátu pod širým nebem. Tento titul obhájil v Amsterdamu v roce 2016.\n\nTřetí titul halového mistra Evropy v běhu na 800 metrů vybojoval v roce 2017.\n\nNa světovém šampionátu v této disciplíně získal dvakrát stříbrnou medaili – v letech 2015 a 2017.\n\nTřetí evropský titul v běhu na 800 metrů vybojoval na šampionátu v roce 2018.\n\n"}
{"id": "590039", "url": "https://cs.wikipedia.org/wiki?curid=590039", "title": "Karl Wolff", "text": "Karl Wolff\n\nKarl Friedrich Otto Wolff (Himmler ho přezdíval „\"Wölffchen\"“), (13. května 1900 – 17. července 1984) vysoce postavený nacista, SS-Obergruppenführer a generál Waffen-SS. Šéf osobního štábu Reichsführera-SS, pobočník Heinricha Himmlera, spojovací důstojník SS v Hitlerově hlavním stanu a nejvyšší velitel SS a policie v Itálii.\n\nKarl Wolff se narodil v německém Darmstadtu. Jeho otec byl soudce okresního soudu Dr. Carl Wolff a svému synu přezdíval \"\"Karele\"\" (Tato přezdívka Wolffovi zůstala až do smrti v roce 1984). V Darmstadtu Wolff vystudoval gymnázium a hned po maturitě (v roce 1917) se dal do armády. Byl odvelen na západní frontu, kde byl vyznamenán Železným křížem 1. a 2. třídy.\n\nPo válce vstoupil Wolff do dvouletého učení ve Frankfurtu nad Mohanem, do Banky bratří von Bethmannů. V roce 1923 si vzal Friedu von Römheld a spolu s ní se odstěhoval do Mnichova, kde začal pracovat u Německé banky. Po roce 1924 si našel práci u mnichovské firmy \"Annoncen-Expedition Walther von Danckelmann\", ale v roce 1925 si zakládá vlastní firmu \"Annoncen-Expedition Karl Wolff - von Römheld.“.\n\nPo hospodářské krizi, v roce 1931, se začal Wolff zajímat o radikální strany, které nabízely politickou a hospodářskou pomoc. 7. října 1931 vstupuje do NSDAP a do SS. V roce 1932 byl povýšen na SS-Sturmführera a v roce 1933 se stal osobním pobočníkem Heinricha Himmlera a členem Reichstagu. V roce 1943 odešel jako nejvyšší vůdce SS a policie do Itálie, kde jako zplnomocněný generál Wehrmachtu kontroloval od 26. července 1944 Mussoliniho vládu v Saló. Ke konci války si porážku Německa uvědomil i Wolff a tak navázal kontakty s americkou tajnou službou ve Švýcarsku. 29. dubna 1945 dosáhl předčasného příměří v severní Itálii. \n\nPři Norimberském procesu s válečnými zločinci vystupoval Wolff jako svědek obžaloby. Sám byl v roce 1949 odsouzen ke čtyřem letům vězení. Po svém propuštění (v roce 1953) byl znovu souzen (v roce 1964) za napomáhání k vraždě 300 000 Židů. Byl odsouzen k 15 letům vězení, ale již roku 1969 byl propuštěn ze zdravotních důvodů. Karl Wolff zemřel roku 1984 v německém Rosenheimu.\n\n"}
{"id": "590046", "url": "https://cs.wikipedia.org/wiki?curid=590046", "title": "Henry Molaison", "text": "Henry Molaison\n\nHenry Gustav Molaison (26. února 1926 - 2. prosince 2008), lépe známý jako H. M. či HM, byl pacient s poruchou paměti. Byl široce studován od pozdních padesátých let 20. století až do své smrti. Jeho případ hrál velmi důležitou roli v rozvoji teorií, které vysvětlují vztah mezi funkcí mozku a pamětí, a ve vývoji kognitivní neuropsychologie, oboru psychologie, který si klade za cíl porozumět tomu, jak struktura a funkce mozku souvisí s konkrétními psychologickými procesy. Před smrtí sídlil v ústavu péče nacházejícím se ve Windsor Locks, Connecticut, kde byl předmětem probíhajícího vyšetřování. Jeho mozek se teď nachází v UC San Diegu, kde byl rozporcován na histologické části 4. prosince 2009. Henry miloval luštění křížovek, hraní binga, dívaní se na televizi a stýkaní se s lidmi, kteří se o něj starali. \n\nH. M. trpěl nezvladatelnou epilepsií, která byla často -- i když nerozhodně -- připisována nehodě, kterou utrpěl v devíti letech, když ho přejelo kolo. Trpěl parciálními záchvaty mnoho let, a pak několika tonicko-klonickými záchvaty po svých šestnáctých narozeninách. Roku 1953 se pan H. M. obrátil na Williama Scovillea, chirurga na nemocnici Hartford, pro léčbu.\n\nScoville lokalizoval epilepsii pana H. M. v jeho levých a pravých vnitřních částech spánkového mozkového laloku a navrhl jejich chirurgickou resekci (vyříznutí) jako léčbu. 1. září 1953, Scoville odstranil části spánkového laloku pana H. M. na obou stranách jeho mozku. H. M. ztratil přibližně dvě třetiny svého hipokampu, parahipokampálního závitu, a amygdaly. Jeho hipokampus vypadal naprosto nefunkčně, neboť zbývající 2 cm tkáně hipokampu vypadají atroficky a protože celá entorinální kůra, která tvoří hlavní smyslové vstupy do hipokampu, byla zničena. Některé části jeho anterolaterální temporální kůry byly také zničeny.\n\nPo operaci -- která byla úspěšná ve svém hlavním cíli regulování jeho epilepsie -- trpěl těžkou anterográdní amnézií: i když jeho pracovní paměť a procedurální paměť byly neporušené, nedokázal uložit nové události do dlouhodobé paměti. Podle některých vědců (např. Schmolck, Kensinger, Corkin, & Squire, 2002), byla panu H. M. narušena jeho schopnost tvořit nové sémantické znalosti, ale výzkumníci debatují rozsah tohoto poškození. Trpěl také mírnou retrográdní amnézií, a nedokázal si vzpomenout na většinu událostí 1-2 roky období před svou operací, ani některé události z doby až 11 let dříve, což znamená, že jeho amnézie byla časově stupňovaná. Na druhou stranu jeho schopnost tvořit dlouhodobé procedurální vzpomínky byla neporušená, takže se mohl (například) učit novým motorickým dovednostem navzdory tomu, že by si na toto učení nemohl vzpomenout.\n\nPřípad byl poprvé ohlášen v novinách Scovillem a Brendou Milnerovou roku 1957.\n\nPan H. M. byl důležitý nejen díky poznání, které poskytl o poruchách paměti a amnézii, ale i díky tomu, že jeho přesná operace mozku umožnila dobré pochopení toho, jak konkrétní oblasti mozku mohou být spojeny s konkrétními procesy, o kterých se předpokládalo, že se dějí při tvoření paměti. Tímto způsobem poskytl důležité informace o patologii mozku a pomohl utvořit teorie o běžné funkci paměti.\n\nZvlášť jeho údajná schopnost plnit úkoly, které vyžadovaly vybavení věcí z krátkodobé paměti a procedurální paměti, ale ne z dlouhodobé epizodické paměti, naznačuje, že vybavování z těchto paměťových systémů může být zprostředkováváno, alespoň částečně, různými oblastmi mozku. Podobně jeho schopnost vybavit si dlouhodobé vzpomínky, které existovaly i před jeho operací, ale neschopnost vytvořit nové dlouhodobé vzpomínky, naznačuje, že kódování a vyhledávání informací z dlouhodobé paměti může také být zprostředkováno odlišnými systémy.\n\nStudie pacienta H. M. způsobila převrat v pochopení organizace lidské paměti. Poskytla široké spektrum důkazů na zamítnutí starých teorií, stejně jako na vznik nových teorií o lidské paměti, a to zejména o jejích procesech a skrytých nervových strukturách (srov. Kolb & Whishaw, 1996). V následujícím textu jsou uvedeny některé hlavní poznatky.\n\nMozek pana H. M. je předmětem nebývalé anatomické studie financované nadací Dana a Národní vědeckou nadací. Projekt, v čele s Jacopo Annesem, ředitelem The Brain Observatory na UC San Diego, poskytne kompletní mikroskopický přehled celého mozku a odhalí neurologický základ Henryho historického zhoršení paměti pod buněčným rozlišením. 4. prosince 2009, Annesova skupina získala 2401 plátků mozku s pouze 2 poškozenými plátky a 16 potenciálně problematickými plátky. Tato skupina teď plánuje druhou fázi projektu. \n\nCelkový stav pana H. M. byl popsán jako těžká anterográdní amnézie i jako časově odstupňovaná retrográdní amnézie (Smith & Kosslyn, 2007). Pan H. M. nedokázal tvořit nové dlouhodobé vzpomínky na nové událostí nebo nové sémantické znalosti - v podstatě žil v minulosti (Corkin, 2002). Vzhledem k tomu, že se u H. M. neprojevovalo žádné zhoršení paměti před operací, odstranění vnitřních částí spánkového mozkového laloku můžeme považovat za příčinu poruchy paměti. V důsledku toho mohou vnitřní části spánkové laloky být považovány za hlavní složku podílející se na vzniku sémantické a epizodické dlouhodobé paměti (srov. vnitřní části spánkových laloků popisovány jako konvergenční zóna k epizodickému kódování v Smith & Kosslyn, 2007). Další důkazy pro tento předpoklad byly získány studiemi na ostatních pacientech s poškozenými mediálními spánkovými strukturami (srov. Kolb & Whishaw, 1996; Scoville & Milner, 1957).\n\nPřes své příznaky amnézie, H. M. dopadl zcela běžně v testech inteligence, což naznačuje, že některé paměťové funkce (např. krátkodobé skladování, skladování slov, fonémů apod.) nebyly poškozeny chirurgií (Smith & Kosslyn, 2007; Corkin, 2002). Avšak u porozumění a produkce jazyka na úrovni vět, H. M. vykazoval stejné nedostatky a šetření jako u paměti (Mackay, James, Taylor & Marian, 2007). H. M. byl schopen si zapamatovat informace na krátké časové intervaly. Toto bylo otestováno v pokusu na operační paměti zahrnující vybavení si dříve předložených čísel. Ve skutečnosti jeho výkon nebyl o nic horší než u kontrolní skupiny (Smith & Kosslyn, 2007). Tento výsledek poskytuje důkaz, že pracovní paměť nespoléhá na středních spánkových strukturách. Dále podporuje obecné rozlišení mezi krátkodobým a dlouhodobým skladem v paměti (Kolb & Whishaw, 1996). Z velké části nedotčené vybavování slov pana H. M. je důkazem, že lexikální paměť je nezávislá na středních spánkových strukturách (Corkin, 2002).\n\nKromě jeho neporušených intelektuálních schopností a pracovní paměti, studie schopností Henryho Molaisona za účelem získání nových motorických schopností demonstrovaly zachované motorické učení (Corkin, 2002). Ve studii provedené Milnerovou na začátku 60. let, H. M. získal novou schopnost kreslení postavy při pohledu na její odraz v zrcadle (Corkin, 2002). Další důkazy pro neporušené motorické učení byly poskytnuty ve studii provedené Corkinovou (1968). V této studii byl H. M. testován na třech různých úkolech motorovického učení a prokázal plnou schopnost motorického učení ve všech třech úkolech. Jeho schopnost učit se určité postupy řešení problémů byla také prokázána v úkolu s hanojskými věžmi (Kolb & Whishaw, 1996).\n\nExperimenty zahrnující opakovaný priming (podněcování, spěšná instrukce) zdůraznily schopnost pana H. M. získat implicitní (na nevědomé úrovni) vzpomínky v porovnání s jeho neschopnosti získávat nové explicitní sémantické a epizodické vzpomínky (Corkin, 2002). Tyto nálezy poskytují důkaz, že paměť dovedností a opakováného primingu spoléhá na jiných nervových strukturách než vzpomínky na příhody a skutečností. Zatímco procedurální paměť a opakováné priming nespoléhají na středních spánkových strukturách odstraněných u H. M., sémantické a epizodické paměti na nich spoléhají (srov. Corkin, 1984).\n\nDisociace implicitních a explicitních schopností učit se u Henryho M. podél jejich zásadních nervových strukturách slouží jako důležitý příspěvek k našemu chápání lidské paměti: dlouhodobé vzpomínky nejsou jednotné a mohou být rozlišeny buď jako deklarativní či nedeklarativní (Smith & Kosslyn , 2007).\n\nPodle Corkinové (2002) studie paměťových schopností H. M. také poskytly porozumění týkající se nervových struktur odpovědných za prostorovou paměť a zpracování prostorových informací. Přes jeho obecnou neschopnost tvořit nové epizodické nebo faktuální dlouhodobé vzpomínky, stejně jako jeho těžké postižení v určitých testech prostorové paměti, H. M. byl schopen nakreslit poměrně podrobnou mapu topografického uspořádání svého bydliště. Toto zjištění je pozoruhodné, neboť H. M. se nastěhoval do tohoto domu pět let po své operaci a proto, vzhledem k jeho těžké anterográdní amnézii a poznatkům z jiných případů, obecné očekávání bylo, že získávání topografických vzpomínek by také bylo postiženo. Corkinová (2002) vyslovila hypotézu, že H. M. \"byl schopen vytvořit kognitivní mapu prostorového uspořádání domu v důsledku denního pohybu z místnosti do místnosti\" (str. 156).\n\nPokud jde o základní nervové struktury, Corkinová (2002) tvrdí, že schopnost H. M. získat půdorys je způsobeno částečně zachovalými strukturami jeho sítě pro prostorové zpracování (např. zadní část jeho parahipokampálního závitu). Mimo jeho topografickou paměť, H. M. vykazoval jistou úroveň učení v úloze zapamatování si/rozpoznání obrázku, stejně jako v testu rozpoznání známých tváří, ale v tomto druhém pouze tehdy, když mu byl poskytnut fonematický podnět. Úspěšný výkon H. M. v úloze rozpoznání obrázků by mohl být důsledkem zbylých částí jeho ventrálního perirhinal cortexu.\n\nKromě toho, Corkinová (2002) argumentuje, že navzdory všeobecné neschopnosti H. M. tvořit nové deklarativní vzpomínky se zdálo, že se mu podařilo získat malé a chudé informace týkající se veřejného života (např. podnícené vybavování jmen celebrit). Tato zjištění zdůrazňují význam zbylých extrahipokampálních míst u H. M. v sémantické a rozpoznávací paměti a obohacuje naše pochopení vzájemných vztahů mezi různými strukturami vnitřních částí spánkového mozkového laloku. Těžké oslabení u určitých prostorových úkolů poskytuje další důkazy o spojení hipokampu s prostorovou pamětí (Kolb & Whishaw, 1996).\n\nDalším přínosem H. M. k našemu chápání lidské paměti se týká nervových struktur konsolidačního procesu paměti, který je zodpovědný za tvoření stabilních dlouhodobých vzpomínek (Eysenck & Keane, 2005). H. M. odhalil takový druh časově odstupňované retrográdní amnézie, že si \"mohl ještě vybavit vzpomínky z dětství, ale měl potíže vzpomenout si na událostí, které se staly během let těsně před operací\" (Smith & Kosslyn, 2007, s. 214). Jeho staré vzpomínky nebyly porušeny, zatímco ty relativně nedávno od operace byly. To je důkaz, že starší vzpomínky z dětství nespoléhají na vnitřních částech spánkového mozkového laloku, zatímco novější dlouhodobé vzpomínky ano (Smith & Kosslyn, 2007). Předpokládá se, že střední spánkové struktury, které byly odstraněny v ordinaci, jsou spojeny s konsolidací vzpomínek takovým způsobem, že \"interakce mezi vnitřními částmi spánkového laloku a různými bočními kortikálními oblastmi pravděpodobně skladují vzpomínky mimo vnitřní části spánkových laloků tak, že pomalu tvoří přímé spojení mezi kortikálními reprezentacemi zkušenosti\"(Smith & Kosslyn, 2007, s. 214).\n\nSuzanne Corkinová, Profesorka behaviorální neurovědy na Oddělení mozku a kognitivních věd na MIT, má publikovat knihu o H. M. v roce 2010. \n\nHenry Molaison zbožňoval křížovky, které, on cítil, měly pozitivní vliv na jeho duševní ostrost, a byl fanouškem TV sitcomu \"Všichni v rodině.\" \n\n\n\n\n"}
{"id": "590049", "url": "https://cs.wikipedia.org/wiki?curid=590049", "title": "Hvězda (zámek)", "text": "Hvězda (zámek)\n\nZámek Hvězda v obci Opatov u Svitav byla jednopatrová obytná budova obdélníkového půdorysu s valbovou střechou, která sloužila jako obydlí hospodářských úředníků nebo nájemců dvora Hvězda. Dvůr Hvězda se nacházel ve stejnojmenné dominikální vsi poblíž rybníku Hvězda na území dnešní obce Opatov v okrese Svitavy. Poprvé byl doložen roku 1398 jako majetek litomyšlského biskupství, ves Hvězda je doložena v tereziánském katastru k roku 1757. Roku 1945 se dvůr stal majetkem státu, sídlil v něm Státní statek Česká Třebová. Objekt je dnes zaniklý, na místě se již nenacházejí žádné stopy.\n\n"}
{"id": "590051", "url": "https://cs.wikipedia.org/wiki?curid=590051", "title": "HM", "text": "HM\n\nSpojení písmen H a M může mít různé významy:\n\n\n"}
{"id": "590057", "url": "https://cs.wikipedia.org/wiki?curid=590057", "title": "Ruský Dálný východ", "text": "Ruský Dálný východ\n\nRuský Dálný východ ( ) je termín označující ruskou část území tradičně nazývaného Dálným východem, sahajícího zhruba od sibiřského jezera Bajkal na západě k pobřeží Tichého oceánu na východě. Jeho vymezení se přibližně shoduje s hranicemi Dálněvýchodního federálního okruhu. Největší města jsou Vladivostok a Chabarovsk.\n\nDálný východ nebyl pro svou odlehlost v dobrém spojení s centrem říše v evropské části Ruska. To se změnilo od konce 19. století, kdy byla otevřena Severní mořská cesta a vybudována Transsibiřská magistrála. I běžné námořní spojení, které dříve vedlo kolem Afriky či Jižní Afriky, se v té době zkrátilo po vybudování Suezského a Panamského průplavu.\n\nV období vlády Stalina zde byla vybudována organizace Dalstroj s centrem v Magadanu, která organizovala vězeňskou práci při těžbě v dolech a při stavbě silnic (Cesta kostí). Po Stalinově smrti došlo k reorganizaci a tábory byly přičlněny do správy Gulagu. Komplex táborů na řece Kolyma patří k nejznámějším oblastem táborů nucených prací v Sovětském svazu.\n\n"}
{"id": "590058", "url": "https://cs.wikipedia.org/wiki?curid=590058", "title": "Bjás", "text": "Bjás\n\nBjás, Biás nebo Beas (hindsky ब्यास, \"Byāsa,\" paňdžábsky ਬਿਆਸ, \"Biāsa,\" anglicky \"Beas River,\" sanskrtem विपाशा, \"Vipāśā)\" je řeka v severozápadní Indii.\n\nPramení ve státě Himáčalpradéš na jižních svazích pohoří Pír Pandžál, kde vytéká z posvátného jezera Bjáskund v nadmořské výšce 3694 m. Údolím Solang přitéká do města Manáli, důležité zastávky na trase k průsmyku Rohtang a přes údolí Čanábu dále do Ladaku. Od Manáli k jihu vede tato cesta právě údolím Bjásu. Řeka protéká okresním městem Kullú, stáčí se k západu a u průlomu himálajským předhůřím Siválik napájí údolní nádrž Pong. Poté vtéká do nížin Paňdžábu, stáčí se k jihu a u Harike na rozhraní okresů Amritsar, Kapúrthala a Firózpur se vlévá zprava do Satludže.\n"}
{"id": "590063", "url": "https://cs.wikipedia.org/wiki?curid=590063", "title": "Zabajkalsko", "text": "Zabajkalsko\n\nZabajkalsko (rusky \"Забайкалье, Zabajkal'e)\" je hornatá fyzickogeografická oblast na východ od jezera Bajkal na Sibiři v Rusku. Různí autoři definují jeho rozsah různě. Západní hranicí může být východní břeh jezera Bajkal, v tom případě by se Zabajkalsko překrývalo s Přibajkalskem. Pokud vyčleníme dvě oddělené oblasti Přibajkalsko a Zabajkalsko, povede jejich rozhraní mezi Barguzinským pohořím, Ikatským pohořím a Ulan-Burgasy na straně Přibajkalska a Stanovou vysočinou, Babanty a Vitimskou plošinou na straně Zabajkalska. Na severu přechází v Lenskou plošinu (Středosibiřská vysočina) podél řeky Leny. Na východě a jihovýchodě lze hranici vlastního Zabajkalska v užším smyslu vymezit podél řek Oljokma, Ňukža, Šilka a Arguň. Horský systém však pokračuje i za nimi dále na východ Aldanskou plošinou, Stanovým pohořím, hřbetem Tukuringra aj. Na pobřeží Ochotského moře pak přechází v pohoří Džugdžur, které již bývá řazeno k Východosibiřské vysočině. Na jihovýchodě hory klesají do Amursko-zejské roviny s hraniční řekou Amur. Na jih od Amuru leží pohoří Chingan v Číně, na jihovýchod od dolního Amuru pak pobřežní pásmo Sichote-Aliň.\n\n\n\n"}
{"id": "590066", "url": "https://cs.wikipedia.org/wiki?curid=590066", "title": "Cecilie Strádalová", "text": "Cecilie Strádalová\n\nCecilie Strádalová (3. listopadu 1923 Ostrava – 25. října 1994 Brno) byla česká operní pěvkyně – koloraturní sopranistka. V letech 1946–1982 byla přední zpěvačkou brněnské operní scény.\n\nMimo jiných zpívala též tyto role:\n"}
{"id": "590067", "url": "https://cs.wikipedia.org/wiki?curid=590067", "title": "Závody na horských kolech", "text": "Závody na horských kolech\n\nZávody na horských kolech se z cyklistických disciplín objevily jako poslední. Vznikly v 70. letech 20. století a vyvíjely se celá 80. léta. V roce 1990 se konalo první mistrovství světa. Popularita tohoto sportu rychle rostla a v roce 1996 byl zařazen do programu olympijských her. Ačkoliv má několik disciplín, v každé jde hlavně o skloubení techniky a fyzické síly jezdce.\n\nO vznik horského kola (MTB) se vedou spory a zásluhy si přivlastňují cyklisté z několika zemí. Většina ovšem uznává, že impulsem ke zrodu byly bicykly jezdců z Kalifornie, sestrojené na konci 70. let 20. století.\n\nCílem je postavit lehké a rychlé kolo, vývoj se tedy zaměřoval zejména na rám z karbonového vlákna a titanu, hydraulické diskové brzdy či systém řazení. Nic však nepomohlo víc než odpružení – žádné kolo se už bez něj neobejde, byť bylo dřív odmítáno jako těžké a nepotřebné.\n\n\nZávody na horských kolech se dělí na čtyři disciplíny: cross country (XC), sjezd (DH), fourcross (4X) a trial. Stále populárnějšími jsou i maratony v cross country.\n\n\nZávody na horských kolech jsou organizovány Mezinárodní cyklistickou unií (UCI), která sídlí ve Švýcarsku. V každé disciplíně se každoročně pořádá Světový pohár – série závodů po celém světě – a mistrovství světa. Obojí se řídí pravidly Mezinárodní cyklistické unie]]. Mezi olympijské disciplíny patří pouze závody cross country, a to od roku 1996. Národní seriály jsou organizovány příslušnými národními svazy, které jsou součástí Mezinárodní cyklistické unie.\n\n\n"}
{"id": "590071", "url": "https://cs.wikipedia.org/wiki?curid=590071", "title": "Władysław Byrka", "text": "Władysław Byrka\n\nWładysław Byrka (4. června 1878, Sambir, Rakousko-Uhersko – 27. září 1945, Edinburgh, Spojené království) byl polský právník, ekonom a politik druhé polské republiky.\n\nV letech 1917 – 1918 byl pracovník na ministerstvu státní pokladny Rakousko-Uherské říše. Po získání polské nezávislosti byl Byrka vedoucí ministerstva státní pokladny ve vládě Jędrzeje Moraczewského, roku 1920 se stal náměstkem ministra téhož resortu. Téhož roku se stal ředitelem Polského národního fondu pro úvěry a ředitel městského kreditního oddělení v Krakově.\n\nRoku 1922 se stal poslancem Sejmu za lidovou stranu, v roce 1928 se stal členem Bezpartijního bloku pro spolupráci s vládou. Byl předsedou parlamentního výboru pro rozpočet (1922 – 1927), předsedou parlamentního výboru na straně příjmů (1928 – 1930), v letech 1935 – 1938 vicemaršálek Sejmu.\n\nDo roku 1941 byl Byrka ředitel polské banky, kde protestoval proti devalvaci zlotého. Po útoku Třetí říše na Polsko v září 1939 odešel Byrka do Paříže a roku 1940 do Londýna. Do roku 1941 byl předsedou polské exilové vlády. Jeho následníkem v postu předsedy polské banky se stal Bohdan Winiarski.\n"}
{"id": "590075", "url": "https://cs.wikipedia.org/wiki?curid=590075", "title": "Jan Starý (lední hokejista)", "text": "Jan Starý (lední hokejista)\n\nJan Starý (* 7. února 1986, Pardubice) je český hokejový útočník. Většinu kariéry strávil v Pardubicích. Mezi jeho další působiště patří Jindřichův Hradec a Mountfield HK.\n\n\n"}
{"id": "590082", "url": "https://cs.wikipedia.org/wiki?curid=590082", "title": "Autogrotesky", "text": "Autogrotesky\n\nAutogrotesky (v anglickém originále Cars Toons) je animovaný televizní pořad studia Pixar. První řada nese podtitul \"Burákovy povídačky\" (anglicky \"Mater's Tall Tales\") a druhá \"Povídačky z Kardanové lhoty\" (anglicky \"Tales from Radiator Springs\").\n\nHlavní dvě postavy jsou Burák a Blesk McQueen z filmu \"Auta\". Pořad se vysílá na Disney Channel, Disney XD a ABC Family. Poprvé se Autogrotesky vysílaly dne 27. října 2008 v Americe. Nejedná se o exkluzivní pořad jen pro televize, nejdříve se objevil v kinech před filmem Bolt - pes pro každý případ. 2. listopadu 2010 pořad vyšel také na DVD, kde diváci mohli najít dvě nové epizody. V České republice se objevily Autogrotesky na českém Disney Channel v dubnu 2010.\n\nV každém díle vypráví \"Burák\" příběh o něčem, co v minulosti zažil. V každém příběhu se \"Burák\" ocitne v situaci, kde potřebuje něčí pomoc. A když se \"Blesk McQueen\" zeptá, jestli je vyprávění opravdu pravdivé, \"Burák\" odpoví: \"Copak si nevzpomínáš? Byl jsi tam přece taky!\". A hned potom vyprávění pokračuje s náhlou účastí i \"Bleska McQueena\". Následuje konec vyprávění a vždy se objeví nějaký důkaz, že příběh byl pravdivý. V každé epizodě účinkuje \"Burák\", Blesk McQueen, \"Mia a Tia\" (dvě červené fanynky Bleska McQueena, v Autogroteskách fandí Burákovi), a další auta.\n\n\n\n\n\n\n"}
{"id": "590084", "url": "https://cs.wikipedia.org/wiki?curid=590084", "title": "David Havíř", "text": "David Havíř\n\nDavid Havíř (* 18. dubna 1975, Brno) je český hokejový obránce. Většinu kariéry strávil v Pardubicích a ve Znojmě. Mezi jeho další působiště patří Brno, Viry–Châtillon, Chomutov a Liberec. Nyní působí v Technice Brno.\n\n\n"}
{"id": "590085", "url": "https://cs.wikipedia.org/wiki?curid=590085", "title": "Village suisse", "text": "Village suisse\n\nVillage suisse (česky \"Švýcarská vesnice\") je malá čtvrť v Paříži vytvořená u příležitosti světové výstavy v roce 1900. Nachází se v 15. obvodu poblíž Champ-de-Mars v oblasti ohraničené \"Avenue de Suffren\", \"Rue Dupleix\", \"Rue Alasseur\" a \"Avenue de Champaubert\".\n\nNa tomto místě byla postavena replika alpské vesnice ve Švýcarsku a obří kolo. Zatímco kolo bylo v roce 1937 demontováno kvůli další světové výstavě, napodobenina vesnice zůstala a začala být využívána jako bleší trh. V 70. letech byly dřevěné boudy nahrazeny souborem moderních budov a obchodníci se přestěhovali do přízemních obchodů.\n\nSoučasná výstavba zachovala pro vnitřní náměstí názvy švýcarských měst, které byly použity u původní švýcarské vsi (Bern, Lausanne atd.)\n\nDnes je Village suisse známá především pro obchody se starožitnostmi.\n"}
{"id": "590087", "url": "https://cs.wikipedia.org/wiki?curid=590087", "title": "Žalpė (přítok Šešuvisu)", "text": "Žalpė (přítok Šešuvisu)\n\nŽalpė je říčka v Litvě, v Žemaitsku, pravý přítok řeky Šešuvis. Protéká okresy Kelmė a Raseiniai. Pramení 4 km na západ od vsi Lioliai. Klikatí se v celkovém směru jižním. Vlévá se do Šešuvisu 1 km na západ od vsi Pašešuvys, 95,7 km od jeho ústí do řeky Jūra jako jeho pravý přítok.\n\n"}
{"id": "590088", "url": "https://cs.wikipedia.org/wiki?curid=590088", "title": "Obří kolo v Paříži", "text": "Obří kolo v Paříži\n\nObří kolo v Paříži (francouzsky \"Roue de Paris\") byla atrakce, která byla postavena k oslavě roku 2000 v Paříži na východní straně Place de la Concorde u vstupu do Tuilerijské zahrady. Kolo nechal sestrojit francouzský podnikatel a provozovatel lunaparků Marcel Campion.\n\nNa konci roku 2004 bylo přesunuto do Manchesteru v Anglii a v roce 2005 bylo instalováno v Nizozemsku v Amsterdamu.\n\nV květnu 2009 se kolo vrátilo zpět do Francie, když bylo přesunuto do zábavního parku u Antibes.\n\n"}
{"id": "590090", "url": "https://cs.wikipedia.org/wiki?curid=590090", "title": "Obří kolo v Paříži (1900)", "text": "Obří kolo v Paříži (1900)\n\nObří kolo v Paříži (francouzsky \"Grande Roue de Paris\") byla atrakce postavená v Paříži v roce 1900 u příležitosti světové výstavy na \"Avenue de Suffren\". Kolo mělo průměr 100 metrů a jeho autorem byl anglický inženýr Walter Basset. Bylo v provozu do roku 1937, kdy bylo demontováno, aby uvolnilo místo pro světovou výstavu roku 1937.\n\nV roce 2000 bylo obří kolo postaveno na Place de la Concorde u vstupu do Tuilerijské zahrady.\n"}
{"id": "590091", "url": "https://cs.wikipedia.org/wiki?curid=590091", "title": "Marcin Lewandowski", "text": "Marcin Lewandowski\n\nMarcin Przemysław Lewandowski (* 13. června 1987, Štětín) je polský atlet, běžec, mistr Evropy v běhu na 800 metrů z roku 2010 a halový mistr Evropy na 1500 metrů z let 2017 a 2019.\n\nMezinárodní kariéru započal v roce 2005 na juniorském mistrovství Evropy v litevském Kaunasu, kde v běhu na 1500 metrů obsadil sedmé místo.\n\nV roce 2006 se zúčastnil mistrovství světa v krosu v japonské Fukuoce, kde však v běhu na čtyři kilometry obsadil až 90. místo. Těsně pod stupni vítězů naopak skončil na juniorském MS v Pekingu, kde jako jediný Evropan ve finále osmistovky doběhl na čtvrtém místě v čase 1:48,25. Nejrychlejším v cíli byl Keňan David Lekuta Rudisha za 1:47,40.\n\nV roce 2007 se stal v Debrecínu mistrem Evropy do 22 let. Na letních olympijských hrách v Pekingu postoupil do semifinále, kde obsadil celkové 20. místo.\n\nV roce 2009 skončil na halovém ME v italském Turíně v běhu na 800 metrů na šestém místě. V témže roce vybojoval stříbrnou medaili na ME do 22 let v Kovnu a na Mistrovství světa v atletice 2009 v Berlíně doběhl ve finále v čase 1:46,17 na osmém místě.\n\nO rok později vybojoval v Barceloně na evropském šampionátu v čase 1:47,07 titul mistra Evropy. Stříbrný Brit Michael Rimmer byl o deset setin pomalejší a bronz vybojoval další Polák Adam Kszczot v čase 1:47,22.\n\nStříbrnou medaili v této disciplíně na evropském šampionátu získal v roce 2016.\n\nV letech 2015 a 2017 se stal halovým mistrem Evropy - nejdříve v běhu na 800 metrů, o dva roky později v běhu na 1500 metrů.\n\nDvojnásobně stříbrného úspěchu dosáhl v sezóně 2018. Na jaře se stal halovým vicemistrem světa v běhu na 1500 metrů, v létě vybojoval v této disciplíně druhé místo na evropském šampionátu v Berlíně.\n\nV březnu 2019 zvítězil v běhu na 1500 metrů na evropském halovém šampionátu v Glasgow.\n"}
{"id": "590093", "url": "https://cs.wikipedia.org/wiki?curid=590093", "title": "Vélodrome d'Hiver", "text": "Vélodrome d'Hiver\n\nVélodrome d'Hiver ( \"Zimní velodrom\"), zkráceně Vél' d'Hiv' byl cyklistický stadion v Paříži. Byl postaven v roce 1909 a zbořen 1959. Nacházel se na ulici \"Rue Nélaton\" v 15. obvodu. V roce 1942 sloužil jako koncentrační tábor pro několik tisíc židů před jejich deportací do vyhlazovacího tábora Auschwitz-Birkenau.\n\nNa počátku 20. století se cyklistické závody staly ve Francii oblíbenou podívanou ve městech, takže probíhala výstavba několika velodromů. Roku 1902 propagátor cyklistiky Henri Desgrange (1865-1940) pověřil architekta Gastona Lamberta, aby z Galerie des machines, bývalého výstavního pavilonu světové výstavy v roce 1889 ve čtvrti Grenelle, vytvořil cyklistickou závodní trať. Velodrom byl otevřen 20. prosince 1903 a rychle se stal populární. Město ovšem v roce 1909 vydalo rozhodnutí o zboření Galerie des machines kvůli rozšíření parku Champ-de-Mars, k čemuž došlo v následujícím roce. Henri Desgrange se proto rozhodl vybudovat v sousedství zcela nový stadion na rohu ulic \"Boulevard de Grenelle\" a \"Rue Nélaton\". Na nový stadion se vešlo 17.000 diváků, dráha měřila 250 m kolem velkého centrálního trávníku. Stadion osvětlovala velká okna ve střeše a přes tisíc žárovek.\n\nOd roku 1913 se zde jezdil cyklistický závod \"Šest dnů v Paříži\" (Six jours de Paris), který byl velmi populární mezi světovými válkami.\n\nV roce 1931 nechal budovu zrenovovat Američan Jeff Dickson a přeměnil jej na \"Palais des Sports de Grenelle\" (Palác sportů v Grenelle). Vedle cyklistiky se tak zde konaly zápasy v boxu, tenise, basketbalu, ledním hokeji a bruslení.\nVe dnech 16.-17. července 1942 sloužil velodrom jako shromaždiště židů žijících v Paříži, kteří odtud byli deportováni do vyhlazovacího tábora Auschwitz-Birkenau. Jednalo se o 13 152 osob, mezi nimi přes 4 000 dětí. Přesto se podařilo přes 10 000 osob zachránit, neboť byli včas mnohými policisty varováni. Při akci měli být zatčeni všichni židé bez státní příslušnosti mezi 16-60 lety. Jen asi čtvrtina židů, kteří před vypuknutím druhé světové války žili v Paříži, se narodili ve Francii. Většinou se jednalo o přistěhovalce a uprchlíky z východní Evropy, z Německa, Rakouska a Československa.\n\nO účasti francouzské vlády ve Vichy a francouzské policie (asi 4 500 policistů) na této akci se dlouhou dobu nehovořilo. Teprve 16. července 1995 se prezident Jacques Chirac veřejně omluvil.\n\nPo válce se zde konaly různé sportovní soutěže včetně jezdeckých přehlídek, ale i módní přehlídky.\n\nVelodrom byl zbořen v roce 1959 a na jeho místě vznikla obytná zástavba..\n\nNa místě, kde se velodrom nacházel, byl v roce 1994 vybudován pomník na paměť „Rafle du Vélodrome d'Hiver“ (Razie Zimního velodromu), jak se protižidovská akce nazývá. Autory pomníku jsou architekt Mario Azagury a polský sochař Walter Spitzer, který přežil Osvětim.\n\n"}
{"id": "590096", "url": "https://cs.wikipedia.org/wiki?curid=590096", "title": "Martin Lojek", "text": "Martin Lojek\n\nMartin Lojek (* 19. srpna 1985, Brno) je český hokejový obránce. Je to odchovanec SKLH Žďár nad Sázavou. Většinu kariéry strávil v Třinci. Mezi jeho další působiště patří Brampton, Rochester, Florida a Pardubice.\n\n\n"}
{"id": "590097", "url": "https://cs.wikipedia.org/wiki?curid=590097", "title": "Grand Prix Lucemburska", "text": "Grand Prix Lucemburska\n\n"}
{"id": "590098", "url": "https://cs.wikipedia.org/wiki?curid=590098", "title": "Clomethiazol", "text": "Clomethiazol\n\nClomethiazol, též klomethiazol, je lék patřící do skupiny označované jako psychofarmaka. Je to lék používaný k léčbě závislostí, především při závislosti na alkoholu, podání tohoto léku je často život zachraňujícím úkonem při abstinenčním záchvatu nazývaném delirium tremens.\n"}
{"id": "590102", "url": "https://cs.wikipedia.org/wiki?curid=590102", "title": "Jižní Kalimantan", "text": "Jižní Kalimantan\n\nJižní Kalimantan ( ) je jedna z provincií Indonésie. Rozkládá se na jihovýchodě Kalimantanu, indonéské části ostrova Borneo. Zahrnuje i několik přilehlých ostrovů, z nichž největší je Laut (2062 km²). Hustota zalidnění přesahuje 90 obyv./km².\n\nHlavním a největším městem je Banjarmasin ležící na břehu řeky Barito na jihozápadě provincie. Banjarmasin se rychle rozrůstá, v roce 2008 zde žilo 627 000 obyvatel. Asi 35 km jihovýchodně se nachází druhé největší město, Banjarbaru.\n\nVětšina území je nížinatá, asi čtvrtinu pokrývají bažiny. Přibližně od severovýchodu na jihozápad prostupuje provincii pohoří Meratus, jehož nejvyšší vrchol Besar dosahuje nadmořské výšky 1892 m.\n\nNejdůležitějšími odvětvími místního hospodářství jsou těžba dřeva, plantážní zemědělství (hlavně produkce kaučuku), využívána jsou také ložiska uhlí. Tyto činnosti však mají výrazný negativní vliv na místní ekosystémy.\n\nSousedními provinciemi jsou Střední Kalimantan na západě a Východní Kalimantan na severu.\n"}
{"id": "590104", "url": "https://cs.wikipedia.org/wiki?curid=590104", "title": "Grand Prix Nizozemska", "text": "Grand Prix Nizozemska\n\nGrand Prix Nizozemska (anglicky: \"Dutch Grand Prix\") je jedním ze závodů mistrovství světa vozů Formule 1, pořádané Mezinárodní automobilovou federací, který se konal mezi lety 1948 a 1985 na okruhu Circuit Zandvoort u Zandvoortu, v Nizozemsku.\n\n\n<nowiki>*</nowiki> Byl vyráběn Cosworth.\n<nowiki>**</nowiki> Byl vyráběn Porsche.\n"}
{"id": "590112", "url": "https://cs.wikipedia.org/wiki?curid=590112", "title": "Síh Williamsův", "text": "Síh Williamsův\n\nSíh Williamsův (\"Prosopium williamsoni\", ) je jednou z nejrozšířenějších lososovitých ryb na západě Severní Ameriky.\n\nTvar těla síhů Williamsových se podobá tělu kaprovitých, odlišit se dá podle lososovité tukové ploutve. Tělo je štíhlé a téměř válečkovité, především stříbrné s odleskem olivově zelené. Na krátké hlavě se nachází malá ústa pod čenichem. Může být až 70 cm dlouhý a 2,9 kg těžký.\n\nJe rybou horských proudů a jezer, upřednostňuje čistou, chladnou vodu a velkou hloubku, alespoň jednoho metru. V jezeře Tahoe žijí tak téměř až u dna. Živiny nachází také u dna, kde ocasní a prsní ploutví rozmíchává půdu a odkrývá larvy, hlemýždě, raky nebo různonožce. Hlavní chod mají večer, ve dne si ale také občas něco uloví. Jedí především v poloviční hloubce, ale mohou se dostat až k hladině, kde rádi loví jepice.\n\nTřecí období je pak mezi říjnem a začátkem prosince, při teplotách od dvou do šesti stupňů Celsia. Ryby hledají oblasti hrubého štěrku nebo říčního štěrku v minimální hloubce 75 cm a nakladou neadhezivní vajíčka, která klesají do štěrbin. Vejce se vyvíjejí šest až deset týdnů přes zimu a mláďata se líhnou až na jaře.\n\nSíhové Williamsovi se objevují po celém západě Severní Ameriky, na severu až v řece Mackenzie a úmoří Hudsonova zálivu, dále v řece Columbii a v horních tocích řek Missouri a Colorado.\n\nPřestože za dob Indiánů byl tento druh jejich důležitým živobytím, v moderní době se stává méně dostupným, nejspíš kvůli přetížení vod, ve kterých žije. Je také velice populární rybářskou atrakcí.\n\n"}
{"id": "590114", "url": "https://cs.wikipedia.org/wiki?curid=590114", "title": "Kaparovité", "text": "Kaparovité\n\nKaparovité (\"Capparaceae\") je čeleď rostlin s asi 33 rody zařazená do řádu brukvotvarých.\n\nVe starších taxonomických zatříděních, např. v  Tachtadžjanově systému a Cronquistově systému byla čeleď kaparovité zařazena do řádu \"Capparales\". V nejmodernějším taxonomickém systému APG III je čeleď kaparovité začleněna do nového řádu brukvotvaré (\"Brassicales\"), který nahradil v rozšířené podobě řád \"Capparales\".\n\nZároveň byla z bývalé čeledě kaparovitých vydělena skupina okolo rodu luštěnice (\"Cleome\"), (bývalá podčeleď \"Cleomoideae\"), a vytvořena z ní čeleď luštěnicovité (\"Cleomaceae\").\n\nJe to čeleď rostlin výrazně teplomilných, největší celosvětové rozšíření mají v subtropických a tropických oblastech, řidčeji v mírném pásmu. V České republice ve volné přírodě žádný zástupce této čeledě neroste, v jižní Evropě roste rod kapara.\n\nČeleď kaparovité je tvořena keři, popínavými rostlinami, vzácně i bylinami, bývají opadavé i stálezelené. Listy má velice variabilní, bývají složené nebo jednoduché, většinou mají řapíky, často mívají palisty a ty bývají obvykle trnité. Čepele listů mohou být celokrajné i hluboce rozeklané, hodně mají tvar evolventy.\n\nKvěty, až na rod \" Apophyllum\" jsou oboupohlavné, vyrůstají samostatně nebo jsou organizovány do terminálních nebo postranních hroznatých květenství. Kališní lístky bývají 4 a jsou uspořádány do dvou přeslenů, vnitřní jsou volné a vnější srostlé. Korunní lístky jsou převážně 4 a jsou volné. Tyčinek bývá od jedné až po velký počet. Vícepouzdrý semeník vznikl srostem více plodolistů. Květy opyluje hmyz. Plody jsou stopkaté tobolky, peckovice nebo bobule s jedním až mnoha semeny.\n\n\nNěkteré druhy jsou pěstovány pro ozdobu zahrad, jiné jako zelenina. Pro nás nejznámější jsou tzv. kapary, což jsou nerozvitá poupata kapary trnité nakládána v octu a používána jako koření nebo ozdoba stravy.\n\nExistuje několik odborných názorů, které rody jsou synonyma a které právoplatně přísluší do čeledě kaparovitých. Zde je předložen jeden renomovaný.\n"}
{"id": "590116", "url": "https://cs.wikipedia.org/wiki?curid=590116", "title": "Rozhledna Lhotka u Hradčovic", "text": "Rozhledna Lhotka u Hradčovic\n\nRozhledna Lhotka se nachází 1 km od Hradčovic. Do provozu byla uvedena v roce 2001.\nKonstrukce rozhledny je ocelová. Rozhledna je vysoká 35 m. Zastřešená vyhlídková plošina je ve výšce 18 m a vede k ní 96 schodů. Z rozhledny lze pozorovat Uherský Brod, Bílé Karpaty a Chřiby.\n\n"}
{"id": "590121", "url": "https://cs.wikipedia.org/wiki?curid=590121", "title": "Pat LaFontaine", "text": "Pat LaFontaine\n\nPatrick Michael LaFontaine (* 22. února 1965 v St. Louis, Missouri, Spojené státy americké) je bývalý americký hokejový reprezentant, který nastupoval 15 let v NHL za New York Islanders, Buffalo Sabres a New York Rangers. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nV sezoně 1983/84 se teprve jako osmnáctiletý stal členem výběru, který se po celý úvod sezony chystal na olympijský turnaj v Sarajevu. V přípravě sehrál za reprezentaci 58 utkání, ve kterých získal famózních 111 bodů (56 gólů a 55 asistencí). Spojené státy na olympijském turnaji, kde obhajovaly zlato, obsadily až sedmé místo. V roce 1987 hrál na Kanadském poháru, kde Američané vypadli již v základním turnaji, když obsadili předposlední páté místo. Zahrál si i na MS 1989 ve Švédsku (6.místo) . Na Kanadském poháru 1991 se svými spoluhráči došel do finále, kde se ale radovala Kanada. Finálovou porážku jí američtí hokejisté vrátili na dalším ročníku turnaje – Světovém poháru 1996. Naposledy se v reprezentaci objevil na olympijském turnaji v Naganu, kde Američané cestovali domů po čtvrtfinálové porážce od České republiky.\n\nÚtočník v sezoně 1982/83 nastupoval v juniorské QMJHL za Verdun Juniors, se kterým se mu podařilo vyhrát soutěž a sám měl fenomenální statistiky. I díky tomu jej již na 3. pozici draftoval klub New York Islanders. V dresu tohoto týmu, který obhajoval zisk čtyř Stanley Cupů v řadě, oblékl již v závěru ročníku 1983/84 (po startu na olympijském turnaji, viz výše) a pomohl celku do pátého finále soutěže v řadě, kde však Islanders podlehli Edmonton Oilers. Za \"Ostrovany\" hrál až do roku 1991 a v jejich barvách si vysloužil nominaci do utkání hvězd NHL v sezonách 1987/88, 1988/89, 1989/90 a 1990/91.\n\nV letech 1991-97 hrál za Buffalo Sabres, kde jeho kariéru začaly komplikovat zdravotní potíže, převážně otřesy mozku. V sezoně 1992/93 si popáté zahrál utkání hvězd a byl po sezoně zařazen do druhého All-Star Teamu NHL. Po sezoně 1994/95 dostal Bill Masterton Memorial Trophy za oddanost hokeji a o dva roky později obdržel Lester Patrick Trophy za přínos hokeji v USA. Jeho číslo 16 bylo v roce 2005 vyřazeno ze sady Sabres.\n\nVe své poslední sezoně 1997/98 hájil barvy New York Rangers – ročník pro něj skončil poraněním hlavy z 16. března 1998 (utkání s Ottawa Senators). V říjnu 1999 oficiálně hráč ohlásil konec kariéry.\n\nV roce 2003 byl uveden do hokejové síně slávy.\n\n\n\n\n"}
{"id": "590124", "url": "https://cs.wikipedia.org/wiki?curid=590124", "title": "Hřbitov Madeleine", "text": "Hřbitov Madeleine\n\nHřbitov Madeleine (francouzsky \"Cimetière de la Madeleine\") je bývalý pařížský hřbitov, kde byly uloženy osoby gilotinované během Francouzské revoluce na Place de la Concorde. Dnes se na tomto místě nachází Square Louis-XVI v 8. obvodu.\n\nV roce 1802 koupil hřbitov Pierre-Louis Olivier Desclozeaux, majitel sousedícího pozemku a nechal na místě pohřbených osázet cypřiše a vrby. Během Restaurace nechal Ludvík XVIII. na místě hřbitova vybudovat Chapelle expiatoire (Kaple smíření).\n\n"}
{"id": "590126", "url": "https://cs.wikipedia.org/wiki?curid=590126", "title": "Volby prezidenta USA 2004", "text": "Volby prezidenta USA 2004\n\nPrezidentské volby v USA v roce 2004 se odehrály 2. listopadu 2004. Hlavními kandidáty byli George W. Bush a John F. Kerry, zvítězil George W. Bush, který získal 50,7% % hlasů (John F. Kerry 48,3%) a 286 z 538 volitelů (John F. Kerry 251).\n\nHlavním soupeřem Bushe ve volbách v roce 2004 byl kandidát demokratů John Kerry, americký senátor za stát Massachusetts.\nMezi prioritní témata kampaně patřila Válka proti terorismu a Válka v Iráku. Bush obhajoval svá rozhodnutí a Kerry je naopak kritizoval jako nekompetentní. Republikáni toho využili, aby vykreslili Kerryho jako člověka, který mění své názory, jak se mu to hodí. Například upozorňovali na to, že v roce 1991 hlasoval proti Válce v zálivu, pak podporoval válku v Iráku v roce 2003 a poté ve volební kampani vstup do války kritizoval.\n\nDruhým důležitým tématem byly tzv. morální hodnoty, zejména pokud šlo o interrupce, sňatky homosexuálů etc. Kampaň byla neobvykle dlouhá a poměrně tvrdá.\n\nVolby se uskutečnily 2. listopadu. Výsledky byly opět těsné a definitivní výsledek bylo dlouho těžké určit díky sčítání hlasů ve státě Ohio, kde byl rozdíl natolik těsný, že dlouho nebylo jasné, kdo vlastně zvítězil, nakonec však Kerry musel uznat svoji porážku. Volitelé se střetli 13. prosince a v oficiálním hlasování získal Bush 286 hlasů, Kerry 251 hlasů a jeho spolukandidát Edwards 1 hlas (takzvaný „volitel bez víry“ z Minnesoty hlasoval za Edwardse jako viceprezidenta i prezidenta).\nBush získal 62 040 606 hlasů, což představovalo 50,77 % všech hlasů, a zvítězil v 31 státech. John Kerry získal 59 028 109 hlasů (48,31 %) a vyhrál v 19 státech a ve Washingtonu DC. Bush byl inaugurován 20. ledna 2005.\n\nVolby však jsou navzdory těsnému výsledku označované za významnou výhru republikánů a to z těchto důvodů:\n\nVolby poprvé v historii sledovali zahraniční pozorovatelé z OSCE, kteří přišli na žádost americké vlády.\n\n\n\n\n\n\n"}
{"id": "590127", "url": "https://cs.wikipedia.org/wiki?curid=590127", "title": "Venuše Mélská", "text": "Venuše Mélská\n\nVenuše Mélská (též Venuše nebo Afrodita Milóská, řecky \"Αφροδίτη της Μήλου\") je mramorová socha ženy pocházející z období mezi lety 130 až 100 př. n. l. Jedná se o jeden z nejznámějších příkladů helénského umění. Má se za to, že 203 cm vysoká socha znázorňuje Afroditu (v Římě známou jako Venuše), řeckou bohyni lásky, krásy, plodnosti a sexuální touhy.\n\nSocha byla objevena roku 1820 na ostrově Mélu a umístěna do galerie Louvre v Paříži. Torzu sochy chybí obě paže a podstavec. Autorství bývalo připisováno Praxitelovi, ale pravděpodobnějším autorem je Alexandr z Antiochie.\n\n"}
{"id": "590128", "url": "https://cs.wikipedia.org/wiki?curid=590128", "title": "Základní instinkt 2", "text": "Základní instinkt 2\n\nZákladní instinkt 2 je americký thriller režírovaný Michaelem Catonem-Jonesem z roku 2006 v německo-britsko-španělsko-americké koprodukci, který navazuje na film \"Základní instinkt\". Hlavní postavu Catherine Tramellové opět ztvárnila Sharon Stoneová. Úlohu vyšetřovatele Nicka Currena převzal Scotland Yardem jmenovaný psychiatr Dr. Michael Glass v podání Davida Morrisseye, kterého hlavní hrdinka okouzlí a vtáhne do svých vražedných her.\n\nSnímek nebyl kladně přijat, na rozdíl od jeho prequelu, a náklady na výrobu převýšily celosvětové tržby. Na 27. ročníku vyhlášení anticen Zlaté maliny za rok 2006 získal primát v kategoriích nejhorší film, nejhorší herečka v hlavní roli, nejhorší pokračování a nejhorší scénář.\n\n"}
{"id": "590130", "url": "https://cs.wikipedia.org/wiki?curid=590130", "title": "Dobrovolný svazek obcí Koryčanska a Zdounecka se sídlem ve Zdounkách", "text": "Dobrovolný svazek obcí Koryčanska a Zdounecka se sídlem ve Zdounkách\n\nDobrovolný svazek obcí Koryčanska a Zdounecka se sídlem ve Zdounkách je dobrovolný svazek obcí v okresu Kroměříž, jeho sídlem jsou Zdounky a jeho cílem je rozvoj regionu. Sdružuje celkem 11 obcí a byl založen v roce 2002.\n\n\n"}
{"id": "590133", "url": "https://cs.wikipedia.org/wiki?curid=590133", "title": "David Greene", "text": "David Greene\n\nDavid Greene (* 11. dubna 1986, Felinfoel, Wales) je britský atlet, který se v roce 2010 stal v Barceloně mistrem Evropy v běhu na 400 metrů překážek. O rok později vybojoval v jihokorejském Tegu také titul mistra světa.\n\nNarodil se ve vesnici Felinfoel nedaleko města Llanelli v jižním Walesu.\n\nNa Mistrovství světa v atletice 2009 v Berlíně doběhl ve finále hladké čtvrtky na sedmém místě v čase 48,68 s. Stříbrnou medaili získal ve štafetě na 4×400 metrů, když pomohl britskému kvartetu k postupu do finále. Ve finálovém běhu však byl nahrazen Michaelem Binghamem, který společně s Conradem Williamsem, Robertem Tobinem a Martynem Rooneym vybojoval druhé místo.\n\n"}
{"id": "590134", "url": "https://cs.wikipedia.org/wiki?curid=590134", "title": "Antoine Claudet", "text": "Antoine Claudet\n\nAntoine François Jean Claudet (12. srpna 1797 Lyon – 27. prosince 1867 Londýn) byl francouzský fotograf, umělec a vynálezce, který zhotovoval fotografie metodou daguerrotypie. Podílel se na technickém rozvoji fotografických technik. Narodil se v Lyonu a působil převážně ve Velké Británii; zemřel v Londýně. Byl studentem Louise Daguerra. Patřil vedle Camille Silvy, Oscara Gustava Rejlandera, Walstona Caseltona k nejschopnějším krajinářským a portrétním fotografům v období 19. a počátku 20. století.\n\nAntoine Claudet měl částečný podíl na vynálezu Louise Daguerra a byl jedním z prvních, kteří praktikovali daguerrotypii v umělecké portrétní fotografii v Anglii. Vylepšil citlivost procesu pomocí chloru (namísto bromu) a navíc kromě jódu získal větší rychlost chemické akce – tedy kratší expoziční čas. Také vynalezl červené (bezpečné) osvětlení fotografické temné komory, a byl to on, kdo přišel s nápadem využít sérii fotografií pro vytvoření iluze pohybu. Myšlenka použití malovaného pozadí je také přičítána jemu.\n\nOd 1841 do 1851 provozoval fotografické studio na střeše Galerie Adelaide (Adelaide Gallery nyní Nuffield Centre), za kostelem Sv. Martina v Londýně. Otevřel ještě další studia na koloseu v Regent parku (1847-1851) a na Regent Street č.p. 107 (1851-1867).\n\nV roce 1848 vyrobil fotografometr, přístroj určený k měření intenzity světelného záření, v roce 1849 vyrobil ohniskoměr (fokometr), pro zajištění dokonalého zaměření fotografických portrétů.\n\nByl zvolen čestným členem Royal Society v roce 1853, a v roce 1858 vyrobil stereomonoskop (přístroj se dvěma objektivy na promítání jednoduchého obrazu na stínítku z broušeného skla), jako reakci na výzvu skotského fyzika Sira Davida Brewstera. V roce 1851 přestěhoval své podnikatelské činnosti na Regent Street, kde založil „\"Chrám fotografie\"“ (Temple to Photography).\n\nClaudet obdržel mnoho vyznamenání, mezi něž patří také jmenování dvorním fotografem královny Viktorie v roce 1853 a o deset let později uznání Napoleona III.\n\nJe smutné, že méně než za měsíc po jeho smrti, byl jeho \"Chrám fotografie\" vypálen a většina jeho nejcennějších fotografických pokladů byla ztracena.\n\n"}
{"id": "590137", "url": "https://cs.wikipedia.org/wiki?curid=590137", "title": "Carsten Schlangen", "text": "Carsten Schlangen\n\nCarsten Schlangen (* 31. prosince 1980, Meppen, Dolní Sasko) je německý atlet, běžec, který se věnuje středním tratím.\n\nNejvětší úspěch své kariéry zaznamenal na Mistrovství Evropy v atletice 2010 v Barceloně, kde vybojoval v čase 3:43,52 stříbrnou medaili v běhu na 1500 metrů. Nejrychleji zaběhl trať Španěl Arturo Casado, který se stal mistrem Evropy v čase 3:42,74.\n\nV roce 2008 reprezentoval na letních olympijských hrách v Pekingu, kde postoupil z rozběhu do semifinále, v němž obsadil celkové 15. místo a do finále se neprobojoval.\n\n"}
{"id": "590140", "url": "https://cs.wikipedia.org/wiki?curid=590140", "title": "Lípa v Kamenici nad Lipou", "text": "Lípa v Kamenici nad Lipou\n\nLípa v Kamenici nad Lipou je památný strom v zámeckém parku města Kamenice nad Lipou. Jedná se o torzo lípy velkolisté, jejíž vysazení je tradičně datováno do 13. století a podle níž se celé město nazývá \"nad Lipou\".\n\n\nKamenická lípa roste pod terasou zámeckého parku. Ačkoli byla jako památný strom vyhlášena roku 1995, nese starý štítek „strom chráněný státem“, takže byla chráněna již před tímto datem. Detaily původní ochrany ale nejsou známé, databáze agentury ochrany přírody starší dokumentaci neobsahuje.\n\nKamenická lípa bývá často mylně klasifikována jako lípa malolistá (srdčitá). Záměna lípy velkolisté za malolistou (srdčitou) je poměrně častý omyl, v tomto případě i značně rozšířený (mimo jiné i ve vyhlašovací dokumentaci památného stromu, odkud je přebírán dál). Správné druhové zařazení uvádí například Výzkumný ústav Sylva Taroucy (projekt záchrana genofondu památných stromů), oficiální osvědčení pravosti vydané k přemnožení lípy a dále Ing. Pavel Kyzlík z dendrologické pobočky ČLS v odborných publikacích.\n\nStrom byl vysoký kolem 20 metrů, 4. srpna 1824 byla ale koruna zničena bleskem a zůstal tak pouze dutý, shora zastřešený pahýl hlavního kmene o výšce přibližně čtyři metry. Původní kmen je dnes jen dutinou vyplněnou silnými adventivními kořeny, které stromu zajišťují stabilitu. Ze zbytku kmene vyrůstají mohutné, čtyři (původně jich bylo prý 19) přibližně dvacetimetrové větve. Tyto větve, na nichž se v průběhu 19. a na počátku 20. století nacházel taneční parket zámeckého panstva, jsou fixovány řadou podpěr. V letech 1984 a 2002 byla lípa poškozena pády jiných stromů. Zámecký park s lípou byl zpřístupněn roku 2004.\n\nV současné době je lípa pravidelně ošetřována v intervalu 2–3 let. Vzhledem k atypickému růstu vyžaduje zvýšenou pozornost, bez které by došlo k rozvalení původních vodorovných větví a torza kmene. Přesto je strom stále velmi vitální. K zatím poslednímu ošetření došlo na přelomu července a srpna 2011.\n\nTraduje se, že lípa byla vysazena ve 13. století (objevují se různá data: 1225, 1248, 1267). Během úprav zámku v roce 1583 bylo celkové řešení zahrady podřízeno lípě. Podle některých zdrojů byla lípa záměrně pěstována do šířky, nicméně taneční parket byl na lípě vystavěn až po zásahu bleskem roku 1824, který lípu připravil o vrchol. Zdá se tedy pravděpodobnější, že samotný záměr výstavby parketu byl až důsledkem deformace stromu přírodní katastrofou, nikoli jeho příčinou.\n\nPodle pověsti na parketu zatančil i Jan Žižka. Tato pověst se ale jeví jako značně nepravděpodobná, protože existence samotného pódia je uváděna v 19. století, přičemž v Žižkově době nebyla Kamenice ještě ani zámkem, ale teprve hradem (k přestavbě došlo teprve v letech 1580-1593). Také úprava parku byla lípě podřízena až v roce 1583 a ke konečným terasovitým úpravám terénu došlo teprve roku 1843.\n\nJeden z potomků Kamenické lípy byl v roce 1919 vysazen na kamenickém náměstí jako Lípa svobody, další „dcera“ roste vedle samotné chráněné lípy. V celostátní anketě Strom roku 2009 se Kamenická lípa s 2383 hlasy umístila na sedmém místě. Lípě byl věnován prostor v televizním pořadu \"Paměť stromů\", konkrétně v dílu č. 10: „Stromy u hradů a zámků“.\n\n"}
{"id": "590144", "url": "https://cs.wikipedia.org/wiki?curid=590144", "title": "Paul Verhoeven", "text": "Paul Verhoeven\n\nPaul Verhoeven (nizozemská výslovnost: ; narozen 18. července 1938 Amsterdam, Severní Holandsko) je nizozemský režisér, scenárista a filmový producent, který natáčí jak v Nizozemsku, tak ve Spojených státech. V dramatických a sci-fi snímcích klade důraz na násilí, sex a společenskou satiru.\n\nZnámým se stal zejména díky režii amerických celovečerních filmů \"Robocop\" (1987), \"Total Recall\" (1990), \"Základní instinkt\" (1992), \"Hvězdná pěchota\" (1997) a \"Muž bez stínu\" (2000).\n\nNa Nizozemském filmovém festivalu byla jeho snímku z roku 1973 nazvanému \"Turks fruit\" udělena cena pro \"Nejlepší nizozemský film století\". Jím režírovaná díla obdržela k roku 2010 devět oscarových nominací, převážně za střih a zvláštní efekty. \"Robocop\" a \"Total Recall\" získaly Oscara za zvláštní přínos. Naopak drama \"Showgirls\" z roku 1995 zaznamenalo negativní kritiku a obdrželo sedm anticen Zlatá malina, přesto se stalo kultovním snímkem.\n\nNarodil se v Amsterdamu do rodiny učitele Wima Verhoevena a modistky Nely van Schaardenburgové. Rodina žila ve vesnici Slikkerveer, roku 1943 se přestěhovala do Haagu, v němž během druhé světové války sídlilo německé velitelství v Nizozemsku.\n\nRodinný dům se nacházel v sousedství německé základny odpalovacích ramp raket V1 a V2, jež se opakovaně staly cílem Spojeneckých náletů. Při jednom z nich bomba spadlá na křižovatku usmrtila oba jeho rodiče. Z tohoto období, jak sdělil v rozhovorech, mu v paměti zůstaly vzpomínky násilí, hořících domů, mrtvých těl na ulicích a pocit neustálého ohrožení. V dětství pojímal válku jako vzrušující dobrodružství a v tomto duchu se přirovnal k charakteru malého kluka \"Billa Rowana\" z filmu \"Naděje a sláva\" (1987).\n\nPo absolvování haagského gymnázia pokračoval v roce 1955 studiem na Leidenské univerzitě, na níž získal magisterský titul (M.Sc.) z matematiky a fyziky. Poté zakončil doktorské studium obou oborů (Doctorandus).\n\nPrvním režijním počinem se stal krátkometrážní film \"Een Hagedis teveel\" \"(A Lizzard Too Much, 1960)\". Následovaly další tři další krátké snímky \"Niets bijzonders\" \"(Nothing Special, 1961)\", \"De Lifters\" (1962) a \"Feest (Let's Have a Party, 1963).\"\n\nV roce 1967 se oženil s Martine Toursovou, se kterou má dvě dcery Claudii (nar. 1972) a Helen (nar. 1974).\n\nPo studiích nastoupil na vojenskou službu k nizozemskému námořnictvu, po jejímž ukončení se začal plně věnovat televizi a filmu. Stal se zaměstnancem státní televize. V roce 1973 natočil snímek \"Turks fruit\", který byl nominován na Oscara za nejlepší cizojazyčný film. Mezinárodní ohlas získal dramatem nominovaným na Zlatý glóbus \"Oranžský vojak\" (1977), za nějž obdržel Cenu losangeleských filmových kritiků pro nejlepší cizojazyčný film.\nPremiérovým hollywoodským snímkem se v roce 1985 stalo akční drama \"Maso a krev\". Následovala divácky úspěšná triáda \"Robocop\" (1987), \"Total Recall\" (1990) a \"Základní instinkt\" (1992), jenž se stal devátým nejvýnosnějším filmem roku.\n\nV polovině 90. let režíroval kritikou negativně přijaté erotické drama \"Showgirls\" (1995) o striptérce v Las Vegas snažící se vybudovat kariéru showgirl. Režisér se stal prvním v historii, který si v dané kategorii osobně přišel pro anticenu Zlatá malina. Pak ovšem následoval nečekaný úspěch filmu v oblasti domácího videa, když na tržbách z videopůjčoven celkový zisk přesáhl částku 100 miliónů dolarů a stal se jedním z dvaceti nejlépe výdělečných snímků všech dob společnosti Metro-Goldwyn-Mayer.\n\n\n"}
{"id": "590145", "url": "https://cs.wikipedia.org/wiki?curid=590145", "title": "Rusistika", "text": "Rusistika\n\nRusistika je odborné pojmenování pro filologickou vědu zabývající se studiem ruského jazyka, ruské literatury, kulturou a také dějinami Ruské federace.\n\nRusistika je filologicky zaměřený obor zabývající se jazykem, literaturou, kulturou a dějinami rusky mluvících národů.\n\nHistorie rusistiky je velice úzce spjatá se samotnými dějinami Ruska. Literární památky psané, buď staroruštinou, či již modernějšími formami ruštiny, jsou známy již ze 12. století - jako tzv. byliny, což byly příběhy legendárních hrdinů, tzv. bohatýrů. Skutečný rozkvět však nastává až za vlády ruského cara Petra I. Velikého, kdy ruský jazyk dostává moderní podobu. 19. století je pak obdobím \"Zlatého věku ruské literatury\". Navíc s růstem územní rozlohy a moci Ruské říše, vlnám panslovanského nacionalismu během 30. a 40. let 19. století se ruština stává pro mnohé panslavisty jazykem nejmocnějšího slovanského bratra a je masivně vyučována, rozšiřována i na univerzitní půdu.\n\nV Českých zemích se o ruštinu zajímali především obrozenci a buditelé první fáze národního obrození (18.–19. století) jako např. František Ladislav Čelakovský, Pavel Josef Šafařík, František Palacký, Josef Dobrovský, Josef Jungmann, zpočátku také Karel Havlíček Borovský, či Jan Kollár.\n\nV dobách po vzniku Československa je stále Rusko chápáno jako slovanský bratr a spojenec, ale díky bolševické vládě s jistou prozíravostí. Vrchol rusistiky v Českých zemích a na Slovensku však přichází po únoru 1948 a orientací Československa na SSSR. V 90. letech 20. století, tj. po Sametové revoluci, pak zájem o ruský jazyk opadá, ruština přestává býti povinně vyučovaným jazykem na školách a aprobovaní ruštináři se masivně obracejí k němčině, či angličtině, ale již po roce 2000 zažívá opět mírnou renesanci. Jedním z důvodů může býti i skutečnost, že mladší generace Čechů již není zatížena historickými událostmi.\n\nČeský rusista Ivo Pospíšil, působící na FF MU, uvedl o vývoji rusistiky pro Deník v roce 2012 tato následující slova:\n\n"}
{"id": "590146", "url": "https://cs.wikipedia.org/wiki?curid=590146", "title": "Džion", "text": "Džion\n\nDžion (慈恩, v anglickém přepisu Jion) je reprezentantem kata Šótókan stylu karate. Důraz je kladen především na základní techniky a postoje karate, které musejí být provedeny naprosto perfektně - především postoje Zenkucu dači (前屈立ち) a Kiba-dači (騎馬立ち).\n\nPředpokládá se, že Džion je jedna z nejstarších kat. Teorií jejího vzniku je několik. Podle jedné teorie, Džion vznikla nejspíše v šaolinském klášteře Džion v Číně. Název Džiondži znamená v překladu \"chrám lásky a dobroty\". Podle jiné se začala cvičit na Okinavě mezi lety 1663–1680, kdy ji začal cvičit mistr Itosu (糸洲 安恒) pod vedením senseie Macumury (松村 宗棍).\n\nDžion je tzv. kata Shitei neboli kata povinná. Každý závodník ji musí umět. V novém zkušebním řádu Českého svazu karate, který byl zaveden v platnost v roce 2009, je kata povinná pro všechny karatisty usilující o 3. kjú - první hnědý pás.\n\nDžion byla po cestě mistra Funakošiho přejmenována na japonské Shokyu neboli \"Eliminace\", což mělo naznačovat totální převahu v katě nad protivníkem. Název se neujal a začalo se opět používat Džion.\n\nDžion učí studenty především v orientaci v prostoru a v natrénování správného zpevnění celého těla (tzv. \"kime\") po náročných rotačních přesunech. Jedná se o katu preferovanou studenty, kteří cvičí tvrději. Podstata katy je bojovat s nepřítelem pomocí jednoduchých úderů a kopů. V katě není obsažen žádný skrytý nebo podlý útok.\n\n\n\n\n\n\n"}
{"id": "590147", "url": "https://cs.wikipedia.org/wiki?curid=590147", "title": "VAZ 2104", "text": "VAZ 2104\n\nVAZ 2104, 2105 a 2107 jsou automobily nižší střední třídy vyráběné sovětskou a v současnosti ruskou automobilkou AvtoVAZ. Výroba prvního vozu z řady, sedanu VAZ 2105, byla zahájena v roce 1980 a pokračovala do roku 2010, zbývající modely zůstaly ve výrobě až do roku 2012.\n\nŘada zahrnuje skromněji vybavený základní model VAZ 2105, luxusněji vybavený sedan VAZ 2107 (od 1982) a kombi VAZ 2104 (od 1984). Vozy byly úspěšné především v Sovětském svazu a dalších zemích socialistického tábora. Mimo RVHP se vozidla nazývala Lada Riva nebo Nova. Svoji oblibu si udržely až do nedávné minulosti, modely 2105/2107 byly v roce 2009 3. nejprodávanějšími modely v Rusku a v roce 2010 obsadily se 136 006 prodanými kusy dokonce 1. příčku mezi novými automobily na ruském trhu.\n\nTyp 2105, v současnosti prodávaný již pouze se značkou Lada (2105 nebo Nova), vznikl modernizováním původního modelu 2101 po designové i technické stránce. První sériové exempláře existovaly již na konci roku 1979, do výroby se vůz dostal až o rok později.\n\nNejvětším viditelným rozdílem je nově pojatá karoserie s výraznějšími předními světlomety obdélníkového tvaru s vestavěnými blinkry. Změna světel s sebou přinesla také přepracování celé přední části vozu, což se nejvíce dotklo masky chladiče, která byla nyní matně černá, ovšem bez chromování. Vpředu i vzadu přibyly robustnější chromované nárazníky s pryžovým zakončením, světla na zádi vozu byla také zvětšena. Změna postihla také zpětná zrcátka, přední okna nebo kliky dveří. V interiéru došlo k instalaci bezpečnostního obložení palubní desky, vylepšení tvarování ploch s nimiž přichází šofér potažmo spolujezdec nejvíce do styku, zejména sedadel a výplní dveří. Zavazadlový prostor zůstal oproti ,\"klasice\"\" 2101, jak byl první model značky VAZ také nazýván, nezměněn (390 litrů).\n\nModernizací prošel i čtyřválec 1,3 litru OHC, u něhož se nově o pohon vačkové hřídele staral ozubený řemen. Technické řešení včetně pohonu zadní tuhé nápravy motorem vpředu spojením čtyřstupňové manuální převodovky zůstalo, ovšem poprvé v nabídce automobilky VAZ bylo možno si pořídit lépe vybavený a silnější vůz s pětistupňovou převodovkou. Vůz byl oproti předchozímu 2101 delší o celých 55 mm, širší o 9 mm a vyšší o 6 mm. Rozvor zůstal zachován.\n\nNejmenší motor 1,2 litru (1 198 cm) o výkonu 44 kW neprošel žádnou změnou a byl dodáván v modelech známých jako 21051. Střední čtyřválec 1,3 litru (1 294 cm) disponující výkonem 68 koní (50,8 kW) byl nabízen jako základní model 2105. Nejvýkonnější variantou byl model 21053, který skrýval pod kapotou motor o objemu 1 451 cm s 75 koňmi (55 kW).\n\nJednalo se o automobil určený pro závody v skupině B. Vývoj měl na starosti tým odborníků vedl litevský pilot Stasys Brundza. Vůz byl homologován v roce 1984 a startoval i na několika soutěžích. Jeden vůz v našem mistrovství nasazoval tým Metalex a druhý Agroteam Slušovice. V následující sezoně začal být vůz porážen českým speciálem Škoda 130 LR a proto byl vylepšen pro sezonu 1986. Karoserie byla odlehčená a byl zvýšen výkon. Vůz nikdy nestartoval v soutěži Mistrovství světa. Po skončení skupiny B ale nadále startoval na soutěžích východního bloku. Václav Blahna s ním například získal titul v Mistrovství Československa v rallye 1987. Do roku 1988 vozy startovaly i na okruhových závodech.\n\nVůz měl původně samonosnou celokovovou karoserii, později byly kapoty a dveře vyrobeny z hliníkových slitin. Boční původně skleněná okna byla nahrazena plexisklem. Motor byl čtyřválec OHC o objemu 1588 cm, který dosahoval výkonu 158 koní a kroutící moment 165 Nm. Výkon zvyšovala dvojice karburátorů Weber 45. Původně čtyřstupňová převodovka byla nahrazena pětistpňovou. Jednokotoučová spojka byla od společnosti Sachs. Přední kola byla na lichoběžníkových ramenech, zadní náprava byla tuhá. Tlumiče vyrobila firma Bilstein. Automobil měl vpředu kotoučové a vzadu bubnové brzdy. Při rallye používaly vozy třináctipalcové disky a na okruzích patnáctipalcové z lehkých slitin. Vůz byl vybaven nástavcemi blatníků a spoilery z plastu. Byl dlouhý 4090 mm, široký 1725 mm a vážil 930 kg.\n\nPo představení typu 2107 na konci roku 1981 se v příštím roce přistoupilo k jeho sériové výrobě. Nový model vzniknul úpravou modelu 2105, konkrétně jeho nejvýkonnější specifikace 21053. Jednalo se o nejluxusněji pojatou variantu celé řady, přičemž byla ideovým nástupcem modelu 2106, se kterým byl do roku 2005, kdy byla produkce typu 2106 ukončena, prodáván souběžně.\n\nVelikou oblibu tohoto modelu dokazuje nejen jeho dlouhá doba výroby, ale i skutečnost, že se vyráběl i v zemích mimo Rusko. Vyjma domovského závodu v Togliatti v se vyráběl od roku 2002 ještě na Ukrajině v továrnách bývalé značky ZAZ (dnes mateřské Daewoo) a LuAZ. Od roku 2006 se vyráběl také v Egyptě v hlavním městě Káhiře. Zde se o výrobu starala automobilka participující s japonským koncernem Suzuki. Od roku 2008 probíhala montáž z již vyrobených dílů i v Čečensku ve městě Argun.\n\nVnější vzhled se měnil pouze kosmeticky, nejvíce se změny dotkly přední části vozu. Zde přibyl důležitý rozpoznávací prvek, pochromovaná maska chladiče, která na standardním 2105 již nefigurovala. Charakteristická je pro přepychovější 2107 i výduť na kapotě motoru, která plynule postupuje od obdélníkové přední masky až k čelnímu sklu. Světlomety byly dodávané stěrači i ostřikovači, dle stupně výbavy. Masivnější, více pogumované nárazníky měly za následek zvětšení celkové délky vozu o 15 mm. Interiér byl opět oproti předchůdci vylepšen a mírně reorganizován, především palubní deska. Přední sedadla měla nově opěradla plynule přecházející v opěradla hlavy.\n\nZpočátku se vůz dodával ve dvou motorizacích. Menší pohonnou jednotku zastupoval čtyřválec o objemu 1 451 cm, který poskytoval výkon 55 kW (75 koní), s nímž vůz dosahoval rychlosti přes 145 km/h. Druhou, výkonnější motorizací, byl čtyřválec 1 568 cm o výkonu 58 kW, díky němuž model 21074, jak se takto specifikovaný vůz nazýval, dosahoval maximální rychlosti až 150 km/h. S postupem času se pod kapotou modelu 2107 začala objevovat stále různorodější paleta motorů. V roce 1985 se začal prodávat model 21072 s motorem 1,3 litru, dále např. model 21073i s motorem 1,7 litru o výkonu 62 kW a jednobodovým elektronickým vstřikováním paliva, známým z Lady Niva. Vyráběla se dokonce i verze 21079 poháněná Wankelovým rotačním motorem.\n\nKombi VAZ 2104 bylo nástupcem vůbec prvního kombi vyráběného v závodě Volžského automobilového závodu, Lady 2102. Styl byl ovšem plně návazný na aktuální modely 2105 a 2107, tedy s výraznými obdélníkovými předními světlomety. S výrobou se začalo v roce 1984 a pokračovalo se v ní na různých místech světa do roku 2012. Již v roce 2003 skončila výroba v Togliatti a v roce 2006 i v montovně ve městě Syzran, kde se montovaly od roku 1999. Posledním místem v Rusku, kde se ještě kombi 2104 od roku 2003 do září 2012 vyrábělo, bylo město Iževskv továrně koncernu Izhmash. Na Ukrajině se vozy vyráběly ve městě Luck v továrně LuAZ a nakonec od roku 2002 v egyptské Káhiře. Export na západ většinou skončil do roku 1997.\n\nPřední a střední sekce karoserie je shodná s bratrským 2105, zadní vychází z předchozího kombi 2102, ovšem dostála několika změn. Vertikální sdružená zadní světla byla zvětšena, kvůli čemuž muselo být v dolní části zúženo výklopné víko kufru. Přestože se celková délka vozu zkrátila o 15 mm oproti standardnímu sedanu, užitná plocha zůstala na úrovni modelu 2102, a to 1 150 litru a po sklopení zadních sedaček až 1 450 litrů. Vyšší pohotovostní hmotnost vozu byla vynahrazena vyšší nosností 455 kg.\n\nPod kapotou bychom nalezli osvědčené čtyřválce známé z mnoha dalších modelů značky AutoVAZ. Základní 1,3 litru doplňuje silnější 1,5 litrový motor (model 21043). V roce 1995 byla nabídka kombi doplněna o motor 1,7 litru z Lady Niva (typ 21044i). Krátký čas se nabízel i naftový motor 1,5 litru, ovšem bez větší odezvy.\n"}
{"id": "590149", "url": "https://cs.wikipedia.org/wiki?curid=590149", "title": "Ağrı", "text": "Ağrı\n\nAğrı je město v Turecku, hlavní město stejnojmenné provincie ve Východní Anatolii. V roce 2009 zde žilo 99 276 obyvatel. Obyvateli města jsou především Kurdové. Město je pojmenováno podle nedaleké hory Ararat (turecky: Ağrı).\n"}
{"id": "590150", "url": "https://cs.wikipedia.org/wiki?curid=590150", "title": "Ağrı (provincie)", "text": "Ağrı (provincie)\n\nProvincie Ağrı () je území v Turecku ležící ve východní Anatolii. Hlavním městem je Ağrı. Rozkládá se na ploše 11 376 km a v roce 2009 zde žilo 537 665 obyvatel. Provincie leží na hranicích s Íránem.\n\nArarat () je s 5 137 m nejvyšší horou Turecka. Podle Araratu byla roku 1938 nazvána i provincie. Menším bratrem Araratu je Malý Ararat (, 3896 m). Dalšími vysokými horami jsou Süphan Dağı (4058 m), Aşağı Dağı (3270 m), Karadağ Dağı (3243 m) a Aladağ Dağı (3250 m).\nNejvýznamnějším jezerem provincie je Balık Gölü („Rybí jezero“) v nadmořské výšce 2241 m.\n\nProvincie se administrativně člení na 8 distriktů:\n"}
{"id": "590151", "url": "https://cs.wikipedia.org/wiki?curid=590151", "title": "Lukovské podhradí", "text": "Lukovské podhradí\n\nLukovské podhradí je sdružení právnických osob v okresu Zlín, jeho sídlem je Fryšták a jeho cílem je vzájemná spolupráce v oblasti cestovního ruchu, ekologických projektů a ochrany životního prostředí, rozvíjení kultury, obnovy tradic a lidových řemesel, dopravní obslužnosti a sportovních aktivit a další. Sdružuje celkem 8 obcí a bylo založeno v roce 2003.\n\n\n"}
{"id": "590154", "url": "https://cs.wikipedia.org/wiki?curid=590154", "title": "Mikroregion Bílé Karpaty", "text": "Mikroregion Bílé Karpaty\n\nMikroregion Bílé Karpaty je dobrovolný svazek obcí v okresu Uherské Hradiště, jeho sídlem je Strání a jeho cílem je zajištění dostupnosti veřejných i soukromých fondů a grantů pro realizace strategie rozvoje, vytváření podmínek pro zajištění místní i regionální infrastruktury, identifikace pilotních projektů, vyhledávání možností financování jednotlivých projektů, přilákání investic do veřejného i soukromého sektoru a zpracování dlouhodobého strategického rozvoje mikroregionu. Sdružuje celkem 9 obcí a byl založen v roce 2007.\n\n\n"}
{"id": "590158", "url": "https://cs.wikipedia.org/wiki?curid=590158", "title": "James Connolly", "text": "James Connolly\n\nJames Brendan Bennet Connolly (28. října 1868 Boston, Massachusetts – 20. ledna 1957 Brookline, Massachusetts) byl americký atlet a spisovatel. V roce 1896 se v Athénách stal prvním olympijským vítězem v trojskoku po jejich znovuobnovení.\n\nNarodil se v Jižním Bostonu, Massachusetts v USA chudým americkým rodičům, kteří pocházeli z Irska, rybáři Johnu Connollyovi a Anně O'Donnellové, jako jeden z dvanácti dětí. Vyrůstal v době, kdy se teprve v Bostonu budovaly parky a hřiště. Spojil se s dalšími chlapci společně pak využívali ulice a proluky k hraní s míčem, k běhu a ke skákání. Studoval Notre Dame Academy a poté střední školu Mather a Lawrence grammar school. Místo studií na vysoké škole pracoval jako úředník v pojišťovací společnosti v Bostonu a později vstoupil do Armády Spojených států a byl u ženijního vojska v Savannah v Georgii. Jeho predispozice ke sportu byly zřejmé. Při zvláštním setkání Catholic Library Association (CLA) v Savannah v roce 1891 připravoval tvořící se fotbalové mužstvo. Zanedlouho byl zvolen kapitánem CLA Cycling Club a iniciativně propagoval sport za Savannah Wheelmen. Protože byl celkově nespokojen se svou kariérou, usiloval znovu získat ztracená léta na vysoké škole cestou samovzdělávání. V říjnu 1895 vykonal přijímací zkoušku na Lawrence Scientific School a nepodmíněně byl přijat ke studiu klasiky na Harvardově univerzitě.\nPo ustavení Mezinárodního olympijského výboru v roce 1894 a rozhodnutí uskutečnit první moderní olympiádu v roce 1896 v Athénách se rozhodl k účasti na hrách a předložil svou žádost o volno vedoucímu harvardského univerzitního výboru pro regulaci atletických sportů. Tato žádost však mu byla zamítnuta. Proto požadoval čestné odvolání jako studenta, které mu bylo uděleno 19. března 1896 s tím, že se na univerzitu vrátí.\n\nJako reprezentant Suffolk Athletic Club, který mu platil většinu výloh (on sám později tvrdil, že si zaplatil všechno sám), odjel do Řecka německou nákladní lodí Barbarossa spolu s většinou prvního amerického olympijského týmu. Při mezipřistání v Neapoli byl okraden a málem přišel i o lístek do Athén, který se mu podařilo znovu získat až při stíhání zloděje. Nakonec jel do Athén vlakem a přijel právě včas na zahájení her.\nPrvní disciplínou v zahajovacím dni, které se účastnil, byl trojskok. Jeho styl dvou poskoků na pravé noze, který již v dnešní době není povolen, byl dokonale přijatelný pro tehdejší dobu. Tímto stylem skákal dále než ostatní a dokončil soutěž výkonem 13,71 m s více než metrovým náskokem před jeho nejbližším konkurentem a získal první stříbrnou medaili (zlaté medaile zatím neexistovaly). S tímto výkonem se stal prvním olympijským vítězem od roku 385 po Kr., kdy Athéňan Aurelios Zopyros vyhrál pankration (jiné zdroje uvádějí arménského Varazdata, který vyhrál v boxu v roce 369).\nV soutěžích pokračoval druhým místem ve skoku vysokém za výkon 1,65 m, které obsadil společně s Robertem Garrettem za Ellery Clarkem a třetím místem ve skoku dalekém za výkon 5,84 m. Při návratu domů do Bostonu byl nadšeně vítán a obdržel od občanů South Bostonu zlaté hodinky.\nByl také účastníkem druhé olympiády v Paříži roku 1900, kde však titul v trojskoku neobhájil a prohrál se svým krajanem Myerem Prinsteinem.\n\nSoutěžil i na olympijských hrách v roce 1904 v Saint Louis, ale už jako novinář, nikoliv jako atlet. Již dříve byly publikovány v Boston Globe jeho dopisy z kubánské fronty španělsko-americké války, kde sloužil v irském 9. pěším massachusettském pluku. Stal se známým svými námořnickými články poté, co se plavil léta po celém světě na různých lodích, při rybolovu či na vojenských plavidlech. Celkem mu vyšlo více jak 200 krátkých povídek a 25 románů. Kromě toho dvakrát kandidoval do Kongresu na kandidátce Progressive Part, ale nikdy nebyl zvolen. Byl členem posádky vítězného škuneru Esperanto v roce 1920 na prvních závodech International Fishing Schooner Championship Races v Halifaxu v Novém Skotsku. Napsal o tom článek do Collier's Weekly, otištěný dne 25. prosince 1920.\nNa Harvard se nikdy nevrátil, ale v roce 1948 dostal čestný atletický svetr. O rok později odmítl nabízený čestný doktorát Harvardově univerzitě. Zemřel v New Yorku ve věku 88 let. Sbírka předmětů, souvisejících s jeho osobou, včetně stříbrné medaile v trojskoku z prvních moderních olympijských her, je uložena v knihovně Colby College v Maine.\n"}
{"id": "590159", "url": "https://cs.wikipedia.org/wiki?curid=590159", "title": "Pao-tchou", "text": "Pao-tchou\n\nPao-tchou (mongolsky , \"Бугат хот, Bugat hot\", ) je město a městská prefektura v Čínské lidové republice. Leží ve Vnitřním Mongolsku u hranice s Mongolskem. Jméno pochází z mongolštiny, v níž znamená „místo s jeleny“, proto se mu také někdy říká „Město jelenů“ ().\n\nNa 22 768 kilometrech čtverečních zde žije 2,5 miliónu obyvatel.\n\nKončí zde 833 kilometrů dlouhá železniční trať Peking – Pao-tchou vedoucí z Pekingu, hlavního města Čínské lidové republiky, a 995 kilometrů dlouhá železniční trať Pao-tchou – Lan-čou vedoucí z Lan-čou v provincii Kan-su.\n\n\n\n"}
{"id": "590166", "url": "https://cs.wikipedia.org/wiki?curid=590166", "title": "Verhoeven", "text": "Verhoeven\n\nVerhoeven je příjmení více osobností:\n\n"}
{"id": "590173", "url": "https://cs.wikipedia.org/wiki?curid=590173", "title": "Galerie des machines", "text": "Galerie des machines\n\nGalerie des machines (česky \"Hala strojů\") byl výstavní pavilon ze železa a skla, který byl postaven v Paříži pro světovou výstavu 1889. V roce 1910 byl demontován.\n\nVýstavní pavilony s názvem \"Galerie des machines\" se objevily i na pařížských světových výstavách v letech 1867 a 1878. Hala sloužila pro demonstraci strojních zařízení. Uvnitř byl instalován kolejový most, který vozil návštěvníky z jednoho konce na druhý a umožňoval získat ucelený přehled o všech strojích, z nichž většina byla v provozu. V některých dnech most přepravil až 100.000 návštěvníků. Po skončení výstavy zůstal pavilon stát. Od roku 1902 začal sloužit jako Zimní velodrom. V roce 1909 rozhodlo město Paříž o jeho odstranění kvůli rozšíření Champ-de-Mars a o rok později byl zbořen.\n\nHala z roku 1889 byla společným projektem architektů Charlese Louise Ferdinanda Duterta (1845–1906) a inženýra Victora Contamina (1840–1893). Pozemek na stavbu se nacházel u École militaire v jižní části Champ-de-Mars, který sloužil jako výstavní plocha. Stavba měla obdélníkový půdorys 422,49 m × 114,38 m a byla 40 sloupy rozdělena na širokou hlavní loď a dvě menší boční lodě. Příčné oblouky bez mezipodpěr se zvedaly do výšky 46,67 m. Výstavní plocha činila 47 324,9 m.\n\nNa rozdíl od např. Bibliothèque Sainte-Geneviève (1843) či pařížského Východního nádraží (1849), jejichž prosklené železné konstrukce stály na klasických zděných stěnách, měla hala nosníky i na bocích, takže i fasáda byla prosklená. Vzhledem k tomu, že pavilony světové výstavy bylo nutno rychle a snadno smontovat a demontovat, byly všechny komponenty zcela prefabrikované. Výroba ocelových vazníků a dalších stavebních dílů byla provedena u \"Compagnie de Fives\" v Lille a u \"Société des anciens Établissements Cail\" nedaleko Paříže.\n\n\n"}
{"id": "590176", "url": "https://cs.wikipedia.org/wiki?curid=590176", "title": "Dvojná vazba", "text": "Dvojná vazba\n\nDvojná vazba (v originále \"Double bind\") je psychologický pojem, označující způsob komunikace, při níž jedinec dostává od komunikující osoby dvě neslučitelné informace současně. Může jít o rozpor mezi verbální a neverbální složkou projevu, případně v širším pojetí i o logický protiklad.\n\nDvojná vazba má pro osobu, které je tato komunikace určena, podobu neřešitelné situace. Přicházejí k ní totiž matoucí tvrzení, neproveditelné rady či pokyny v jednom okamžiku. Tato komunikace může mít též charakter manipulativního jednání a jde o komunikační způsob \"nezdravý\" a v případě častého výskytu v dětství může vést k rozvoji duševní poruchy s psychotickými rysy.\n\nTento pojem vnesl do psychologie biolog a kybernetik Gregory Bateson, a to v článku \"Toward a Theory of Schizophrenia\" v časopise \"Behavioral Science\" v roce 1956. Podle Batesona jsou stavy dospělých schizofreniků způsobeny jejich specifických zážitkem v dětství, kdy si k nim klíčový vychovatel, povětšinou matka, vytvořil \"dvojnou vazbu\", tedy vnímal dítě jako dva různé objekty a v různých chvílích se k němu vztahoval různě. Dítě se podle Batesona tomuto dvojímu vnímání přizpůsobí a rozštěpí svou identitu. Nehledě na toto vysvětlení se dvojná vazba skutečně vyskytuje častěji v rodinách schizofreniků a dalších psychotiků .\n\nAč Bateson nebyl psychologem, jeho pojetí schizofrenie a dvojné vazby silně ovlivnilo zejména takzvanou existenciální psychoanalýzu, například skotského psychoanalytika Ronalda Davida Lainga, a tzv. interpersonální psychoanalýzu.\n\n"}
{"id": "590179", "url": "https://cs.wikipedia.org/wiki?curid=590179", "title": "Třída Rotterdam", "text": "Třída Rotterdam\n\nTřída Rotterdam je třída výsadkových lodí kategorie Amphibious Transport Dock nizozemského královského námořnictva. Celkem byly postaveny dvě jednotky této třídy. Projektové práce na třídě \"Rotterdam\" probíhaly ve spolupráci se Španělskem. Španělská loděnice Navantia postavila dvojici příbuzných výsadkových lodí třídy \"Galicia\".\n\nSkládá se z jednotek \"Rotterdam\" (L800) a \"Johan de Witt\" (L802), postavených loděnicí Damen Schelde ve Vlissingenu a zařazených do služby v letech 1998 a 2007.\n\nJednotky třídy \"Rotterdam\":\n\n\"Johan de Witt\" má větší rozměry, o třetinu větší výtlak a je upraven pro funkci velitelské lodě – včetně prostor pro 400 příslušníků štábu. Naopak \"Rotterdam\" nese plně vybavenou palubní nemocnici. Každá z lodí může přepravit, vysadit pomocí vyloďovacích člunů a vrtulníků a dále podporovat plně vybavený prapor námořní pěchoty o 613 mužích (547 \"Johan de Witt\"), včetně 170 vozidel či 33 tanků. V palubním doku je prostor pro operace šesti vyloďovacích člunů LCVP, čtyř LCU či čtyř LCM 8. Přistávací paluba na zádi má délku 58 metrů a šířku 25 metrů. Najednou na ní mohou operovat dva vrtulníky EH101. V palubním hangáru mohou být umístěny čtyři transportní vrtulníky EH101, nebo šest středních vrtulníků Super Puma či NH90. Lodě jsou vybaveny pro údržbu a opravy nesených vrtulníků.\n\nPlavidla nesou vyhledávací radar DA08. Od roku 2017 jej nahradí nový Thales NS100 kategorie AESA. Obrannou výzbroj tvoří čtyři 20mm kanóny Oerlikon a dva systémy blízké obrany Goalkeeper CIWS s jedním rotačním kanónem ráže 30 mm. Nejvyšší rychlost lodí je více než 18 uzlů. Dosah je více než 6000 námořních mil při rychlosti 12 uzlů v případě \"Rotterdamu\" a 10 000 námořních mil při stejné rychlosti u jednotky \"Johan de Witt\".\n\n"}
{"id": "590181", "url": "https://cs.wikipedia.org/wiki?curid=590181", "title": "Otto Isakower", "text": "Otto Isakower\n\nOtto Isakower (2. června 1899 − 10. května 1972) byl rakouský psychiatr a psychoanalytik zabývající se především problematikou snu, spánku a tzv. hypnagogních stavů, tedy psychických jevů na rozhraní bdění a spánku, které nelze přiřadit ani ke snu, ani k fantazii, ani k halucinaci.\n\nRoku 1923 vystudoval medicínu, se specializací na psychiatrii, na Vídeňské univerzitě. Poté pracoval na vídeňské Wagnerově klinice (Julius Wagner-Jauregg's klinik), mimo jiné po boku Heinze Hartmanna, budoucího slavného psychoanalytika. K psychoanalýze ho ovšem přivedl Paul Federn. Členem Vídeňské psychoanalytické společnosti (řízené tehdy Sigmundem Freudem) se stal roku 1925.\n\nJakožto Žid musel z Rakouska obsazeného nacisty uprchnout roku 1938. Emigroval nejprve do Británie a pracoval jako psychoanalytik v Liverpoolu a Manchesteru. Podílel se na uspořádání Freudových Sebraných spisů. Roku 1940 se odstěhoval do New Yorku. Zde ovlivnil řadu vlivných newyorských analytiků.\n\nIsakower se v rámci psychoanalýzy nejvíce proslavil definováním tzv. Isakowerova fenoménu. Ten patří k hypnagogním stavům. Jde o představu, již má usínající, že se proti jeho obličeji blíží obří, měkká, těstovitá hmota. Podle Isakowera jde o regresi \"tělesného Ega\", v podstatě o návrat do stavu kojence u mateřského prsu. Isakowerův fenomén byl poprvé definován roku 1936 v článku \"Beitrag zur Pathopsychologie der Einschlafphänomen\". Koncept později ovlivnil zejména Bertrama D. Lewina při formulování konceptu takzvané \"snové stěny\".\n\nIsakower, Otto. (1938). A contribution of the pathopsychology of phenomena associated with falling asleep. International Journal of Psycho-Analysis, 19, 331-325.\n\nKronold, Edward. (1973). Otto Isakower (1899-1972). International Journal of Psycho-Analysis, 54, 369.\n\nMühlleitner, Elke. Biographisches Lexikon der Psychoanalyse (Die mitglieder der Psychologischen Mittwoch-Gesellschaft und der Wiener Psychoanalytischen Vereinigung 1902-1938). Tübingen: Diskord, 1992.\n"}
{"id": "590182", "url": "https://cs.wikipedia.org/wiki?curid=590182", "title": "Zapadlí vlastenci", "text": "Zapadlí vlastenci\n\nZapadlí vlastenci je venkovský realistický historický román, který napsal Karel Václav Rais a ilustroval Adolf Kašpar. Nejprve byl vydán časopisecky roku 1893 ve \"Světozoru\", roku 1894 u K. Šimáčka knižně. Příběh je ovlivněn zápisky Věnceslava Metelky, učitele v Pasekách nad Jizerou.\n\n\nKarel Čermák nastoupil jako učitelský pomocník v Pozdětíně, malé vesničce v horách, kde byl srdečně přijat učitelem Čižkem a jeho rodinou. Pan učitel i pan farář byli muzikanty a když se dozvěděli, že Čermák je také muzikantem, jejich sympatie k němu ještě vzrostly. Pomocník Čermák se při častých návštěvách na faře seznámil s Albínkou, farářovou neteří a zamilovali se do sebe. Pomocníka však sváděla vdova Žaláková. Ta řekla Albínčině otci, že je Čermák nemanželské dítě, což ho velmi pohoršilo, proto poslal Albínku studovat do Prahy. Na jedné slavnosti byl přítomen i inspektor, pravý Čermákuv otec, který když zjistil, že je jeho syn, zhroutil se. Když se jednou s panem učitelem vydal do Prahy, kde se Čermák setkal s Albínkou. Čermák se po čase stane kantorem a Albínčin otec jim svatbu povolí.\n\nDílo bylo v roce 1932 zfilmováno, stejnojmenný český film natočil režisér Miroslav Josef Krňanský.\n\n\n"}
{"id": "590183", "url": "https://cs.wikipedia.org/wiki?curid=590183", "title": "Válka první koalice", "text": "Válka první koalice\n\nVálka první koalice byla prvním pokusem evropských monarchií porazit revoluční Francii. Trvala mezi roky 1792 a 1797. Francie vyhlásila 20. dubna 1792 tzv. preventivní válku Habsburské monarchii, Prusko se na stranu Habsburků přidalo o několik týdnů později. Válka byla pro Francouze zpočátku neúspěšná, zejména kvůli chybějícímu výcviku a slabé organizovanosti vojska. Na rozdíl od perfektně vycvičených a vyzbrojených stálých armád protivníka však bojovali s nadšením, což se později projevilo jako jeden z rozhodujících faktorů. Klíčová byla role dobrovolníků, mobilizovaných např. \"Marseillaisou\", pozdější francouzskou hymnou. \n\nVzhledem k stále se zhoršující vojenské situaci na východě země byl v noci z 9. na 10. srpna roku 1792 odstaven od vlády král Ludvík XVI. V následných volbách do Národního konventu zvítězili girondisté v čele s Dantonem, kteří převzali vládu nad celou zemí.\n\nPo svržení krále uspíšila pruská vojska přípravy na definitivní porážku Francie, po počátečních úspěších však bylo vojsko Karla Viléma Ferdinanda, knížete brunšvického, poraženo 20. září 1792 v bitvě u Valmy. Ihned následující den byl definitivně sesazen král a vyhlášena republika. O devět dní později zahájila prusko-habsburská vojska ústup z Francie.\n\nV roce 1795 zaznamenala Francie velké úspěchy v podobě zisku Batávské republiky (nynější Nizozemsko), zatlačení Španělů zpět za Pyreneje či vítězství při obléhání Toulonu proti Britům. U Toulonu si vysloužil povýšení do hodnosti brigádního generála Napoleon Bonaparte, který obléhání vedl.\n\nVálka byla ukončena drtivým Napoleonovým tažením v severní Itálii proti Rakousku, kde Francie vyhrála bitvy u Lodi, Rivoli, Milána či Castiglione. Ve světle volné cesty Francouzů na Vídeň požádal 7. dubna 1797 císař František I. o uzavření separátního míru s Francií. Dne 17. října roku 1797 byl mezi oběma zeměmi uzavřen mír v Campo Formio, jenž znamenal velké územní ztráty pro Rakousko.\n"}
{"id": "590185", "url": "https://cs.wikipedia.org/wiki?curid=590185", "title": "Kondenzační hladina", "text": "Kondenzační hladina\n\nKondenzační hladina je oblast, ve které teplota vzduchu klesne pod kondenzační teplotu, její výška není stálá a odvíjí se od dalších podmínek v atmosféře, ale můžeme si udělat relativně dobrou představu kde leží v současné době. Pokud je obloha poseta oblaky cumulus tak jejich tmavá, ostře ohraničená základna leží právě na kondenzační hladině.\n"}
{"id": "590187", "url": "https://cs.wikipedia.org/wiki?curid=590187", "title": "Děkanát Hlučín", "text": "Děkanát Hlučín\n\nDěkanát Hlučín je územní část ostravsko-opavské diecéze. V současné době jej tvoří 22 římskokatolických farností. Funkcí děkana je pověřen farář z Hlučína P. Mgr. Martin Šmíd.\n\nStav k 17.12.2014\n"}
{"id": "590188", "url": "https://cs.wikipedia.org/wiki?curid=590188", "title": "Kfar ha-Rif", "text": "Kfar ha-Rif\n\nKfar ha-Rif ( כְּפַר הָרִי\"ף, v oficiálním přepisu do angličtiny Kefar HaRif, přepisováno též Kfar HaRif) je vesnice typu mošav v Izraeli, v Jižním distriktu, v Oblastní radě Jo'av.\n\nLeží v nadmořské výšce 116 metrů na okraji pobřežní nížiny, v regionu Šefela.\n\nObec se nachází 16 kilometrů od břehu Středozemního moře, cca 37 kilometrů jihojihovýchodně od centra Tel Avivu, cca 42 kilometrů západně od historického jádra Jeruzalému a 4 kilometry severovýchodně od města Kirjat Mal'achi. Kfar ha-Rif obývají Židé, přičemž osídlení v tomto regionu je etnicky převážně židovské. Výjimkou je malá arabská vesnice al-Azi 3 kilometry jihovýchodně odtud.\n\nKfar ha-Rif je na dopravní síť napojen pomocí lokální silnice číslo 383, jež západně od mošavu ústí do dálnice číslo 3. Východně od vesnice probíhá železniční trať z Tel Avivu do Beerševy, která zde ale nemá stanici, a podél ní rovněž dálnice číslo 6 (\"Transizraelská dálnice\").\n\nKfar ha-Rif byl založen v roce 1956. Pojmenován je podle středověkého židovského učence Isaaca Alfasiho (zvaný též pod akronymem \"Rif\" - Rabi Isaac Alfasi), který působil v dnešním Maroku a Španělsku. Zakladateli mošavu byli Židé ze severní Afriky. Zpočátku zde vyrostlo 65 rodinných farem. Postupně ale původní osadníci ze severní Afriky vesnici opustili, protože neměli vztah k zemědělskému způsobu obživy. V populaci obce pak převládli Židé z východní Evropy.\n\nVesnice prochází stavební expanzí. Ze 100 nových stavebních parcel v novém obytném distriktu východně od původního mošavu již bylo 85 osbazeno. Většina obyvatel pracuje mimo obec. Část se zabývá zemědělstvím (rostlinná výroba).\n\nPodle údajů z roku 2014 tvořili naprostou většinu obyvatel v Kfar ha-Rif Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 820 lidí. Během roku 2014 populace stoupla o 0,9 %.\n\n\n"}
{"id": "590191", "url": "https://cs.wikipedia.org/wiki?curid=590191", "title": "Afyonkarahisar", "text": "Afyonkarahisar\n\nAfyonkarahisar je město v Turecku, hlavní město stejnojmenné provincie v Egejském regionu. Město je položeno v nadmořské výšce 1034 m n. m. a leží 250 km jihozápadně od Ankary. V roce 2009 zde žilo 170 455 obyvatel.\n\nAfyonkarahisar je centrem zemědělského regionu a vzdělanost je na poměry západního Turecka spíše nižší.\n"}
{"id": "590192", "url": "https://cs.wikipedia.org/wiki?curid=590192", "title": "Ludvík Kalma", "text": "Ludvík Kalma\n\nLudvík Kalma (9. října 1941, České Budějovice – 24. listopadu 1996, Horusice) byl českým manažerem a ředitelem několika podniků především z oblasti automobilového průmyslu. Byly jimi například Motor Jikov a následně i Škoda Auto. Působil též ve Sdružení automobilového průmyslu coby jeho předseda.\n\nByl uznávaným technikem a navíc člověkem s velkým osobním charismatem. Dne 28. října 2014 mu in memoriam prezident České republiky Miloš Zeman udělil medaili Za zásluhy o stát v oblasti hospodářské.\n\nKalma měl k dispozici vůz Škoda Octavia a na něm státní poznávací značku s písmenem \"F\". Pro auta s tímto označením neplatil do roku 1997 rychlostní limit na volné silnici ani na dálnici. Během cesty po silnici I/3 měl dne 24. listopadu 1996 ve 20:10 poblíž obce Horusice dopravní nehodu, kdy se svým vozem jedoucím rychlostí cca 160 km/h narazil do kamionu Scania převážejícím dřevo a stojícím napříč přes vozovku, kterému se porouchaly brzdy (pravděpodobně prasklá hadice brzdového systému návěsu). Do Kalmova vozu pak ještě narazil automobil Peugeot 405. Sám Kalma byl na místě mrtev. Podle výsledků pitvy nebyl Kalma v době nehody pod vlivem alkoholu.\n\nNeštěstí vyvolalo velké emoce a mnoho otázek. Objevily se spekulace, že Kalma mohl být mnoha lidem nepohodlný, protože rázně vystupoval proti podvodům při dovozech ojetých aut ze zahraničí. Vyšetřování nehody ovšem tuto teorii nepotvrdilo a skončilo s výsledkem, že se skutečně jednalo o nehodu.\n"}
{"id": "590193", "url": "https://cs.wikipedia.org/wiki?curid=590193", "title": "Revadim", "text": "Revadim\n\nRevadim ( רְבָדִים‎, v oficiálním přepisu do angličtiny Revadim) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 89 metrů na okraji pobřežní nížiny, v regionu Šefela.\n\nObec se nachází 17 kilometrů od břehu Středozemního moře, cca 34 kilometrů jihojihovýchodně od centra Tel Avivu, cca 40 kilometrů západně od historického jádra Jeruzalému a 8 kilometrů severovýchodně od města Kirjat Mal'achi. Revadim obývají Židé, přičemž osídlení v tomto regionu je etnicky převážně židovské. Výjimkou je malá arabská vesnice al-Azi 6 kilometrů jižně odtud.\n\nRevadim je na dopravní síť napojen pomocí dálnice číslo 3. Východně od vesnice probíhá železniční trať z Tel Avivu do Beerševy, která zde ale nemá stanici, a podél ní rovněž dálnice číslo 6 (\"Transizraelská dálnice\").\n\nRevadim byl založen v roce 1948. Původně ale tato osada vznikla již 11. února 1947, a to v hornatém regionu Guš Ecion, jižně od Jeruzaléma, kde se utvořil blok čtyř židovských osad. Jejími zakladateli byla skupina mladých Židů z Polska a Bulharska napojených na sionistické hnutí ha-Šomer ha-Ca'ir. Pojmenována byla podle terasovitých polí v jejím okolí.\n\nBěhem války za nezávislost v roce 1948 byly ale tyto vesnice dobyty arabskými jednotkami a jejich obyvatelé zajati jordánskými silami. Obránci Revadim (společně s osadníky z Masu'ot Jicchak a Ejn Curim) kapitulovali 14. května 1948 a složili zbraně do rukou vítězné Arabské legie. Část osadníků ze zničené a dobyté osady pak 28. listopadu 1948 založila v nynější lokalitě novou vesnici. V únoru 1949 je doplnili i osadníci z původního Revadim, kteří se vrátili z jordánského zajetí. Roku 1951 sem dorazila skupina dalších osadníků tvořená Židy z Polska a roku 1953 skupina z Argentiny.\n\nOd 90. let 20. století se kibuc zbavil prvků kolektivismu v hospodaření. Zároveň se otevřel pro usídlení nových rodin, bez vazby na původní komunitu kibucu. Většina obyvatel za prací dojíždí mimo obec. Část se zabývá zemědělstvím (polní plodiny, produkce mléka), rozvíjí se turustický ruch. Funguje zde také firma na produkci šperků. V areálu kibucu se nachází expozice archeologických vykopávek, které v této lokalitě proběhly a které odhalily pozůstatky starověkého města Ekron.\n\nPodle údajů z roku 2014 tvořili naprostou většinu obyvatel v Revadim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 642 lidí. Během roku 2014 populace stoupla o 9,0 %.\n\n\n"}
{"id": "590194", "url": "https://cs.wikipedia.org/wiki?curid=590194", "title": "Nikon D70", "text": "Nikon D70\n\nNikon D70 je digitální jednooká reflexní zrcadlovka, která je na trhu od roku 2004. Byla nejčastěji prodávána v kitu s objektivem Nikon 18-70mm AF-S. Nikon D70 byl následován nejdříve značkou Nikon D70s, a ještě donedávna Nikonem D80 a Nikonem D90, oznámenými firmou 9. srpna 2006 a 27. srpna 2008. \n\nMá rozlišení 6,1 Mgpx, CCD snímač o rozměrech 23,7 x 15,6 mm s citlivostí 200 až 1600 ISO.\n\n"}
{"id": "590195", "url": "https://cs.wikipedia.org/wiki?curid=590195", "title": "Nikon FM2", "text": "Nikon FM2\n\nNikon FM2 je klasická pokročilá polo-profesionální, jednooká zrcadlovka (SLR) na kinofilm s výměnnými objektivy.\n\nFotoaparát vyráběla firma Nippon Kogaku KK (dnes Nikon Corporation) v Japonsku v letech 1982–2001. Jednalo se o vylepšený model Nikon FM, který byl vyráběn v letech 1977–1982. Původní typ byl vydán s několika dílčími vylepšeními (např. vyšší synchronizační rychlost blesku) v roce 1984 a později byla tato verze označována jako FM2n ('nové'), ačkoli obě verze jsou na těle fotoaparátu označeny jako FM2. FM2 původně používal pokročilý design Nikonu, kovové tělo, přičemž se zvyšovala rychlost štěrbinové závěrky s (tehdy neslýchanou) rychlostí v rozmezí od 1 do 1/4000 sec. Tělo mělo rozměry 90 mm (výška), 142 mm (šířka), 60 mm (hloubka) a hmotnost 540 g.\n\n\n"}
{"id": "590198", "url": "https://cs.wikipedia.org/wiki?curid=590198", "title": "Mikroregion Dolní Poolšaví, svazek obcí", "text": "Mikroregion Dolní Poolšaví, svazek obcí\n\nMikroregion Dolní Poolšaví, svazek obcí je svazek obcí v okresu Uherské Hradiště, jeho sídlem jsou Kunovice a jeho cílem je spolupráce v oblasti cestovního ruchu, zkvalitňování životního prostředí, podpora podnikání a rozvoj kultury. Sdružuje celkem 7 obcí a byl založen v roce 2005.\n\n\n"}
{"id": "590200", "url": "https://cs.wikipedia.org/wiki?curid=590200", "title": "Mikroregion Holešovsko", "text": "Mikroregion Holešovsko\n\nMikroregion Holešovsko je sdružení právnických osob v okresu Kroměříž, jeho sídlem je Holešov a jeho cílem je podpora cestovního ruchu, dopravy, regionálního rozvoje, sociální infrastruktury a životního prostředí. Sdružuje celkem 20 obcí a byl založen v roce 1999.\n\n"}
{"id": "590203", "url": "https://cs.wikipedia.org/wiki?curid=590203", "title": "Al-Azi", "text": "Al-Azi\n\nal-Azi ( אל -עזי, v oficiálním přepisu do angličtiny al-Azy, přepisováno též al-'Azi) je arabská vesnice v Izraeli, v Jižním distriktu, v Oblastní radě Jo'av.\n\nLeží v nadmořské výšce 97 metrů na okraji pobřežní nížiny, v regionu Šefela.\n\nObec se nachází 20 kilometrů od břehu Středozemního moře, cca 40 kilometrů jihojihovýchodně od centra Tel Avivu, cca 40 kilometrů jihozápadně od historického jádra Jeruzalému a 6 kilometrů východně od města Kirjat Mal'achi. Al-Azi obývají Arabové, přičemž osídlení v tomto regionu je etnicky převážně židovské.\n\nAl-Azi je na dopravní síť napojen pomocí místní komunikace, která západně od osady ústí do dálnice číslo 3. Po východním okraji vesnice probíhá železniční trať z Tel Avivu do Beerševy, která zde ale nemá stanici, a podél ní rovněž dálnice číslo 6 (\"Transizraelská dálnice\").\n\nAl-Azi je osadou obývanou jedinou rozvětvenou arabskou muslimskou rodinou al-Azi. Zabývají se zemědělstvím a chovem dobytka. Vznikla před cca 300 lety. Půdu obyvatelům poskytl tehdejší osmanský sultán. Ve 30. a 40. letech 20. století, kdy se v tehdejší mandátní Palestině vyostřoval konflikt mezi Židy a Araby, si zdejší obyvatelé udrželi přátelské vztahy s židovskými osadníky v okolní krajině a prodávali zemědělskou půdu Židovskému národnímu fondu.\n\nKorektní vztahy se podařilo udržet i během války za nezávislost v roce 1948, kdy tuto oblast ovládla izraelská armáda a kdy skončilo i arabské osídlení v tomto regionu. Právě osada rodiny al-Azi byla jediná, jež byla zachována. V následujících dekádách ovšem existovala osada bez oficiálního uznání za administrativně samostatnou obec. Za tu byla uznána až roku 2001.\n\nPočátkem 21. století vyrostla podél východního okraje osady dálnice číslo 6. Izraelská pozemková správa pak rozhodla kompenzovat zdejší obyvatele převodem 70 dunamů (7 hektarů) pozemků z jurisdikce sousední židovské vesnice Kfar Menachem pod správu al-Azi, i přes protesty obyvatel z Kfar Menachem. Předáci z al-Azi poukazovali na to, že kromě výstavby dálnice byla jejich obec postižena již předtím zábory pozemků kvůli výstavbě železniční trati a plynovodu.\n\nPodle údajů z roku 2014 tvořili obyvatelstvo v al-Azi Arabové. Jde o malou obec vesnického typu s dlouhodobě rostoucí populací. K 31. prosinci 2014 zde žilo 186 lidí. Během roku 2014 populace stoupla o 1,6 %.\n\n\n"}
{"id": "590208", "url": "https://cs.wikipedia.org/wiki?curid=590208", "title": "Mikroregion Chřiby", "text": "Mikroregion Chřiby\n\nMikroregion Chřiby je sdružení právnických osob v okresu Kroměříž a okresu Zlín, jeho sídlem jsou Kostelany a jeho cílem je podpora iniciativ obcí v mikroregionu a rozvoj cestovního ruchu. Sdružuje celkem 9 obcí a byl založen v roce 2002.\n\n\n"}
{"id": "590210", "url": "https://cs.wikipedia.org/wiki?curid=590210", "title": "Watzmann", "text": "Watzmann\n\nWatzmann je centrální masiv Berchtesgadenských Alp. Nachází se na jihovýchodě Bavorska v národním parku Berchtesgaden u obcí Ramsau a Schönau am Königssee. Známý masiv kulminuje vrcholem Watzmann-Mittelspitze, který je svou výškou 2713 m nejvyšším bodem německé části Berchtesgadenských Alp a zároveň třetí nejvyšší horou Německa (po Zugspitze a Hochwanneru). Východní stěna Watzmannu je nejvyšší skalní stěnou Východních Alp s převýšením 1800 m.\n\nNa známý pohled z Berchtesgadenu (vpravo Watzmann, 2713 m, vlevo Watzmannfrau, 2307 m, mezi nimi skalní zuby Watzmannkinder) se vztahuje pověst.\n\nV dávných časech zemi vládl krutý král Zlojíř (německy Watzmann). Byl to surový zuřivec, který pil krev z prsou matky, později miloval jen lov. Jeho žena i děti byly vychovány ke zlu. Dnem i nocí se konaly královské hony v polích, lesích i na loukách. Lovci pronásledující zvěř podupali obilí a rozháněli stáda. Jednoho dne král s družinou lovil na lesní pastvině u pastýřovy chaty. Králova psí smečka roztrhala pasteveckého psa, zakousla pastýřovo dítě, prokousla hrdlo pastýřově ženě a nakonec zabila i samotného pastýře. Král Zlojíř se tomu děsivě smál.\n\nBůh ztratil trpělivost, seslal na Berchtesgadenské Alpy bouři, která vyděsila lovecké psy a ti zardousili krále Zlojíře, královnu i jejich sedm dětí. Jejich krev stékala do údolí a mrtvá těla vrostla do skály. Dodnes stojí zkamenělý král Zlojíř jako horský štít, okolo něj jeho žena a sedm dětí, a hluboko dole se lesknou dvě jezera, do kterých vtekla krev ukrutníků.\n\nNa vrchol poprvé vystoupil 1799 nebo 1800 Valentin Stanič.\n\nNa vrchol Watzmann je možné vystoupit mnoha horolezeckými cestami. Nejoblíbenější jsou:\n\n"}
{"id": "590211", "url": "https://cs.wikipedia.org/wiki?curid=590211", "title": "Mikroregion Jižní Haná", "text": "Mikroregion Jižní Haná\n\nMikroregion Jižní Haná je svazek obcí v okresu Kroměříž a okresu Zlín, jeho sídlem je Tlumačov a jeho cílem je spolupráce členských obcí s regionálními agenturami na mikroregionálních projektecha spolupráce v oblasti kultury a sportu. Sdružuje celkem 4 obce a byl založen v roce 2000.\n\n\n"}
{"id": "590213", "url": "https://cs.wikipedia.org/wiki?curid=590213", "title": "Zapadlí vlastenci (rozcestník)", "text": "Zapadlí vlastenci (rozcestník)\n\nZapadlí vlastenci mohou být:\n\n"}
{"id": "590217", "url": "https://cs.wikipedia.org/wiki?curid=590217", "title": "Kelenken", "text": "Kelenken\n\nKelenken (podle božstva kmene Tehuelčů Kélenkena) byl obří nelétavý pravěký pták z čeledi Phorusrhacidae. Žil v období středního miocénu (asi před 15 miliony let) na území dnešní Argentiny. Fosilie tohoto nelétavého predátora byly objeveny roku 1999 na území provincie Río Negro v argentinské Patagonii. Formálně byl druh \"K. guillermoi\" popsán v roce 2007.\n\n\"Kelenken\" je největším dnes známým zástupcem své čeledi. Jeho lebka měřila na délku 71,6 cm (z toho zobák 46 cm) a je tak největší známou ptačí lebkou vůbec. \"Kelenken\" byl vysoký asi 2,5 až 3,2 metru a vážil kolem 250 kg. Kost dolní končetiny – tarsometatarsus – měřila na délku kolem 45 cm, což z něj činilo rychlého běžce. Kelenken je zřejmě největším známým dravým ptákem historie. Svoji kořist (nejspíš středně velcí savci a plazi) zabíjel klovnutím silného zobáku nebo silným kopnutím svalnatých nohou. Ty mu zároveň sloužily i k rychlému běhu při lovu na otevřených pampách.\n\n"}
{"id": "590218", "url": "https://cs.wikipedia.org/wiki?curid=590218", "title": "Rudolf Weigl", "text": "Rudolf Weigl\n\nRudolf Stefan Jan Weigl (2. září 1883, Přerov – 11. srpna 1957, Zakopane, Polsko) byl biolog, jenž vyvinul očkovací látku proti skvrnitému tyfu.\n\nNarodil se v Přerově v německé rodině, jeho otec však brzy zemřel a matka se poté provdala za gymnaziálního profesora Józefa Tojnara, působícího v haličském Jasłu a později ve Stryji, jenž Rudolfa vychoval v polské kultuře. Po gymnaziálních studiích nastoupil Rudolf Weigl na lvovskou univerzitu ke studiu přírodních věd. Promoval v roce 1907 a v roce 1913 se habilitoval v oboru zoologie, srovnávací anatomie a histologie. Jako soukromý docent se věnoval zkoumání buněčné stavby a otázkám transplantací.\n\nZa první světové války byl povolán do sanitní služby rakousko-uherské armády a začal se věnovat výzkumu epidemických nemocí. Byl průkopníkem v laboratorním chovu vší, jež jsou přenašečem tyfu, a vyvinul postup získávání jejich protilátek. V této práci pokračoval i po skončení války ve vojenské laboratoři v Przemyślu, roku 1920 se pak vrátil na lvovskou univerzitu. V meziválečném období vybudoval při lvovské univerzitě výzkumné pracoviště a získal si mezinárodní věhlas. Za aplikaci jeho vakcín v belgických katolických misiích v Číně získal papežský řád sv. Řehoře.\n\nV září 1939, při vypuknutí druhé světové války se nacházel na studijní cestě v Habeši, rozhodl se pro návrat do Sověty obsazeného Lvova, kde rozšířil produkci očkovacích látek. Po německém obsazení Lvova 30. června 1941 bylo 25 profesorů zdejší univerzity zastřeleno, mezi nimi i její rektor, matematik Kazimierz Bartel. Weigl navzdory ohrožení života ohlásil ochotu pokračovat ve své práci, při tom však odmítl podepsat Volkslistu. Pro svůj ústav, který byl považován za válečně důležitý, si vymohl pravomoc samostatného výběru pracovníků, jež mohl ochránit před transportem do Říše. V ústavu byli najati mnozí polští univerzitní profesoři, jako Stefan Banach, Bronisław Knaster a Władysław Orlicz, kteří byli chránění před represí, díky vydaným průkazům totožnosti. Tak zachránil mnoho životů, mezi nimi i Židů. Zaměstnanci ústavu dávali vlastní krev ke krmení vší, z nichž se získávaly protilátky.\n\nPo válce pokračoval ve výzkumu v Krakově a v Poznani, komunistickým režimem byl obviňován z kolaborace. Ve třicátých letech a opět v roce 1948 byl navrhován na ocenění Nobelovou cenou, kterou však nezískal. V roce 1951 byl penzionován, zemřel o šest let později. Jeho význam byl oceněn teprve po roce 1989, v roce 2003 získal in memoriam ocenění jeruzalémského památníku Jad Vašem Spravedlivý mezi národy.\n\n"}
{"id": "590221", "url": "https://cs.wikipedia.org/wiki?curid=590221", "title": "Čížek žlutý", "text": "Čížek žlutý\n\nČížek žlutý (\"Spinus tristis\") je druh zpěvného ptáka z čeledi pěnkavovitých žijící v Severní Americe. Hnízdí v rozmezí od jižní Kanady po Severní Karolínu. Je tažný se zimovišti od Kanady po Mexiko.\n\nJe jediným pěnkavovitých ptákem, u kterého probíhá kompletní přepeřování. Je u něj vyvinut výrazný pohlavní dimorfismus, samec je v létě zářivě žlutý a v zimě olivově zelený, zatímco samice je celoročně matně žlutohnědá. Výrazné zbarvení samců přitom hraje důležitou roli při námluvách.\n\nČížek žlutý se živí semeny, čemuž napovídá i jeho kuželovitý zobák. Je to společenský pták, který se při hledání potravy a tazích zdržuje v hejnech. Během období, kdy staví hnízdo, se však může chovat teritoriálně. Hnízdní období je závislé na dostatku potravy, který dosahuje vrcholu na konci července, což je na pěnkavovitého pěvce relativně pozdě. Druh je monogamní a ročně hnízdí jen jednou.\n\nLidská aktivita většinou tomuto ptáku prospívala. Často se vyskytuje v obytných zónách, kam ho lákají lidská krmítka. Ta pomáhají ptákům v těchto oblastech přežít. Díky odlesňování pak vznikly časté otevřené lučiny, které jsou pro něj upřednostňovaným prostředím.\n\nČížek žlutý byl jedním z mnoha živočišných druhů popsaných Carlem Linné v osmnáctém století. Byl zařazen do rodu \"Spinus\", kam patří i další druhy čížků. V roce 1976 se ale tento rod spojil s rodem \"Carduelis\" jako podrod. Jeho nejbližší příbuzní jsou čížek mexický a čížek kalifornský. Název rodu \"Carduelis\" pochází ze slova \"carduus\", které v latině znamená bodák, \"tristis\" pak znamená smutný nebo zarmoucený. Rozlišujeme čtyři poddruhy čížka žlutého:\n\nČížek žlutý je malý pěnkavovitý pták, měřící 11 až 13 centimetrů na délku, s rozpětím křídel 19 až 22 centimetrů. Jeho váha se pohybuje mezi 11 a 20 gramy. Má malý, kuželovitý zobák, který má růžovou barvu, která při jarním shazování peří přechází na oranžovou u obou pohlaví. Tvar a velikost zobáku pomáhají čížkům rozlousknout semínka bodláků, slunečnic a dalších rostlin.\n\nČížek žlutý každé jaro a podzim absolvuje přepeřování a je tak jediným stehlíkem, který má toto ve svých zvycích. Při podzimním přepeřování shazuje všechno peří, zatímco na jaře si ponechává peří na křídlech a ocase, které je tmavě hnědé u samiček a černé u samců. Barva tohoto peří přes přepeřování zůstává, stejně jako bílá barva na spodní částí ocasu. Pohlavní dimorfismus je vyjádřen barvou peří a zvýrazněn po jarním přepeřování, kdy samci k upoutání samičky potřebují jasnější barvy.\n\nPo jarním přepeřování mají samci výjimečnou citronově žlutou barvu, kterou produkují karotenoidní pigmenty z potravy čížků. Také mají zvláštní černou čepičku na hlavě a bílý zadeček, který je vidět při letu. Samice jsou spíše hnědé, světlejší na spodnější straně a s bílou náprsenkou. Při podzimním přepeřování se jasné letní peří promění ve mdlé zimní zbarvení, které obsahuje hnědožlutou barvu dole a olivově zelenou nahoře, zatímco obličej a náprsenka mají světle žlutou barvu. Podzimní zbarvení bývá podobné u obou pohlaví a největší odlišností jsou žlutá ramena u samců. V zimě někteří čížci dokonce ztrácí žlutou barvu a stávají se světle hnědými ptáky s olivově zeleným tónem, který je ale viditelný pouze zblízka.\n\nMláďata čížků žlutých mají záda mdle hnědá a jejich spodní strana je bledě žlutá. Ramena a ocas mají mdle černé a na křídlech a zadečku mají hnědožlutá místa. U mláďat mají obě pohlaví stejné barvy.\n\nJejich zvukem jsou dlouhá melodická švitoření a pípání. V letu vydávají zvuk popisovaný jako „cí-cí-cí-cít“ a když samice sedí na vejcích, vítá vracejícího se samečka zvukem „tý-tý-tý-tý“. Mláďata vydávají první zvuky před kompletním opeřením a ty znějí „čik-uí“. Používají je než opustí své rodné hnízdo. Čížkové žlutí také používají dvou obranných zvuků. Zvuk „suíííít“ používají při nahánění ostatních čížků do hnízda a k zahnání predátorů, zatímco zvukem „ber-bíí“ upozorňují mláďata, že potřebují, aby byla ticho, jelikož jim hrozí nebezpečí.\n\nČížkové žlutí preferují otevřené prostředí, ve kterém se daří trávám, jako jsou pole, lučiny, údolní nivy, stejně jako prostředí kolem silnic, sady a zahrady. Také se občas vyskytují v listnatých lesích, lužních lesích a druhotných lesích. Preference těchto prostředí trvá i při jarních a podzimních stěhováních.\n\nLetní oblast líhnutí se nachází po celé šířce Severní Ameriky, na severu je ohraničuje provincie Saskatchewan, zatímco na jihu severní Kalifornie a Severní Karolína. Jejich stěhování není nijak dlouhé a začíná při prvních známkách chladnějšího počasí a nedostatku potravy. Migrace probíhá v roji ptáků, který se pohybuje ve vlnitém letu.\n\nZimní rozšíření zahrnuje jih Kanady a pokračuje jižně přes celé Spojené státy až do Mexika. V zimě se pak nejsevernější jedinci přizpůsobují lidem a vyskytují se blízkosti krmičů. Jižní jedinci přes zimu dále obývají pole a nivy, stejně jako v létě.\n\nV devatenáctém století se lidé pokusili rozšířit výskyt čížka žlutého na Bermudy a v roce 1938 na Tahiti, ale čížkům se nepovedlo vžít do tamního prostředí.\n\nČížek žlutý je mimo dobu líhnutí společenským ptákem, který je často viděn ve velkých rojích, obvykle s ostatními čížky, které se pohybují ve vlnitém letu. Při sezoně líhnutí čížkové žijí v nevázaných koloniích. Při stavbě hnízda se samci k ostatním samcům chovají agresivně a vyhánějí je pryč, zatímco samice se chovají podobně k ostatním samičkám. Jejich agresivita končí po nakladení vajíček.\n\nČížkové žlutí se ale nechovají agresivně k predátorům, kteří se vyskytují na jejich teritoriu, a jejich jedinou reakcí je vysílání varovného signálu. Mezi predátory patří hadi, lasice, veverky, sojka chocholatá, která může ničit vajíčka nebo zabíjet mláďata, jestřábi a kočky, které představují ohrožení pro mláďata i pro dospělé jedince.\n\nČížek žlutý je denní živočich, který se živí zrním, ale občas sní také nějaký hmyz, který také podává svým mladým jako zdroj proteinu. Potrava čížka žlutého se skládá ze semen různých jednoletých rostlin, kam patří bodlák, štětka, pampeliška, ambrózie, divizna, krásenka, kozí brada, slunečnice a olše. Dále si také pochutná na pupenech stromů, javorové šťávě a plodech. Především v zimních měsících se také uchyluje k lidským krmítkům, kde jeho nejoblíbenější potravinou bývá mastňák habešský, který bývá často, ale chybně nazýván semenem bodláku.\n\nNa rozdíl od příbuzných druhů čížek žlutý využívá k potravě také svých nohou. Často se zavěšuje, aby mohl lépe dosáhnout na semena. Na jaře jí také jehnědy bříz a olší, které si nohami přidržuje u větve. Tato šikovnost mu pomáhá dostat se k živinám nepřístupným možným konkurentům, což zvyšuje šanci na přežití.\n\nČížek žlutý je poslední ze všech čížků, který vstupuje do sezony líhnutí. Možná za to může hojnost semen v letních měsících, jelikož čížkové žlutí pokládají semena za svou hlavní potravu.\n\nNámluvní rituály obsahují letecké manévry a zpívání, s čímž samci začínají na konci července. Letecké manévry začínají samci používat při začátku nahánění samičky, která utíká v klikatém letu. Samec tak dostává příležitost ukázat své kvality a kondici, jak z krátkodobého, tak z dlouhodobého hlediska. Když samička přijme samce, pár poté létá v širokých kruzích a samec u toho cvrliká.\n\nPoté, co samec najde svou družku, si vyznačí teritorium, jehož hranice vyznačuje cvrlikáním při přeletu z větve na větev. Po obkroužení svého území ukáže dva letecké manévry, nejprve nízký, plochý let a poté zveličuje své normální létání, když s křídly blízko u těla rychle padá k zemi, ale pak se zachycuje, aby mohl stoupat nahoru. Dva nebo tři páry obvykle mají svá teritoria blízko sebe, čímž vytváří volné kolonie, zřejmě za účelem lepší obrany proti predátorům.\n\nSamičky staví hnízdo na konci léta na větvích listnatých keřů nebo stromů ve výšce až 10 metrů. Stavba hnízda trvá šest dní, během kterých samička pracuje v deseti až čtyřicetiminutových intervalech. Samec často létá se samičkou a pomáhá jí odnést stavební materiál do hnízda, ale stavbu samotnou už nechává na své družce. Vnější strana hnízda je postavená z kůry stromu, trav a popínavých rostlin. Vnitřní průměr dokončeného hnízda je přibližně 6,5 centimetru, zatímco jeho okraj je posílen kůrou, která je ohraničena pavučinami a hedvábím. Hnízdo je tak pevné, že udrží i vodu, a tak se také mohou mláďata při bouřce utopit, když rodiče jejich hnízdo nezastřeší.\n\nČížkové žlutí kladou čtyři až šest modravě bílých vajec, která mají oválný tvar a rozměry 16×12 milimetrů, což je podobné rozměrům buráku. Samičky je pravděpodobně kladou v noci a pak na nich sami sedí, zatímco samec přináší potravu. Většina párů má každý rok pouze jednu snůšku vajec.\n\nMláďata se líhnou dvanáct až čtrnáct dní po snesení vajec a stejně jako u ostatních pěvců se rodí nazí, s narudlým tělem, bledě šedým spodním peřím a se zavřenýma očima. Samice svá mláďata krmí vyvrženými semeny a hmyzem. Své oči otevírají po třech dnech života a po jedenácti až patnácti dnech už mají kompletní olivově hnědé opeření a začínají trénovat létání. Až tři týdny po opeření je stále krmí sameček, který je najde podle jejich dětského volání \"čik-uí\". Tento zvuk přestávají dělat poté, co se stanou úplně nezávislými.\n\nČížkové žlutí jsou občas oběťmi hnízdního parazita, především vlhovce hnědohlavého. Jedna studie prokázala, že až 9 procent hnízd čížka žlutého mělo vejce právě tohoto parazita. Čížkové žlutí se ale o jejich mláďata příliš dobře nestarají a ta se jen občas vůbec vylíhnou, ale nikdy se jim nepodaří naučit se správně létat. To se děje i přesto, že čížkové žlutí proti tomuto druhu parazitů neprojevují žádné agresivní chování. Myslí se, že hlavní chybou je na semenech založená potrava, kterou jim čížkové žlutí podávají, a která se liší od na hmyzu založené potravě, kterou od přírody vyžaduje.\n\nVe svém rozšíření se čížek žlutý vyskytuje i v rezidenčních oblastech. Lidé je na své zahrady lákají především semeny mastňáku habešského, ale oblíbené jsou také trvalky, jako např. ostálky, krásenky, \"Monarda\" a bodlíny. Přestože krmení divokých ptáků obklopuje kontroverze, zvýšení počtu takových lidí pouze čížkům žlutým prospívá.\n\nČížek žlutý není lidskou aktivitou ohrožen a přestože mýcení lesů mnoha organismům uškodilo, pro čížka žlutého mělo pozitivní význam, jelikož způsobuje snížení počtu neotropických stěhovavých ptáků, zatímco pomáhá krátkým migrantům a permanentním obyvatelům. Čížkovi žlutému pomáhá nejen tento fakt, ale také to, že na mýtinách roste více trav, které jsou jeho primárním zdrojem potravy.\n\nJedná se o státního ptáka amerických států Iowa, New Jersey a Washington, kde s ho v roce 1951 zvolili školáci.\n\n"}
{"id": "590222", "url": "https://cs.wikipedia.org/wiki?curid=590222", "title": "Hartenberg", "text": "Hartenberg\n\nHartenberg (někdy také \"Hartenberk\", či \"Hřebeny\") je zřícenina gotického hradu přestavěného na zámek nad vsí Hřebeny v okrese Sokolov. Zřícenina stojí na ostrohu na pravém břehu řeky Svatavy v nadmořské výšce 510 metrů. Od roku 1988 je chráněna jako kulturní památka ČR.\n\nZaložení a počátky hradu zůstávají zatím nejasné. Předpokládá se však, že byl pohraničním hradem a postaven byl kolem roku 1200. Sedlecko bylo součástí českého přemyslovského státu, ale Chebsko a rovněž velkou část Sokolovska ovládali němečtí feudálové.\n\nArcheologické výzkumy a nálezy z let 2007–2010 potvrzují stavbu s románskými slohovými prvky, ze kterých se usuzuje, že již na přelomu 12. a 13. století zde byla minimálně dvoupodlažní a dvouprostorová stavba. Již roku 1200 se bratři Jindřich a Albert psali s predikátem \"z Hartenbergu\".\n\nDalší zdroje uvádějí, že hrad Hartenberg byl pravděpodobně postaven na počátku 13. století pány z Hartenberga. Jako první zmínka o něm je udáván rok 1214, ovšem první nesporná zmínka je až z roku 1345. Hartenberkové vlastnili hrad do roku 1362, kdy ho od nich získal Těma z Koldic, který ho v roce 1364 vyměnil s Karlem IV. za majetek v Budyšíně. Na počátku 15. století získali hrad opět Hartenbergové, ale záhy ho prodali Janu Maléříkovi. Jeho potomci hrad využívali jako centrum loupežných útoků, začeš byl roku 1459 hrad obléhán armádou města Chebu, dobyt a vypleněn. Roku 1426 údajně dobyl hrad husitský hejtman Jakoubek z Vřesovic, který ze své základny ve Žlutic podnikal výpravy na Chebsko a pokusil se dobýt i Loket.\n\nZa vlády Jiřího z Poděbrad byl hrad vyplacen a zastaven Šlikům. Od roku 1597 vlastnili hrad Písnicové, kteří drželi hrad více než 150 let. V druhé polovině 18. století získali dědictvím hrad Aueršperkové. Od 17. do 19. století docházelo k jeho přestavbám v zámek.\n\nHrad několikrát navštívil J. W. Goethe, přítel majitele zámku hraběte Josefa Auersperga, se kterým sdílel vášeň pro přírodní vědy, zejména mineralogii. V roce 1821 zde Goethe oslavil své 72. narozeniny. Oslava jeho narozenin byla zakončena ohňostrojem. Goethe navštívil Hartenberg i při své poslední, patnácté návštěvě Čech.\n\nPoslední majitelkou Hartenbergu byla baronka Františka Kopalová, která ho v roce 1913 zdělila po své matce Marii. Ta byla v roce 1945, po druhé světové válce odsunuta do Německa.\n\nPo roce 1945 využívala prostory zámku využívala po nějakou dobu armáda jako poddůstojnickou školu pohraničníků, později vlastnily zámek Státní lesy a využívaly ho jako sklady a sýpky. V roce 1983 se uvažovalo o jeho rekonstrukci. Ta by byla ale tak nákladná, že k ní nakonec nedošlo. V letech 1984–1991 byl Hartenberg několikrát úmyslně zapálen a proměnil se v trosky.\n\nStavbu nyní vlastní Bedřich Loos, který zpustošený zámek koupil roku 1997 a snaží se zříceninu obnovovat. Od roku 2000 se zde vystřídalo více než 1000 dobrovolníků ze 76 zemí světa v rámci tvz. workcampů ve spolupráci s organizací INEX s.d.a. Tento workshop je největší dobrovolnický program v Evropě. Nyní hrad obnovuje vzniklá stavební huť Hartenberg. V současnosti jsou obnovena 2 patra hlavního paláce včetně obnovené kaple sv. Tří Králů a gotické sklepy. V letní sezoně je možné hradní obnovu zhlédnout. V roce 2016 získala záchrana hradu ocenění NPÚ Patrimonium pro futuro.\n\nPůvodně románský hrad prošel během střídání vlastníků řadou stavebních proměn. K zásadní gotické přestavbě došlo během 14. století. Přestavba však byla limitována velkým skalním blokem. Dominantou hradu byla mohutná věž obdélného půdorysu s nepravidelně oblým čelem, která plně využil skalní monolit. Vchod do věže byl proto zvolen ve výšce. Portál pochází z přelomu 14.  a 15. století. Rovněž podstatná část zdiva rozsáhlého paláce je gotického původu. Této mimořádně rozměrné dispozice nabyl palác již v předhusitském období. V nejnižším podlaží se dochovaly valené klenby a malý polokruhový portál. Z 15. století pochází i opevnění hradu. Palácové jádro je sjednoceno do jednoho mohutného objektu. \n\nDůležitým architektonickým a uměleckým objektem hradu byla kaple sv. Tří králů v druhého podlaží paláce. Podle datace vznikla během rozsáhlé přestavby v období pozdní gotiky nejspíš roku 1471 (jiný pramen kapli připomíná už roku 1462). Tato část hradu byla původně opatřena křížovou žebrovou klenbou, později bylo obnoveno zaklenutí v podobě křížové klenby se šesti poli na dvou středových pilířích. Po gotických úpravách následovaly některé raně renesanční úpravy. Bylo upraveno opevnění a navazující křídla směrem do parkánu. Renesanční úpravy byly dokončeny přestavbou za Jindřicha z Písnice. Renesanční úpravy prodělala i kaple sv. Tří křížů, což dokladuje datace 1608 nad vstupním portálem.\n\nPři rozsáhlém požáru roku 1668 byl Hartenberg natolik těžce poškozen, že byl označován jako zchátralý. Následovaly barokní úpravy, které byly dokončeny až roku 1688. Poslední zásadní úpravy zámku provedli Auerspergové v 19. století. V letech 1837 až 1839 byla stržena vstupní brána bývalého hradu a vnější hradební zeď s baštami a kulatou věží. Rovněž byl zasypán hradní příkop a postavena jednopatrová empírová budova správy panství. Kolem roku 1871 nechala Františka Auerspergová zrestaurovat zámeckou kapli a ze starého rytířského sálu vznikly obytné místnosti. Na stropě velké haly přibyly erby dřívějších majitelů zámku. Na přelomu osmdesátých a devadesátých let 20. století došlo ke zborcení kleneb kaple a zachovala se pouze část obvodového zdiva s pozůstatky kleneb a dvě gotická hrotitá okna. Při archeologickém průzkumu byly objeveny pozůstatky klenebních prvků vezděných do obvodového zdiva ze starší gotické fáze zaklenutí.\n\nNejcennějším vybavením se chlubila kaple sv. Tří králů. Hlavní barokní oltář měl sloupovou architekturu, strany retabula byly doplněny o sochy světců. V nástavci byl umístěn rozměrný obraz s motivem sv. Tří králů. Nad tabenáklem s erbem Auerspergů trůnila socha Madony s Ježíškem, tzv. Černá Madona. Hrad a následně i zámek měl bohatě zdobený interiér freskami a obrazy. Dochovaly se však jen některé portréty majitelů a jejich rodinných příslušníků. Ty jsou nyní ve správě Národního památkového ústavu. Kolekce nesignovaných olejomaleb, převážně s mytologickými a exotickými motivy, byly roku 1973 převezeny do muzea v Chebu.\n\nZámek včetně vybavení byl roku 1945 zkonfiskován ve prospěch československého státu. Narychlo zpracovaný soupis inventáře byl velice chudý na bližší údaje. Zámecký archiv byl odvezen do zámku v Sokolově, odkud jej v roce 1950 převzal státní archiv. Hartenberské fondy jsou nyní zpracovávány ve Státním oblastním archivu v Plzni. Zámecká knihovna byla převezena na zámek Krásný Dvůr v okrese Louny. Část mobiliáře byla v padesátých letech 20. století převezena na zámek Kynžvart.\n\nNa českém území se sochy černých Madon z období středověku téměř nevyskytují. Výjimkou je soška Panny Marie Svatohorské na Svaté Hoře v Příbrami z roku 1348. Madona z Hartenbergu je jedním ze symbolů hradu a jediná movitá věc, která se zachovala z kaple sv. Tří králů. Madona je 110 centimetrů vysoká dřevěná polychromovaná soška zahalená ve volně splývavém plášti. Na levé ruce Madony spočívá Ježíšek, který drží jablko a pravou ruku zvedá k matčině tváři. Plastika je opracována ze tří stran, vzadu je dřevo vydlabáno. Dosud však nebyla podrobena uměleckohistorickému průzkumu. Prvotní posouzení se opírají pouze o vizuální hodnocení. Ta kladou Madonu do let 1420 až 1430, takže by se mohlo jednat o gotickou sochu. Madona je registrována v tzv. farářských relacích, které mapují církevní správu a život pražské arcidiecéze. Roku 1676 bylo konstatováno, že Madona je umístěna v kapli hradu Hartenberg. Soška Madony byla při velkém požáru hradu roku 1668 zachráněna. Po roce 1946 se dostala na faru v Krajkové. Občas byla umístěna na kruchtě v kostele sv. Petra a sv. Pavla. \n\nV současnosti se nachází tato vzácná soška Madony s Ježíškem v církevním depozitáři Plzeňské diecéze. Na jeden den se však po dlouhých 67 letech vzácná soška na Hartenberg vrátila. Stala se svědkem mše u příležitosti svěcení základního kamene k obnově hradní kaple sv. Tří králů. Od té doby se mohou poutníci poklonit Černé Madoně při mších svatých, které se na zámku konají ke slavnosti Nanebevzetí Panny Marie. Mši svatou, která se na zámku konala 14. srpna 2016, celebroval emeritní biskup mons. František Radkovský.\n\n\n\n"}
{"id": "590223", "url": "https://cs.wikipedia.org/wiki?curid=590223", "title": "Negba", "text": "Negba\n\nNegba ( נֶגְבָּה, v oficiálním přepisu do angličtiny Negba) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 85 metrů v pobřežní nížině, v regionu Šefela.\n\nObec se nachází 11 kilometrů od břehu Středozemního moře, cca 47 kilometrů jižně od centra Tel Avivu, cca 54 kilometrů jihozápadně od historického jádra Jeruzalému a 10 kilometrů severozápadně od města Kirjat Gat. Negbu obývají Židé, přičemž osídlení v tomto regionu je etnicky převážně židovské.\n\nNegba je na dopravní síť napojena pomocí dálnice číslo 35.\n\nNegba byla založena v roce 1939. Zakladateli kibucu byla skupina mladých Židů z Polska napojených na sionistické hnutí ha-Šomer ha-Ca'ir. Na tomto místě se usadili 12. července 1939. Šlo o opevněnou osadu typu Hradba a věž. V době svého vzniku šlo o nejjižnější židovské sídlo v tehdejší mandátní Palestině. Jméno osady je odvozeno od biblického citátu z Knihy Genesis 13,14: „\"Poté, co se Lot od něho oddělil, řekl Hospodin Abramovi: „Rozhlédni se z místa, na němž jsi, pohlédni na sever i na jih, na východ i na západ\"“ Roku 1946 sloužila Negba jako výchozí bod pro masivní jednorázovou kolonizační akci (takzvaných 11 bodů v Negevu), při které v jižní části mandátní Palestiny vzniklo 11 nových židovských osad.\n\nBěhem války za nezávislost v roce 1948 probíhaly v okolí kibucu těžké boje s egyptskou invazní armádou. Šlo o strategicky významnou lokalitu, jejíž ovládnutí by Egypťanům umožnilo postoupil ve směru na Hebron a Jeruzalém. Obléhání kibucu trvalo šest měsíců. Teprve v říjnu 1948 v rámci Operace Joav byl tento region ovládnut izraelskou armádou. Členové kibucu pak okamžitě zahájili obnovu vesnice poškozené válečnými operacemi. Koncem 40. let měl kibuc rozlohu katastrálního území 2 724 dunamů (2,724 kilometrů čtverečních).\n\nRoku 2003 prošel kibuc privatizací a zbavil se kolektivistických prvků ve svém hospodaření. Vesnice prochází stavební expanzí (nový obytný okrsek se 138 domy, z nichž 50 je určeno pro členy armády). Ekonomika je založena na zemědělství (polní plodiny, produkce mléka) a podnikání. Část obyvatel za prací dojíždí mimo obec. V obci je vojenský hřbitov a areál připomínající původní opevněnou osadu typu Hradba a věž.\n\nPodle údajů z roku 2014 tvořili naprostou většinu obyvatel v Negbě Židé - cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 850 lidí. Během roku 2014 populace stoupla o 2,8 %.\n\n\n"}
{"id": "590224", "url": "https://cs.wikipedia.org/wiki?curid=590224", "title": "Tyler Cowen", "text": "Tyler Cowen\n\nTyler Cowen (* 21. ledna 1962) je americký ekonom, pedagog, publicista a spisovatel, který se zabývá globálními společenskými a kulturními dopady světového hospodářství.\n\nNa Harvardově univerzitě vystudoval ekonomii u Thomase Schellinga\n(nositel Nobelovy ceny za ekonomii).\n\nPo několik let žil a pracoval v hlavním městě Německa Berlíně, později se stal profesorem na George Mason University ve Washingtonu.\n\nPřispívá pravidelně do \"Economic Scene\" v \"New York Times\", publikuje také v časopisech \"The New Republic\"\na \"The Wilson Quaterly\". Společně s Alexem Tabarrokem píše populární ekonomický blog \"Marginal Revolution\". Pravidelně publikuje i v internetovém gastronomickém průvodci \"Tyler Cowen's Ethnic Dining Guide\", který je přetiskován deníkem \"The Washington Post\".\n\n\n"}
{"id": "590225", "url": "https://cs.wikipedia.org/wiki?curid=590225", "title": "Pyroterra", "text": "Pyroterra\n\nPyroterra je česká umělecká skupina, věnující se ohnivé a světelné show, akrobacii a další umělecké produkci. Kromě působení po celé České republice, vystupuje též na významných kulturních událostech v zahraničí. Skupina byla založena v roce 2006, v současnosti sestává z 11 stálých členů.\n\nPyroterra ve svých vystoupeních spojuje tradiční žonglérská a artistická čísla s moderní hudbou a tancem, přičemž hlavním výrazovým prostředkem je kombinace ohně, zábavní pyrotechniky a světelné techniky. Pro styl skupiny je příznačná dynamická podívaná podbarvená výpravnou, metalovou či elektronickou hudbou. Tím se odlišuje od ostatních uměleckých souborů, které pro tento typ představení staví převážně na scénickém tanci a etnické hudbě. Pyroterra působí jak na domácí, tak i zahraniční scéně, mezi její nedávné úspěchy patří postup do semifinále soutěží Česko Slovensko má talent, Beat The Best a vystoupení pro světové univerzity, např. University of Plymouth nebo IIT v Bombaji.\n\n\n"}
{"id": "590228", "url": "https://cs.wikipedia.org/wiki?curid=590228", "title": "Sde Jo'av", "text": "Sde Jo'av\n\nSde Jo'av ( שְׂדֵה יוֹאָב, doslova „\"Jo'avovo pole\"“ , v oficiálním přepisu do angličtiny Sede Yo'av, přepisováno též Sde Yo'av) je vesnice typu kibuc v Izraeli, v Jižním distriktu, v Oblastní radě Jo'av.\n\nLeží v nadmořské výšce 103 metrů v pobřežní nížině, v regionu Šefela.\n\nObec se nachází 11 kilometrů od břehu Středozemního moře, cca 48 kilometrů jižně od centra Tel Avivu, cca 54 kilometrů jihozápadně od historického jádra Jeruzalému a 9 kilometrů severozápadně od města Kirjat Gat. Sde Jo'av obývají Židé, přičemž osídlení v tomto regionu je etnicky převážně židovské.\n\nSde Jo'av je na dopravní síť napojen pomocí dálnice číslo 35.\n\nSde Jo'av byl založen v roce 1956. Podle jiného pramene došlo k založení až roku 1966. Zakladateli kibucu byla skupina mladých Židů napojených na sionistické hnutí ha-Šomer ha-ca'ir, kteří se zde usadili 1. června 1966. Na tomto místě již předtím od roku 1956 fungovala malá zemědělská farma. Vesnice je pojmenována po Jicchaku Dubnovovi, jehož přezdívka byla „Jo'av.“ Padl během války za nezávislost v roce 1948, když bránil nedaleký kibuc Negba.\n\nRoku 2004 prošel kibuc privatizací a zbavil se kolektivistických prvků ve svém hospodaření. Ekonomika je založena na zemědělství (polní plodiny, chov drůbeže) a turistickém ruchu (termální prameny). V obci funguje plavecký bazén, sportovní areály, knihovna a společenské centrum.\n\nPodle údajů z roku 2014 tvořili naprostou většinu obyvatel v Sde Jo'av Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 430 lidí. Během roku 2014 populace stoupla o 0,9 %.\n\n\n"}
{"id": "590243", "url": "https://cs.wikipedia.org/wiki?curid=590243", "title": "Kedma", "text": "Kedma\n\nKedma ( קֵדְמָה, v oficiálním přepisu do angličtiny Qedma) je vzdělávací komplex a obec v Izraeli, v Jižním distriktu, v Oblastní radě Jo'av.\n\nLeží v nadmořské výšce 101 metrů v pobřežní nížině, v regionu Šefela.\n\nObec se nachází 17 kilometrů od břehu Středozemního moře, cca 42 kilometrů jižně od centra Tel Avivu, cca 44 kilometrů jihozápadně od historického jádra Jeruzalému a 10 kilometrů severně od města Kirjat Gat. Kedmu obývají Židé, přičemž osídlení v tomto regionu je etnicky převážně židovské.\n\nKedma je na dopravní síť napojena pomocí dálnice číslo 40.\n\nKedma byla založena v roce 1946. Vznikla jako zemědělská osada typu kibuc v rámci osidlovací vlny 11 bodů v Negevu. Koncem 40. let měl tento kibuc rozlohu katastrálního území 2 800 dunamů (2,8 kilometrů čtverečních).\n\nKibuc ale byl později opuštěn. Roku 1979 byla na jeho místě zřízena mládežnická vesnice, jejíž součástí je střední škola, internát a sportovní areály. Instituce je zaměřena na výchovu mládeže s výchovnými potížemi. Rozloha areálu je 116 dunamů (11,6 hektarů). Školu navštěvuje cca 140 mladých lidí.\n\nPodle údajů z roku 2014 tvořili naprostou většinu obyvatel v Kedma Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec s dlouhodobě rostoucí populací. K 31. prosinci 2014 zde žilo 64 lidí. Během roku 2014 populace klesla o 73,1 %.\n\n\n"}
{"id": "590246", "url": "https://cs.wikipedia.org/wiki?curid=590246", "title": "Vilém Pavlík", "text": "Vilém Pavlík\n\nVilém Pavlík (22. dubna 1908 Záblatí u Fryštátu – 29. března 1965 Kitchener) byl český a československý katecheta, ředitel kůru a římskokatolický aktivista a politik; poválečný poslanec Prozatímního Národního shromáždění za Československou stranu lidovou. Po roce 1948 žil v exilu, kde působil jako kněz a biskup starokatolické církve.\n\nAbsolvoval Masarykův ústav hudby a zpěvu v Ostravě. Od roku 1927 byl ředitelem kůru v Rychvaldě u Fryštátu. Roku 1928 složil zkoušky a stal se katechetou. V letech 1928–1938 potom vyučoval náboženství na školách v Rychvaldě, Karviné a Prostřední Suché. V dubnu 1938 se stal ředitelem kůru a profesorem náboženství v Českém Těšíně. Po anexi Těšínska polskou armádou na podzim téhož roku zde setrval jako ředitel kůru. Za druhé světové války byl aktivní v odboji gestapo ho několikrát zatklo. V roce 1943 mu nacistické úřady nařídily vystěhování z Těšína. Nastoupil potom jako disponent v Čechách, kde nadále působil v odboji a prováděl sabotáže. V lednu 1945 na něj gestapo vydalo zatykač. Potají se vrátil na Těšínsko. V květnu 1945 přebíral moc do rukou československého státu. 3. května 1945 byl mezi těmi, kteří v Českém Těšíně opět vztyčili československou vlajku. Od června do října 1945 byl předsedou Místního národního výboru (starostou) v Českém Těšíně. Politicky se od roku 1928 angažoval v lidové straně.\n\nV letech 1945-1946 byl poslancem Prozatímního Národního shromáždění za ČSL. Zde setrval do parlamentních voleb v roce 1946.\n\nPo neúspěchu ve volbách v roce 1946 se vrátil na post předsedy Místního národního výboru v Českém Těšíně. Po únorovém převratu byl na nátlak komunistů z funkce sesazen. Odešel pak do exilu přes Německo a Itálii do Kanady, kam dorazil roku 1950. V letech 1950–1952 působil jako varhaník v české farnosti u sv. Antonína v Chathamu, pak založil realitní kancelář ve městě Kitchener. Byl aktivní v exilovém hnutí, byl například členem Cyrilometodějské ligy. V roce 1962 neúspěšně kandidoval do kanadského federálního parlamentu za stranu Social Credit Party of Canada. V druhé polovině 50. let vystoupil z římskokatolické církve a přešel do starokatolické církve, v níž byl v roce 1961 vysvěcen na kněze a stal se jejím biskupem v provincii Ontario. Zemřel na srdeční infarkt.\n"}
{"id": "590247", "url": "https://cs.wikipedia.org/wiki?curid=590247", "title": "Kudlička", "text": "Kudlička\n\nKudlička může být:\n\n\n"}
{"id": "590250", "url": "https://cs.wikipedia.org/wiki?curid=590250", "title": "Ubavit se k smrti", "text": "Ubavit se k smrti\n\nUbavit se k smrti (: ) s podtitulem \"Veřejná komunikace ve věku zábavy\" je kniha amerického mediálního teoretika Neila Postmana, která vyšla v roce 1985 v USA, v Česku se dočkala dvou vydání (Mladá fronta - 1999 a 2010) v překladu Ireny Reifové.\n\nPostman tvrdí, že zárodek televizní zpravodajské zábavy odstartoval už telegraf, už tehdy převažovalo množství zjednodušených, tedy i zkreslených, informací, nad „kvalitními“ informacemi. Věří, že poznání zprostředkované televizí je ve srovnání s epistemologií v éře tisku méněcenné, absurdní, dokonce nebezpečné. Přesto televizi neupírá i pozitivní přínos, např. velký emocionální vliv (např. vyvolání odporu proti Válce ve Vietnamu). Konstatuje, že zatímco éra tištěného slova již vykázala více pozitiv než negativ, u televize jakožto relativně mladého média zůstává otevřenou otázkou, jaká dlouhodobější pozitiva přinese.\n\nDále podotýká, že sledovanost zpráv v komerčních televizích je posuzována podle toho, kolik lidí rozesmála, obává se, že lidé berou zprávy jako zábavu, k čemuž přispívají usměvaví moderátoři, znělka, podkreslení reportáží hudbou a minimální prostor na samotné divákovo zamyšlení. Divák nemá čas nad zprávou přemýšlet, protože mu to zpravodajská relace neumožní a hned na něj „chrlí“ další zprávu.\n\nSkepticky se zamýšlí také nad televizní reklamou, která vlastně nic nevypovídá o skutečné kvalitě výrobku, jen působí na divákovy emoce. Nevesele pohlíží i na církve, které využívají televizi a přejímají i televizní „zábavný styl“ a dělají tak z víry neškodnou zábavu.\n\nJe znechucen mocí televize a televizního zábavního průmyslu, televizní styl zpravodajství podle Postmana přebírají i ostatní média (tisk a rozhlas), zpravodajství, které má hlavně pobavit, ovlivňuje také politiku. Lidé podle Postmana nevolí politiky dle jejich politické vize, ale dle jejich vzhledu a zábavnosti.\n\n\nČást první\n\n1. Médium je metaforou\n2. Média jako epistemologie\n3. Amerika v éře tištěného slova\n4. Myšlení éry tištěného slova\n5. Svět jako kaleidoskop\n\nČást druhá\n\n6. Věk zábavy\n7. „A teď...“\n8. Pojďme spolu do Betléma\n9. Dejte někomu hlas\n10. Vyučování jako zábava\n11. Huxleyovské varování\n\nPostman se v předmluvě zabývá rozpory mezi Orwellovou a Huxleyho vizí v jejich stěžejních dílech \"1984\" a \"Konec civilizace\". Podle Postmana se Orwell v \"1984\" obával, že vláda zakáže knihy a přístup k informacím; obával se, že by vláda mohla skrývat před lidmi pravdu, a tak by se z lidí stala armáda zajatců; obával se, že lidstvo bude ovládáno pomocí nenávisti. Zatímco Huxley v \"Konci civilizace\" měl obavy, že lidé přestanou číst knihy sami od sebe; varoval před zahlcením „bezcennými“ informacemi, což v lidech vyvolá egoismus a pasivitu; varoval před tím, že pravda se utopí v moři bezvýznamností; varoval, že z lidstva se stane kultura trivialit; obával se, že lidstvo bude ovládáno pomocí slasti. Podle Postmanových slov se kniha zabývá tím, že pravdu měl Huxley.\n\nV první kapitole Médium je metaforou autor předkládá téma knihy: pojednání o výrazném přerodu jedné mediální formy v jinou. Soumrak tištěného slova předznamenal vznik elektronické doby - éru televize, čímž dochází k velkým změnám v obsahu a významu veřejné komunikace, nakolik jsou obě média (tisk a televize) odlišná. Stejná informace, která je určena pro tisk, musí být konvertována či „přeformátována“ do pojmů vhodných pro televizi.\n\nVše, co vnímáme kolem sebe, je odrazem toho, jak to dokážeme popsat, vytváříme metafory. Jazyk i média jsou de facto metaforami, které tvoří obsah naší kultury.\n\nPostman hodlá ve své knize demonstrovat, že došlo k výraznému posunu v oblastí médií a že se podstatná část obsahu veřejné komunikace proměnila v (často nebezpečné) nesmysly (kapitola 2 - Média jako epistemologie). Tvrdí, že v době vlády knihtisku byla situace v oblasti sdělování informací mnohem serioznější a racionálnější. Televize je dle něj nejnebezpečnější tehdy, pokud je ambiciózní a prezentuje se jako nosič významné kulturní komunikace.\n\nInformace se v minulosti předávaly různou formou - ústní a později písemnou. Kultura, která je založena na ústní tradici má jiné pojetí pravdy než civilizace silně vázaná k tištěnému slovu. Podle Postmana jsou některé formy vyjadřování lepší než jiné a mají také zdravější vliv na danou kulturu. Úpadek epistemologie (volně vyjádřeno poznání, zprostředkovaných poznatků) tištěného slova a vzestup epistemologie televize vede ke stále masovějšímu ohlupování. Základní epistemologický axiom „věřit znamená vidět“ se měnil podle proměn médií, platilo též „věřit znamená číst“, „věřit znamená spočítat“ atd. S postupnou proměnou kultury od éry ústních tradic přes kulturu písma a tisku k epoše televize se zároveň mění i představa o tom, co je pravda.\n\nTelevize předefinovala pojem inteligence, nyní být inteligentní znamená \"vědět\" o mnoha věcech, nikoli je skutečně \"znát\". Stane-li se z vážných věcí show a z občanů pasivní obecenstvo, kultura národa je v ohrožení. Hodnota informačního prostředí, v němž převládají triviality nad seriozními fakty, je mizivá. Vlivem televizního vysílání prodělává změny i tradiční vzdělávací systém, jenž ustupuje do pozadí. Vládne utopické přesvědčení, že technologický pokrok unáší civilizaci vstříc lepších zítřkům, do jakéhosi \"sociálního ráje\". Nicméně se zatím situace jeví tak, že hlavní médium elektronické éry připoutává lidi ke své obrazovce a předkládá jim povrchní zábavu bez hlubších myšlenek a lidé ji přijímají a smějí se, aniž by v důsledku věděli, čemu.\n\n\n\n"}
{"id": "590259", "url": "https://cs.wikipedia.org/wiki?curid=590259", "title": "Duncan Idaho", "text": "Duncan Idaho\n\nDuncan Idaho je jeden z hrdinů knižní science fiction série Duna od spisovatele Franka Herberta. Jde o jedinou postavu, která se vyskytuje ve všech šesti pokračováních. Rovněž vystupuje v sérii tří \"Předeher k Duně\" a dvou pokračováních spisovatelské dvojice Brian Herbert a Kevin J. Anderson.\n\nDuncan Idaho je jedním z nejlepších šermířů Impéria, věrně sloužící rodu Atreidů.\n\nDuncan se narodil na Giedi Primě, planetě krutého rodu Harkonnenů, úhlavních nepřátel Atreidů. V osmi letech byl zajat a používán Glossu Rabbanem a jeho vojáky k surové zábavě, která spočívala v pronásledování vypuštěných dětí v pustině. Rabban navíc zavraždil Idahovy rodiče, aby chlapce co nejvíce popudil a vzbudil v něm zuřivost. Idaho ovšem prokázal obdivuhodné schopnosti přežít. S pomocí tajemné ženy, nepřátelské Harkonnenům, se mu podařilo z Giedi Primy uniknout a dostal se až ke dvoru vévody Pauluse Atreida na Caladanu, jemuž se zalíbila chlapcova statečná a přímá povaha a rozhodl se jej zaměstnat ve svých stájích. Krátce na to ovšem Paulus zemřel v aréně, kam byl propašován zdrogovaný saluský býk. První podezření padlo právě na Idaha, avšak zdrcený Paulusův syn Leto, nynější vévoda, pochopil, že Idaho je nevinný a po nějaké době se z nich stali opravdoví přátelé.\n\nIdaho se podrobil vojenskému výcviku, a když jej už ani Letovi nejlepší muži nemohli ničemu naučit, byl poslán na Gináz, proslulou šermířskou školu. Tam absolvoval tvrdý trénink, který z něj udělal vynikajícího bojovníka. Později pro rod Atreidů vybojoval mnoho slavných bitev, porazil tleilaxansko-sardaukarské síly na Iksu a vedl Letova vojska do války na Grummanu.\n\nV \"Duně\" je Idaho jedním z učitelů Letova syna Paula, jejž trénuje v šermířských schopnostech a vštěpuje mu atreidský smysl pro čest a věrnost. Později dokonce připustí, že Paul se díky výcviku stal o něco lepším šermířem, než sám Idaho.\n\nPo přestěhování Atreidů na pouštní planetu Arrakis se stane vyslancem u fremenů, pouštního národa, které chce Leto získat na svou stranu a věří, že právě čestný Idaho by u nich mohl mít úspěch. O něco později je pověřen, aby se stal osobním strážcem Letovy konkubíny, lady Jessicy – zároveň ji však má hlídat, protože atreidský mentat Thufir Hawat se domnívá, že by Jessica mohla být harkonnenským špehem. Idahovo podezření vyjde najevo a Duncan se cítí hluboce zasažen tím, že Jessicu podezíral. Atreidové jsou však napadeni Harkonneny, tajně posílenými o imperiální sardaukary, a Leto zemře v zajetí. Idaho se snaží ze všech sil odčinit svou chybu vůči Jessice, uprchne s ní a jejím synem Paulem do pouště, a když je sardaukaři dostihnou, kryje jejich útěk, díky němuž se Jessica a Paul dostanou k fremenům. Sám Idaho v posledním statečném boji padne. O jeho neuvěřitelných schopnostech svědčí i to, že než je konečně poražen, dokáže sám usmrtit devatenáct sardaukarů, kteří jsou daleko nejlepšími vojáky Impéria.\n\nVe \"Spasiteli Duny\" vyjde najevo, že těla padlého Idaha se zmocnili tleilaxanští genetičtí inženýři a vypěstovali Idahova gholu (klon z mrtvého těla), jejž pojmenovali Hayt a dodali mu i mentatské schopnosti, které původní Idaho neměl. Hayt je poslán jako dar imperátorovi Paulu Atreidovi - jde o rozsáhlé spiknutí proti Paulovi, jejž nepřátelé nemohou porazit přímo, a tak mu posílají Hayta, aby otrávil jeho mysl a svedl jej k nesprávným rozhodnutím. Hayt sám si je své pozice vědom a snaží se Paula přimět, aby se jej zbavil, avšak Paul to odmítá, protože chce mít po boku svého starého přítele.\n\nHayt se zamiluje do Paulovy sestry Alie, která lásku opětuje. Postupem času se stále častěji u Hayta objevují stíny vzpomínek na minulý život. Po narození Paulových dětí – dvojčat Leta II. a Ghanimy je u Hayta vyvolán zakódovaný signál, který mu přikazuje Paula zavraždit – což je v přímém rozporu s Idahovým životem, kdy byl Paulovým ochráncem. Právě tato morální krize odbourá bariéru v Haytově mysli a vyvolá mu plné vzpomínky na minulý život. Pokus o atentát na Paula a jeho potomky tak selže, avšak Tleilaxané ovládnou techniku vyvolávání vzpomínek a mohou tak replikací svých zemřelých prodloužit život vládnoucí elity prakticky do nekonečna.\n\nV \"Dětech Duny\" se Idahova žena Alia potýká se svými Zděděnými vzpomínkami na minulé životy, v nichž postupně převládne zlý baron Vladimir Harkonnen. Idaho jako Aliin muž s obavami sleduje její vzrůstající krutost a nakonec v něm zvítězí smysl pro čest – vypraví se za fremenským naíbem Stilgarem, který váhá, zda má nadále věrně stát při Alii nebo se od ní odvrátit a připojit se k pouštním spiklencům. Idaho Stilgara záměrně vyprovokuje natolik, že jej Stilgar zavraždí – což je nutně chápáno jako zrada, a Stilgarovi tak nezbude než se připojit ke spiklencům a navrátit se k pouštnímu životu.\n\nO 1500 let později vládne Impériu Paulův syn Leto II., který se stal mutantem, křížencem člověka a písečného červa. Provádí rozsáhlý genetický plán, jehož cílem je vypěstovat člověka, jejž by nebylo možné sledovat předzvěstnou schopností. Používá k tomu potomky své sestry Ghanimy a klony Duncana Idaha, které si nechává dodávat od Tleilaxanů. V tomto případě se zřejmě jedná o klony Hayta (ovšem bez mentatských schopností), protože tito Idahové si vzpomínají na život prvního Idaha a Hayta, avšak nikoli na životy ostatních klonů.\n\nDíky své předzvěstné schopnosti Leto vidí, že budoucnost lidstva je velmi nejistá a snaží se lidstvo vést směrem, který mu zajistí přežití – tím se ovšem nutně musí uchylovat ke krutostem, takže jej jeho okolí vnímá jako tyrana. Právě Duncan Idaho v téměř všech svých postupných životech dojde k závěru, že se Leto II. zcela odvrátil od atreidského ideálu cti, pokusí se jej zavraždit a přijde o život.\n\nTeprve po několika desítkách generací Idahů dosáhne Letův plán svého cíle – atreidskou dívku Sionu nedokáže předzvěstně sledovat a jí se s Idahovou pomocí podaří připravit na Leta úspěšný atentát. Při něm Idaho znovu dokáže své vynikající schopnosti, když dokáže zlézt nesmírně vysokou, téměř hladkou stěnu, na jejímž vrcholu se klene imperiální silnice. K atentátu jej přivede i žárlivost – stejně jako Leto se totiž zamiluje do tleilaxanského klonu – dívky Hwi Nori, která byla vypěstována tak, aby byla pokud možno přitažlivá pro Atreidy – což stojí za povšimnutí, protože Idaho rodem Atreides nebyl, avšak svým životem a vlastnostmi ano.\n\nPo Letově smrti Idaho zčásti porozumí Letově záměru a se Sionou se stanou rodiči nové generace Atreidů, jež nelze předzvěstně sledovat.\n\nO dalších 1500 let později je hlavním pokračovatelem Letova genetického plánu Sesterstvo Bene Gesserit, které obývá zbytky starého Impéria a snaží se jej zachránit před nebezpečím, jímž jsou útoky tajemných Ctěných matre ze vzdáleného vesmíru. Jako zbraň Sesterstva má posloužit právě Idaho, a proto si Sesterstvo stejně jako v minulosti Leto nechává dodávat jeho klony. Avšak jedenáctkrát je projekt neúspěšný – Idaho je zabit atentátníky (z řad Ctěných matre, ale někdy zřejmě i z řad samotného Sesterstva, jehož konzervativnější členky se na klony dívají se značným despektem), a to dříve, než v něm mohou být vyvolány původní vzpomínky. Proto když je vypěstován dvanáctý Idaho, jde o „vylepšenou verzi“ – jsou podpořeny jeho reflexy a další fyzické schopnosti (protože bojovníkům narozeným o 3000 let později už se Idaho nemůže svými schopnostmi rovnat) a zároveň jsou do něj Tleilaxany vloženy další netušené vlastnosti.\n\nNa Idahovu ochranu je určen starý bašár Miles Teg, potomek Atreidů, velmi podobný vévodovi Letovi. S Idahem se brzy spřátelí, ale jsou dopadeni Ctěnými matre, které - kromě ničivých zbraní - mají schopnost zotročit muže svými sexuálními schopnostmi. Když se to však Ctěná matre Murbella pokusí uplatnit na Idaha, odblokuje tak jeho schopnosti, což jednak způsobí, že se Idaho s Murbellou zotročí navzájem, a jednak se v Idahovi probudí vzpomínky na veškeré jeho minulé životy. Získá tak nepřeberné množství vzpomínek, jimiž se téměř blíží schopnostem Ctihodných matek Bene Gesseritu, zároveň získá i Haytovy mentatské schopnosti.\n\nMiles Teg jej vysvobodí ze zajetí spolu s Murbellou, která se naopak stane zajatcem Bene Gesseritu. Idaho žije na Kapitule, tajné hlavní planetě Bene Gesseritu, avšak musí se trvale ukrývat v kosmické „nelodi“, protože jinak by jej a s ním i celou Kapitulu mohly Ctěné matre vystopovat předzvěstnou schopností.\n\nV posledním díle Herbertovy série Idaho žije na Kapitule. Prohlédne plán Ctihodné matky Odradové, která pochopí, že Ctěné matre jsou uprchlíci před jiným, horším nepřítelem, a rozhodne se s nimi Sesterstvo spojit. Idahovi se tento plán příliš nezamlouvá, stejně jako některým konzervativním benegesseriťankám, v jejichž čele stojí Sheena, dívka z Arrakis, která dokáže telepaticky ovládat písečné červy. Idaho s Sheenou proto vymyslí záložní plán. Když se Odradová vypraví vyjednávat s Ctěnými matre, předá své Zděděné vzpomínky Murbelle a Sheeně, které tak určí za své nástupkyně. Odradová u Ctěných matre zemře, Murbella se stane hlavou Bene Gesseritu i Ctěných matre a Idaho se Sheenou a několika dalšími benegesseriťankami prchnou do neznámého vesmíru, kde nemohou být vypátráni a ani nalézt cestu zpět.\n\nPoslední dvě pokračování románové série vytvořili Brian Herbert a Kevin J. Anderson. V nich Idaho jako kapitán lodi Ithaka putuje neznámým vesmírem, v němž se jej snaží dopadnout tajemný nepřítel, jímž se ukážou být dávno poražené myslící stroje, vedené počítačovou všemyslí Omniem a nezávislým robotem Erasmem. Nepřítel se snaží jejich loď polapit do tachyonové sítě, kterou ze všech členů posádky dokáže vidět pouze Idaho. Přesto je po několika desetiletích loď dopadena a odvezena na Synchronizaci, Omniovu centrální planetu. Tam Idaho zjistí, že díky svým minulým životům, úpravám mysli a vnitřní psychické výstavbě je finální Kwisatz Haderach, výslednice genetického projektu, o nějž usiloval Bene Gesserit – muž, který dokáže vidět Zděděné vzpomínky svých předků a předvídat budoucnost. Omnius je poražen a Erasmus předá veškeré své mnohatisícileté vzpomínky Idahovi, který se tak stane vládcem nově uspořádaného vesmíru, v němž lidé a myslící stroje mohou žít ve vzájemné spolupráci.\nVe filmu \"Duna\" z r. 1984 hrál Idaha Richard Jordan, ve zpracování \"Duny\" z r. 2000 James Watson a v dvoudílném filmu \"Děti Duny\" z r. 2003 Edward Atterton.\n\n\n"}
{"id": "590266", "url": "https://cs.wikipedia.org/wiki?curid=590266", "title": "Aydın (provincie)", "text": "Aydın (provincie)\n\nAydınská provincie je území v Turecku ležící na pobřeží Egejského moře. Hlavním městem je Aydın. Rozkládá se na ploše 8 007 km a v roce 2009 zde žilo 979 155 obyvatel.\n\nCentrální a západní část provincie tvoří úrodné planiny, které odvodňuje řeka Velký Menderes, největší vodní tok v regionu.\n\nProvincie Aydın se administrativně člení na 17 distriktů:\n"}
{"id": "590267", "url": "https://cs.wikipedia.org/wiki?curid=590267", "title": "Bela B.", "text": "Bela B.\n\nBela B. Felsenheimer (* 14. prosince 1962 Berlín, Německo) je bubeník, zpěvák, skladatel a textař německé punkrockové skupiny Die Ärzte. Prosadil se také svou sólovou hudební kariérou a herectvím.\n\n\n\n"}
{"id": "590269", "url": "https://cs.wikipedia.org/wiki?curid=590269", "title": "Dům U Dvou hrdliček", "text": "Dům U Dvou hrdliček\n\nDům U dvou hrdliček je vrcholně barokní dům v Nosticově ulici č. 466/5 v Praze. Původní dům byl renesanční z počátku 17. století, přestavěný kolem roku 1726. Autorem přestavby je pravděpodobně Kilián Ignác Dientzenhofer, který návrh zhotovil pro svého kolegu, královského tesařského mistra Josefa Lefflera. Po roce 1990 dům prošel celkovou rekonstrukcí, je součástí rezervace UNESCO a kulturní památkou hlavního města Prahy.\n"}
{"id": "590271", "url": "https://cs.wikipedia.org/wiki?curid=590271", "title": "BB Centrum", "text": "BB Centrum\n\nBB Centrum je multifunkční areál (administrativní, rezidenční a multifunkční objekty) v Praze 4–Michli (v lokalitě Brumlovka), který je budován od roku 1996. Developerem je firma Passerinvest Group řízená Radimem Passerem. Název areálu vychází z místopisného označení ulice „Baarova-Brumlovka“. V roce 2018 zde před budovou fitness centra Brumlovka mezi budovou Alpha a Beta vzniklo náměstí Brumlovka.\n\nV BB Centru se nachází již 17 dokončených budov. V administrativní budovách A, B, C, D, E, G, Alpha, Beta, Gamma, Delta, Villas a Filadelfie našly své sídlo mezinárodní i české společnosti. Několik budov BB Centra je určeno také pro bydlení – Rezidenční park Baarova a Rezidence Villas. Budova Filadelfie byla zařazena do hlasování soutěže Stavba roku.\n\nVzniklo zde Společenské centrum Bethany a také zde byla vybudována střední, základní a mateřská křesťanská škola Elijáš.\n\nMezi nejznámější budovy patří Brumlovka – podle níž tato lokalita dostala také název, a v dnešní době se zde nachází fitness a wellness (včetně 25m plaveckého bazénu) Balance Club Brumlovka a menší obchodní pasáž s restauracemi. \n\nV BB Centru se nachází dva jedno-hektarové parky – Park Brumlovka a Baarův park s dětskými hřišti pro širokou veřejnost. V roce 2018 zde před budovou fitness centra Brumlovka mezi budovou Alpha a Beta vzniklo náměstí Brumlovka. A také ve stejném roce zde společnost Passerinvest vybudovala atletický stadion pro veřejnost.\n\nV BB Centru mají své kanceláře k roku 2019 významné společnosti, např.: Passerinvest Group, ČEZ, Moneta Money Bank, Hewlett-Packard, Microsoft, O2 Czech Republic, UniCredit Bank, SAP, Škoda Auto, Xerox, Puma, Gorenje a další. Dále se zde nachází obchodní pasáže nabízející služby a obchody pro veřejnost (budova Brumlovka a budova Filadelfie), restaurace, kantýny a kavárny, zejména v okolí náměstí Brumlovka.\n\n\n"}
{"id": "590275", "url": "https://cs.wikipedia.org/wiki?curid=590275", "title": "Špinavá válka", "text": "Špinavá válka\n\nŠpinavá válka ( \"Guerra Sucia\") je označení užívané pro období státem podporovaného násilí v Argentině od počátku sedmdesátých let do roku 1983. Oběťmi tohoto teroru se staly tisíce levicových aktivistů včetně odborářů, studentů, novinářů, členů marxistických a perónistických guerill a jejich sympatizantů. Okolo 10 000 lidí „zmizelo“ přičiněním guerilly Montoneros či Lidové revoluční armády (\"Ejército Revolucionario del Pueblo\", \"ERP\"). Celkový počet mrtvých či „zmizelých“ je odhadován mezi 9000–30 000.\n\nV roce 1955, po dvou neúspěšných pokusech (1951 a 1955) došlo k uskutečnění puče proti demokraticky zvolenému prezidentovi Juanu Perónovi. Toto nepochybně vedlo k proskripci perónismu ozbrojenými složkami. Perónisté začali následně po převratu organizovat odpor, především na pracovištích a v odborech. V průběhu času došlo k částečnému obnovení demokratické vlády, sliby o politické svobodě pro perónisty však nebyly splněny. Následkem toho se začaly v 60. letech objevovat ozbrojené guerilly podporující toto hnutí (jmenovitě perónističtí \"Uturuncos\", guevaristická Guerillová armáda chudých (\"Ejército Guerrillero de los Pobres\", \"EGP\")). Obě skupiny byly relativně malé a byly rychle poraženy. Jorge Ricardo Masetti, vůdce EGP, je některými považován za prvního „zmizelého“ v Argentině. Do roku 1973 byly za hlavní revoluční skupiny považovány Perónistické ozbrojené složky (\"Fuerzas Armadas Peronistas\", \"FAP\"), marxisticko-leninsko-perónistické Revoluční ozbrojené složky (\"Fuerzas Armadas Revolucionarias\", \"FAR\") a marxisticko-leninské Osvobozenecké ozbrojené složky (\"Fuerzas Armadas de Liberación\", \"FAL\"). FAL se zapsaly do povědomí v roce 1969 přepadením vojenské základny Campo de Mayo v Buenos Aires, kde zcizili 100 útočných pušek elitnímu prvnímu pěchotnímu regimentu Patricios (\"Regimiento de Infantería 1 “Patricios”\").\n\nTato forma státního terorismu byla prováděna primárně za vojenského režimu Jorge Rafaela Videly (v letech 1976-1981 prezident země) pod záštitou Operace Condor, pokračovala však dále, dokud nebyla nastolena občanská vláda v roce 1983. Přesná chronologie těchto politických represí je diskutována, nicméně atentáty na odboráře byly páchány již v roce 1973 a objevují se i případy státem podporovaného násilí proti perónistům a levicovým aktivistům sahající až k náletu na náměstí Plaza de Mayo v Buenos Aires v roce 1955. Za počátek „Špinavé války“ lze považovat i Trelewský masakr v Patagonii v roce 1972, od roku 1973 páchané akce Argentinskou antikomunistickou aliancí (\"Alianza Anticomunista Argentina\", \"AAA\") či vojenská operace argentinských vojenských složek zvaná Operace Nezávislost (\"Operativo Independencia\"), prováděná v roce 1975 Isabelou Martínezovou de Perón (prezidentka země v letech 1974-1976) v provincii Tucumán proti levicové guerille ERP.\n\nČasem došlo ke sloučení několika ozbrojených složek; FAR se spojila se skupinou Montoneros (\"Movimiento Peronista Montonero\"), FAP a FAL se včlenily do ERP. V roce 1970 byl Pedro Eugenio Aramburu, jeden z původců puče roku 1955 a prezident země v letech 1955-1958, unesen a později zabit guerillou Montoneros, jakožto jejich první ohlášená vojenská akce. Stejného roku byla založena ERP. Na počátku 70. let se únosy a vraždy vysoce postavených vojenských a policejních činitelů ultralevicovými skupinami děly téměř každý týden. V 70. letech byly krajní levicové složky též spojovány s bombovými útoky a demolicemi nespočtu budov, které většinou spadaly pod armádní či policejní správu. Útoky na civilní a nevládní cíle však nebyly výjimkou, v roce 1972 byl proveden bombový útok na hotel Sheraton v Buenos Aires, kdy bylo činu přítomno zhruba 700 lidí, a roku 1975 byl proveden útok na divadlo v centru Buenos Aires. Roku 1978 odpálená silná nálož, která byla namířena proti admirálovi, doslova roztrhla devítisposchoďovou obytnou budovu a usmrtila tři civilisty a ostatní uvěznila v troskách. Podle údajů \"Mezinárodního kongresu pro oběti terorismu\" mají tyto levicové teroristické činy v Argentině na svědomí 16 000 obětí, jakožto usmrcení, poranění a únosy. Mezi oběťmi jsou civilisté a vojenští pracovníci. Argentinské informační služby přisuzují hnutí ERP odpovědnost za usmrcení při nejmenším 700 lidí, do tohoto čísla nejsou zahrnuté útoky na policejní a vojenské jednotky a únosy a loupeže.\n\nV roce 1973 se Juan Perón vrátil z exilu, na oslavu této události se na mezinárodním letišti v Buenos Aires shromáždilo mnoho jeho příznivců. V průběhu shromáždění však došlo k ostřelovačskému masakru pod režií AAA, namířenému proti členům hnutí Perónistická mládež a Montoneros. Tento incident označovaný jako Ezeizský masakr předznamenal konec spojenectví levicových a pravicových frakcí uvnitř perónismu. Roku 1974, krátce před svou smrtí, oznámil Juan Perón ukončení podpory Montoneros. Během následného působení jeho ženy Isabely Martínezové de Perón v úřadu prezidenta tak guerillové hnutí AAA získalo na síle. Začalo přibývat ozbrojených konfliktů a roku 1975 odsouhlasila prezidentka řadu výnosů zplnomocňujících armádu a policii k „anihilaci“ levicových guerill, především činnost ERP v provincii Tucumán. Tyto operace argentinských vojenských složek jsou označovány jako Operace Nezávislost (\"Operativo Independencia\"). Martinézová byla z úřadu vytlačena v roce 1976, kdy se vlády ujal režim vojenské junty Jorge Rafaela Videly. Pozdějšími nejvyššími představiteli režimu byli od roku 1981 Roberto Eduardo Viola a Leopoldo Fortunato Galtieri. Režim nesl název Proces národní reorganizace (\"Proceso de Reorganización Nacional\", často jen \"el Proceso\". Režim byl primárně zodpovědný za nezákonné zatýkání, mučení, zabíjení, „zmizení“ a systematické pronásledování tisíců lidí, primárně odborářů, studentů a aktivistů. Tyto akce bezpečnostních složek a ozbrojených skupin probíhaly ruku v ruce společně s podobnými akcemi ostatních diktátorských režimů jižní Ameriky té doby po záštitou Operace Condor, která byla podporována CIA.\n\nOkolo 8 600 “zmizelých” bylo vlivem mezinárodního nátlaku dodatečně propuštěno formou soudního nařízení. V roce 1979 nabídl americký prezident Jimmy Carter přijetí 3 000 „zmizelých“ ve formě soudního nařízení do země, za podmínky, že nemají žádnou teroristickou minulost\n\nRežim junty byl ukončen roku 1983. Prezidentem země se stal Raúl Alfonsín, pozdější ikona obnovené argentinské demokracie. Za jeho vlády byla zřízena speciální komise pro vyšetřování činů minulého režimu Národní komise o zmizení lidí (\"Comisión Nacional sobre la Desaparición de Personas\", \"CONADEP\"). Došlo k obvinění osob odpovědných za zločiny minulého režimu a jako v jediném případě v Latinské Americe také k Procesu junt (\"Juicio a las Juntas\").\n\nV roce 2006 označil argentinský soud vládní zločiny ze 70. let za zločiny proti lidskosti a genocidu. Ačkoli se zdroje hovořící o přesném počtu zabitých či „zmizelých“ neshodují, obecně je za toto číslo považováno 9 000 až 30 000. Zatímco počáteční zpráva vyšetřovací komise z roku 1984 hovoří o 9 000 obětech, úřady postupně toto číslo zvýšily na současných 18 000. Většina aktivistů a organizací bojujících za lidská práva v Argentině však hovoří o skutečném počtu obětí sahající až k číslu 30 000. Organizace Amnesty International v roce 1979 udala, že 15 000 „zmizelých“ bylo uneseno, mučeno a případně i zabito. Dokumenty nalezené v roce 2006 ukazují, že chilští agenti v Argentině v roce 1978 podali zprávu o tom, že argentinská armáda má 22 000 zdokumentovaných případů včetně usmrcení a únosů.\n\n"}
{"id": "590276", "url": "https://cs.wikipedia.org/wiki?curid=590276", "title": "Rachele Mussoliniová", "text": "Rachele Mussoliniová\n\nRachele Mussoliniová, rozená Guidiová (11. dubna 1890 Predappio – 30. října 1979 Carpena di Forlì) byla manželkou Benita Mussoliniho.\n\nRachele se narodila 11. dubna roku 1890 ve středoitalském městečku Predappio, kde se její chudí rodiče živili jako pachtýři, hospodařící na pronajatém statku. Rachele navštěvovala jen jeden rok základní školu, kterou pak musela opustit, aby mohla pomáhat rodičům na statku. Finanční situace rodiny se však nezlepšila a tak odešli z pachtovního statku do jiné části města, kde Rachele opět mohla chodit do školy. Zde se její učitelkou stala Maltoni Mussoliniová, manželka kováře Alessandra Mussoliniho a matka Benita Mussoliniho, který tehdy ještě také chodil do školy. Když bylo Rachele osm let, její otec zemřel a finanční situace rodiny se stala katastrofální. Rodina se odstěhovala do Forlì a malá Rachel pracovala nejdříve na poli u místního rolníka a pak jako služka. V roce 1905 umřela bývalá Rachelina učitelka Maltoni Mussoliniová a vdovec Alessandro Mussolini přijal do služby jako služku Rachelinu matku, která se po čase stala jeho milenkou. O tři roky později přijal Mussolini do služby také Rachele, která se díky tomu blíže seznámila s Alessandrovým synem Benitem, s nímž pak žila ve Forlì ve společné domácnosti.\n\nV roce 1910 se mladému a nemajetnému páru narodilo první dítě, dcera Edda, ale Benito se zatím odmítl oženit. Občanský sňatek proběhl až v roce 1915. V roce 1916 se jim narodilo druhé dítě, syn Vittorio. V roce 1918 pak přišlo na svět třetí dítě, syn Bruno. Po mnoha letech chudoby, odříkání a nejisté budoucnosti došlo v roce 1922 k zásadní změně, když byl po generální stávce a pochodu na Řím Benito jmenován 31. října 1922 ministerským předsedou. Pro Rachele se tím mnoho nezměnilo, jelikož se vždy držela stranou politiky a starala se dál jen o své děti, s nimiž v té době žila v malém bytě v Miláně, zatímco Benito se většinou zdržoval v Římě, odkud za rodinou občas zajížděl. Dne 29. prosince 1925 uzavřel Benito se svou manželkou v Miláně také církevní sňatek, jelikož potřeboval upevnit vztah svého režimu s Vatikánem. Ještě donedávna zapřisáhlý socialista a odpůrce katolické církve tak z politických důvodů konečně splnil přání své manželky Rachele, která po církevním sňatku vždy toužila.\n\nPro svou rodinu zakoupil Benito malý dvorec v Carpeně, nedaleko Predappia, kde se v roce 1927 narodilo jejich čtvrté dítě, syn Romano. Rachele pak s radostí na svém venkovském sídle hospodařila, chovala domácí zvířectvo a starala se o domácnost. Na venkově se cítila šťastná. V roce 1929 se manželům narodilo páté dítě, dcera Maria Anna. Tehdy Benito vyslovil přání, že chce své děti vídat častěji, a tak se celá rodina usadila v Římě ve vile \"Torlonia\".\n\nBěhem svého manželství udržoval Benito Mussolini intimní vztahy s řadou dalších žen, což vyneslo Rachele nelichotivé přízvisko „nejpodváděnější manželky Itálie“. Rachele o některých aférách svého záletného manžela věděla, některé jen tušila, ale navenek nedávala nic znát a vše sváděla na manželovu impulsivní povahu. V roce 1932 navázal Mussolini osudový vztah s Clarou Petacciovou, s níž udržoval poměr až do své smrti. I této své milence dal ovšem jasně najevo, že jejich poměr zůstane vždy jen milenecký a svou rodinu a manželku nikdy neopustí. \n\n25. července 1943 byl Benito Mussolini odvolán ze své funkce, zatčen a uvězněn v horském hotelu v pohoří Gran Sasso v Abruzzu, ale už 12. září 1943 ho osvobodili němečtí výsadkáři a 23. září 1943 vyhlásil Mussolini nový stát, Italskou sociální republiku se sídlem v Salò u Gardského jezera. Jedním z prvních úkolů bylo odsouzení zrádců, kteří Mussoliniho před časem zbavili moci. Mezi těmito zrádci byl i Mussoliniho zeť, hrabě Galeazzo Ciano, manžel nejstarší dcery Eddy. Šest osob bylo nakonec odsouzeno k trestu smrti a popraveno, včetně hraběte Ciana. \n\nMussolini žil v tomto období u Gardského jezera se svou rodinou, ale nadále udržoval vztah i s Petacciovou. Rachele se však s blízkou přítomností své sokyně nehodlala smířit, osobně se s Clarou Petacciovou setkala a zařídila její vypovězení. Petacciová se usadila o něco dál od domu Mussoliniových a Mussolini se s ní tajně scházel dál. \n\n17. dubna 1944 Mussolini opustil okolí Gardského jezera a rozhodl se vyjednávat o podmínkách kapitulace. Jeho rodina odjela do bezpečí do Monzy, zatímco rodina Petacciů do Milána, kde se Clara Pettacciová znovu setkala s Mussolinim a rozhodla se s ním zůstat, což se jí stalo osudným. Mussolini a Petacciová byli zastřeleni 28. dubna 1945 na příkaz Národního osvobozovacího výboru. \n\nBenitova manželka Rachele uprchla s dětmi do Coma, kde se dobrovolně přihlásila osvobozovacímu výboru. Nějakou dobu byla oddělena od dětí, pak celou rodinu internovali Britové v Terni, poté na ostrově Ischia. Po válce si Rachele otevřela ve Forlì kavárnu a vedla boj o navrácení rodinného majetku, který nakonec získala zpět. \n\nV roce 1949 vydala svůj životopis pod názvem \"Můj život s Benitem\". Usilovně také bojovala o to, aby jí byly vydány ostatky manžela, které ležely na chudinském hrobě v Miláně, což se nakonec v roce 1957 podařilo a bylo jí povoleno převézt jeho ostatky na hřbitov v Predappiu. \n\nRachele Mussoliniová zemřela 30. října 1979 v Carpeně di Forlì ve věku 89 let.\n"}
{"id": "590278", "url": "https://cs.wikipedia.org/wiki?curid=590278", "title": "Letecká puma", "text": "Letecká puma\n\nLetecká puma je druh letecké munice dopravovaný do prostoru cíle letadlem a na cíl shazovaný volným pádem po odhození z vhodného letadla, obvykle z letounu.\n\nPatří k nejúčinnějším bojovým prostředkům vůbec. Jsou určeny k ničení všech druhů pozemních a námořních cílů, od cílů bodových až po cíle velkorozměrné, od živé sily až po zodolněné železobetonové objekty, opevnění, i cíle ukryté pod zemským povrchem či pod vodní hladinou. Kromě úloh přímého ničení mohou letecké pumy plnit i mnoho jiných úloh spojených s bojovou činností. Velkému množství úloh odpovídá i mnoho druhů a typů leteckých pum. Nejmenší letecké pumy mají hmotnost méně než jeden kilogram, hmotnost největších přesahuje deset tun. \n\nLetecké pumy se na bombardér umísťují do osobitého konstrukčního prvku – pumovnice – což je prostor nacházející se v trupu nebo v křídle letadla, vybavený zařízeními pro zavěšení a odhození letecké pumy a zařízeními na odjištění leteckých bombových zapalovačů a vybavený dveřmi. Druhou možností je zavěšení letecké bomby pod křídlo nebo pod trup letadla na \"závěsník\". Ten také obsahuje zařízení k zavěšení a odhození letecké bomby a zařízení k odjištění leteckého pumového zapalovače. Pumy menší hmotnosti se mohou na křídlo nebo trup zavěsit i prostřednictvím mnohozámkového nosníku – jde o nosník, na kterém se nalézá několik zařízení k zavěšení pum. Tak je možné lépe využít nosnost letadla.\n\nLetecká puma mívá přibližně kapkovitý nebo válcovitý tvar a na konci trupu je vybavená pevnými aerodynamickými stabilizátory. Skutečný tvar letecké pumy je u každého typu odlišný a je daný jejím určením a způsobem umístění na letadlo.\n\nModerní letecké pumy mohou být vybaveny prostředky ke zvýšení rychlosti letecké pumy (např. raketovým motorem), prostředky k řízení vztlaku a aerodynamického odporu (např. křídla a brzdící zařízení) a prostředky ke korekci dráhy letu k cíli (různé druhy řídících systémů a kormidel).\n\nLetecké pumy se dělí stejně jako jiné druhy munice na letecké bomby základního určení, pomocného určení a speciálního určení.\n\n\nVšechny letecké pumy základního určení můžou být vyhotoveny jako neřízené nebo i řízené.\n\n\n\n"}
{"id": "590279", "url": "https://cs.wikipedia.org/wiki?curid=590279", "title": "Právní klinika", "text": "Právní klinika\n\nPrávní klinika je program právnické školy či fakulty umožňující studentům překonat propast mezi právní teorií a praxí a současně poskytující právní poradenství sociálně a jinak znevýhodněným klientům z řad široké veřejnosti.\n\nStudenti mají možnost pod odborným dohledem pracovat s opravdovými případy, díky čemuž se prohlubují jejich znalosti a mohou kriticky hodnotit povahu právní profese. Hlavní důraz je kladen na překonání propasti mezi \"law in books\" (právem v knihách) a \"law in action\" (právem v akci). Studenti si osvojí souhru právní doktríny, pracovních postupů, realizaci interakce s klienty, stejně jako etický, sociální, ekonomický a politický význam právního zastoupení.\n\nStudenti řeší případy a vyhledávají právní podklady, navrhují právní argumentaci a setkávají se s klienty. V České republice studenti právních klinik nemohou zastupovat klienty před soudy, jako je tomu například v některých státech USA.\n\nPrávní kliniky mají v zásadě dva cíle:\n\n\nKlinické vzdělávání může zahrnovat různé druhy aktivit:\n\n\nMnoho klinik kombinuje všechny zmíněné aktivity. Tak například Právní klinika uprchlického a cizineckého práva Centra pro klinické právní vzdělávání Právnické fakulty Univerzity Palackého v Olomouci na začátku tohoto dvousemestrálního programu podrobně seznámí studenty s právní úpravou (asylové a cizinecké právo se jinak vyučuje pouze zběžně v rámci předmětu Správní právo), následně studenti procházejí simulacemi s cílem utužit získané znalosti, a v třetí části jsou vysláni pomáhat cizincům a žadatelům o mezinárodní ochranu v rámci nevládní organizace.\n\n\n\nV devadesátých letech 19. století došlo k založení několika právních poraden studenty amerických právních škol. Tyto předchůdkyně právních klinik však byly odděleny od výuky a splňovaly zejména sociální a méně již vzdělávací funkci. Mezitím v Německu v roce 1896 Dr. Georg Frommhold z Greifswaldu v časopise \"Deutsche Juristische Zeitung\" navrhl rozšíření klasického modelu výuky práva (\"law in books\") o praktickou výuku (\"law in action\") po vzoru medicíny. První právní kliniky pak byly založeny v desátých letech 20. století v USA (Northwestern University, Yale University a University of California). K masovému rozšíření klinického vyučování však došlo až v 60. letech v USA a v 90. letech v Británii. Mezi průkopníky klinického právního vyučování na evropském kontinentu patří Právnická fakulta Univerzity Palackého, na které zahájila činnost první právní klinika v roce 1996, přičemž dnes nabízí více než 15 klinických předmětů. Zatímco se kliniky masivně rozšířily v dalších evropských státech (viz níže), v České republice zůstalo pouze u Olomouce (s výjimkou azylových klinik v Brně a Praze, ve kterých studenti poskytují právní poradenství utečencům v rámci neziskových organizací).\n\nTak jako právní vzdělávání v USA prošlo změnami na začátku 20 století, vyvstala potřeba zavést praktické formy vzdělávání. Původně mladý absolvent právnické školy získal své \"klinické zkušenosti\" během učňovského poměru u zavedeného právníka. To samé platilo také pro studenty medicíny, kteří se zaučovali u zavedených lékařů. Nicméně na začátku 20. století již bylo pevně zakotveno vzdělávání lékařů v nemocničních klinikách. Poté, co byly zavedeny čtyřleté právní kursy na právnických školách, vzrostla naléhavost potřeby praktických forem výuky. Právní kliniky měly doplnit již zavedený soubor dobročinných právních poraden. Měly mít 10-50 míst pro studenty v závislosti na velikosti komunity, ve které by působily. Praktikující profesor měl mladé právníky vést s cílem zajistit co největší přínos kliniky pro jejich právní vzdělání. V roce 1915 byly takovéto kliniky schváleny Chicagskou advokátní komorou. Následovalo jejich schválení Komisí pro vzdělávání Newyorské advokátní komory; předseda této komise, W. V. Rowe nastínil v roce 1917 ve vydání \"Illinois Law Review\" plán, jehož cílem bylo, aby každé velkoměsto a každé univerzitní město, kde je poskytováno právní vzdělávání, mělo právní kliniku. Pokud by velikost univerzitního města nezajišťovala dostatečnou rozmanitost případů pro, jak to s nadsázkou nazval, \"právní nemocnici\", měla být tato část právního vzdělávání vykonávána v nejbližší metropoli. I přes existenci těchto velmi raných příkladů, k opravdu masivnímu rozvoji klinického právního vzdělávání došlo až v 60. letech 20. století. V roce 1973 již mělo 85% amerických právnických škol nějaký druh klinického vzdělávání. Mnoho jich prospívalo zejména díky penězům z Fordovy nadace, a to pod podmínkou, že budou poskytovat právní služby nemajetným občanům. V současnosti jsou právní kliniky pevnou součástí vzdělávacího programu na většině amerických univerzit.\n\nV Británii se kliniky rozvíjely mnohem pomaleji vzhledem k nedostatku financování. I přesto však v roce 1994 mělo 13% univerzit právní poradnu pro veřejnost. Následně dvě věci pomohly k rozšíření klinického právního vzdělávání:\n\nV druhé polovině devadesátých let bylo v Rusku založeno několik právních klinik s přímou podporou amerických právnických škol, jako například klinika Právnické fakulty Petrozavodské státní univerzity, která byla založena 20. listopadu 1995 s pomocí Vermontské právní školy, Vermontské asociace právníků a také s podporou od místní právnické komory. Kliniky postupně vznikaly po celé zemi, v roce 2009 jich bylo již na 160.\n\nObnovení Právnické fakulty Univerzity Palackého v Olomouci v roce 1991 (byla zavřena v roce 1855 Habsburskou monarchií poté, co se olomoučtí studenti podíleli na revoluční bouři roku 1848) umožnilo zavedení nových přístupů do právního vzdělávání v České republice. Následujíc americký model byla na fakultě v roce 1996 otevřena první právní klinika ve Střední Evropě. O deset let později byla činnost klinik zastřešena Centrem pro klinické právní vzdělávání. V roce 2011 na fakultě fungovalo více než 15 klinických programů. Klinické metody výuky jsou v omezené míře užívány i na ostatních právnických fakultách v ČR, ovšem PF UP v Olomouci zůstává jedinou fakultou s tzv. \"live-client\" klinikou, tedy právní klinikou založenou na poskytování bezplatné právní pomoci veřejnosti. Významný podíl na rozvoji klinických forem výuky mají v ČR nevládní organizace, které se významně podílejí např. na klinikách cizineckého a uprchlického práva.\n\nExistují snahy rozšířit klinické vzdělávání i u dalších právních fakult v České republice. Tak například v říjnu 2010 vyhlásila děkanka Právnické fakulty Masarykovy Univerzity v Brně výběrové řízení na pozici odborného asistenta pro vytvoření a výuku v oboru Právo předmětu Právní klinika: Teoretická příprava s nástupem od roku 2011.\n\nV roce 1997 byla otevřena první polská právní klinika na Právnické fakultě Jagellonské univerzity. Ostrá rivalita mezi touto nejstarší polskou univerzitou a Varšavskou Univerzitou přispěla k tomu, že byla o rok později otevřena klinika i na ní. Poté, co měly kliniky dvě největší polské právnické fakulty, byly založeny kliniky u dalších právnických fakult. \n\nPoskytování klinického vyučování a bezplatného poradenství veřejnosti se stalo pro právnické fakulty v Polsku otázkou prestiže: v akademickém roce 2005/2006 fungovalo v Polsku již 21 univerzitních právních poraden, v nichž pracovalo celkem 1279 studentů a 179 lektorů; poradny udělily téměř 10,000 právních rad. Nejvíce případů připadalo na kliniku Fakulty právní a správní Slezské Univerzity v Katowicích.\n\nÚspěšnost klinického vzdělávání v Polsku demonstruje případ Tysiąc v. Poland, ve kterém se angažovala Právní klinika Fakulty právní a správní Varšavské Univerzity, a v němž Evropský soud pro lidská práva shledal porušení základních lidských práv žalobkyně.\n\nPrvní právní klinika Běloruské státní univerzity zahájila činnost v roce 2000 s cílem poskytovat právní poradenství nemajetným. Od té doby klinika poskytla pomoc více než 1000 lidem. Zavedení této stejně jako dalších běloruských právních klinik podpořil Rozvojový program OSN.\n\nV roce 2001 byla zahájena výuka Azylové kliniky Právnické fakulty Trnavské univerzity v Trnavě. Nabídka klinického vyučování se pak postupně rozrůstala (např. Občanskoprávní klinika, Klinika pracovního práva, atd.). Na právnických fakultách Univerzity Pavla Jozefa Šafárika v Košicích a Univerzity Mateja Bela v Banskej Bystrici byla zahájena klinická výuka zaměřená na street law v roce 2002, respektive 2004.\n\nV listopadu 2002 byla založena právní klinika při Právnické Fakultě Hargeyské univerzity (Somaliland). Technickou a finanční podporu kliniky zajišťuje Rozvojový program OSN (UNDP). Kromě poskytování pomoci sociálně znevýhodněným provádí klinika také osvětový program pro Somalilandskou policii, zejména co se týče oblasti práv vyšetřovaných a zadržených osob. Od roku 2006 pomáhá klinika také utečencům v Hargeyse a v Buroa.\n\nBěh kliniky zajišťuje vedoucí, pět lektorů, tři právníci a čtyři poradci. V roce 2010 prošlo prací v klinice 82 studentů Právnické fakulty, kteří se podíleli na řešení téměř tisícovky případů, a to včetně vyřešení 146 případů pomocí mediace.\n\nV říjnu 2010 byla otevřena právní klinika právnické fakulty Záhřebské univerzity. Byla ustavena s podporou Chorvatského ministerstva spravedlnosti. V roce 2011 byla klinika rozdělena do 8 sekcí (včetně sekce pro public relations), byla otevřena v průběhu semestrů po 4 hodiny týdně.\n\nPřestože první známá zmínka o \"Juristische Klinik\" v Německu pochází z roku 1896, první právní klinika v Německu započala činnost až v zimním semestru 2010/11 na Právnické fakultě Univerzity v Hannoveru. Zatímco kliniky v USA nebo v ČR se soustředí na pomoc nemajetným klientům z řad veřejnosti, tato německá klinika poskytuje právní poradenství pouze studentům univerzity.\n\n\n"}
{"id": "590288", "url": "https://cs.wikipedia.org/wiki?curid=590288", "title": "Güell", "text": "Güell\n\nGüell je jméno katalánského původu a může znamenat:\n\n\n\n"}
{"id": "590289", "url": "https://cs.wikipedia.org/wiki?curid=590289", "title": "191 Peachtree Tower", "text": "191 Peachtree Tower\n\n191 Peachtree Tower je mrakodrap v Atlantě. Má 50 podlaží a výšku 235 metrů. Výstavba probíhala v letech 1990 – 1991. Za designem budovy stojí firmy Johnson/Burgee Architects a Kendall/Heaton Associates Inc. V roce 1987 měla budova podle plánů mít jen 48 podlaží. V letech 1991 a 1998 byla budova oceněna cenami BOMA.\n\n"}
{"id": "590291", "url": "https://cs.wikipedia.org/wiki?curid=590291", "title": "Motýlovec věncový", "text": "Motýlovec věncový\n\nMotýlovec věncový (\"Hedychium coronarium\") je rostlina s bílými nebo žlutými květy, které vydávají velmi silnou vůni. Náleží do čeledi zázvorníkovitých (\"Zingiberaceae\").\n\nPůvodně pochází z východní Asie, kde roste v horských oblastech Indie a Nepálu. Je však národní rostlinou Kuby, kde jí nazývají Mariposa (motýlek). Je také velmi oblíbena v Brazílii.\n\n\n \n"}
{"id": "590292", "url": "https://cs.wikipedia.org/wiki?curid=590292", "title": "Milenci a vrazi", "text": "Milenci a vrazi\n\nMilenci a vrazi je román českého spisovatele Vladimíra Párala z roku 1969.\n\nHlavní postavy románu. \n\n\nPříběh se odehrává v Ústí nad Labem v reálně neexistující chemičce Kotex, která se již objevila v autorových předchozích dílech a také v domě č.p. 2000. V knize jsou představeni čtenáři dva typy lidí, modří a červení. Symbolizují dvě společenské třídy. Modří lidé jsou velmi dobře postavení, ve vysokých funkcích, zajištění a majetní. Červen jsou pravým opakem, tedy chudí, draví a dobyvační.\n\nV domě č.p. 200 žije Evžen Gráf se svojí ženou Zitou a synem Romanem. Bydlí v nejlepším bytě a jako jediní mají vodu. Tuší, který se svojí ženou čekají dítě se dožaduje svého práva na lepší pokoj. Několik dalších nájemníků žije v montércimře. V domě je přítomný Teo, který v knize symbolizuje Boha. Tuší je vyslyšen, ale při odchodu svůj původní byt zničí, aby se do něj nemohl nikdo jiný nastěhovat.\n\nMadda Sefarinová a její bratr Alex přes své příbuzenské vztahy spolu spí. Po dohodě Juldy s Gráfem se Madda přestěhuje k nim. Ona ale pohostinství velmi využívá. Nečekaně se do ní zamiluje Gráfův syn, Roman. Jeho láska je tak silná, že kvůli ní rozprodá věci z bytu. Maddu brzy Roman omrzí a zamiluje se do muže z montércimry. Roman se sužuje a Madda mu tvrdí, že jí vztah s ním zakazuje její zbožný bratr Julda. Roman se pro lásku rozhodne Juldu zabít a je odsouzen k osmiletému vězení. Mezitím se Alex Sefariin společně s Borkem Trojanem nastěhují do bytu po Tušlovi, i když je to zakázané. Nedokáží už žít v montércimře. Borek se náhle zamiluje do Zity Gráfkové a ona do něho. Schází se s ní tajně. Gráf předstírá, že o jejich vztahu nic neví. Romanův odchod jejich vztah naruší. Zita nejí, nepije a nestará se o sebe. Přemýšlí, jak svému synovi pomoci. Do domu se místo Juldy nastěhuje nová laborantka jménem Jana Rýbářová. Borek se rozejde se Zitou, protože touží po mladé dívce. Zitu už nic na světě netěší a oběsí se ve vlastním bytě.\n\nJana bydlí s Maddou a Borek s Aleem, vzájemně se neustále navštěvují.\n\nAlex udržuje vztah s Dášou Zibrtovou, která je lékařkou v Kotexu. Je jeho milenkou, ale i otrokem, plní každé jeho přání. On sám se k ní chová velmi hrubě. ALex jí jen využívá. Dáša od něho odchází, nedokáže se vyrovnat se smrtí Juldy, kterou opustila a dala přednost Alexovi.\n\nBorek se s Janou Rybářovou ožení. Narodí se jim dcera Yveta. Borek se stává ředitelem a kupuje si plachetnici, chatu u řeky a taky se přestěhuje do lepšího bytu v domě č.p. 200. Svoji ženu Janu podvede s Niky. Jana ho vyhodí, ale po čase se Borek k ní vrací. V práci jako ředitel prožívá časový stres.\n\nYveta se seznámí s Dominikem Neumanem, ale po čase se spolu rozchází a ona si najde Limona.\n\nStejnojmennou filmovou adaptaci tohoto románu natočil český režisér Viktor Polesný v roce 2004. Do hlavních rolích obsadil Ondřeje Vetchého, Zuzanu Norisovou, Jiřího Langmajera, Zlatu Adamovskou, Daricu Jurčovou, Jakuba Prachaře, Kristýnu Kloubkovou, Veroniku Žilkovou a další.\n\n"}
{"id": "590300", "url": "https://cs.wikipedia.org/wiki?curid=590300", "title": "Jad Natan", "text": "Jad Natan\n\nJad Natan ( יַד נָתָן, doslova „\"Památník Natana\"“, v oficiálním přepisu do angličtiny Yad Natan) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 79 metrů v pobřežní nížině, v regionu Šefela. Východně od obce protéká vodní tok Lachiš.\n\nObec se nachází 14 kilometrů od břehu Středozemního moře, cca 47 kilometrů jižně od centra Tel Avivu, cca 52 kilometrů jihozápadně od historického jádra Jeruzalému a 7 kilometrů severozápadně od města Kirjat Gat. Jad Natan obývají Židé, přičemž osídlení v tomto regionu je etnicky převážně židovské.\n\nJad Natan je na dopravní síť napojen pomocí dálnice číslo 35.\n\nJad Natan byl založen v roce 1953. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Maďarska. Na vzniku osady se podíleli členové mládežnického hnutí ha-No'ar ha-cijoni.\n\nVesnice je pojmenována po Ottó Komolym (narozen jako \"Natan Kohn\") - předákovi maďarských sionistů, který byl roku 1945 zavražděn při antisemitském útoku. Místní ekonomika je založena na zemědělství.\n\nPoblíž nynějšího mošavu se do války za nezávislost v roce 1948 rozkládala arabská vesnice Bajt Affa. Poté, co oblast ovládla izraelská armáda, zde arabské osídlení skončilo.\n\nPodle údajů z roku 2014 tvořili naprostou většinu obyvatel v Jad Natan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, jež ale od roku 2008 prudce vzrůstá. K 31. prosinci 2014 zde žilo 574 lidí. Během roku 2014 populace stoupla o 0,0 %.\n\n\n"}
{"id": "590314", "url": "https://cs.wikipedia.org/wiki?curid=590314", "title": "Třída Macu", "text": "Třída Macu\n\nTřída \"Macu\" (: \"Macu-gata\") sestávala z 18 „torpédoborců první třídy“ ( \"Ittó kučikukan\") japonského císařského námořnictva, postavených v letech 1943 až 1945 podle základního návrhu ( \"kihon keikaku bangó\") F55 a označovaných v císařském námořnictvu jako torpédoborce typu D ( \"Tei-gata kučikukan\"). Zjednodušené jednotky stavěné podle projektu F55B se označovaly jako torpédoborce typu modifikované D ( \"Kai-tei-gata kučikukan\"), nebo též jako třída \"Tačibana\" ( \"Tačibana-gata\") a bylo jich dokončeno celkem 14. Relativně jednoduchá konstrukce typu D a modifikované D oproti předchozím torpédoborcům císařského námořnictva umožňovala stavět tyto jednotky ve velkém množství, čímž se císařské námořnictvo snažilo pokrýt ztráty torpédoborců během bojů v Pacifiku.\n\nJelikož jednotky tříd \"Macu\" a \"Tačibana\" výtlakem a výzbrojí spíše odpovídaly americkým eskortním torpédoborcům, někteří autoři je – nesprávně – označují za eskortní torpédoborce, či torpédoborce druhé třídy. Císařské námořnictvo je ale označovalo za torpédoborce první třídy, neboť i tak měly výtlak přes 1000 T a císařské námořnictvo kategorii „eskortní torpédoborec“ ( \"goei kučikukan\") pro klasifikaci vlastních plavidel nepoužívalo.\n\nVšechny jednotky třídy \"Macu\" a i některé třídy \"Tačibana\" se aktivně účastnily bojů v Pacifiku. Doprovázely konvoje i těžké jednotky loďstva. Dvanáct z 32 dokončených torpédoborců bylo v roce 1945 přestavěno (nebo přestavováno) na nosiče sebevražedných torpéd \"Kaiten\". Za války bylo ztraceno deset dokončených jednotek (z toho jedna byla sice potopena, ale nebyla císařským námořnictvem počítána jako ztráta a nadále byla uváděna ve stavech): čtyři byly potopeny letadly, tři americkými torpédoborci, dvě najely na minu a jednu potopila americká ponorka. Konce války se dočkalo 22 dokončených jednotek, které si mezi sebe rozdělily vítězné mocnosti, nebo byly potopeny jako vlnolamy, či sešrotovány.\n\n„Modifikovaný program pátého kruhu“ ze září 1942 přehodnotil priority výstavby nových plavidel pro císařské námořnictvo. Vedle stavby velkých a složitých torpédoborců typu A (konkrétně třídy \"Júgumo\") a typu B byla naplánována i stavba celkem 42 jednotek nového typu D – třída \"Macu\". Mělo se jednat o jednotky trupových čísel 5481 až 5522. Kýl první jednotky – \"Macu\" byl položen 8. srpna 1943 v loděnici námořního arzenálu Maizuru a ještě téhož roku byly položeny kýly čtyř dalších jednotek. Od léta 1944 byly nové jednotky stavěny podle modifikovaného designu jako takzvaný modifikovaný typ D – třída \"Tačibana\". Celkem bylo v rámci „modifikovaného programu pátého kruhu“ dokončeno 26 jednotek, z toho osm bylo dokončeno podle standardu třídy \"Tačibana\". Stavba dalších pěti jednotek z tohoto programu byla zastavena po zahájení stavby (v různé fázi rozpracování) a zbývajících jedenáct jednotek bylo zrušeno ještě před zahájením stavby.\n\nPodle „programu válečného kruhu“ z počátku roku 1944 mělo následovat dalších 32 jednotek modifikovaného typu D trupových čísel 4801 až 4832. Jako první byl 14. srpna 1944 v Maizuru položen kýl jednotky číslo 4809 – \"Nire\". Dokončeno ale bylo pouze šest jednotek. Stavba 22 jednotek byla zrušena v březnu 1945 ještě před položením kýlu. Zbývající čtyři jednotky byly na jaře 1945 rozestavěné, ale jejich stavba byla ukončena 17. dubna (č. 4813, 4817 a 4820), respektive 18. května (č. 4816). Uvolněná kapacita loděnic pak byla použita na stavbu sebevražedných prostředků.\n\nTorpédoborce projektu F55 byly menší než jejich předchůdci a v podstatě se velikostí vrátily na úroveň torpédoborců před třídou \"Fubuki\".\n\nAby se zvýšila šance na přežití v boji a snížila pravděpodobnost imobilizace plavidla po jednom zásahu, byla pohonná soustava rozdělena na dvojice kotelna–strojovna, kotelna–strojovna. Za přední kotelnou následovala přední strojovna – oboje vyosené na levobok a pohánějící levou hřídel. Za přední strojovnou následovala na pravobok vyosená zadní kotelna a zadní strojovna pohánějící pravou hřídel. Toto uspořádání pohonného systému mělo i vliv na celkovou siluetu plavidla, neboť díky němu byly komíny umístěny daleko od sebe. Přední komín byl v podélné ose plavidla, ale zadní komín byl vyosen na pravobok o přibližně 75 cm.\n\nPohonná soustava byla – až na použití jiné převodovky – převzata z torpédovek třídy \"Ótori\". V každé strojovně se nacházela jedna sestava parních turbín \"Kanpon\" sestávající z jedné vysokotlaké, jedné středotlaké a jedné nízkotlaké turbíny, které přes převodovku poháněly jednu hřídel s lodní vrtulí. Každá sestava měla výkon 9500 k (6987,2 kW) při 400 otáčkách hnané hřídele za minutu. Ze třídy \"Ótori\" bylo převzato i – v císařském námořnictvu ojedinělé – řešení plavby cestovní rychlostí. Jedna turbína pro plavbu cestovní rychlostí se totiž nacházela pouze v levoboční sestavě přední strojovny a byla přes převodovku napojena na středotlakou turbínu levoboční sestavy.\n\nElektřinu dodávaly dva dieselgenerátory, které byly umístěny v zadní strojovně, a jeden turbogenerátor v přední strojovně.\n\nHlavní dělostřeleckou výzbroj představovala trojice 127mm kanónů typu 89, které se daly použít jak proti hladinovým či pozemním, tak proti leteckým cílům. Torpédoborce typu D a modifikované D byly jedinými torpédoborci vyzbrojenými těmito kanóny, které se oproti 127mm kanónům typu 3. roku předchozích torpédoborců vyznačovaly vyšší rychlostí střelby díky používání jednotného náboje a možnosti nabíjení při všech úhlech elevace. Jeden kanón typu 89 se nacházel na přídi v lafetaci B1 modifikace 4, zatímco na zádi byla dvojice kanónů umístěna v lafetaci B1. Oboje umožňovaly elevaci až 90°. K jejich zaměřování byl použit zaměřovač typu 4 model 3. Ten vznikl v roce 1944 zjednodušením zaměřovače typu 95, který byl určen pro 25mm kanóny typu 96.\n\nTorpédová výzbroj byla rovněž slabší, než u předchozích jednotek. Původní projekt počítal s instalací speciálně vyvinutého šestihlavňového 533mm torpédometu, označeného jako typ 3. Nakonec byl ale na všech jednotkách instalován jeden čtyřhlavňový otočný zakrytovaný torpédomet typu 92 model 2 umístěný na palubě mezi oběma komíny. Otáčení torpédometu zajišťoval jeden motor na stlačený vzduch o výkonu 10 koňských sil (7,4 kW). K dispozici byla pouze ona čtyři torpéda typu 93 nabitá v torpédometu, neboť jednotky nedisponovaly žádným zásobníkem náhradních torpéd.\n\nPrvní dokončené jednotky byly vybaveny pouze jedním centimetrovým přehledovým radarem \"22-gó\" pro sledování vzdušných i hladinových cílů, jehož anténa ve tvaru dvou trychtýřů se nacházela na samostatné perforované konstrukci nad můstkem. Teprve u později dokončovaných jednotek se objevil i metrový přehledový radar \"13-gó\" pro sledování vzdušných cílů na zadním stěžni.\n\nProjekt F55B představoval ještě další zjednodušení původního designu. Bylo použito modulární konstrukce z prefabrikovaných dílů. Trup byl zjednodušen: byl změněn tvar přídě, záď byla koncipována jako zrcadlo (místo zaoblené zádě u předchozích tříd) a dvojité dno bylo nahrazeno jednoduchým. Rozmístění pohonného systému zůstalo zachováno. Radar \"22-gó\" byl přemístěn z konstrukce nad můstkem na upravený přední stěžeň a již od počátku nesly jednotky třídy \"Tačibana\" i přehledový radar \"13-gó\".\n\nU prvních dokončených jednotek došlo časem – pokud se toho dočkaly – k instalaci přehledového radaru \"13-gó\" pro sledování vzdušných cílů na zadní stěžeň. Rovněž byla posilována protiletadlová výzbroj přidáváním dalších 25mm kanónů typu 96 zpravidla v jednohlavňovém provedení. Například \"Take\" měl v březnu 1945 nést celkem 39 hlavní: 4xIII a 27xI.\n\nV roce 1945 bylo dvanáct jednotek obou tříd vybráno k přestavbě na nosič sebevražedných torpéd \"Kaiten\". Přestavba spočívala hlavně v instalaci rampy pro spouštění \"Kaitenu\" na zádi, přičemž každá loď měla nést jedno toto torpédo. Přestavba se týkala torpédoborců \"Take\", \"Kiri\", \"Sugi\", \"Maki\", \"Kaši\", \"Kaja\" a \"Kaede\" z třídy \"Macu\" a \"Cuta\", \"Hagi\", \"Nire\", \"Naši\" a \"Šii\" z třídy \"Tačibana\".\n\nVšechny jednotky tříd \"Macu\" a \"Tačibana\" byly pojmenovány po rostlinách – převážně dřevinách.\n\n\n"}
{"id": "590319", "url": "https://cs.wikipedia.org/wiki?curid=590319", "title": "Aydın", "text": "Aydın\n\nAydın je město v Turecku, hlavní město stejnojmenné provincie v Egejském regionu. V roce 2009 zde žilo 179 425 obytatel.\n\nMěsto mělo dříve spíše charakter centra zemědělského regionu, v posledních letech však stále více obyvatel pracuje také ve službách. V roce 1992 zde byla otevřena vysoká škola s názvem Adnan Menderes Üniversitesi, pojmenovaná po místním rodákovi Adnanu Menderesovi, prvním demokraticky zvoleném premiérovi v zemi.\n"}
{"id": "590321", "url": "https://cs.wikipedia.org/wiki?curid=590321", "title": "Magneton", "text": "Magneton\n\nSlovo magneton může označovat:\n\n"}
{"id": "590324", "url": "https://cs.wikipedia.org/wiki?curid=590324", "title": "Hřbitov Vaugirard", "text": "Hřbitov Vaugirard\n\nHřbitov Vaugirard (francouzsky \"Cimetière de Vaugirard\") je hřbitov v Paříži, který se nachází ve na rohu ulic \"Rue Lecourbe\" v 15. obvodu. Jeho rozloha činí 1,59 ha, je zde asi 3000 hřbitovních koncesí a roste zde zhruba 100 stromů. Hřbitov byl otevřen v roce 1787 a je nejstarším pařížským hřbitovem, který je doposud v provozu.\n\nHřbitov byl založen v roce 1787 a sloužil obyvatelům obce Vaugirard i sousední obce Grenelle, než získala vlastní hřbitov. V roce 1860 byl spolu s městem Vaugirard připojen k Paříži. Jeho součástí je vojenské oddělení, kde jsou pohřbeni osoby z Invalidovny a množství padlých během první světové války. Byly sem rovněž přesunuty ostatky ze zrušeného hřbitova u kostela Saint-Lambert.\n\nZ významných osobností jsou zde pohřbeni:\n"}
{"id": "590325", "url": "https://cs.wikipedia.org/wiki?curid=590325", "title": "Hřbitov Grenelle", "text": "Hřbitov Grenelle\n\nHřbitov Grenelle () je pařížský hřbitov, který se nachází v 15. obvodu na rohu ulic \"Rue Saint-Charles\" a \"Rue Cauchy\". Jeho rozloha činí 64 ha a je zde asi 1000 hřbitovních koncesí.\n\nHřbitov byl založen v roce 1835 pro bývalou obec Grenelle, která se oddělila od obce Vaugirard. V roce 1860 bylo území připojeno k Paříži.\n\nNejzajímavější náhrobky patří rodinám Rémondot a Schmid. Marius Rémondot (1867-1921) a Henri Schmid (1872-1927) byli sochaři.\n\nDále je zde pohřben Louis Madelin (1871-1956) francouzský historik, specialista na Francouzskou revoluci a První císařství a poslanec (1924-1928). Byl členem Francouzské akademie.\n"}
{"id": "590328", "url": "https://cs.wikipedia.org/wiki?curid=590328", "title": "Kostel Zvěstování Panny Marie (Litoměřice)", "text": "Kostel Zvěstování Panny Marie (Litoměřice)\n\nKostel Zvěstování Panny Marie v Litoměřicích je významná barokní stavba z let 1701 až 1731 postavená Octaviem Broggiem. Je chráněn jako kulturní památka.\n\nTento bývalý jezuitský kostel Zvěstování Panny Marie v Litoměřicích je barokní památka velmi dobře viditelná při příjezdu do města po Tyršově mostu, neboť se nachází těsně u jeho pravobřežního předmostí. Jedná se o stavbu z let 1701 až 1731.\n\nNachází se na jižním konci Jezuitské ulice směrem z Mírového náměstí nedaleko od kostela Všech svatých.\n\nJde o poměrně mohutnou barokní budovu opatřenou dvěma věžemi umístěnými v průčelí.\nV interiéru budovy se nachází monumentální nástropní i nástěnné fresky, které bývají připisovány malířům Josefu Kramolínovi, Adamu Lautererovi a Janu Hiebeli. S bývalou jezuitskou rezidencí je kostel spojen nadzemní spojovací chodbou umístěnou do výše prvního podlaží.\n\nKostel byl původně postaven pouze pro jezuitský řád. Po josefinské církevní reformě, kdy byl v roce 1773 jezuitský řád v někdejším Rakousku zrušen, byl používán jako pivovarský sklad, v roce 1810 začal být celý jezuitský areál znovu využíván jako kněžský seminář, proto byl kostel v roce 1818 znovu vysvěcen. Bohoslužby v něm sloužili ještě v 50. letech 20. století Mons. Josef Poul a další kněží.\n\nLitoměřická Severočeská galerie výtvaného umění využívala kostela v letech 1965–1975 jako depozitáře a restaurátorské a truhlářské dílny, roku 1975 byl objekt předán Okresnímu národnímu výboru v Litoměřicích, ten jej začal opravovat a přizpůsobovat pro účely okresního archivu.\n\nVarhany z roku 1859, z dílny Josefa Predigera, které na které se hrálo v litoměřickém kostele Zvěstování Panny Marie, byly v letech 1980-1981 instalovány v kostele sv. Mikuláše v Malenovicích. Varhany jsou dvoumanuálové a pohání je elektrický motor, ovšem případě potřeby je možno použít i stále funkční šlapací pohon.\n\nRoku 1992 byl kostel předán zpět do užívání Severočeské galerii výtvarného umění v Litoměřicích. Ta zde společně s Nadací Symposion uspořádala celkem čtyři ročníky mezinárodních výtvarných sympozií: \"Baroko a dnešek a Otevřený dialog\".\n\n\n\n"}
{"id": "590332", "url": "https://cs.wikipedia.org/wiki?curid=590332", "title": "Westin Peachtree Plaza", "text": "Westin Peachtree Plaza\n\nWestin Peachtree Plaza je mrakodrap v Atlantě. Má 73 podlaží z toho 3 podzemní. Střecha je ve výšce 220 metrů nad úrovní ulice (oficiálně uznávaná výška), ale nejvyšší bod má na anténě ve výšce 269 m. Po jeho dokončení v roce 1973 se stal nejvyšším mrakodrapem ve městě a nejvyšším hotelem na světě. V dnešní době je druhý nejvyšší hotel na západní polokouli a 5. nejvyšší mrakodrap ve městě. Za designem budovy stojí firma John Portman & Associates. Budova stojí na ulici Peachtree Street, kde původně stál Henry Grady Hotel, který byl zbourán.\n\nNa 71., 72. a 73. patře je točící se restaurace a vyhlídková terasa do kterých je přístup venkovními prosklenými výtahy. Na patrech 15 - 70 je 1068 hotelových pokojů, v nižších patrech jsou konferenční sály a veřejné prostory hotelu. V podzemních patrech jsou garáže pro přibližně 1000 automobilů.\n\n14. března 2008 utrpěla budova spolu se sousedními budovami škody na fasádě od historicky prvního tornáda, které se přehnalo městem ve večerních hodinách. Přibližně 2000 osob v budově bylo evakuováno a vše se obešlo bez zranění. Bylo rozbito přibližně 100 oken z toho 81 hotelových. Okna byla vyměněna až v roce 2009, do té doby byla rozbitá skla nahrazena přibitou překližkou. I když nová skla byla stejného odstínu, tak nevyhovovala novým normám a vypadala lehce jinak, protože původní skla stará více než 30 let byly lehce zkorodovaná a vybledlá od slunce, proto probíhala od roku 2009 až do léta 2010 postupná rekonstrukce oken. Rekonstrukce probíhala od vrchu dolů s tempem jednoho patra za týden. Bylo vyměněno všech 6 350 skleněných tabulí, staré sklo o hmotnosti 600 tun bylo recyklováno.\n\n"}
{"id": "590333", "url": "https://cs.wikipedia.org/wiki?curid=590333", "title": "Hřbitov Errancis", "text": "Hřbitov Errancis\n\nHřbitov Errancis (francouzsky \"Cimetière des Errancis\") je zaniklý hřbitov v Paříži z období Francouzské revoluce. Jeho název je odvozen od pomístního jména, které vzniklo ze slova „les estropiés“ (mrzáci).\n\nNa konci 18. století za tehdejšími městskými hradbami byla pustina táhnoucí se od ulice \"Rue du Rocher\" až k dnešnímu parku Monceau.\n\nVybraný pozemek sloužil nejprve jako běžný hřbitov, v období hrůzovlády (počátek června 1793 - konec července 1794) sloužil jako pohřebiště pro popravené gilotinou na \"Place de la Révolution\" (dnešní Place de la Concorde). Bylo zde pohřbeno 1119 popravených. Na vstupu do hřbitova se nacházela deska s nápisem „Dormir, enfin“ („Spát, konečně“).\n\nPři prodloužení ulic \"Rue Miromesnil\" a \"Boulevard Malesherbes\" v 19. století byl hřbitov zrušen. Kosterní pozůstatky, které byly při stavbě vykopány, byly převezeny do pařížských katakomb, kde byly uloženy bez ladu a skladu.\n\nZ významných osob z období Francouzské revoluce zde byli pohřbeni:\n\n"}
{"id": "590335", "url": "https://cs.wikipedia.org/wiki?curid=590335", "title": "Dovolena narkotika", "text": "Dovolena narkotika\n\nDovolena Narkotika, česká kapela z okolí Vsetína, hrající punk/rock/pop. Na svém kontě má dvě studiová alba, \"\"Můžeš za to ty?!\"\" z roku 2005 a \"\"Místo naší pláže\"\" vydané 2010. Počátky skupiny sahají do přelomu let 2003/2004, kdy se zformovala prvotní sestava.\n\nPůvod kapely se dá vystopovat do zimy 2004, když se dali dohromady Jožin (zpěv, kytara) a Štěpa (bicí). Po čase se přidal baskytarista Mira a kapela začala zkoušet v areálu karolinské školky. Bohužel tento objekt museli po krátké době opustit a najít stálou zkušebnu jim následně trvalo léta. Časté změny a nemožnost zkoušení také stály za několika obdobími, kdy kapela nevykazovala koncertní činnost. V této prvotní tříčlenné sestavě natočili na podzim roku 2005 své první oficiální album \"Můžeš za to ty?!\". Dovolena narkotika se v tomto období zatím marně shánějí po druhém kytaristovi.\n\nPrvní deska skupiny se natáčela během konce léta 2005 ve vsetínském studiu Pro-marts. Samotnému nahrávání předcházelo vytvoření dema během letních prázdnin a po asi měsíčních úpravách se Narkotika pustili do natočení debutu. Touto dobou zkoušela skupina ve vsetínském Alcedu. Obal i artwork desky má na svědomí Michal Orság. Skupina také natáčela klip k písni \"Není co zničit\", bohužel ten se nikdy nedočkal plné realizace a vydání, když jeho tvůrce přestal se skupinou spolupracovat a ani jí nedodal natočený materiál. Za zmínku stojí, že na album se nedostala jedna z připravených písniček, a to konkrétně skladba \"Zdraví tě realita\". Pokřtění desky se odehrálo ve vsetínském klubu Hills bar. Po vydání \"Můžeš za to ty?!\" se v kapele odehrály první podstatné personální změny, kdy po dobu asi jednoho roku s uskupením hrál jako druhý kytarista Laďa Adámek, který ovšem kapelu poději opustil kvůli studiu na vysoké škole. Ze stejného důvodu odešel také bubeník Štěpa, kterého zastoupil Dandy z formace Nášlapná mina. Aby byl kolotoč změn kompletní, post druhé kytary zaujal Šíša a skupina tak dostala tvář, kterou se prezentovala následující roky. Bohužel na kapelu opět dolehly problémy se zkušebnou a s tím zmiňovaný útlum.\nV roce 2007 skupina natočila ve vsetínském studiu Pro-marts skladbu \"\"Pod hladinou\"\", kterou nejprve umístila na svůj bandzone.cz profil a posléze se dostala i na druhé album \"Místo naší pláže\". Původní plán byl vydat desku v následujícím roce, bohužel se to podařilo až o dva roky později.\n\nDovolena narkotika v nové sestavě fungovali až do roku 2010, kdy došlo k dalším personálním změnám. Těm ovšem předcházelo natočení druhé desky, která dostala název \"“Místo naší pláže.”\" Deska se rodila pomalu a i samotné nahrávání a mixování desky zabralo téměř rok (červen 2009 - květen 2010) a probíhalo ve slavičínském studiu Unart. Na začátek desky skupina umístila intro v podobě krátkého rozhovoru dvou postav z filmu \"Anděl exit.\" Po dokončení nahrávacího procesu opustil kapelu bubeník Dandy, který nebyl spokojen a nepohodl se s ostatními členy. Na jeho místo nastoupil Tomáš. Nebyla to však poslední změna, v létě kapelu opustil také zakládající člen Mira. Za jeho odchodem stály časové důvody a nemožnost věnovat se kapele a všemu ostatnímu naplno. I za něj se však téměř okamžitě našla náhrada v podobě baskytaristy Lukáše. Oficiální křest se odehrál v Halenkovském klubu Moštárna, 23. října 2010.\n\nZačátkem června 2010 kapela vypustila do světa nový videoklip k písni Vendeta. Tento klip se natáčel v Malenovicích u Zlína a za jeho zrozením stojí bratři Žákovi.\nKlip Vendeta na serveru YouTube.\n\nDeska \"Místo naší pláže\" byla serverem ipunk.cz vybrána v rubrice Desky roku 2010: Osobní tipy redaktorů. Již dříve byla na stejných webových stránkách nominována mezi nejlepší české a slovenské desky, do užšího výběru se ovšem nedostala.\n\nKapela hrála po vydání své druhé desky spíše sporadicky a to zejména z časových důvodů. Během roku 2012 se udály další významné personální obměny. Kytarista Šíša odešel a jeho místo zaujal do kapely navrátivší se ex-baskytarista Mira. Později kapela vyhodila také bubeníka Tomáše, kterého nahradil bývalý člen kapely Szkrat, Andree. Dovolena narkotika také nahráli novou skladbu \"Malé zkurvené město\", kterou uvedli během léta 2012 na svých bandzone.cz stránkách. V současnosti kapela opět koncertuje ze všech sil a pomalu pracuje na novém materiálu.\n\nVíce o kapele se dozvíte na http://www.bandzone.cz/dovolenanarkotika, kde si také můžete debut \"\"Můžeš za to ty?!\"\" zadarmo stáhnout.\n\n\n\n1) \"Bráchu má joe\" 3:13\n2) \"7:30\" 2:54\n3) \"Není co zničit\" 3:44\n4) \"Nejsi sám\" 3:40\n5) \"Můj skutečný svět\" 2:40\n6) \"A.S.T.A.\" 2:08\n7) \"Sanatorium\" 4:19\n8) \"Euforie\" 2:18\n9) \"Pohled do prázdna\" 4:28\n10) \"Je čas jít\" 3:37\n1) \"Intro + Vendeta\" 3:47\n2) \"Nezávisle závislý\" 3:27\n3) \"Léto\" 2:53\n4) \"Separační song\" 4:06\n5) \"Návyky\" 3:44\n6) \"Bazén\" 3:23\n7) \"Exit\" 2:03\n8) \"Pod hladinou\" 2:34\n9) \"Návyky\" 3:14\n10) \"Ela\" 2:38\n\n"}
{"id": "590342", "url": "https://cs.wikipedia.org/wiki?curid=590342", "title": "Karóši", "text": "Karóši\n\nKaróši (v kandži 過労死) lze přeložit z japonštiny jako \"smrt z přepracování\". Znamená smrt v důsledku mnoha odpracovaných hodin přes čas. Lékařskou příčinou bývá většinou infarkt myokardu nebo cévní mozková příhoda jako důsledek nadměrného stresu (nadlimitního napětí, resp. přepětí) z přepracování. V Japonsku se karóši ve statistikách uvádí jako samostatná kategorie. Není shoda na tom, zda se sem mají započítávat také prací způsobená deprese a úzkost rezultující v sebevraždě.\n\n"}
{"id": "590343", "url": "https://cs.wikipedia.org/wiki?curid=590343", "title": "Na sv. Valentýna", "text": "Na sv. Valentýna\n\nNa sv. Valentýna (v anglickém originálu \"Valentine's Day\") je americká filmová romantická komedie z roku 2010 režiséra Garryho Marshalla. Celý film se odehrává na svatého Valentýna s výjimkou několika scén v Los Angeles. Sleduje osudy několika lidí, jež se během jednoho jediného dne různě proplétají.\n\nMajitel květinářství v Los Angeles Reed Bennett požádá svou přítelkyni Morley o ruku a ta souhlasí, k překvapení Reedových přátel Alphonsa a Julie. Morley později změní názor a Reeda opustí. Alphonso potom Reedovi řekne, že on a Julia vždy věděli, že to mezi ním a Morley nebude fungovat.\n\nReed si přeje, aby mu to řekli dřív. V letadle do Los Angeles se kapitánka Armády USA spřátelí s čerstvě single Holdenem Bristowem, povídají si, hrají vrhcáby, vyprávějí si vtipy. Když letadlo přistane a Kate musí hodiny čekat na taxi, Holden jí nabídne limuzínu, což Kate přijme, protože má pouze jeden den, který může strávit s rodinou, než se bude muset vrátit k armádě.\n\nUčitelka na základní škole Julia se zamilovala do Dr. Harrisona Copelanda, ale neví, že je ženatý. To zjistí Reed, když si Harrison u něj objedná květiny zároveň pro manželku i přítelkyni. Harrison řekne Julii, že musí na obchodní cestu do San Francisca. Julia ho chce překvapit, a tak se rozhodne tam letět také. Reed přispěchá na letiště a řekne Julii, že je Harrison ženatý. Ta tomu odmítá uvěřit a nastoupí do letadla. Pak navštíví nemocnici, kde má Harrison být a vyptává se na něj. Zdravotní sestry jí povědí, že je Harrison opravdu ženatý a prozradí jí jméno restaurace, kam se chystá se svou ženou. Protože Julia učí syna majitele restaurace, ten jí dovolí se obléci jako číšnice. Julia tam udělá scénu a vrátí Harrisonovi dárek, jenž od něj ráno dostala. Jeho manželka Pamela pak začne být podezíravá a Harrison je později viděn, jak sám jí pizzu, což naznačuje, že ho Pamela opustila.\n\nEdison, jeden z Juliiných žáků, si u Reeda objedná květiny a chce je doručit své učitelce. Dodávka květin se během dne zpozdí, ale Edison na Reeda naléhá, aby jí květiny dovezl ještě týž den. Když se konečně večer dostane Edison k Julii, ta mu doporučí, aby květiny dal dívce od něj ze třídy, která je do něj zamilovaná. Edison to udělá.\n\nEdisonova chůva Grace plánuje, že ztratí panenství se svým přítelem Alexem. Jejich plán je ale zhacen, když Gracina matka najde nahého Alexe u Grace v pokoji, jak si trénuje na kytaře píseň, kterou pro Grace napsal. Mezitím Edisonovi prarodiče Edgar a Estelle čelí problémům po mnoha letech manželství. Grace jim poví, jak chtěla mít s Alexem sex a při tom prohlásí, že ale neplánuje mít sex po celý život pouze s jedním člověkem. Na to Edgar řekne, že oni dva nikdy s nikým jiným nesouložili. To rozruší Estelle, a tak se rozhodne Edgarovi přiznat, že měla kdysi poměr s jedním z jeho obchodních partnerů. To proběhlo, když byl Edgar pryč a netrvalo to dlouho. Ačkoli toho Estelle velmi lituje, Edgar je rozčílený.\n\nGracini přátelé ze školy Willy a Felicia si užívají počátků své lásky a rozhodli se počkat se sexem. Willy dá Felicii na Valentýna velkého bílého plyšového medvěda, kterého pak Felicia nosí celý den všude s sebou. Willy zase od Felicii dostane šedé běžecké tričko (které již bylo jeho) s nažehlenou číslicí 13 pro štěstí. Společně pak dávají rozhovor do televize, kde prezentují svou lásku a podporu.\n\nSean Jackson, utajený gay a profesionální hráč fotbalu, spolu se svou mluvčí Karou a agentkou Paulou přemýšlí o ukončení své kariéry. Kara, dobrá přítelkyně Julie, pořádá svůj pravidelný večírek na téma \"Nenávidím den svatého Valentýna\", ale začne se zajímat o sportovního reportéra Kelvina Moorea. Ten je vyslán svou šéfkou Susan, aby po městě s kamerou sledoval události dne svatého Valentýna kvůli nedostatku sportovních zpráv. Paula najala novou sekretářku Liz, která začala randit s úředníkem z podatelny Jasonem. Ten je nejdříve šokovaný, když zjistí, že si Liz přivydělává jako operátorka sexu po telefonu. Liz mu vysvětlí, že to dělá jen proto, že musí splácet studentskou půjčku, nemá zdravotní pojištění a je na tom celkově špatně. Jason se k ní ale vrátí poté, když uvidí, jak se usmíří Edgar a Estelle.\n\nSean se v televizi přizná ke své homosexuální orientaci a Holden, jeho přítel, se k němu vrátí. Kate jede domů, aby se přivítala se svým synem Edisonem. Willy dovede Feliciu domů a políbí se na dobrou noc. Kelvin a Kara se také nakonec políbí. Alphonso večeří se svou milovanou manželkou. Grace a Alex souhlasí s tím, že se sexem počkají, Edgar a Estelle si ve venkovním kině zopakují své manželské sliby a za potlesku všech přítomných se políbí. Jason se vrátí k Liz a rozhodnou se, že se o dluhy postarají společně. Morley se snaží na procházce se svou kolií dovolat Reedovi. Film končí scénou, kde Julia a Reed na lávce přes potok začínají svůj milostný vztah.\n\nTematicky volné pokračování tohoto filmu představuje následující snímek Garryho Marshalla \"Šťastný Nový rok\" z roku 2011, odehrávající se na Silvestra roku 2011 a Nový rok roku 2012 v New Yorku.\n\n"}
{"id": "590344", "url": "https://cs.wikipedia.org/wiki?curid=590344", "title": "Valentine's Day", "text": "Valentine's Day\n\nValentine's Day může být:\n\n"}
{"id": "590345", "url": "https://cs.wikipedia.org/wiki?curid=590345", "title": "Ocem", "text": "Ocem\n\nOcem ( עֹצֶם, doslova „\"Síla\"“, v oficiálním přepisu do angličtiny Ozem, přepisováno též Otzem) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 94 metrů v pobřežní nížině, v regionu Šefela, nedaleko od vodního toku Lachiš.\n\nObec se nachází 14 kilometrů od břehu Středozemního moře, cca 50 kilometrů jižně od centra Tel Avivu, cca 52 kilometrů jihozápadně od historického jádra Jeruzalému a 6 kilometrů severozápadně od města Kirjat Gat. Ocem obývají Židé, přičemž osídlení v tomto regionu je etnicky převážně židovské.\n\nOcem je na dopravní síť napojen pomocí lokální silnice číslo 352, jež severozápadně od vesnice ústí do dálnice číslo 35.\n\nOcem byl založen v roce 1955. Podle jiného pramene byla osada osídlena až roku 1956. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Maroka. Šlo o první vesnici zřízenou v tomto regionu. Slavnostní založení osady se konalo 24. května 1955.\n\nPůvodně se vesnice nazývala Lachiš Alef (לכיש א). Nynější jméno odkazuje na intenzitu bojů, které se v této oblasti odehrávaly během války za nezávislost v roce 1948, kdy se zde invazní egyptská armáda snažila o průlom.\n\nVesnice plánuje stavební expanzi a hodlá nabídnout 134 stavebních parcel pro rodinné domy. V obci funguje mateřská škola, základní škola, obchod a sportovní areály. Místní ekonomika je založena na zemědělství.\n\nPodle údajů z roku 2014 tvořili naprostou většinu obyvatel v Ocem Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 499 lidí. Během roku 2014 populace klesla o 6,9 %.\n\n\n"}
{"id": "590348", "url": "https://cs.wikipedia.org/wiki?curid=590348", "title": "Balčia (přítok Šešuvisu)", "text": "Balčia (přítok Šešuvisu)\n\nBalčia je řeka v Litvě, v Žemaitsku, pravý přítok řeky Šešuvis. Protéká okresy Kelmė a Raseiniai. Pramení 1 km na západ od dálnice A12 ve vsi Padvarninkai II (okres Kelmė). Klikatí se v celkovém směru jihojihovýchodním. Při řece jsou hradiště Pužų piliakalnis a Pabalčių piliakalnis. Vlévá se do Šešuvisu ve vsi Yliai, 92 km od jeho ústí do řeky Jūra jako jeho pravý přítok.\n\n"}
{"id": "590349", "url": "https://cs.wikipedia.org/wiki?curid=590349", "title": "Hřbitov Batignolles", "text": "Hřbitov Batignolles\n\nHřbitov Batignolles (francouzsky \"Cimetière des Batignolles\") je pařížský hřbitov, který se nachází ve čtvrti Épinettes mezi ulicí \"Rue Pierre Rebière\" a boulevardem périphérique v 17. obvodu. Jeho rozloha činí 11 ha a je zde 15.000 hřbitovních koncesí. Roste zde asi 900 stromů (kaštany, javory, apod.). Název hřbitova je odvozen od jména bývalé vesnice Batignolles-Monceaux, která byla v roce 1860 připojena k Paříži\n\nHřbitov byl otevřen 22. srpna 1833. Z významných osobností jsou zde pohřbeni např. režisér André Barsacq (1909-1973), spisovatel André Breton (1896-1966), tanečnice Émilienne d'Alençon (1869-1946), novinář Gaston Calmette (1858-1914), spisovatel Blaise Cendrars (1887-1961), hudebník Ray Ventura (1908-1979), básník Paul Verlaine (1844-1896), malíř Édouard Vuillard (1868-1940) a česká malířka Toyen ( 1902 - 1980).\n\nPřed zřízením hřbitova Sainte-Geneviève-des-Bois byl hřbitov Batignolles významným pohřebištěm pro ruské emigranty. Proto je zde oddělení ruské pravoslavné církve, kde jsou pohřbeni malíř Léon Bakst (1866-1924), zpěvák Fjodor Ivanovič Šaljapin (1873-1938), skladatel Sergej Michajlovič Ljapunov (1859-1924), politik Pavel Miljukov (1859-1943) aj.\n"}
{"id": "590350", "url": "https://cs.wikipedia.org/wiki?curid=590350", "title": "Střetnutí u Coulommiers", "text": "Střetnutí u Coulommiers\n\nStřetnutí u Coulommiers byl střet československých a německých jednotek během bitvy o Francii. Boje svedl 1. pluk čs. jednotek ve Francii. Bitva skončila ústupem československých vojáků.\n\n10. června 1940 předal Maxime Weygand francouzskému ministerskému předsedovi Paulovi Reynaudovi hlášení, ve kterém ho informoval o možném neodvratném zhroucení obrany francouzských vojsk na západním úseku fronty za předpokladu německého průlomu v údolí řeky Seiny do prostoru Champagne. Následující den se jeho předpoklad potvrdil a německé jednotky vytvořili předmostí na levém břehu Seiny při Elbeuf, Louviers a Andelys. Kleistovy tanky se objevily v Champagni, německé jednotky obsadily Reims a překročily řeku Marnu v prostoru při Château-Thierry a Dormans.\n\nZa takovéto těžké válečné situace se jednotky československé divize ve dnech 11. a 12. června 1940 přesunuly do míst svého bojového určení. 1. československý pluk byl zařazen do svazku 23. francouzské divize a 2. pěší pluk do svazku 239. francouzské divize, avšak s dočasným přidělením k 4. lehké francouzské mechanizované divizi. Tím došlo k oddělení obou pluků a každý z nich měl jiné osudy.\n\n1. pěší pluk šel od Montigny přes Bar sur Seine, Troyes, Nogent sur Seine, Provins, Nangis a Verneuil do Coulommiers, asi 40 kilometrů východně od Paříže. Při přesunu došlo k několika nehodám a pluk přišel o část vozidel. Ve čtvrtek 13. června 1940 zaujal 1. pěší pluk postavení na předmostí řeky Grand Morin v úseku Boissy, Coulommiers, Moroux. Byl posílen 2. a 3. praporem francouzského 126. pluku, jehož velitelem byl plukovník Duche. Zde byly konečně vojákům vydány alespoň ty nejnutnější zásoby střeliva, které si předtím obstarávali od rozbitých ustupujících francouzských jednotek. K večeru došlo k boji s předsunutými německými jednotkami. Vzhledem k odkrytému pravému křídlu 23. francouzské divize vydal její velitel o 23. hodině rozkaz opustit zaujaté posice a ustoupit jižním směrem. Československá jednotka měla krýt odchod francouzských jednotek.\n\nOd tohoto střetnutí 1. pěší pluk ustupoval za značných ztrát spolu s francouzskými jednotkami až k řece Loiře u města Gien, kde ve dnech 16. a 17. června 1940 opět zastavil nepřítele. Poté následoval definitivní rozkaz k ústupu a příměří. Francouzský 126. pluk, který podpořil československou jednotku ve střetnutí u Coulommiers byl 5. srpna 1940 rozpuštěn.\n\n\n"}
{"id": "590357", "url": "https://cs.wikipedia.org/wiki?curid=590357", "title": "Double Vision", "text": "Double Vision\n\nDouble Vision je píseň americké elektro-hopové skupiny 3OH!3. Píseň pochází z jejich třetího alba \"Streets of Gold\". Produkce se ujal producent Benny Blanco.\n"}
{"id": "590358", "url": "https://cs.wikipedia.org/wiki?curid=590358", "title": "Šeptej", "text": "Šeptej\n\nŠeptej je český film režiséra Davida Ondříčka z roku 1996, který pojednává o skupině mladých lidí v současné Praze. Film vyšel v roce 2008 na DVD.\n\nŠestnáctiletá Anna utíká z domova a cestou do Prahy potká Speedyho, který ji seznámí se svým bratrem Filipem. Bydlí společně v jednom bytě s Filipovým přítelem Kytkou, který vydělává peníze prostitucí a s kamarádkou Irmou. Anna se s Filipem sblíží, na což Kytka reaguje žárlivými výstupy. Nakonec na oba zaútočí nožem. Chce spáchat sebevraždu skokem z Nuselského mostu a skončí v psychiatrické léčebně. Anna s Filipem odjedou z Prahy.\nVe filmu zazněly převážně písně skupiny Colorfactory a rovněž v menší míře Support Lesbiens, Wubble-U, Hypnotix a Jhelisa.\n\nFilm byl v roce 1997 nominován na cenu Tiger Award na Mezinárodním filmovém festivalu v Rotterdamu a získal zvláštní cenu na Mezinárodním filmovém festivalu Jove ve Valencii.\n\n"}
{"id": "590360", "url": "https://cs.wikipedia.org/wiki?curid=590360", "title": "Noga", "text": "Noga\n\nNoga ( נֹגַהּ, doslova „\"Venuše\"“, v oficiálním přepisu do angličtiny Nogah) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 109 metrů v pobřežní nížině, v regionu Šefela.\n\nObec se nachází 14 kilometrů od břehu Středozemního moře, cca 50 kilometrů jižně od centra Tel Avivu, cca 54 kilometrů jihozápadně od historického jádra Jeruzalému a 6 kilometrů západně od města Kirjat Gat. Nogu obývají Židé, přičemž osídlení v tomto regionu je etnicky převážně židovské.\n\nNoga je na dopravní síť napojena pomocí lokální silnice číslo 352, jež severně od vesnice ústí do dálnice číslo 35.\n\nNoga byla založena v roce 1955. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Iráku a Íránu. Místní ekonomika je založena na zemědělství (pěstovánní zeleniny, polních plodin, citrusů a révy). Funguje tu obchod se smíšeným zbožím a sportovní areály. Poblíž vesnice se rozkládá regionální hřbitov.\n\nPodle údajů z roku 2014 tvořili naprostou většinu obyvatel v Noga Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 546 lidí. Během roku 2014 populace stoupla o 4,6 %.\n\n\n"}
{"id": "590363", "url": "https://cs.wikipedia.org/wiki?curid=590363", "title": "SEAT Arosa", "text": "SEAT Arosa\n\nSeat Arosa je miniautomobil vyráběný automobilkou SEAT v letech 1997–2004. Jednalo se o koncernové „dvojče“ vozu Volkswagen Lupo, se kterým má stejnou podlahovou platformu a kromě masky chladiče i karoserii. V roce 2000 podstoupil vůz modernizaci, která jej vnějším designem sjednotila s většími modely Ibiza III a Cordoba II. Interiér se více přiblížil technicky shodnému vozu Volkswagen Lupo. Dalo by se říci, že se palubní deska de facto lišila pouze výdechy a ovladači ventilace.\nSeat Arosa byl navržen slovenským designerem Jozefem Kabaňem, který navrhl též vůz Bugatti Veyron.\n\n\n"}
{"id": "590364", "url": "https://cs.wikipedia.org/wiki?curid=590364", "title": "Only Girl (In the World)", "text": "Only Girl (In the World)\n\nOnly Girl (In the World) je píseň barbadoské popové zpěvačky Rihanny. Píseň se nachází na jejím šestém studiovém albu Loud. Produkce se ujal producent StarGate.\n\nVideo bylo režírované Anthony Mandlerem a mělo premiéru 13. října 2010 na MTV.\n"}
{"id": "590365", "url": "https://cs.wikipedia.org/wiki?curid=590365", "title": "Nehora", "text": "Nehora\n\nNehora ( נְהוֹרָה, v oficiálním přepisu do angličtiny Nehora) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 97 metrů v pobřežní nížině, v regionu Šefela.\n\nObec se nachází 15 kilometrů od břehu Středozemního moře, cca 50 kilometrů jižně od centra Tel Avivu, cca 54 kilometrů jihozápadně od historického jádra Jeruzalému a 6 kilometrů západně od města Kirjat Gat. Nehoru obývají Židé, přičemž osídlení v tomto regionu je etnicky převážně židovské.\n\nNehora je na dopravní síť napojena pomocí lokální silnice číslo 352, jež severně od vesnice ústí do dálnice číslo 35.\n\nNehora byla založena v roce 1956. Podle jiného zdroje se zde obyvatelé usídlili již roku 1955. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Vesnice byla budovaná jako regionální střediskové sídlo, jež mělo sloužit jako zázemí pro okolní zemědělské vesnice. Funguje tu úřad Oblastní rady Lachiš, základní škola, sportovní areály, domov pro seniory, regionální knihovna a regionální zdravotní středisko. Dále je tu k dispozici obchod se smíšeným zbožím.\n\nPodle údajů z roku 2014 tvořili naprostou většinu obyvatel v Nehora Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1145 lidí. Během roku 2014 populace stoupla o 1,1 %.\n\n\n"}
{"id": "590367", "url": "https://cs.wikipedia.org/wiki?curid=590367", "title": "Pražský dům", "text": "Pražský dům\n\nPražský dům v Bruselu je architektonicky mimořádná budova ve stylu Maison de maître z roku 1898. Je jedinečná zejména díky reprezentativnímu hlavnímu sálu, vlastní galerii a zahradě, které umožňují mnohoúčelové využívání domu.\n\nPražský dům od roku 2002 slouží jako sídlo Zastoupení hlavního města Prahy při Evropské unii.\n\nDům Zastoupení Prahy při EU, v době svého vzniku nazývaný Hôtel de Monsieur Résimont, byl postaven v letech 1898 – 1899 významnými belgickými architekty, Constantem Bosmansem a jeho švagrem Henri Vandeveldem. V roce 1950 dům zakoupila známá rodina belgických zubařů Van Stratum. V této rodině se dědilo zubařské řemeslo z generace na generaci (již od roku 1840) a soukromou ordinaci navštěvovala vždy elitní klientela. Poslední generace poskytovaly své služby mj. i některým členům královské rodiny a v dnešní době taktéž vysokým úředníkům evropských institucí. Hlavní město Praha zakoupilo dům v srpnu roku 2001 jako budoucí sídlo svého Zastoupení Prahy při EU|Zastoupení.\n\nPražský dům se nachází v pěší vzdálenosti od nejvýznamnějších institucí EU (cca 5 minut chůze na stanici metra Schuman) mezi dvěma náměstími Square Marie-Louise a Square Ambiorix. Náměstí Marie-Louise existuje již od konce 15. století. Ve své době bylo druhým nejvýznamnějším náměstím Bruselu po Grand Place a bylo obýváno belgickou elitou, tzn. v té době především bohatou aristokracií.\n\nČtyřposchoďový dům pražského zastoupení patří mezi významné stavby belgického eklektismu, architektonického stylu inspirovaného vícero stavebními slohy, zejména secesí. Stavba domů v Bruselu na konci 19. století byla obecně charakteristická tím, že každé podlaží mělo předem určený užitný charakter. Pražský dům byl též postaven podle tohoto schématu, měl však na svou dobu několik originálních a moderních zařízení. Ve sníženém poschodí je umístěna galerie, v níž jsou pravidelně pořádány výstavy. Pod galerií se nachází vinný sklep, který pro tento účel slouží dodnes.\n\nZ galerie vedou schody přímo do zahrady, využívané pro společenské akce a pravidelné venkovní koncerty. Kapacita zahrady je cca 300 lidí. V přízemí domu se nachází růžový salonek a hlavní reprezentační sál s dřevěným nábytkem zbudovaným přímo na míru. Růžový salonek a hlavní sál jsou ideálním místem k pořádání seminářů, schůzek a kulturních akcí, např. koncertů, divadelních představení atd. V dalších patrech domu se nacházejí kanceláře, pokoje pro hosty a technické zázemí domu. 14. července 1994 bylo mnoho významných belgických budov klasifikováno jako historicky cenné a státem chráněné. Není náhodou, že právě Pražský dům se od této chvíle ocitá na tomto seznamu.\n\nOldřich Kulhánek, Emma Srncová, Adolf Born, Kurt Gebauer, Marek Vašut, Aleš Veselý, Michal Singer, Jaroslav Kučera, Jan Tichý, Skupina Tvrdohlaví\n\nJaroslav Svěcený, Magdalena Kožená, Pavel Steidl, Mig 21, Toxique, Wohnout, Lenka Dusilová, Gipsy.cz\n\nStudio Ypsilon, Jaroslav Dušek, Teatro Pantomissimo\n\nVáclav Havel, Arnošt Lustig, Naděžda Kavalírová, Magda Vášáryová, Petr Fejk, Ladislav Smoljak, Zdeněk Svěrák\n\nČinnost Zastoupení byla oficiálně zahájena 25. června 2002. Organizační struktura je následující: Magistrát hlavního města Prahy – odbor zahraničních vztahů – oddělení Pražský dům v Bruselu. Ředitelkou je od roku 2007 Ing. Lucie Čadilová.\n\n\n\n\n"}
{"id": "590369", "url": "https://cs.wikipedia.org/wiki?curid=590369", "title": "Start Without You", "text": "Start Without You\n\nStart Without You je píseň anglické popové zpěvačky Alexandry Burke. Píseň pochází z jejího debutového alba \"Overcome\". Produkce se ujal producent RedOne. S touto písní jí vypomohl britský rapper Laza Morgan.\n"}
{"id": "590373", "url": "https://cs.wikipedia.org/wiki?curid=590373", "title": "Nir Chen", "text": "Nir Chen\n\nNir Chen ( נִיר חֵ\"ן, doslova „\"Louka padesáti osmi\"“,v oficiálním přepisu do angličtiny Nir Hen) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 108 metrů v pobřežní nížině, v regionu Šefela. Západně od obce se rozkládá větší umělá vodní nádrž Zohar.\n\nObec se nachází 17 kilometrů od břehu Středozemního moře, cca 52 kilometrů jižně od centra Tel Avivu, cca 52 kilometrů jihozápadně od historického jádra Jeruzalému a 4 kilometry západně od města Kirjat Gat. Nir Chen obývají Židé, přičemž osídlení v tomto regionu je etnicky převážně židovské.\n\nNir Chen je na dopravní síť napojen pomocí lokální silnice číslo 3413, jež západně od vesnice ústí do lokální silnice číslo 352.\n\nNir Chen byl založen v roce 1955. Podle jiného zdroje se zde obyvatelé usídlili až roku 1956. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé ze severní Afriky. V 70. letech 20. století je doplnila skupina Židů z Francie a později pak i rodilí Izraelci. Místní ekonomika je založena na zemědělství (pěstování polních plodin a skleníkové pěstování květin). Funguje tu obchod se smíšeným zbožím, společenské centrum a sportovní areály.\n\nVesnice je situovaná poblíž arabské vesnice al-Faludža, která byla roku 1948 během války za nezávislost vysídlena. Mošav byl pojmenován podle 58 (v hebrejské abecedě odpovídají číslovce 58 písmena חן) obětí civilního letu společnosti El Al, který byl roku 1955 po neúmyslném průniku do leteckého prostoru nad Bulharskem sestřelen tamním vojenským letectvem.\n\nPodle údajů z roku 2014 tvořili naprostou většinu obyvatel v Nir Chen Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 483 lidí. Během roku 2014 populace stoupla o 0,4 %.\n\n\n"}
{"id": "590376", "url": "https://cs.wikipedia.org/wiki?curid=590376", "title": "Šachar", "text": "Šachar\n\nŠachar ( שַׁחַר‎, doslova „\"Úsvit\"“,v oficiálním přepisu do angličtiny Shahar) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 108 metrů v pobřežní nížině, v regionu Šefela. Východně od obce protéká vodní tok Lachiš.\n\nObec se nachází 17 kilometrů od břehu Středozemního moře, cca 51 kilometrů jižně od centra Tel Avivu, cca 51 kilometrů jihozápadně od historického jádra Jeruzalému a 4 kilometry západně od města Kirjat Gat. Šachar obývají Židé, přičemž osídlení v tomto regionu je etnicky převážně židovské.\n\nŠachar je na dopravní síť napojen pomocí lokální silnice číslo 3413, jež západně od vesnice ústí do lokální silnice číslo 352.\n\nŠachar byl založen v roce 1955. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé ze severní Afriky a Indie. Místní ekonomika je založena na zemědělství (pěstování polních plodin, révy, sadovnictví, a skleníkové pěstování květin). Funguje tu obchod se smíšeným zbožím\n\nVesnice je situovaná poblíž arabské vesnice al-Faludža, která byla roku 1948 během války za nezávislost vysídlena.\n\nPodle údajů z roku 2014 tvořili naprostou většinu obyvatel v Šachar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 808 lidí. Během roku 2014 populace stoupla o 1,0 %.\n\n\n"}
{"id": "590380", "url": "https://cs.wikipedia.org/wiki?curid=590380", "title": "Zohar (mošav)", "text": "Zohar (mošav)\n\nZohar ( זֹהַר‎, v oficiálním přepisu do angličtiny Zohar) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 119 metrů v pobřežní nížině, v regionu Šefela. Severně od obce leží větší umělá vodní plocha Ma'agar Zohar. Východně od mošavu teče vádí Nachal Jo'av.\n\nObec se nachází 16 kilometrů od břehu Středozemního moře, cca 54 kilometrů jižně od centra Tel Avivu, cca 55 kilometrů jihozápadně od historického jádra Jeruzalému a 7 kilometrů jihozápadně od města Kirjat Gat. Zohar obývají Židé, přičemž osídlení v tomto regionu je etnicky převážně židovské.\n\nZohar je na dopravní síť napojen pomocí lokální silnice číslo 352. Jižně od obce vede východozápadním směrem nákladní železniční trať Kirjat Gat-Aškelon.\n\nZohar byl založen v roce 1956. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Tuniska a Alžírska. Místní ekonomika je založena na zemědělství (pěstování polních plodin a zeleniny). Funguje tu obchod se smíšeným zbožím a sportovní areály.\n\nMošav je situovan poblíž bývalé arabské vesnice al-Faludža, která byla roku 1948 během války za nezávislost vysídlena.\n\nPodle údajů z roku 2014 tvořili naprostou většinu obyvatel v Zohar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 338 lidí. Během roku 2014 populace stoupla o 3,7 %.\n\n\n"}
{"id": "590383", "url": "https://cs.wikipedia.org/wiki?curid=590383", "title": "Sde David", "text": "Sde David\n\nSde David ( שְׂדֵה דָּוִד, doslova „\"Davidovo pole\"“, v oficiálním přepisu do angličtiny Sede Dawid) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 95 metrů v pobřežní nížině, v regionu Šefela. Jižně od vesnice probíhá vádí Nachal Bror.\n\nObec se nachází 16 kilometrů od břehu Středozemního moře, cca 55 kilometrů jižně od centra Tel Avivu, cca 57 kilometrů jihozápadně od historického jádra Jeruzalému a 9 kilometrů jihozápadně od města Kirjat Gat. Sde David obývají Židé, přičemž osídlení v tomto regionu je etnicky převážně židovské.\n\nSde David je na dopravní síť napojen pomocí lokální silnice číslo 352. Severně od obce vede východozápadním směrem nákladní železniční trať Kirjat Gat-Aškelon.\n\nSde David byl založen v roce 1955. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Maroka. Na vzniku osady se podíleli členové mládežnického hnutí ha-No'ar ha-cijoni.\n\nMístní ekonomika je založena na zemědělství (pěstování polních plodin a skleníkové pěstování květin). Vesnice je pojmenována podle Zalmana Davida Levontina, zakladatele banky Leumi. V obci funguje mateřská škola a sportovní areály. Funguje tu obchod se smíšeným zbožím a sportovní areály.\n\nPodle údajů z roku 2014 tvořili naprostou většinu obyvatel v Sde David Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 380 lidí. Během roku 2014 populace stoupla o 2,7 %.\n\n\n"}
{"id": "590387", "url": "https://cs.wikipedia.org/wiki?curid=590387", "title": "Tlamim", "text": "Tlamim\n\nTlamim ( תְּלָמִים‎, doslova „\"Brázdy\"“, v oficiálním přepisu do angličtiny Telamim) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 99 metrů v pobřežní nížině, v regionu Šefela, nedaleko severního okraje pouště Negev. Jižně od obce protéká vádí Nachal Šikma. Na severní straně je to Nachal Bror. Východně od vesnice leží uměle vysázený lesní komplex Ja'ar Tlamim.\n\nObec se nachází 16 kilometrů od břehu Středozemního moře, cca 57 kilometrů jižně od centra Tel Avivu, cca 58 kilometrů jihozápadně od historického jádra Jeruzalému a 10 kilometrů jihozápadně od města Kirjat Gat. Tlamim obývají Židé, přičemž osídlení v tomto regionu je etnicky převážně židovské.\n\nTlamim je na dopravní síť napojen pomocí lokální silnice číslo 352.\n\nTlamim byl založen v roce 1950. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Tuniska, respektive z ostrova Džerba. Obyvatelstvo je nábožensky orientované. Místní ekonomika je založena na zemědělství (pěstování polních plodin, citrusů, zeleniny a chov drůbeže). V obci funguje mateřská škola, náboženská základní škola, společenské centrum a obchod se smíšeným zbožím.\n\nVesnice je pojmenována podle biblického citátu z Knihy žalmů 65,11: „\"Zavlažuješ brázdy, kypříš hroudy, vydatnými prškami ji činíš vláčnou, žehnáš tomu, co z ní raší\"“\n\nPodle údajů z roku 2014 tvořili naprostou většinu obyvatel v Tlamim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 896 lidí. Během roku 2014 populace stoupla o 2,5 %.\n\n\n"}
{"id": "590392", "url": "https://cs.wikipedia.org/wiki?curid=590392", "title": "Diamantová liga", "text": "Diamantová liga\n\nDiamantová liga IAAF ( ) je atletický seriál, který od roku 2010 nahradil předcházející Zlatou ligu. Pořádá ho mezinárodní atletická federace IAAF.\n\nHlavními motivy pro nahrazení Zlaté ligy bylo rozšířit soutěž mimo Evropu, pokrýt všechny atletické disciplíny, vytvořit sérii motivující k útokům na osobní a světové rekordy, podpořit ekonomickou a organizační úroveň světové atletiky.\n\nZnačná pozornost byla věnována marketingu Diamantové ligy, jehož součástí bylo i jmenování čtrnácti ambasadorů soutěže z řad mistrů světa včetně Asafy Powella, Allyson Felixové, Usaina Bolta nebo Barbory Špotákové.\n\nNa rozdíl od Zlaté ligy, kde byl na programu vždy jen určitý, každý rok se měnící výběr disciplín, je Diamantová liga každoročně vypisována ve všech atletických disciplínách s výjimkou hodu kladivem, chodeckých disciplín, vícebojů a maratonu. Současně byl zrušen tzv. \"jackpot,\" o který se po skončení někdejší Zlaté ligy dělili nejúspěšnější atleti příslušného ročníku ligy, bez ohledu na svou disciplínu.\n\nSoutěží se v 32 disciplínách, na celkem 14 mítincích. Každá disciplína je vypisována vždy na polovině z nich, atlet má tedy možnost v rámci své disciplíny startovat celkem sedmkrát.\n\nCelkovým vítězem disciplíny v Diamantové lize se stává ten atlet, který v průběhu seriálu získá nejvíce bodů za jednotlivá umístění. Původně se bodovala bodovala první tři místa (1. místo – 4 body, 2.místo – 2 body, 3. místo – 1 bod), finále seriálu se bodovalo dvojnásobně. Od roku 2016 je zaveden nový bodovací systém, při kterém jsou bodována umístění až do šestého místa včetně. Dvojnásobný počet bodů za finálový závod zůstal zachován.\nPři rovnosti bodů rozhoduje počet získaných prvních míst, a pokud je i tento stejný, je dalším rozhodovacím kritériem pro konečné pořadí umístění na finálovém mítinku Diamantové ligy.\n\nPodmínkou pro celkové vítězství v Diamantové lize je účast ve finále.\n\nOdměnou za vítězství v seriálu měl být čtyřkarátový diamant, v každém mítinku bylo rozděleno v roce 2010 na finančních odměnách 416 tisíc dolarů. Krátce před skončením prvního ročníku seriálu ale pořadatelé oznámili, že místo diamantů získá každý vítěz 40 tisíc dolarů. Věcnou součástí odměny se nakonec stala 4,9 kilogramu vážící Diamantová cena (Diamond Trophy), kterou vytvořil švýcarský klenotník Carlo Mutschler.\n\nVítěz každé disciplíny navíc získává i tzv. divokou kartu, která mu automaticky umožňuje start na nejbližším mistrovství světa. Jeho zemi tak na světovém šampionátu mohou ve vítězné disciplíně reprezentovat až čtyři atleti: kromě jeho samotného i další tři atleti, kteří už ovšem musejí splnit příslušné limity IAAF. Například vítězství Jakuba Vadlejcha v ročníku 2016 otevřelo cestu pro účast čtyř českých oštěpařů na mistrovství světa v Londýně v roce 2017.\n\nV současné době má každá disciplína v rámci jednoho mítinku přidělenou dotaci 30 tisíc dolarů, což při 16 disciplínách každého jednotlivého mítinku představuje úhrnnou sumu 480 tisic dolarů na každý díl Diamantové ligy. O tyto prize money se v rámci každé jednotlivé disciplíny a každého jednotlivého mítinku dělí vždy osm atletů. Prémii 40 000 dolarů získává navíc i nadále celkový vítěz každé disciplíny.\nTeoreticky si tedy každý účastník Diamantové ligy může po skončení ročníku odnést z jedné disciplíny až 110 000 dolarů (7 x 10 000 dolarů za jednotlivá vítězství + 40 000 dolarů za celkové vítězství v disciplíně).\n\nSeriál tvoří celkem 14 mítinků v Asii, Evropě a Americe. V roce 2016 se mítink Diamanové ligy konal poprvé i na africkém kontinentu – newyorský mítink byl nahrazem marockým Rabatem.\n\nPrvní mítink se obvykle koná začátkem května, poslední začátkem září.\n"}
{"id": "590394", "url": "https://cs.wikipedia.org/wiki?curid=590394", "title": "Achuzam", "text": "Achuzam\n\nAchuzam ( אֲחֻזָּם, v oficiálním přepisu do angličtiny Ahuzzam, přepisováno též Ahuzam) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 171 metrů v pobřežní nížině, v regionu Šefela, nedaleko severního okraje pouště Negev. Jižně od vesnice protéká vádí Nachal Adorajim, které pak ústí do Nachal Šikma.\n\nObec se nachází 25 kilometrů od břehu Středozemního moře, cca 58 kilometrů jižně od centra Tel Avivu, cca 51 kilometrů jihozápadně od historického jádra Jeruzalému a 6 kilometrů jižně od města Kirjat Gat. Achuzam obývají Židé, přičemž osídlení v tomto regionu je etnicky převážně židovské.\n\nAchuzam je na dopravní síť napojen pomocí dálnice číslo 40. Podél východního okraje mošavu vede železniční trať z Tel Avivu do Beerševy, která zde ale nemá stanici.\n\nAchuzam byl založen v roce 1950. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Maroka napojení na sionistickou organizaci ha-Po'el ha-mizrachi. Místní ekonomika je založena na zemědělství (pěstování polních plodin, citrusů, zeleniny a chov skotu). V obci funguje obchod se smíšeným zbožím.\n\nVesnice je pojmenována podle biblické postavy \"Achuzama\" zmiňovaného v První knize kronik 4,6 Ten vlastnil půdu v této oblasti.\n\nPodle údajů z roku 2014 tvořili naprostou většinu obyvatel v Achuzam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 519 lidí. Během roku 2014 populace klesla o 2,1 %.\n\n\n"}
{"id": "590403", "url": "https://cs.wikipedia.org/wiki?curid=590403", "title": "Elegie z Duina", "text": "Elegie z Duina\n\nElegie z Duina je soubor deseti elegických básní Rainera Marie Rilkeho, které napsal v letech 1912–1922. \nNázev je podle zámku Duino u Terstu, kde byl na návštěvě u hraběnky Thurn-Taxisové a kde první dvě elegie vznikly. „Elegie z Duina“ patří k vrcholům Rilkovy tvorby jak myšlenkovou hloubkou, tak také básnickým jazykem, i když Rilke ne vždy dodržel povinný elegický distich a některé elegie jsou psány blankversem.\nDo češtiny byly přeloženy dvakrát, překlad Pavla Eisnera vyšel roku 1930, překlad Jiřího Gruši roku 1999 a v bibliofilském vydání 2002. \n\n\n"}
{"id": "590404", "url": "https://cs.wikipedia.org/wiki?curid=590404", "title": "Pilot Pen Tennis 2010 – muži", "text": "Pilot Pen Tennis 2010 – muži\n\nTenisový turnaj na okruhu ATP Pilot Pen Tennis 2010 se konal ve dnech 23. – 29. srpna v americkém New Havenu venku na kurtech s tvrdým povrchem. Odměny činily 750 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\n\nNásledující hráči obdrželi do hlavní soutěže divojou kartu:\n\nNásledující hráči postoupili do hlavní soutěže z kvalifikace:\n\nNásledující hráč postoupil z kvalifikace jako šťastný poražený:\n\nV závorce je kolo, ve kterém hráči vypadli.\n\n"}
{"id": "590409", "url": "https://cs.wikipedia.org/wiki?curid=590409", "title": "Sde Moše", "text": "Sde Moše\n\nSde Moše ( שְׂדֵה מֹשֶׁה, doslova „\"Mošeho pole\"“, v oficiálním přepisu do angličtiny Sede Moshe, přepisováno též Sde Moshe) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 146 metrů v pobřežní nížině, v regionu Šefela, nedaleko severního okraje pouště Negev. Jižně od obce protéká vodní tok Lachiš.\n\nObec se nachází 24 kilometrů od břehu Středozemního moře, cca 52 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 2 kilometry východně od města Kirjat Gat. Sde Moše obývají Židé, přičemž osídlení v tomto regionu je etnicky převážně židovské.\n\nSde Moše je na dopravní síť napojen pomocí dálnice číslo 35, jež se jihovýchodně od vesnice kříží s dálnicí číslo 6 (takzvaná \"Transizraelská dálnice\").\n\nSde Moše byl založen v roce 1956. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli stoupenci hnutí me-ha-Ir le-kfar (מהעיר לכפר) - „\"Z města na vesnici\"“. Zpočátku se nová osada nazývala Sde Ješ'ajahu (שדה ישעיהו). Nynější název odkazuje na barona Maurice de Hirsche, zakladatele Židovského kolonizačního sdružení, které v 19. století podporovalo zemědělské židovské osidlování. Jméno barona Hirsche bylo v hebrejštině Moše. Místní ekonomika je založena na zemědělství (pěstování polních plodin, sadovnictví, skleníkové hospodaření, pěstování révy, chov drůbeže a ovcí). V osadě funguje mateřská škola. Dále je tu k dispozici plavecký bazén a sportovní areály.\n\nMošav byl situován poblíž lokality, kde do roku 1948 stávala vesnice Irak al-Manšija, která byla během války za nezávislost vysídlena.\n\nPodle údajů z roku 2014 tvořili naprostou většinu obyvatel v Sde Moše Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 739 lidí. Během roku 2014 populace stoupla o 4,1 %.\n\n\n"}
{"id": "590412", "url": "https://cs.wikipedia.org/wiki?curid=590412", "title": "DePauw University", "text": "DePauw University\n\nDePauw University je americká soukromá vysoká škola se sídlem v Greencastle, Indiana. Školu roku 1837 založila metodistická církev pod názvem \"Indiana Asbury University\", název dostala podle Francise Asburyho, jenž se stal prvním americkým biskupem této církve. V roce 1884 byla přejmenována ke cti podnikatele Washingtona C. DePauw, který přispěl univerzitě velkou sumou peněz. V jarním semestru 2008 školu navštěvovalo 2 398 studentů.\n\nJe známá svou výukou žurnalistiky, psychologie a hudby. Zdejší hudební fakulta je nejstarší ve Spojených státech. Na této škole své vzdělání získala řada známých amerických novinářů.\n\nNa DePauw University vznikl první ženský studijní spolek v USA, v současné době je cca 70 % studentů organizováno v nějakém spolku.\n\n\n"}
{"id": "590413", "url": "https://cs.wikipedia.org/wiki?curid=590413", "title": "Lachiš (mošav)", "text": "Lachiš (mošav)\n\nLachiš ( לָכִישׁ, v oficiálním přepisu do angličtiny Lakhish) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 252 metrů v zalesněné části pahorkatiny Šefela, nedaleko západního okraje Judských hor. Severně od obce protéká vodní tok Nachal Lachiš, do kterého tu severně od obce ústí vádí Nachal Mar'eša. Jihozápadně od obce se nachází Národní park Me'arot Samach.\n\nObec se nachází 30 kilometrů od břehu Středozemního moře, cca 57 kilometrů jihojihovýchodně od centra Tel Avivu, cca 44 kilometrů jihozápadně od historického jádra Jeruzalému a 8 kilometrů jihovýchodně od města Kirjat Gat. Lachiš obývají Židé, přičemž osídlení v tomto regionu je etnicky převážně židovské.\n\nLachiš je na dopravní síť napojen pomocí lokální silnice číslo 3415, jež severně od vesnice ústí do dálnice číslo 35.\n\nLachiš byl založen v roce 1955. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli členové polovojenských osadnických oddílů Nachal, kteří se zde usadili nedaleko místa, kde do roku 1948 stávala vesnice al-Kubajba, která byla během války za nezávislost vysídlena. Do roku 1967 šlo o pohraniční osadu, jejímž úkolem bylo posílit židovské osídlení poblíž Zelené linie a zamezit arabské přeshraniční infiltraci z prostoru města Hebron. Místní ekonomika je založena na zemědělství (pěstování polních plodin, květin a révy, chov dobytka). V osadě funguje mateřská škola. Dále je tu k dispozici obchod se smíšeným zbožím, sportovní areály a společenské centrum.\n\nJméno mošavu navazuje na stejnojmenné starověké sídlo Lachiš, jehož zbytky se tu dochovaly v lokalitě \"Tel Lachiš\".\n\nPodle údajů z roku 2014 tvořili naprostou většinu obyvatel v Lachiš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 704 lidí. Během roku 2014 populace klesla o 1,1 %.\n\n\n"}
{"id": "590414", "url": "https://cs.wikipedia.org/wiki?curid=590414", "title": "1180 Peachtree", "text": "1180 Peachtree\n\n1180 Peachtree (známý též jako \"Symphony Tower\") je mrakodrap v Atlantě. Má 41 podlaží a výšku 200 metrů, je tak 10. nejvyšší mrakodrap ve městě. Výstavba probíhala v letech 2003–2006. Za designem budovy stojí architekt Pickard Chilton. V budově se nachází převážně kancelářské prostory a největším nájemníkem je firma King & Spalding.\n\n"}
{"id": "590416", "url": "https://cs.wikipedia.org/wiki?curid=590416", "title": "Amacja", "text": "Amacja\n\nAmacja ( אֲמַצְיָה, v oficiálním přepisu do angličtiny Amazya, přepisováno též Amatzia) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 363 metrů v zalesněné krajině na pomezí pahorkatiny Šefela a Judských hor. Severně od obce protéká vodní tok Nachal Lachiš. Jižně od vesnice je to vádí Nachal Adorajim.\n\nObec se nachází 37 kilometrů od břehu Středozemního moře, cca 62 kilometrů jihojihovýchodně od centra Tel Avivu, cca 41 kilometrů jihozápadně od historického jádra Jeruzalému a 16 kilometrů jihovýchodně od města Kirjat Gat. Amacji obývají Židé, přičemž osídlení v tomto regionu je etnicky převážně židovské. Vesnice leží ovšem jen necelé 3 kilometry od Zelené linie, která odděluje Izrael v jeho mezinárodně uznávaných hranicích od Západního břehu Jordánu s převážně arabskou (palestinskou populací). Počátkem 21. století byly ovšem tyto arabské oblasti fyzicky odděleny pomocí bezpečnostní bariéry.\n\nAmacja je na dopravní síť napojena pomocí lokální silnice číslo 3415.\n\nVesnice je pojmenována podle biblické postavy Amasjáše zmiňovaného například v Druhé knize kronik 25,1 Ten měl podle Bible zemřít právě v regionu Lachiš.\n\nByla založena v roce 1955. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli členové polovojenských osadnických oddílů Nachal, kteří se zde usadili nedaleko místa, kde do roku 1948 stávala vesnice al-Davajima, která byla během války za nezávislost vysídlena. Roku 1957 se osada proměnila na ryze civilní sídlo, jehož rozvoj zajišťovala organizace Miškej Cherut Betar. Do roku 1967 šlo o pohraniční osadu, jejímž úkolem bylo posílit židovské osídlení poblíž Zelené linie a zamezit arabské přeshraniční infiltraci z prostoru města Hebron.\nSoučástí obce je provizorní tábor pro ubytování židovských rodin evakuovaných v rámci plánu jednostranného stažení roku 2005 z pásma Gazy. Tábořiště má kapacitu 65 bytových jednotek. Obec plánuje stavební expanzi o 140 domů. Příslušné plány ještě ale nebyly definitivně schváleny. Místní ekonomika je založena na zemědělství (pěstování polních plodin a révy, chov dobytka) a turistickém ruchu. V osadě funguje společenské středisko a sportovní areály.\n\nPočátkem roku 2012 začalo na severozápadním okraji vesnice budování zcela nové obce Karmej Katif, do které se mají přestěhovat vysídlenci z Gazy, pobývající dosud v provizorní čtvrti v Amacji. Zároveň byla uzavřena dohoda mezi státem a představiteli Amacji, na jejíchž pozemcích Karmej Katif vyrůstá. Příslušná lokalita byla obcí Amacja vrácena státu, který jí za to poskytl jiné pozemky a zároveň umazal část obecních dluhů.\n\nPodle údajů z roku 2014 tvořili naprostou většinu obyvatel v Amacji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po dlouhodobé stagnaci začala po roce 2005 v souvislosti s příchodem rodin vysídlených z Gazy prudce narůstat. K 31. prosinci 2014 zde žilo 536 lidí. Během roku 2014 populace klesla o 1,7 %.\n\n\n"}
{"id": "590419", "url": "https://cs.wikipedia.org/wiki?curid=590419", "title": "3344 Peachtree", "text": "3344 Peachtree\n\n3344 Peachtree (známý též jako \"Sovereign\") je mrakodrap v Atlantě. Má 47 podlaží a výšku 203 metrů, je tak 9. nejvyšší mrakodrap ve městě a nejvyšší víceúčelový mrakodrap ve městě. Výstavba probíhala v letech 2006 – 2008. Za designem budovy stojí Smallwood, Reynolds, Stewart, Stewart & Associates. V budově se nachází byty, hotel, kanceláře a ve spodních patrech i obchody.\n\n"}
{"id": "590425", "url": "https://cs.wikipedia.org/wiki?curid=590425", "title": "AT&amp;T Midtown Center", "text": "AT&amp;T Midtown Center\n\nAT&T Midtown Center (známý též jako \"BellSouth Building\") je mrakodrap v Atlantě. Má 47 podlaží a výšku 206,4 metrů, je tak 8. nejvyšší mrakodrap ve městě. Byl dokončen v roce 1982 a za designem budovy stojí firma Skidmore, Owings and Merrill. V budově se nachází převážně kancelářské prostory.\n\n"}
{"id": "590427", "url": "https://cs.wikipedia.org/wiki?curid=590427", "title": "The Mansion on Peachtree", "text": "The Mansion on Peachtree\n\nThe Mansion on Peachtree je mrakodrap v Atlantě. Má 52 podlaží a výšku 177 metrů. Výstavba probíhala v letech 2006 – 2008.\n\n"}
{"id": "590430", "url": "https://cs.wikipedia.org/wiki?curid=590430", "title": "Mezimembránový prostor", "text": "Mezimembránový prostor\n\nMezimembránový prostor je obecně jakýkoliv prostor mezi dvěma blízce asociovanými buněčnými membránami. Tento termín přichází v úvahu u eukaryotických buněk, a to ve třech případech:\n"}
{"id": "590432", "url": "https://cs.wikipedia.org/wiki?curid=590432", "title": "Gallagher", "text": "Gallagher\n\nPříjmení Gallagher [\"gaeleh\"] používá několik různých osob:\n"}
{"id": "590434", "url": "https://cs.wikipedia.org/wiki?curid=590434", "title": "Robert Hanssen", "text": "Robert Hanssen\n\nRobert Philip Hanssen (* 18. dubna 1944) je bývalý americký agent FBI a špión více než 20 let pracující pro Sovětský svaz a Rusko. Od roku 2001, kdy byl dopaden, je doživotně odsouzen bez možnosti propuštění v coloradské věznici s nejvyšší ochranou (označovanou jako supermax) ADX Florence., v níž tráví dvacet tři hodin denně na samotce.\n\nDopaden byl v neděli 18. února 2001 v parku Foxstone Park blízko jeho domova ve Vienne. Následně byl obviněn z předávání amerických tajných dokumentů Moskvě nejméně od roku 1979. V hotovosti byly zajištěny finanční prostředky ve výši přes 1,4 miliónu dolarů a diamanty. 6. července 2001 přiznal vinu, čímž se vyhnul trestu smrti. V procesu byl odsouzen k doživotnímu trestu a jeho výzvědná činnost byla označena za „pravděpodobně nejhorší zpravodajskou katastrofu v dějinách USA.“ \n\nPoslední fázi špionáže a jeho zatčení zachytil americký thriller z roku 2007 nazvaný \"Osudové selhání\". Postavu Hanssena ztvárnil herec Chris Cooper.\nNarodil se v illinoiském Chicagu. Byl vychován v luteránské rodině dánsko-německého původu. Otec, chicagský policejní důstojník, jej v dětství emocionálně týral. Jeho otec údajně zajistil, aby neprošel při testu na řidický průkaz, protože se domníval, že jej zocelí a připraví na tvrdý život.\n\nNavštěvoval Knox College v Galesburgu, kde studoval chemii a ruštinu. Otec si přál, aby se stal lékařem. Zapsal se proto na obor stomatologie na Northwestern University. Po třech letech ovšem změnil profilaci a zapsal se na obchod, který ukončil titulem MBA. Začínal v účetnické firmě, poté přešel k policii jako vyšetřovatel vnitřního oddělení pro oblast vyšetřování hospodářského zločinu. Po dvou letech v lednu 1976 začal svou kariéru u FBI.\n\nBěhem vysokoškolského studia se seznámil s Bonnie Wauckovovou, jednou z osmi potomků katolické rodiny. Sňatek se konal v roce 1968, poté konvertoval k římskokatolické církvi a stal se oddaným věřícím. Vstoupil do Opus Dei, ve které byla rodina jeho ženy aktivní.\n\n"}
{"id": "590435", "url": "https://cs.wikipedia.org/wiki?curid=590435", "title": "Šekef", "text": "Šekef\n\nŠekef ( שֶׁקֶף‎, v oficiálním přepisu do angličtiny Sheqef, přepisováno též Shekef) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 421 metrů v zalesněné krajině na pomezí pahorkatiny Šefela a Judských hor. Severně od obce protéká vodní tok Nachal Lachiš, jižně odtud začíná vyprahlá krajina na severním okraji pouště Negev, kterou probíhá vádí Nachal Adorajim.\n\nObec se nachází 40 kilometrů od břehu Středozemního moře, cca 64 kilometrů jihojihovýchodně od centra Tel Avivu, cca 40 kilometrů jihozápadně od historického jádra Jeruzalému a 19 kilometrů jihovýchodně od města Kirjat Gat. Šekef obývají Židé, přičemž osídlení v tomto regionu je etnicky převážně židovské. Vesnice leží ovšem přímo na Zelené linii, která odděluje Izrael v jeho mezinárodně uznávaných hranicích od Západního břehu Jordánu s převážně arabskou (palestinskou populací). Počátkem 21. století byly ale tyto arabské oblasti fyzicky odděleny pomocí bezpečnostní bariéry.\n\nŠekef je na dopravní síť napojen pomocí lokální silnice číslo 3415.\n\nŠekef byl založen v roce 1982. Podle jiného zdroje došlo k založení již roku 1981. Mošav vznikl jako sídlo, jež mělo posílit demografické židovské pozice v pohraničním pásu poblíž Zelené linie. Podobné cíle sledoval i program Jišuvej ha-Kochavim spuštěný Arielem Šaronem počátkem 90. let 20. století, ale tato vesnice vznikla geograficky i chronologicky mimo rámec tohoto programu. Osada byla pojmenována podle arabské vesnice Umm al-Šakaf, která do války za nezávislost roku 1948 stávala jižně od dnešního mošavu. Rozvoj mošavu zajišťovala organizace Miškej Cherut Betar.\n\nMístní ekonomika je založena na zemědělství (skleníkové hospodaření, pěstování révy a polních plodin, chov koz). Rozvíjí se turistický ruch. Součástí obce je provizorní tábor pro ubytování židovských rodin evakuovaných v rámci plánu jednostranného stažení roku 2005 z pásma Gazy. Jde o komunitu Miršam (מרשם), jejíž členové hodlali založit v sousedství Šekefu novou obec. A založili ji pak roku 2012 pod názvem Neta. V Šekefu kromě toho provizorně pobývalo i několik desítek rodin, které se chystaly osídlit novou vesnici Eli'av necelé 2 kilometry severně odtud, jejíž budování bylo zahájeno roku 2010. Ve stejné době také západně od Šekefu začala výstavba nové vesnice Bnej Dekalim, rovněž určené pro vysídlené osadnické rodiny z Gazy.\n\nPodle údajů z roku 2014 tvořili naprostou většinu obyvatel v Šekef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po dlouhodobé stagnaci začala po roce 2005 v souvislosti s příchodem rodin vysídlených z Gazy prudce narůstat a pak po roce 2010 zase klesat. K 31. prosinci 2014 zde žilo 393 lidí. Během roku 2014 populace klesla o 8,4 %.\n\n\n"}
{"id": "590439", "url": "https://cs.wikipedia.org/wiki?curid=590439", "title": "Jacobsen", "text": "Jacobsen\n\nPříjmení Jacobsen používá vícero osob:\n\n\n"}
{"id": "590443", "url": "https://cs.wikipedia.org/wiki?curid=590443", "title": "Východní Kalimantan", "text": "Východní Kalimantan\n\nVýchodní Kalimantan () je jedna z provincií Indonésie. Rozkládá se převážně na východě Kalimantanu, indonéské části ostrova Borneo. Sousedí se všemi indonéskými provinciemi na ostrově Borneo (Severní, Západní, Střední a Jižní Kalimantan) a na západě též s Malajsií.\n\nNejvětšími městy jsou hlavní město Samarinda (600 000 obyvatel), ležící na řece Mahakam poblíž východního pobřeží, a přístav Balikpapan (621 862 obyvatel v roce 2009), který leží asi 100 km jihozápadně od Samarindy. Dalším velkým městem je Bontang (cca 170 000 duší) ležící severovýchodně od Samarindy.\nV krajině jsou zastoupeny rovinaté nížiny (včetně bažinatých oblastí) i hory, hornaté jsou zejména oblasti na severozápadě provincie, při hranici s Malajsií, resp. s provincií Severní Kalimantan.\n\nEkonomika těží především z přírodního bohatství (těžba dřeva, ropy a zemního plynu, uhlí, zlata). Podobně jako v jiných částech Indonésie je problémem likvidace původních lesů.\n\n25. října 2012 byla severní část území provincie vyčleněna do nové provincie Severní Kalimantan, čímž se počet krajů provincie (kabupaten) snížil z 10 na 6 a počet městských správních podjednotek provincie (kota) ze 4 na 3, když se součástí nové provincie stalo město Tarakan.\n"}
{"id": "590446", "url": "https://cs.wikipedia.org/wiki?curid=590446", "title": "Eugenijus Gentvilas", "text": "Eugenijus Gentvilas\n\nEugenijus Gentvilas (* 14. března 1960, Želvaičiai, Litevská SSR) je litevský politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, zastupující premiér, člen Europarlamentu, starosta Klaipėdy, nyní ředitel Klaipėdského přístavu.\n\nV roce 1978 ukunčil střední školu v Baisogale (okres Radviliškis).\n\nStudoval na Přírodovědecké fakultě Vilniuské univerzity obor zeměpis. V roce 1993 obhájil dizertaci doktora věd. V letech 1983 – 1990 byl vědechým pracovníkem na Akademii věd, v letech 1993 – 1996 na Klaipėdské univerzitě.\n\nV letech 1990 – 1992 člen Nejvyššího Sovětu Litvy/Nezávislost Obnovujícího Seimu, signatář Zákona o obnovení nezávislosti Litvy. Člen představenstva Seimu.\n\nV letech 1997 – 2001 starosta Klaipėdy.\n\nV roce 2001 ministr hospodářství a posléze zastupující litevský premiér (za Rolanda Pakse, který byl zvolen prezidentem a tedy nemohl vykonávat funkci). Od roku 2004 - 2009 člen Europarlamentu.\n\nOd roku 1995 člen Rotaty klubu.\n"}
{"id": "590456", "url": "https://cs.wikipedia.org/wiki?curid=590456", "title": "Supermax", "text": "Supermax\n\nSupermax může znamenat:\n\n"}
{"id": "590459", "url": "https://cs.wikipedia.org/wiki?curid=590459", "title": "Univerzita v Pise", "text": "Univerzita v Pise\n\nUniversita v Pise se nachází v italském městě Pisa a patří k nejstarším v Evropě. Založena byla papežem Klementem VI. 3. září roku 1343. V současné době má 11 fakult a 57 kateder a spolu s institucemi Scuola Normale Superiore a Scuola Superiore Sant'Anna (SSSA) tvoří Univerzitní systém města Pisa. Součástí školy jsou také knihovny a 13 muzeí a sbírek.\n\nZpočátku se na univerzitě vyučovalo civilní právo, církevní právo, teologie a medicína. Mezi její nejznámější studenty patřil astronom a fyzik Galileo Galilei, který zde od roku 1589 i vyučoval matematiku.\n\n"}
{"id": "590460", "url": "https://cs.wikipedia.org/wiki?curid=590460", "title": "University of Ulster", "text": "University of Ulster\n\nUniversity of Ulster (irsky: \"Ollscoil Uladh\") je univerzita v Severním Irsku. Podle počtu přihlášek se jedná o jednu z nejpopulárnějších univerzit ve Spojeném království. V roce 2005/2006 ji navštěvovalo 27 595 studentů, z toho 5 995 postgraduálních.\n\n"}
{"id": "590461", "url": "https://cs.wikipedia.org/wiki?curid=590461", "title": "Kütahya (provincie)", "text": "Kütahya (provincie)\n\nKütahyanská provincie je území v Turecku ležící v Egejském regionu. Hlavním městem je Kütahya. Rozkládá se na ploše 11 889 km a v roce 2009 zde žilo 571 804 obyvatel.\n\nProvincie Aydın se administrativně člení na 13 distriktů:\n"}
{"id": "590465", "url": "https://cs.wikipedia.org/wiki?curid=590465", "title": "Chris Cooper (rozcestník)", "text": "Chris Cooper (rozcestník)\n\nChristopher Cooper je jméno více osobností:\n\n"}
{"id": "590469", "url": "https://cs.wikipedia.org/wiki?curid=590469", "title": "Chris Cooper", "text": "Chris Cooper\n\nChristopher William \"Chris\" Cooper (* 9. července 1951, Kansas City, Missouri) je americký herec, který se stal známý na konci 90. let 20. století ztvárněním několika vedlejších postav v celovečerních hollywoodských filmech jakými byly \"Americká krása\", \"Capote\", \"Království\", \"Syriana\", \"Seabiscuit\" a \"Adaptace\", za nějž obdržel Oscara za nejlepší mužský herecký výkon ve vedlejší roli, stejně tak i Zlatý glóbus. Hlavní roli špióna \"Hannsena\" si zahrál v \"Osudovém selhání\", thrilleru natočeném na motivy skutečné události.\n\nNarodil se v největším missourském městě Kansas City do rodiny hospodyně Mary Annové a Charlese Coopera, lékaře sloužícího u Letectva Spojených států amerických a vlastníka ranče. Má staršího bratra Chucka. Rodina žila v texaském Houstonu a Kansas City, kde od mala hrál ochotnické divadlo v herecké společnosti \"Barn Players\", založené v roce 1955. Po ukončení střední školy Stephens College pokračoval na Missourské univerzitě dvěma obory zemědělstvím a dramatickým uměním. Po absolutoriu odjel do New Yorku, kde zahájil hereckou kariéru.\n\nJeho prvním filmem se v roce 1987 stal \"Matewan\", režírovaný Johnem Saylesem; roku 1989 následovala role v seriálu \"Osamělá holubice\" a další léto snímek \"Thousand Pieces of Gold\".\n\nVe všeobecné povědomí vstoupil až roku 1999 vedlejší rolí v pětioscarovém dramatu \"Americká krása\". Další rok se objevil ve snímcích Patriot po boku Mela Gibsona a \"Já, mé druhé já a Irena\" vedle Jima Carreyho. Zahrál si v úspěšné trilogii o agentu Bourneovi a road movie \"Interstate 60\". Nejvýraznější rolí je dosud postava \"Johna Laroche\" v komedii z roku 2002 \"Adaptace\" s Nicolasem Cagem a Meryl Streepovou v hlavních rolích, za níž získal řadu nominací a ocenění, včetně Oscara a Zlatého glóbu. V roce 2007 se objevil v roli agenta FBI \"Roberta Hanssena\", pravděpodobně největšího amerického špióna pracujícího pro Sovětský svaz a Rusko. Thriller zachycující poslední fázi před jeho dopadením nese název \"Osudové selhání\".\n\nS manželkou Mariannou Leoneovou Cooperovou se oženil v roce 1983. Žijí společně v massachusettském Kingstonu. Roku 1987 se jim narodil syn Jesse Lanier Cooper. V dětství jej postihlo krvácení do mozku a následně byla diagnostikována dětská mozková obrna. 3. ledna 2005 na komplikace onemocnění zemřel. Na jeho počest vznikla Nadace Jesseho Coopera.\n\n"}
{"id": "590470", "url": "https://cs.wikipedia.org/wiki?curid=590470", "title": "Eli'av", "text": "Eli'av\n\nEli'av ( אֱלִיאָב, v přepisu do angličtiny Eliav, dříve též Charuv, חָרוּב nebo Kerem Ami, כֶּרֶם עַמִּי, doslova „\"Vinice mého národa\"“) je nově zřízená obec typu společná osada (\"jišuv kehilati\") v Izraeli, v Jižním distriktu, v Oblastní radě Lachiš.\n\nLeží v nadmořské výšce 363 metrů v zalesněné krajině na pomezí pahorkatiny Šefela a Judských hor. Severně od obce protéká vodní tok Nachal Lachiš.\n\nNachází se 39 kilometrů od břehu Středozemního moře, cca 62 kilometrů jihojihovýchodně od centra Tel Avivu, cca 40 kilometrů jihozápadně od historického jádra Jeruzalému a 17 kilometrů jihovýchodně od města Kirjat Gat. Vesnice má ležet 1 kilometr od Zelené linii, která odděluje Izrael v jeho mezinárodně uznávaných hranicích od Západního břehu Jordánu s převážně arabskou (palestinskou populací). Počátkem 21. století byly ale tyto arabské oblasti fyzicky odděleny pomocí bezpečnostní bariéry.\n\nEli'av je vesnice, pro jejíž výstavbu se sdružila skupina soukromých zájemců. K utvoření této skupiny došlo již koncem roku 2002. Koncem roku 2004 se tito zájemci provizorně usídlili v mošavu Šekef necelé 2 kilometry od plánované lokality jejich nové vesnice. V červenci 2009 začaly na dosud nevyužitém návrší, které bylo vybráno pro zřízení nové osady, první stavební práce infrastrukturního charakteru. V květnu 2010 se pak konalo slavnostní položení základního kamene obce. Ceremoniálu se zúčastnil izraelský prezident Šimon Peres a ministr bydlení a výstavby Ariel Atias. V roce 2011 se očekávalo zahájení výstavby obytných domů. V první fázi jich tu mělo vyrůst 73, výhledová kapacita vesnice měla dosáhnout 230 rodin. V oficiálních výkazech je uváděn jako rok faktického založení Eli'avu 2013.\n\nVesnice vznikla s přispěním programu Blueprint Negev financovaného Židovským národním fondem, zaměřeného na posílení demografické a ekonomické základny Negevu.\n\nPůvodně byla osada plánována pod názvem Charuv (podle stromu rohovníku, hebrejsky „Charuv“). Kvůli možné záměně s vesnicí Kfar Charuv na Golanských výšinách bylo po několika letech jméno změněno na Kerem Ami. 22. června 2011 pak vládní výbor pro pojmenování souhlasil definitivně nazvat osadu na přání jejích budoucích obyvatel Eli'av, jako připomínku politika Arje Eli'ava (1921–2010), který se v 50. letech 20. století podílel na budování sítě nových zemědělských sídel v nedalekém regionu Chevel Lachiš a který zemřel ve stejné době, kdy byl slavnostně pokládán základní kámen k výstavbě této vesnice.\n\nDle stavu ze srpna 2010 sestávala komunita uchazečů o usídlení v budoucí osadě ze 65 rodin, z nichž 39 už pobývalo v provizorních příbytcích v mošavu Šekef. Ostatní rodiny se hodlají přistěhovat až po dobudování trvalých obytných budov.\n\nInternetové stránky obce zde k roku 2015 zmiňují 73 rodin, z nichž 40 žilo v provizorních objektech. Celková plánovaná kapacita vesnice je 224 rodin. Obyvatelstvo je složeno ze sekulárních i nábožensky založených Židů. Podle údajů z roku 2014 tvořili naprostou většinu obyvatel v Eli'av Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 202 lidí. Během roku 2014 stoupla populace o 35,6 %.\n\n\n"}
{"id": "590474", "url": "https://cs.wikipedia.org/wiki?curid=590474", "title": "Kajuská válka", "text": "Kajuská válka\n\nKajuská válka (\"anglicky Cayuse War\") byl ozbrojený konflikt, který vznikl na severozápadě USA mezi indiánským kmenem Kajusů a Spojenými státy podporovanými místními evropskými osadníky mezi lety 1847 a 1855. Za příčinu se kromě jiného považuje šíření nemocí po příchodu evropských osadníků. Válku vyvolal v r. 1847 kmen Kajusů, když zmasakroval Marcuse Whitmana a jeho rodinu na misii Waiilatpu. V dalších letech bojovala nejprve prozatímní vláda Oregonu a později také americká armáda s indiány na východě Kaskádového pohoří. Tato válka je prvním z konfliktů mezi původními obyvateli a evropskými osadníky. Důsledkem války bylo přemístění indiánských kmenů do indiánských rezervací.\n\nV roce 1836 založili misionáři Narcissa a Marcus Whitmanovi Whitmanovu misii mezi Indiány ve Waiilatpu, deset kilometrů západně od dnešní Walla Wally. Kromě šíření křesťanství také založili školy a mlýny a do oblasti přivedli zavlažování. Jejich práce postupovala pomalu až do roku 1842, kdy Marcus Whitman požádal Americkou radu komisařů pro zahraniční misie o podporu. Další rok se do oblasti vrátil společně s přibližně stovkou nových osadníků.\n\nNáhlý příliv bílých osadníků vedl ke zvýšení napětí mezi původními obyvateli a osadníky, za které mohla kulturní nedorozumění a různá nepřátelství. Indiáni se například domnívali, že orání půdy je znesvěcení ducha země, což osadníci, z nichž mnozí byli celý život zemědělci, nemohli přijmout. Kajusové také očekávali, že za průjezd vlaků jejich územím a za to, že se osadníci stravují divokou zvěří, na které byli Indiáni závislí, dostanou zaplaceno, čemuž běloši nerozuměli, a místo poplatku odvezli Indiánské posly zpět domů s domněnkou, že se jedná pouze o žebráky.\n\nNoví osadníci si s sebou přivezli své nemoci. V roce 1847 propukla spalničková epidemie, kvůli které přišla o život polovina kmene. Kajusové podezřívali Marcuse Whitmana, jako vedoucího misionáře, z toho, že je zodpovědný za tato úmrtí, a obětování Indiánů pro nové osadníky. Kajuská vojska se mstila 29. listopadu 1847, kdy napadla Whitmanovu misii. Celkem bylo zabito čtrnáct osadníků, včetně manželů Whitmanových. Většina budov ve Waiilatpu byla zničena a místo je nyní národní historickou památkou. Na několik týdnů Indiáni uvěznili 53 žen a dětí, které drželi jako rukojmí.\n\nKajuskou válku začala událost známá jako Masakr na Whitmanově misii.\n\nOregonská provizní vláda a guvernér George Abernethy vyzvali k okamžité a pohotové akci proti kmeni Kajusů. Skupina padesáti dobrovolníků byla tedy okamžitě vyslána do The Dalles pod vedením Henryho A. G. Leeho. Skupina byla vytvořena v prosinci 1847 a dostala název „Oregonské pušky“, dva dny po vytvoření se shromáždila ve středisku Fort Vancouver, kde dostala zbraně a zásoby od Společnosti Hudsonova zálivu. Společnost po oregonské vládě nic nechtěla, jelikož za zbraně a zásoby si dobrovolníci zaplatili sami, v očekávání, že jim oregonská vláda po válce zaplatí. Skupina odjela chránit Methodistickou misi v The Dalles, kde měla zabránit všem nepřátelským jednotkám vstupu do Willamettského údolí. Guvernér také stanovil mírovou komisi, která se skládala z H. A. G. Leeho, Joela Palmera a Roberta Newella.\n\n„Oregonské pušky“ pochodovaly do The Dallesu, kam dorazily 21. prosince. Po příchodu do města zahnaly skupinu původních obyvatel, která ukradla tři sta kusů dobytka. Ve městě jednotky postavily palisádu a založily pevnost Fort Lee, kterou pojmenovaly po svém veliteli. Pevnosti se říkalo také Fort Wascopam. V lednu 1848 asi 500 vojáků pod vedením Cornelia Gilliama vykročilo do boje proti Kajusům a dalším Indiánským kmenům středního Oregonu. Tato družina dorazila do pevnosti až v únoru a pak společně s „Oregonskými puškami“ vyrazila k Whitmanově misii. 4. března se vojáci po bitvě v Písečné kotlině dostali k misii. Poté se Gilliam s malou družinou vydal zpět do The Dalles pro zásoby a poté do Oregon City předat zprávu guvernérovi, ale při cestě byl nešťastnou náhodou zastřelen, takže dále pokračoval jen H. A. G. Lee s Gilliamovým tělem do sídla guvernéra. Lee byl poté povýšen na plukovníka, ale po návratu do pevnosti se své hodnosti vzdal, když zjistil, že vojáci si za svého plukovníka zvolili podplukovníka Jamese Waterse.\n\nTuto družinu dále podporovala Armáda Spojených států amerických. Někteří Kajusové pokračovali v odmítání míru a dále přepadávali různé osady, zatímco jiní Kajusové pracovali s mírovou komisí na zařízení míru. Vojáci byli ale netrpěliví, a tak provokovali jak přátelské, tak nepřátelské jednotky Kajusů. Mnoho Kajusů se bránilo, ale nedokázalo vytvořit efektivní střelbu proti svým protivníkům, takže byli zahnáni do Modrých hor.\n\nV roce 1850 kmen udal pět členů, Tiloukaikta, Tomahase, Klokamase, Isaiachalkise a Kimasumpkina, kteří byli v červnu téhož roku po rozhodnutí mírové komise oběšeni šerifem Josephem Meekem. Jejich poprava ale neukončila konflikt a krveprolití trvalo dalších pět let, než byli v roce 1855 Kajusové konečně poraženi.\n\nPočet Kajusů se kvůli prohře velice snížil. Po porážce se vzdali téměř všech svých kmenových území a byli přemistěni do Umatillské rezervace. Válka také přiměla americkou vládu uplatňovat politiku dohod v regionu.\n"}
{"id": "590477", "url": "https://cs.wikipedia.org/wiki?curid=590477", "title": "Pramínky", "text": "Pramínky\n\nPramínky – cimbálová muzika Pramínky – byla založena v září roku 2001 na Základní umělecké škole Zdeňka Buriana v Kopřivnici. Jejím zakladatelem se stal externí učitel, pedagog Vladan Jílek, ředitel organizace Kulturní dům Kopřivnice, autor projektu Úspěšné děti. Muziku tvořili v té době tito muzikanti: cimbalistka Gabriela Jílková, houslisté Kristýna Hasserová, Lucie Chalupová, Eliška Vidlářová, Václav Kopelec a violončelista David Krompolc. Cimbálová muzika Pramínky natáčela v České televizi v Praze na Kavčích horách, natáčela i pro Českou televizi v Ostravě a Brně. Z natáčení v Českém rozhlase v Ostravě vzniklo mini CD s vánočními koledami. Muzika doprovázela zpěvačku lidových písní – valašskou královnu Jarmilu Šulákovou, reprezentovala Českou republiku na mezinárodních koncertech ve francouzském městě Trappes, vystupovala na Mezinárodním hudebním festivalu Janáčkovy Hukvaldy. V roce 2009 získala cimbálová muzika Pramínky ve finále celostátní soutěže základních uměleckých škol 1. místo a zvláštní ocenění poroty za vynikající hru na cimbál. \n\nCimbálovou muziku Pramínky založil v září roku 2001 pedagog Vladan Jílek. Místem působení muziky se na dlouhá léta stala Základní umělecká škola Zdeňka Buriana v Kopřivnici. V té době tvořilo cimbálovou muziku šest muzikantů (cimbál, housle, violončelo).\n\nZákladem kmenového repertoáru cimbálové muziky Pramínky se staly lidové písně z Moravy a Slovenska. Muzika má za sebou dlouhou řadu nejrůznějších vystoupení (několik desítek vystoupení ročně). Natáčeli v České televizi v Praze na Kavčích horách, kde si je pozvala do svého pořadu Pohádková neděle Dáda Patrasová. Také několikrát natáčeli pro Českou televizi v Ostravě a Brně. Muzika dlouhodobě spolupracuje i s TV NOE. Za své největší úspěchy muzikanti považují koncert Proměny písničky, na kterém doprovázeli zpěvačku lidových písní – valašskou královnu Jarmilu Šulákovou, reprezentaci České republiky na dvou mezinárodních koncertech ve francouzském městě Trappes, či nezapomenutelné vystoupení na Mezinárodním hudebním festivalu Janáčkovy Hukvaldy. V roce 2010 muzika účinkovala na 65. ročníku prestižního Mezinárodního folklorního festivalu Strážnice 2010 v pořadu Muzičky. Ve stejném roce se zúčastnila i veřejného natáčení Českého rozhlasu Ostrava, kde společně s Mons. Janem Graubnerem, arcibiskupem olomouckým a Janem Kačerem, hercem Národního divadla, účinkovala v pořadu Vánoční setkání v Janíkově stodole. 23. dubna 2011 muzika oslavila tříhodinovým koncertem Z Pramínků řeka deset let své existence.\n\nV roce 2004 natáčela cimbálová muzika Pramínky v Českém rozhlase v Ostravě. Ve spolupráci s režisérem Janem Rokytou a mistrem zvuku Lubošem Výrkem vzniklo první mini CD, jehož obsahem byly vánoční koledy.\n\nOd roku 2003 se muzika pravidelně zúčastňovala celostátních soutěží ZUŠ, které se konaly jednou za tři roky.\n\nV roce 2011 se cimbálová muzika Pramínky zúčastnila soutěže Hudební střípky Jaroslava Juráška, která se konala v Brně a z níž si přivezla 1. místo.\n\n4. ročník mezinárodních tvůrčích dílen dětských muzik\n\nVe dnech 7.-11. října 2009 se cimbálová muzika Pramínky zúčastnila 4. ročníku mezinárodní tvůrčí dílny dětských muzik – MUZIČKY 2009. Pořadatelem tvůrčí dílny je Národní ústav lidové kultury ve Strážnici. Celý projekt probíhá pod záštitou Ministerstva kultury České republiky v rámci jeho programu \"Měsíc české a slovenské kulturní vzájemnosti\". V roce 2009 se tvůrčí dílny zúčastnila jak cimbálová muzika Pramínky ze Základní umělecké školy Zdeňka Buriana z Kopřivnice, tak Mladá dudácká muzika ze Strakonic a Ľudová hudba Základné umelecké školy Michalovce. S muzikanty pracovali lektoři: Mgr. Vladan Jílek, Mgr. Zdeněk Vejvoda a pan Ladislav Pastír. Hlavním cílem celé akce bylo bližší seznámení dětí a mládeže s regionálními specifiky lidové hudby a kultury z jednotlivých etnografických oblastí původu muzik.\n3. ročník mezinárodního česko-japonského projektu\n\nVe dnech 16.-24. března 2011 se cimbálová muzika Pramínky zúčastnila 3. ročníku mezinárodního projektu, jehož dominantním rysem je setkávání japonských a českých hudebníků a jejich kultur, tentokrát s mottem Japonsko-české setkání s lidovou písní. Účinkovalo japonské trio ve složení Yukiko Sawa (klavír), Shoko Kosugi (flétna), Kaoru Nakaymana (violoncello) a cimbálová muzika Pramínky z Kopřivnice. Během týdenního turné po moravských vesnicích a městech zazněly na koncertech japonské a moravské lidové písně, a to jak v samostatných blocích obou hudebních těles, tak i v závěrečném bloku společně nastudovaných skladeb. Koncerty byly doprovázené mluveným slovem. O třetí ročník tohoto zajímavého projektu projevila zájem také televize NOE, která mu následně věnovala hodinový pořad U NÁS aneb od cimbálu o lidové kultuře. Záštitu nad celým projektem převzalo Japonské velvyslanectví v Praze.\nNad horama vyšla hvězda – komponované vánoční pásmo\n\nV závěru roku 2011 připravila cimbálová muzika Pramínky společně s Pěveckým sborem Ondráš z Nového Jičína komponované vánoční pásmo Nad horama vyšla hvězda, složené převážně z lašských a valašských lidových koled. Pásmo provedlo posluchače vánočním příběhem až k betlémským jesličkám, zavedlo je mezi pastýře i prosté koledníky. Obě hudební tělesa se v něm představila samostatně i společně nastudovanými vánočními písněmi a koledami.\nGabriela Jílková – cimbál\nKristýna Hasserová – housle prim\nVáclav Kopelec – housle prim\nDiana Pomklová – housle prim\nEva Gardášová – housle 2. hlas\nLukáš Gembčík – housle 2. hlas\nDennis Schneiderka – housle 2. hlas\nMartina Škývarová – housle, viola\nKlára Vašicová – housle kontra\nDavid Krompolc – violoncello\nDominik Gardáš – kontrabas, viola\nVladan Jílek – kontrabas\n\nLucie Chalupová – housle kontra\nEliška Vidlářová – housle kontra\nPetr Janečka – kontrabas\n\nGabriela Jílková – cimbál\nKristýna Hasserová – housle prim\nVáclav Kopelec – housle 2. hlas\nLucie Chalupová – housle kontra\nEliška Vidlářová – housle kontra\nDavid Krompolc – violoncello\n"}
{"id": "590478", "url": "https://cs.wikipedia.org/wiki?curid=590478", "title": "Letiště Cayenne", "text": "Letiště Cayenne\n\nMezinárodní letiště Cayenne – Rochambeau (IATA: CAY, ICAO: SOCA; francouzsky: \"Aéroport international de Cayenne - Rochambeau\") je hlavní mezinárodní letiště jihoamerického francouzského departamentu Francouzské Guyany. Letiště se nachází v okolí města Matoury 13, 5 km jihozápadně od hlavního města Cayenne.\n\nLetiště v Cayenne bylo postaveno v roce 1943 během 10 měsíců Armádou USA, která zde chtěla přijímat a vypouštět bombardéry do Afriky. V roce 1949 bylo letiště koupeno Francií. Později bylo letiště zrekonstruováno, svou nynější podobu získalo v roce 2000.\n\nLetiště Cayenne – Rochambeau stojí kousek od místa původního letiště \"Gallion\", používaného do roku 1943. Je to největší letiště ve Francouzské Guyaně, v roce 2008 přepravilo 400 025 cestujících, což představuje nárůst o 3,9 % oproti předchozímu roku.\n\nLetiště je vybaveno jednou vzletovou a přistávací dráhou, nesoucí označení 08/26 o rozměrech 3800 x 45 metrů. Cestujícím je k dispozici jedna odbavovací hala a parkoviště. Terminál má rozlohu 12 000 m.\n"}
{"id": "590482", "url": "https://cs.wikipedia.org/wiki?curid=590482", "title": "Takydromus", "text": "Takydromus\n\nBičochvosti, také nazývaní, jako tenkochvosti jsou taxonomickým rodem, jenž náleží k čeledi ještěrkovitých, a obývá značnou část Asie. Často bývají také zváni, jako travní, či dlouhoocasí ještěři, jelikož jejich ocas bývá dvojnásobně, až pětinásboně delší, než jejich tělo.\n\nBývají zbarveni nejčastěji hnědozeleně, zeleně, postranně zdobení pruhy, či body.\n\n"}
{"id": "590485", "url": "https://cs.wikipedia.org/wiki?curid=590485", "title": "Kronika Pickwickova klubu", "text": "Kronika Pickwickova klubu\n\nKronika Pickwickova klubu, staršími názvy Pickwickovci: Pozůstalé listiny klubu Pickwickova, Klub Pickwickův, Klub Pickwicků nebo jen Pickwickovci ( \"The Posthumous Papers of the Pickwick Club\" či \"The Pickwick Papers\") je první román anglického spisovatele Charlese Dickense (1812–1870) a jedno ze základních děl světové humoristické literatury.\n\nTento humoristický román se původně zrodil a vznikal jako román na pokračování, když byl tehdy mladý a talentovaný Dickens v roce 1836 pověřen jedním londýnským nakladatelstvím, aby napsal doprovodný text k obrázkovému seriálu známého kreslíře Roberta Seymoura. Dickens se však s nakladatelem dohodl na změně původní koncepce čistě doprovodného textu. Tak postupně vzniklo 57 kapitol s volně zachycenými příběhy z cest, jež po Anglii vykonali čtyři členové londýnského Pickwickova klubu, pánové Samuel Pickwick, který klub založil, básník a kronikář klubu Augustus Snodgrass, sportovec a smolař Nathaniel Winkle a milovník žen Tracy Tuppman. Od 10. kapitoly doprovází tuto čtveřici navíc rázovitá postava Samuela Wellera, sluhy pana Pickwicka. Jeho objevení v románě změnilo zprvu chladné přijetí čtenářskou obcí a mnohonásobně zvýšilo náklad jednotlivých sešitů, v nichž román po částech vycházel. Právě čtenářský ohlas způsobil, že autor byl nucen do děje neustále zasahovat a obohacovat jej o nové postavy.\n\nPan Pickwick a jeho tři přátelé, Augustus Snodgrass, Nathaniel Winkle a Tracy Tupman jsou členy londýnského Pickwickova klubu. Na jeho schůzi padne rozhodnutí, že pánové podniknou poznávací cesty z Londýna na venkov a do jiných měst, aby se blíže seznámili se zvláštnostmi tamějšího života a mohli o svých poznatcích podat členům Pickwickova klubu hodnověrné zprávy. Jejich cesty dostavníkem tvoří hlavní osu románu a Dickensovy popisy anglických zájezdních hostinců a přepřahacích stanic jsou významným historickým dokumentem.\n\nPozději, přesněji v 10. kapitole, se k nim připojí i svérázný Sam Weller, který se stane sluhou pana Pickwicka.\n\nVyslanci Pickwickova klubu podniknou celkem 7 výprav, při nichž zažijí mnohé nesnáze, jež se snaží řešit s typickým anglickým nadhledem.\n\nPrvní cesta vede z Londýna do Rochesteru a do Dingley Dellu. Již v 2. kapitole se Pickwickovci seznamují s jistým panem Jinglem. Poté se setkávají s majitelem farmy v Dingley Dellu a dávným přítelem pana Pickwicka panem Wardlem a s jeho rodinou a ubytují se u nich. Pan Tupman naváže více než přátelský vztah se sestrou pana Wardlea, zatímco poeta Snodgrass pokukuje naopak po jedné z Wardleových dcer. Alfred Jingle, který se zpočátku jevil jako zábavný společník, se však projeví jako podlý lotr. Podaří se mu obalamutit paní Wardleovou a přemluvit ji, aby s ním odjela. Pickwickovci a pan Wardle se za nimi vydají, aby přesvědčili paní Wardleovou o nepravdivosti toho, co jí zlolajný pan Jingle namluvil. Nicméně úspěch se dostaví, teprve když s Jinglem uzavřou „obchod“ a paní Wardleovou od něj vykoupí zpět.\n\nKdyž se s tímto zloduchem setkají podruhé, vydává se za šlechtice. Poznají jej však a on před nimi prchne.\n\nPickwickovci se vydají do dalších míst (např. do Bristolu, do Ipswiche, či do Birminghamu) a navštíví tamější volby, lázně i vojenská cvičení; zažijí oslavy Vánoc, potkají se s řadou jiných lidí a při cestách dostavníkem a večerních posezeních si vyslechnou spoustu nejrůznějších historek.\n\nJednou se pan Pickwick nepřesně vyjádří před svou domácí a způsobí si tak značné nesnáze. Jeho slova, že chce, aby jí ubyly starosti, si paní Bardellová špatně vyloží jako nabídku k sňatku. Z tohoto nedorozumění vznikne soudní spor, a jelikož pan Pickwick nehodlá platit vyděračským advokátům, kteří se snaží na jeho úkor obohatit, nechá se raději zavřít do vězení pro dlužníky. Zde se setkává nejen s bídou a lidským neštěstím, ale poznává tu i řadu nejrůznějších lidských typů. Naštěstí se nakonec prokáže jeho nevina a on je posléze propuštěn.\n\nDo téhož vězení se dostane i podvodník Jingle a pod páně Pickwickovým vlivem se z něj stává jiný člověk, který se kaje a lituje svých předchozích činů.\n\nNa konci románu se klub Pickwickovců nadobro rozchází a jednotliví pánové kráčejí vstříc svým dalším osudům, jako je například svatba či odpočinek. Pan Pickwick se přestěhuje do nového domova a poučen vším, co zažil, se zbavuje své naivity.\n\nČlenové Pickwickova klubu jsou, jak píše J. W. Beach v \"Dějinách anglické literatury\", „lidé dobré vůle a jejich jedinou slabostí je přehnaná představa o vlastní důležitosti“.\n\n\n\nCelý román vyšel v průběhu 20 měsíců v 19 sešitech, přičemž poslední měl dvojnásobný rozsah a stál dva šilinky, zatímco předchozí sešity pouze jeden šilink. V květnu 1837 žádný sešit nevyšel, protože Dickens truchlil po své švagrové a zmeškal termín odevzdání rukopisu. Sešity vždy vycházely poslední den v měsíci:\n\n\nJe zajímavé mít toto rozdělení na paměti při čtení románu, zejména jeho prvních kapitol. Na \"Kronice Pickwickova klubu\" je vidět, že jde o první Dickensův román. Dílo je totiž poněkud chaotické. V prvních dvou sešitech bylo po čtyřech ilustracích Roberta Seymoura a 24 stran textu. Po Seymourově sebevraždě ilustroval třetí sešit R. W. Buss. Byl také změněn formát, takže sešit nyní obsahoval dvě ilustrace a 32 stran textu. Již v dalším, tedy čtvrtém sešitu vystřídal Busse na místě ilustrátora Hablot Knight Browne, který pak s Dickensem spolupracoval po dalších 23 let.\n\nUž v \"Klubu Pickwickovců\" se objevují prvky pro Dickense v jeho pozdější tvorbě typické, a sice že se dobrodružné scény či katastrofické příhody prolínají s kritikou sociální nespravedlnosti, anglických institucí a zákonů.\n\nTaké dynamika vyprávění a jeho barvitost jsou předobrazem stylu autorových pozdějších románů.\n\nV neposlední řadě je třeba vyzdvihnout Dickensův jiskrný humor, díky němuž měla \"Kronika Pickwickova klubu\" nečekaný úspěch a který je v jeho díle ojedinělým jevem.\n\nRomán byl také několikrát zfilmován či adaptován pro televizi.\n\n"}
{"id": "590488", "url": "https://cs.wikipedia.org/wiki?curid=590488", "title": "Daniele Meucci", "text": "Daniele Meucci\n\nDaniele Meucci (* 7. října 1985, Pisa) je italský atlet, běžec, který se věnuje dlouhým tratím, silničním a krosovým běhům.\n\nV roce 2005 skončil na ME do 22 let v německém Erfurtu v běhu na 10 000 metrů na 14. místě. Na Mistrovství Evropy v atletice 2006 ve švédském Göteborgu obsadil na stejné trati ve finále desáté místo. Ve stejném roce vybojoval na mistrovství Evropy v krosu v italském San Giorgio su Legnano v kategorii do 22 let bronzovou medaili v závodě na osm kilometrů (8,03 km) a stříbrnou medaili v týmové soutěži.\n\nV roce 2007 si doběhl na ME do 22 let v maďarském Debrecínu pro bronzovou medaili na desetikilometrové trati. O rok později skončil na ME v krosu v Bruselu na dvanáctém místě (10 km). Na Mistrovství světa v atletice 2009 v Berlíně skončil v závodě na 5000 metrů v rozběhu na celkovém 24. místě.\n\nV roce 2010 vybojoval na evropském šampionátu v Barceloně v čase 28:27,33 bronzovou medaili v běhu na 10 000 metrů. Ve stejném čase proběhl cílem také Brit Christopher Thompson, kterému však cílová fotografie přidělila stříbro. Rychlejší byl jen další britský běžec Mohammed Farah. Na poloviční trati obsadil Meucci ve finále šesté místo.\n\nJeho dosavadním největším sportovním úspěchem se stalo vítězství v maratonu na mistrovství Evropy v Curychu v roce 2014. V závodě se dostal do vedení krátce před 35. kilometrem, kdy předběhl dlouho vedoucího Poláka Chabowského a nakonec zvítězil v novém osobním rekordu 2:11:08.\n\n"}
{"id": "590489", "url": "https://cs.wikipedia.org/wiki?curid=590489", "title": "Kent (karetní hra)", "text": "Kent (karetní hra)\n\nKent je karetní hra pro sudý počet hráčů (nejlépe se hraje ve čtyřech).\n\n\nHraje se po dvojicích. Lze použít karty německé (32 karet) či na kanastu, žolíky (104 karet). Úkolem každé dvojice je zvolit si heslo a úkolem jednotlivce je nasbírat 4 stejné karty a poté dát spoluhráči předem domluvené znamení (např. mrknutí, poškrábaní na nose, stříhání ušima, prohrábnutí vlasů, zavření očí na delší dobu, kývnutí hlavou, atd.). Kopat pod stolem se nesmí. Legendární je znamení tzv. JaR, které spočívá ve specifickém držení karet. Nemálo soupeřů na toto znamení nepřišlo ani během několikadenního turnaje. Ještě legendárnější znamení je, že hráči během hry neustále říkají hlášky ze seriálu Červený trpaslík, ale pokud říkají hlášky z 4. až 6. série, znamená to, že mají kenta, jinak ne. Hra probíhá tak, že se na stůl položí 4 karty z balíčku, hráči si je potom vyměňují za karty (každý má 4), které mají v ruce. Takhle sbírají čtveřičky, neboli kenty. Když jeden z dvojice udělá heslo, druhý hlasitě řekne „kent“ – tímto dvojice získává bod. Ovšem, když druhá dvojice má tušení, že mají kenta, může říct „stop kent (pozastavení),“ když je domněnka správná, získají bod oni, pokud ne, bod získavají protihráči. Může se stát, že kenta nasbírají oba z dvojice, a řekne některý „double kent“. Potom získají 2 body.\n\n"}
{"id": "590490", "url": "https://cs.wikipedia.org/wiki?curid=590490", "title": "Jan Veselý (rozcestník)", "text": "Jan Veselý (rozcestník)\n\nJan Veselý se jmenuje (jmenovalo) více významných osobností:\n\n\n"}
{"id": "590491", "url": "https://cs.wikipedia.org/wiki?curid=590491", "title": "Thomas Curtis", "text": "Thomas Curtis\n\nThomas Pelham „Tom“ Curtis (9. ledna 1873 San Francisco, Kalifornie – 23. května 1944 Nahant, Massachusetts) byl americký atlet, vítěz závodu na 110 m překážek na prvních novodobých olympijských hrách roku 1896 v Athénách. Uvádí se také jako amatérský fotograf.\n\nCurtis, tehdy student Massachusettského technologického institutu, cestoval do Athén jako člen asociace Boston Athletic Association. V zahajovacím dni první moderní olympiády se Curtis nejdříve účastnil závodu na 100 metrů, kdy zvítězil ve svém rozběhu v čase 12,2 sekundy. Později ze závodu odstoupil, aby se mohl připravit na 110 metrů překážek, což pro něho na olympiádě byla hlavní událost. Soutěž se změnila na osobní souboj mezi Curtisem a Grantley Gouldingem z Velké Británie poté, co odstoupil Frantz Reichel (Francie) a William Welles Hoyt (USA). Na začátku Curtis získal malé vedení, ale Goulding se na něho dotáhl na první překážce. Ještě na poslední překážce Goulding vedl, ale Curtis se vrhnul do cíle a rozhodčí uvedli, že Curtis vyhrál o 5 centimetrů. Oba atleti měli čas 17,6 sekundy.\n\nJak horlivý fotoamatér Curtis v Aténách pořídil celou řadu hodnotných snímků. Později sloužil jako kapitán v massachusettské Národní gardě a byl armádním pobočníkem massachusettského guvernéra Calvina Coolidge (pozdější 30. prezident USA) za první světové války. Také se podílel na vývoji opékače topinek a publikoval několik humorných vzpomínek o první moderní olympiádě. Nejslavnější z nich jsou \"High Hurdles\" (\"Vysoké překážky\") a \"White Gloves\" (\"Bílé rukavice\") z roku 1932.\n"}
{"id": "590494", "url": "https://cs.wikipedia.org/wiki?curid=590494", "title": "Nestandardní režimy v paraglidingu", "text": "Nestandardní režimy v paraglidingu\n\nK přechodu do jiného než standardního režimu letu (viz článek paragliding) může u padákového kluzáku dojít z několika důvodů. Jednak se může jednat o kolaps v turbulencích. Za další se prakticky do jakéhokoliv nestandardního režimu lze dostat chybou pilota. Sem patří i případ, že je provedení nebo vybrání některého nestandardního režimu provedeno chybně a v důsledku toho přejde kluzák do jiného nestandardního režimu. Pokud je i ten vybrán nesprávně, může následovat zase jiná „figura“ a takto může kluzák projít sérií nejrůznějších režimů (nechtěná „akrobatická show“), zejména se to může stát u výkonnějších padákových kluzáků. Za třetí může pilot některý nestandardní režim provádět záměrně. Záměrně jsou nestandardní režimy obvykle prováděny za účelem vyklesávání (viz vyklesávací manévry), nemusí to však být jediný důvod. Někdy lze např. použít full-stall pro řešení závleku vrchlíku mezi šňůry. \n\nNestandardní režimy letu lze též provádět záměrně za účelem nácviku režimu. To je nutné provádět vždy v dostatečné výšce nad terénem a ve volném prostoru. Samostatný nácvik se zejména začátečníkům nedoporučuje. S některými režimy se pilot seznámí již v základním kursu. Nácvik všech režimů je možné provést ve speciálních SIV kursech. Výcvik se provádí nad vodní hladinou, pilot má nafukovací vestu a na vodě je přítomna záchranná loď. Je výhodné takový kurs se svým křídlem absolvovat. Pilot tak za bezpečných podmínek pozná chování svého křídla v těchto figurách a naučí se automaticky správným způsobem reagovat. Následující výčet podává pouze základní informace a v žádném případě ho nelze chápat jako návod k provádění. Konkrétní chování padákového kluzáku v jednotlivých režimech se může lišit podle toho, o jaký typ kluzáku se jedná, což je o důvod více se s případným nácvikem obrátit na kvalifikovaného instruktora, který má přehled i o odlišnostech v chování jednotlivých padákových kluzáků.\n\nKe kolapsu vrchlíku obvykle dojde při letu v turbulentních podmínkách, nebo při chybném kroužení ve stoupavém proudu. Naprosté většině kolapsů lze zabránit tzv. aktivní pilotáží, kdy pilot správnými zásahy do řízení případně vykláněním v sedačce koriguje vliv turbulencí na padákový kluzák.\n\nVyklesávací manévry slouží ke zvýšení opadání. Lze je využít, pokud chce pilot z nějakého důvodu přistát (např. doletěl do cíle závodu, uzavřel plánovanou trať, potřebuje na WC), ale má nadbytek výšky. Vyklesávací manévry se však nevyužívají v posledních fázích přistání, kdy má pilot výšky jen málo a nemusí být tedy dostatek času na vybrání figury. S rezervou výšky je vždy nutné počítat i pro případ, že by se pilot při vybrání figury dopustil chyby. Vyklesávací manévry se též užívají, pokud je padákový kluzák intenzivním stoupavým proudem nasáván do oblaku, manévr je pochopitelně vhodné provést ještě před nastoupáním do oblaku. Dalším důvodem k rychlému vyklesání může být náhlé zhoršení počasí, zejména nástup bouřek.\n\nPokud pilot nelétá na minimální rychlosti, nebo netočí velmi utaženou zatáčku, nemůže k přetažení dojít žádnými vnějšími okolnostmi. Nechtěné přetažení, ať úplné nebo asymetrické lze tedy vždy považovat za pilotní chybu. Při letu je vždy nutno mít na paměti, že při brzdění na hranici přetažení se vždy pohybujeme na ostří nože. Na SIV kursech se proto krom nácviku obou režimů přetažení též cvičí, kde přesně má konkrétní kluzák hranici přetažení, aby si pilot byl této hranice vždy vědom.\n\nNejde sice vysloveně o režimy letu, přesto je vhodné se o těchto situacích v souvislosti s nestandardními režimy zmínit, neboť pokud některá z těchto situací nastane, bývá to v souvislosti s nějakým jiným nestandardním režimem. Obě situace jsou vysoce nepříjemné, neboť je při nich řiditelnost kluzáku značně omezena, případně nemusí být kluzák řiditelný vůbec. Vznik některé z těchto situací v malé výšce nad terénem bývá důvodem k použití záchranného (záložního) padáku. Závlek a twist se samostatně nenacvičují, přesto pilota velmi často na SIV kursech z níže uvedených důvodů potkají.\n\n(SIV – nácvik nestandardních letových režimů na paraglidu – z francouzského Simulation d’Incident en Vol). Tyto kursy se též často označují jako „kurs nestandardních režimů“. V minulosti se často užívalo označení „kurs řešení krizových situací“, odtud pochází slangové pojmenování pro SIV kurs „krizovky“. Jak již bylo zmíněno, kurzy SIV probíhají vždy nad vodou s dostatečnou výškou a zabezpečenou vodní záchranou za pomoci rychlého člunu, navíc každý pilot musí mít plně automatický (pro případ ztráty vědomí) nafukovací záchranný systém (vestu) pro případ, že do vody přistane ať na křídle nebo záložním padáku. Dalším pilotovým vybavením je vysílačka, prostřednictvím které dostává od svého instruktora ze země pokyny k provedení jednotlivých manévrů a rady v jejich průběhu, případně pokyny při ztrátě kontroly nad křídlem, pokud se ani pak pilotovi nepovede nad křídlem kontrolu získat, je vybaven i záložním padákem. Při kurzech SIV se vyučuje celkem 6 základních manévrů: uši-zaklopení stabilizátorů, wingover, asymetrické zaklopení vrchlíku, spirála, b-stall, frontální zaklopení náběžné hrany a 7 těžších manévrů, mezi které patří: min. rychlost, zatáčky na minimální rychlosti a s tím spojené negativní zatáčky, krátké asymetrické přetažení, full stall, tail slide (couvání), držená asymetrická zaklopení. Součástí SIV kurzu bývá i cvičné odhození záložního padáku (opět nad vodní hladinou), při kterém si pilot vyzkouší správné odhození záložního padáku a při „letu/pádu“ na záložní padák i sbalení nebo spíš „zneškodnění“ padákového kluzáku tak, aby nezpůsoboval škodlivé kývání. Součástí tohoto cvičení je i krátký pobyt ve vodě.\n\nInstruktoři SIV musí být dle PL3 držiteli kvalifikací C, X-test pilot a instruktor, vhodná je delší praxe v základních kurzech paraglidingu. Je to z důvodu nutnosti předpovídání reakcí nejen padákového kluzáku, ale hlavně pilota. Samozřejmostí je i dlouholetá praxe a vysoký nálet hodin.\n"}
{"id": "590496", "url": "https://cs.wikipedia.org/wiki?curid=590496", "title": "Židovská kuchyně", "text": "Židovská kuchyně\n\nŽidovská kuchyně je velice unikátní, a přitom velmi rozmanitá, neboť zahrnuje množství pokrmů ovlivněných či přejatých místní kuchyní zemí obývaných židovským etnikem. \n\nŽidovská kuchyně je neobvyklá tím, že do ní zasahuje sama filosofie židovského stravování a prvky náboženských pravidel, ty jsou konkrétně obsaženy především v Tóře známa jako kašrut. Mnohdy tato pravidla nezasahují jen do jídla samotného a jeho přípravy, nýbrž i do jeho podávání (kupříkladu času podání či používání různého typu nádobí), či třeba do práce řezníků, jelikož židovská kuchyně má i svá vlastní pravidla pro usmrení zvířat. Z židovské kuchyně též pochází slovo \"košer\" znamenající v původním významu čistý/povolený a odkazující tedy na rozlišení potravin podle rituální čistoty.\n\nZe zvěře je absolutně zakázáno konzumovat vepřové a koňské maso, úhoře a jesetera (druh ryby) a krev jakéhokoli zvířete. \n\nVelmi přísně se také dodržuje pravidlo oddělování jídel masitých od jídel obsahujících mléko („Neuvaříš kůzle v mléce jeho matky“). Při zpracování navzájem dle pravidel neslučitelných potravin se používají různé sady nádobí, skleničky, příbory ale i třeba různé utěrky. \n\nZachovávají se rovněž určité stanovené odstupy při konzumaci takto různých typů jídel. Například po konzumaci byť jen minimálního množství masa je po dobu 6 hodin zapovězeno pít mléka a jíst cokoli mléčného či mléko obsahujícího. Po mléčném jídle naopak není povoleno celou hodinu konzumovat hovězí maso. \n\nZvířata musí řezník usmrcovat vždy jedním řezem, který přetne krční tepnu.\n\n"}
{"id": "590497", "url": "https://cs.wikipedia.org/wiki?curid=590497", "title": "Sitovský nápis", "text": "Sitovský nápis\n\nSitovský nápis (též Rodopský autograf) je dosud spolehlivě a vědecky korektně nerozluštěný nápis, zhotovený neznámým písmem v neznámém jazyce a vytvořen neznámo kdy. Byl objeven dřevorubci v květnu 1928 v jeskyni, která se nachází poblíž bulharské vesnice Sitovo v Rodopech (asi 30km jihojihozápadně od Plovdivu) nedaleko pozůstatků starověkého sídliště a svatyně Študa gradu.\n\nJako první zkoumal sitovský nápis archeolog plovdivského muzea Alexandr Kostakijev Pejev (4. květen 1886 – 22. listopad 1943). Konstatoval, že na jižní straně jeskyně (kterou tvoří takřka svislá skála) je přibližně 2 metry od země vytesán ohlazený pás 23–30cm široký a 260cm dlouhý. V tomto pásu jsou vyhloubeny znaky připomínající starogermánské runy. Východní stěnu jeskyně tvoří obrovský kamenný blok, na kterém se nachází další nápis, 23cm vysoký a 80cm dlouhý.\n\nPejev byl na dlouhou dobu jediným vědcem, který se snažil sitovský nápis rozluštit. V roce 1943 byl odsouzen za odbojovou činnost a zastřelen; ironií bylo, že obžaloba použila Pejevovu fotokopii sitovského nápisu a označila ji jako tajnou zašifrovanou zprávu.\n\nV 50. letech se snažil nápis rozluštit erudovaný lingvista Ivan Gošev z Bulharské akademie věd. Domníval se, že nápis začíná slovy \"\"Já, kníže Rynchinů...\"\". Rynchinové byl jeden z nejjižnějších slovanských kmenů, který v 6. století osídlil právě oblast Rodop. Gošev byl názoru, že Rynchinové vytesali do sitovské jeskyně nějaké důležité poselství dalším generacím.\n\nProblém dešifrování sitovského nápisu tkví v tom, že stále není jasné, kdo je jeho autorem. \n„\"Slované dřív, pokud byli pohany, neměli písma, ale počítali a věštili črtami a zářezy.\"“ \n\nV současné době jsou známa tři \"rozluštění\" sitovského nápisu. Nejsou vědecky ověřena a kriticky korigována, luštitelé se jimi pohříchu snažili podepřít teze o starobylosti svých vlastních jazyků.\n\nJako první publikoval rozluštěni sitovského nápisu v roce 1973 jazykovědec A. Titov z AV SSSR. Vyšel z varianty autorství Slovanů, všiml si podobných znaků na podlaze chrámu Boží moudrosti v Istanbulu (ty jsou ale v současnosti přisuzovány působení varjažské gardy byzantského císaře) a prozkoumal staroslovanské nápisy na náhrobku bulharského cara Samuela I. (993) a na tzv. tmutarakáňském kameni knížete Gleba (1068), který byl v roce 1792 nalezen na Tamaňském poloostrově. Předpokladem, že písmena sitovského nápisu připomínající řecké litery \"A\", \"K\", \"L\" a \"S\" jimi skutečně jsou a kombinací ostatních liter dospěl Titov k této interpretaci:\n\n„\"[Roku] 6050 učil jazyku a psaní starobylých liter kníže Jelanija z Veslanidu .\"“\n\nRozluštěním sitovského nápisu se Titov domníval podat důkaz, že staří Slované měli již v 6. století vlastní písmo jehož základem byla řecká abeceda, značně pozměněná a přizpůsobená místním podmínkám.\n\nDalší \"rozluštění\" zveřejnil v roce 1995 makedonský architekt a historik-diletant Vasil Iljov, který se specializuje na dokazování primátu makedonského národa a makedonského jazyka v dějinách.\nSitovský nápis datoval přibližně do roku 4500 př. n. l., tedy do období balkánských neolitických kultur Vinča-Turdaş-Gradešnica. Přestoze známe (ideogramatické) písmo datované s jistou pravděpodobností ještě o tisíc let zpět do minulosti (na třech hliněných tabulkách nalezených v 1961 na rumunské lokalitě Tărtăria), Iljovův předpoklad slovanského staromakedonského jazyka z doby před 6000 lety je historicky zcela nekorektní. Iljov dokonce ani neznal předchozí Titovovu interpretaci; jeho pokus o dešifrování zní takto:\n\n„\"A tchán utekl a v tom letu ho pronásledovaly hrůzy a tam dům žalmu a na opékání jsi host kachen – jdi, sni!\"“\n\nZávažné chyby Iljovovy hypotézy se pokusil v roce 2006 korigovat holandský slavista bulharského\npůvodu Pavel Serafimov. Upozornil na to, že slovo \"žalm\" není slovanského ale řeckého původu, a také na některé analytické gramatické konstrukce, které jsou v makedonštině možné až zhruba od 16. století. Serafimov četl nápis v opačném směru než Iljov a interpretoval ho takto: \n\n„\"Zemřelý, který [byl] v zemi, odešel do nebes oplakáván oběma [svými] syny.\"“\n\nOpět předpokládal, že nápis je psaný slovanským jazykem a podle jistých podobností jeho liter s fryžskou abecedou jej datoval do 13. století př. n. l., tedy do doby před invazí mořských národů z oblasti Balkánu do Malé Asie, na pobřeží Levanty a Egypta.\n\n\n"}
{"id": "590501", "url": "https://cs.wikipedia.org/wiki?curid=590501", "title": "Karel Svoboda-Škréta", "text": "Karel Svoboda-Škréta\n\nKarel Svoboda-Škréta (28. ledna 1860 Ohrazenice – 13. ledna 1940 Praha) byl český malíř, restaurátor a znalec starých mistrů.\n\nPocházel z rodiny učitele, vystudoval Akademii výtvarných umění v Praze a soukromě se učil portrétu u Václava Brožíka. Poté tvořil převážně portréty a na sklonku století dále studoval v Mnichově a pak v Paříži, kde se seznámil s Vojtěchem Hynaisem.\n\nV roce 1897 byl jakožto znalec starých technik a mistrů pověřen Františkem Josefem I. vytvořením kopií z originálů uložených v Madridu pro Vídeň. V Madridu si získal dobrou pověst u královny regentky Marie Kristiny Rakouské a zůstal tam patnáct let. Byl nazýván Don Carlos el Bohemo. Krom práce na kopiích zde také portrétoval. Po návratu do Prahy v roce 1912 ovšem nenavázal na úspěch a potýkal se s existenčními problémy. Pomáhal mu přítel Emanuel Kodet. V roce 1935 byl jmenován profesorem na pražské akademii.\n\n"}
{"id": "590502", "url": "https://cs.wikipedia.org/wiki?curid=590502", "title": "José Manuel Martínez", "text": "José Manuel Martínez\n\nJosé Manuel (\"Chema\") Martínez Fernández (* 22. října 1971, Madrid) je španělský atlet, běžec, který se věnuje dlouhým tratím. V roce 2002 se stal v Mnichově mistrem Evropy v běhu na 10 000 metrů.\n\nDvakrát reprezentoval Španělsko na letních olympijských hrách. V roce 2004 na olympiádě v Athénách doběhl na desetikilometrové trati na devátém místě. O čtyři roky později v Pekingu absolvoval maraton, který dokončil v čase 2.14:00 na šestnáctém místě.\n\nÚspěchy zaznamenal také na Středomořských hrách, kde vybojoval bronzovou (Almería 2005) a stříbrnou medaili (Pescara 2009) v půlmaratonu.\n\n"}
{"id": "590506", "url": "https://cs.wikipedia.org/wiki?curid=590506", "title": "Petr Rímský", "text": "Petr Rímský\n\nPetr Rímský (* 29. prosince 1955, Kolín) je komediant, český písničkář a kytarista s jedinečným hráčským projevem, v němž se kromě folku mísí zejména prvky šansonu, jazzu a blues. Zároveň je také hudebním teoretikem, kytarovým pedagogem, autorem hudebně-naučných publikací a producentem. Působil jako hudební publicista, šéfredaktor a vydavatel časopisu „HITBOX - magazín s písničkami“. V současné době se věnuje mimo jiné i aranžování a hudební režii.\n\nNarodil se v Kolíně v československé divadelní rodině. Jeho otcem byl divadelní režisér slovenského původu Pavel Rímský (* 1925, † 1989). Jeho starší bratr Pavel je herec, který je známý především z dabingu, ale také z rozhlasu či z jeviště Vinohradského divadla.\n\n\n\n\n\n\n"}
{"id": "590507", "url": "https://cs.wikipedia.org/wiki?curid=590507", "title": "TFAT", "text": "TFAT\n\nJako TFAT () se označuje schopnost souborových systémů FAT a exFAT zajistit transakční bezpečnost pro uložená data při diskových operacích. Cílem TFAT je redukovat riziko ztráty dat v případech výpadku energie nebo vyjmutí média (zejména u Flash-disků a paměťových karet).\n\nPůvodní forma TFAT byla modifikace pomocí softwarového driveru na původním souborovém systému FAT, která používala dvě kopie alokační tabulky (FAT0 a FAT1) místo jen jedné. Všechny změny ve FAT se při diskových operacích zaznamenávaly na FAT1 a až byla daná operace dokončena, změny se reflektovaly (překopírovaly) do FAT0 a tím obnovily konzistenci.\n\nTexFAT znamená (). Zajišťuje podobnou funkcionalitu jako původní TFAT, ale jako souborový systém používá exFAT. Poprvé byl představen ve Windows Embedded CE 6.0 a nahradil původní TFAT. Často je odkazován též pod názvem TFAT, což může způsobovat zmatky.\n\nPoužití souborového systému exFAT umožňuje mít větší soubory a větší diskové oddíly. TexFAT vyžaduje softwarový driver specificky pro daný hardware a typ média, na kterém má oddíl s TexFAT být.\n\nKvůli nedostatečné podpoře v desktopových operačních systémech není ani jedna obdoba TFAT doporučena pro jednotky s vyjmutelnými médii. Zatímco desktopový operační systém jednotku s TFAT může číst, nemůže využívat její transakční bezpečnosti, takže vyjmutí média nebo výpadek energie povede ke ztrátě dat.\n\n"}
{"id": "590510", "url": "https://cs.wikipedia.org/wiki?curid=590510", "title": "Lughovo kopí", "text": "Lughovo kopí\n\nLughovo kopí je v keltské mytologii zázračná zbraň. Je to jeden ze čtyř pokladů Tuatha Dé Danannů. Kopí bylo doneseno z města Goriasu. Považuje se za symbol slunečních paprsků, září jako blesk, nikdy nemine cíl, zabíjí všechny nepřátele a zaručuje vítězství v bitvě. Strážcem této zbraně byl sluneční bůh Lugh, který v hodu kopím a též ve střelbě prakem dosáhl znamenité zručnosti – snad proto získal přízvisko \"Lámfada\" (=dlouhoruký). Lughovo kopí bylo stejně jako ostatní tři poklady Danannů často usilovně hledáno. Svými kouzelnými vlastnostmi se podobá magickému oštěpu Gungni či Svatému kopí.\n"}
{"id": "590511", "url": "https://cs.wikipedia.org/wiki?curid=590511", "title": "Čang-ťia-kchou", "text": "Čang-ťia-kchou\n\nČang-ťia-kchou ( , pchin-jinem \"Zhangjiakou\") je městská prefektura v provincii Che-pej v Čínské lidové republice. Má zhruba 4,3 miliónu obyvatel a 36 947 čtverečních kilometrů.\n\nPřes Čang-ťia-kchou vede železniční trať Peking – Pao-tchou.\n\nČang-ťia-kchou bylo společně s Pekingem vybráno jako kandidát na pořádání Zimních olympijských her 2022. V Čang-ťia-kchou by se měly konat lyžařské soutěže. S Pekingem by mělo být spojeno rychlodráhou, která zkrátí přejezdový čas na 40 minut.\n\n\n"}
{"id": "590513", "url": "https://cs.wikipedia.org/wiki?curid=590513", "title": "Dingir", "text": "Dingir\n\nDingir je znak klínového písma obvykle užívaný jako determinativ pro božstvo. Jakožto deterninativ se nevyslovuje a obvykle se přepisuje jako \"D\" v horním indexu před jménem boha, např. Inanna.\n\nV sumerštině klínový znak DINGIR umístěný samostatně (bez jména boha za sebou) znamená buď \"nebe\", nebo je to ideogram pro Ana, nejvyšší božstvo sumerského panteonu. V Akkadštině je AN, DINGIR buď ideogram pro božstvo nebo sylabogram pro \"an\" nebo \"ìl-\". V chetitštině je slabičná hodnota znaku opět \"an\".\n"}
{"id": "590514", "url": "https://cs.wikipedia.org/wiki?curid=590514", "title": "Lynn", "text": "Lynn\n\nPříjmení Lynn nosí více různých osobností:\n\n\n"}
{"id": "590515", "url": "https://cs.wikipedia.org/wiki?curid=590515", "title": "Paul Eddington", "text": "Paul Eddington\n\nPaul Eddington (27. června 1927, Londýn – 4. listopadu 1995 Londýn) byl britský herec, známý pro své úspěšné ztvárnění rolí fiktivního ministra pro administrativní záležitosti a britského předsedy vlády Jamese Hackera v britském sitcomu osmdesátých let televize BBC \"Jistě, pane ministře\" a na něj bezprostředně navazujícím \"Jistě, pane premiére\". Je nositelem Řádu britského impéria.\n\nPaul Eddington se narodil 18. června roku 1927 v Londýně manželům Albertu Clarku Eddingtonovi a Frances Maryové. Jako člen náboženského hnutí Společnost přátel vystudoval školu v Sibford Ferris v Oxfordshire. Svou hereckou kariéru započal v rámci armádního divadelního projektu v roce 1941. Divadelní společnost \"Entertainments National Service Association\" tehdy objížděla tábory spojeneckých vojáků bojujících na západní a jižní frontě 2. světové války a poskytovala jim mírné rozptýlení od válečných strastí. Eddington byl však kvůli svému pacifismu a kvakerskému vyznání vyloučen. Angažmá mu nabídlo divadlo ve Sheffieldu, na obrazovce se poprvé mihl roku 1956 v seriálu \"Dobrodružství Robina Hooda\".\n\nPaul Eddington hrál již od svých mladých let, výrazněji však na sebe upozornil až v seriálu BBC \"Dobrý život\", kdy už mu bylo skoro padesát let. Eddingtonovu roli souseda Jerryho Leadbettera a jeho filmové manželky Margo si diváci rychle oblíbili. Zlom přišel roku 1980, kdy padla první klapka nového seriálu Jistě, pane ministře. Přestože již měl za sebou přední role v desítkách televizních pořadů, právě role Jima Hackera se stala jeho životní. Tehdejší britská premiérka Margaret Thatcherová, která si seriál velice oblíbila, mu za ní roku 1987 udělila Řád britského impéria. V roce 1992 následovala cena londýnských kritiků za roli v \"Zemi nikoho\". Byl čtyřikrát nominován na cenu BAFTA. Poslední výrazný herecký výkon podal Eddington v televizní inscenaci \"Jindřich IV.\"\n\nSe svou ženou, taktéž herečkou, vychoval čtyři děti. Zemřel 4. listopadu 1995 na následky rakoviny kůže, kterou trpěl již od sedmdesátých let. Naplno se nemoc rozmohla během natáčení Jistě, pane premiére, což ale Eddington držel v utajení.\n\nMezi jeho nejznámější filmové role paří britský snímek \"Baxter!\" z roku 1972.\n\n"}
{"id": "590517", "url": "https://cs.wikipedia.org/wiki?curid=590517", "title": "Alexander Hessler", "text": "Alexander Hessler\n\nAlexander Hessler (někdy se uvádí Hesler) (12. července 1823 – 5. července 1895) byl americký portrétní a krajinářský fotograf. Používal převážně daguerrotypie, později ambrotypie a kolodiový proces.\n\nSvůj ateliér měl v Chicagu od padesátých let 19. století. Později působil ve Springfieldu ve státu Illinois. Pořídil portrétní fotografie významných osobností své doby, mimo jiné také prezidenta Abrahama Lincolna nebo politika Stephena Arnolda Douglase. Spolupracoval mimo jiné také s portrétním fotografem Mathew Bradem.\n\nV roce 1858 zhotovil portrét Abrahama Lincolna (3 cm vysoký) a připevnil jej k hedvábné stuze. Byla to jedna z prvních politických pásek vytvořených během Lincolnova předvolebního boje se senátorem Stephenem Douglasem téhož roku, avšak tento souboj Lincoln prohrál. O dva roky později vznikly oválné portrétní fotografie (2,5 cm vysoké) na slaném papíře, které byly pravděpodobně určeny pro připevnění na politickou stužku. Pod každou fotografii nechal Hessler natisknout nápis \"Photo by Hessler Lake St. Chicago\".\n\nZa zmínku stojí jeho snímek vodopádů Minehaha (Minnehaha Falls), který údajně inspiroval básníka Henryho Wadswortha Longfellowa k napsání jeho známé \"Písně o Hiawathovi\".\n\nSnímek vznikl během zakázky pro Harper’s Traveler’s Guide v padesátých letech 19. století, když pořizoval krajinářské daguerrotypické snímky řeky Mississippi od města St. Paul až po Galenu v Illinois. Za jediný den v srpnu 1851, Hessler a jeho asistent Joel E. Whitney, pořídili 85 pohledů z Minnesoty, včetně vodopádu Minnehaha. Snímek se dostal do Hesslerovy galerie v Chicagu, kde jej zakoupil George Sumner jako dárek pro svého bratra a senátora Charlese Sumnera z Massachusetts, ten jej ukázal svému příteli básníkovi Henrymu Wadsworthovi Longfellowi, který se tímto obrázkem inspiroval ke známé písni „The Song of Hiawatha”. Oba dva – básník i fotografie – se stali velmi populární, další fotografové cestovali k těmto vodopádům a Hessler kopíroval původní daguerrotypii a prodával ji jako papírové výtisky.\n\nDo fotografického důchodu odešel v roce 1865.\n\n"}
{"id": "590529", "url": "https://cs.wikipedia.org/wiki?curid=590529", "title": "Cassi Thomson", "text": "Cassi Thomson\n\nCassi Nicole Thomson (*14. srpen 1993, Queensland, Austrálie) je americká herečka a zpěvačka.\n\nZa svou krátkou kariéru se stačila objevit v několika českým divákům známých filmech či především seriálech. Znát jí můžeme z menších rolí v seriálech \"Dr. House\", \"Pohotovost\" nebo \"Velká láska\".\n\nObjevila se také v seriálu \"Kriminálka Las Vegas\" nebo ve filmu \"Nejlepší policajt\".\n\nV současné době se věnuje zpěvu a psaní písní. Pracuje na svém albu, se kterým jí pomáhá producent filmů \"Hannah Montana\" a \"Muzikál ze střední\", Andrew Lane. První videoklip natočila v roce 2008, kde se také objevuje hvězda série \"Stmívání\", Taylor Lautner.\n\nV současné době žije v Los Angeles.\n\n\n"}
{"id": "590531", "url": "https://cs.wikipedia.org/wiki?curid=590531", "title": "Dálkové plavání", "text": "Dálkové plavání\n\nVytrvalostní plavci se účastní závodů v dálkovém plavání na otevřené vodě, jako jsou řeky, jezera, moře nebo bazény a jiné uměle vytvořené vodní plochy. Často překonávají výzvy, jakými jsou například Lamanšský průliv, Velká jezera v Severní Americe nebo norské fjordy. Už v roce 1810 přeplaval anglický básník lord Byron Dardanelskou úžinu, aby si ověřil pravdivost báje o Leandrovi. Dálkové plavání na otevřené vodě je součástí triatlonu.\n\nVytrvalostní plavci se na regionální, národní a mezinárodní úrovni účastní závodů na různé vzdálenosti, obvykle na 5, 10 nebo 25 kilometrů. Jiným typem jsou závody na určitý časový limit, obvykle jednu hodinu nebo více. Mezinárodní plavecká federace (FINA) pořádá každý rok mistrovství světa mužů i žen, Světový pohár a  seriál maratonů. Do programu olympijských her v Pekingu v roce 2008 bylo zařazeno i dálkové plavání na 10 kilometrů. Při závodech na otevřené vodě je každý plavec doprovázen záchranným plavidlem, které veze rozhodčí a členy závodníkova týmu. Ti mohou plavci udělovat rady a kontrolovat, zda je v pořádku.\n\nDálkové plavání se na olympijských hrách představilo poprvé na olympiádě v Pekingu 2008, kde se plavalo na trati 10 km. Mezi muži i ženami se představilo 25 plavců, kteří prošli sítem kvalifikací. Z České republiky startoval mezi muži Rostislav Vítek (17.), mezi ženami pak Jana Pechanová (8.).\n\nV Londýně 2012 byla opět na programu desetikilometrová trať. Z ČR si účast zopakovala Jana Pechanová (9.). Mezi muže se žádný český plavec tentokrát nekvalifikoval.\n\n\n\n"}
{"id": "590534", "url": "https://cs.wikipedia.org/wiki?curid=590534", "title": "Kühnl", "text": "Kühnl\n\nKühnl je německé příjmení. Ženskou variantou je Kühnlová.\n\n"}
{"id": "590538", "url": "https://cs.wikipedia.org/wiki?curid=590538", "title": "Třída Kortenaer", "text": "Třída Kortenaer\n\nTřída Kortenaer byla třída fregat nizozemského královského námořnictva. Celkem bylo postaveno deset fregat této třídy pro Nizozemské královské námořnictvo a dvě jednotky byly ještě rozestavěné prodány Řecku, které je dokončilo jako třídu \"Elli\". Náhradou za ně byly později postaveny dvě fregaty třídy \"Jacob van Heemskerck\", která je protiletadlovou variantou třídy \"Kortenaer\". Projekční práce na této třídě probíhaly ve spolupráci s Německem, které postavilo osm jednotek příbuzné třídy \"Bremen\". Po vyřazení v Nizozemsku osm fregat odkoupilo námořnictvo Řecka a zbylé dvě námořnictvo Spojených arabských emirátů. Všechny řecké fregaty jsou doposud v aktivní službě. Obě fregaty námořnictva SAE byly přestavěny na luxusní jachty.\n\nFregaty byly objednány v počtu celkem 12 kusů jako náhrada zastarávajících torpédoborců tříd \"Holland\" a \"Friesland\". První dvě jednotky postavila loděnice Doken Werfmaatchappij, zatímco ostatních deset v loděnici Koninklijke Maatchappij De Schelde ve Flushingu. Nizozemsko získalo jako první 16. října 1978 fregatu \"Kortenaer\" (F 807) a jako poslední 1. října 1983 fregatu \"Pieter Floritz\" (F 826).\n\nJednotky \"Pieter Floritz\" (F 812) a \"Witte de With\" (F 813) byly ještě rozestavěné prodány Řecku, které je zařadilo jako třídu \"Elli\".\n\nJednotky třídy \"Kortenaer\":\n\nNa přídi fregat je umístěna dělová věž se 76,2mm kanónem OTO Melara. Druhá dělová věž se nacházela na střeše hangáru. \"Kortenaer\" a \"Callenburgh\" zde nesly druhý 76,2mm kanón, zatímco u ostatních lodí byl instalován 40mm kanón (obě lodi dostaly 40mm kanón roku 1982). Od poloviny 80. let se na místě 40mm kanónu objevil nizozemský systém blízké obrany Goalkeeper CIWS, využívající rotačního kanónu ráže 30 mm. Ten lodě brání zejména proti protilodním střelám.\n\nK ničení hladinových lodí slouží dva čtyřnásobné odpalovací kontejnery protilodních střel Boeing Harpoon s dosahem 120 kilometrů. Pro blízkou obranu proti letadlům a protilodním střelám slouží protiletadlové řízené střely Sea Sparrow, uložené v osminásobném kontejneru na přídi lodi. Lodě též nesou dva dvojité 324mm protiponorkové torpédomety. Na zádi je přistávací plocha pro dva protiponorkové vrtulníky.\n\nPohonný systém je typu COGOG s dvojicí plynových turbín. Jedna je pro ekonomickou plavbu, zatímco druhá se připojí v bojové situaci. Fregaty dosahují nejvyšší rychlosti 30 uzlů.\n\n\n"}
{"id": "590555", "url": "https://cs.wikipedia.org/wiki?curid=590555", "title": "Menucha", "text": "Menucha\n\nMenucha ( מְנוּחָה, doslova „\"Odpočinek\"“, v oficiálním přepisu do angličtiny Menuha) je vesnice typu mošav v Izraeli, v Jižním distriktu, v Oblastní radě Lachiš.\n\nLeží v nadmořské výšce 105 metrů v pobřežní nížině, v regionu Šefela, nedaleko severního okraje pouště Negev. Jižně od obce protéká vodní tok Nachal Guvrin.\n\nObec se nachází 20 kilometrů od břehu Středozemního moře, cca 46 kilometrů jižně od centra Tel Avivu, cca 47 kilometrů jihozápadně od historického jádra Jeruzalému a 5 kilometrů severně od města Kirjat Gat. Menuchu obývají Židé, přičemž osídlení v tomto regionu je etnicky převážně židovské.\n\nMenucha je na dopravní síť napojena pomocí lokální silnice číslo 3553, která západně od obce ústí do dálnice číslo 40. Podél východní okraje obce probíhá i železniční trať z Tel Avivu do Beerševy. Ta zde ale nemá stanici.\n\nMenucha byla založena v roce 1953. Šlo o součást jednotně koncipované sídelní sítě budované v regionu Chevel Lachiš po vzniku státu Izrael. Zakladateli mošavu byli Židé z Iráku, respektive z Kurdistánu. Mošav vznikl na pozemcích arabské vesnice Džusajr, která zanikla během války za nezávislost v roce 1948. Jméno mošavu odkazuje na organizaci Agudat menucha ve-nachla (אגודת מנוחה ונחלה), která vznikla koncem 19. století ve Varšavě a jejíž členové se podíleli na založení zemědělské osady Rechovot (nynější město v centrálním Izraeli).\n\nMístní ekonomika je založena na zemědělství (pěstování polních plodin, sadovnictví, chov drůbeže a dobytka). Vesnice prochází stavební expanzí. K dispozici je 65 stavebních parcel pro soukromé rodinné domy. V obci funguje mateřská škola. Dále je tu k dispozici obchod se smíšeným zbožím, sportovní areály a společenské středisko.\n\nPodle údajů z roku 2014 tvořili naprostou většinu obyvatel v Menucha Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 523 lidí. Během roku 2014 populace stoupla o 3,0 %.\n\n\n"}
{"id": "590561", "url": "https://cs.wikipedia.org/wiki?curid=590561", "title": "Eduard Kühnl", "text": "Eduard Kühnl\n\nEduard Kühnl (16. května 1884, Praha – 23. května 1966, New York, USA) byl československý diplomat, významný esperantista a člen Akademio de Esperanto. Během 2. světové války vedl v letech 1942–1947 velvyslanectví ČSR v Havaně, Kuba a od roku 1947 v Limě, Peru.\n\nNarodil se v rodině pojišťovacího dozorce Františka Kühnla. Po absolvování reálky vystudoval strojní inženýrství na českém VUT v Praze. Na přelomu let 1918-1919 se podílel na organizování prvního československému konzulátu v Barceloně a od února roku 1919 pracoval nejprve jako smluvní a později jako řádný úředník na Ministerstvu zahraničních věcí. Od ledna roku 1920 do srpna roku 1923 byl jako kancelářský rada přidělen k československému konzulátu v Madridu a poté krátce ke generálnímu konzulátu v Paříži. Po návratu do vlasti působil od října 1923 jako kancelářský správce a roku 1926 se stal ředitelem tzv. pomocné kancelářské služby celého Ministerstva zahraničních věcí.\nOd listopadu 1931 sloužil jako aktuárský ředitel u československého vyslanectví v Santiagu de Chile. Odkud roku 1939 přesídlil do New Yorku, kde se zapojil do druhého československého odboje. Nejprve pracoval u tamního generálního konzulátu, kde mj. redigoval španělsky vydávaný \"\"Boletin Checoslovaco\"\" a roku 1942 byl pak vyslán na Kubu, aby vedl jako první „rezidentní“ chargé d’affaires e. p. tamní nově zřízenou československou legaci v Havaně. Vyslanectví se projevovalo čilou propagační prací ve prospěch exilové vlády v Londýně. Za jeho působení bylo mj. několik lokalit na ostrově přejmenováno názvem \"Lidice\", úřad měl i řadu dalších propagačních aktivit a z této doby pochází i používání jména \"Lidice\" jako dívčího jména. V létě roku 1946 byl přeložen do Prahy, ale již v říjnu 1947 byl jako chargé d’affaires pověřen vedením vyslanectví v Peru. V březnu roku 1948 na protest proti vývoji v Československu na úřad rezignoval a brzy odjel do Chile, kde získal i s manželkou politický azyl. Později přesídlili znovu do USA, kde mj. pravidelně přispíval do krajanského tisku.\n\n\n"}
{"id": "590563", "url": "https://cs.wikipedia.org/wiki?curid=590563", "title": "Rakousko-uherský zlatý", "text": "Rakousko-uherský zlatý\n\nRakouský zlatý, od roku 1867 rakousko-uherský zlatý nebo též zlatka, florin či gulden byla mince používaná v letech 1754 až 1892 na území habsburské monarchie včetně českých zemí a později rakouského císařství a Rakousko-Uherska. Německý název Gulden se používal na rakouských bankovkách, a na mincích byl vyražen nápis Florin. Maďarský název forint se používal jak na mincích, tak na bankovkách.\n\nSe zavedením konvenčního tolaru roku 1754, byl florin definován jako půl konvenčního tolaru a tudíž ekvivalent 1/20 stříbrné kolínské marky, tzn. ~11,69 g ryzosti 10/12 t.j. 0.833, a dělil se na 60 krejcarů (na poměr upomíná text lidové písně \"Já do lesa nepojedu\" – „sekera je za dva zlatý a topůrko za tolar“). Florin se stal standardní měnovou jednotkou rakouského císařství a v oběhu byl až do roku 1892.\n\nPři přepočtu na ceny stříbra v roce 2017 by hodnota florinu (jedné zlatky) byla cca 150 Kč.\n\nPro představu okolo roku 1850 byl roční plat vyššího úředníka 500–700 zlatých, učitele 130 a roční mzda dělníka 100–200 zlatých.\n\nRoku 1857 byl mezi Německem a Rakousko-Uherskem vytvořen celní spolek a váhovým etalonem pro mincovní řád byla namísto kolínské marky stanovena celní libra odpovídající 500 gramům. Byl definován tzv. spolkový tolar (\"Vereinsthaler\") ryzosti 900/1000 s obsahem 16⅔ gramu čistého stříbra odpovídající ražbě 30 tolarů z jedné libry stříbra. Tato hmotnost představovala o něco méně, než 1,5násobek obsahu stříbra v původním florinu. Poté Rakousko-Uhersko přijalo nový standard a florin obsahoval přesně 2/3 množství stříbra ve spolkovém tolaru tedy ražbě 45 florinům z jedné libry stříbra. To vyvolalo devalvaci mince o 4,97 %. Hmotnost byla 12,345 g o ryzosti 900/1000, tedy 11,11 g stříbra. Průměr byl 29 mm.\n\nRakousko-Uhersko ve stejné době přistoupilo k decimalizaci své měny a vytvořilo nový systém o 100 krejcarech = 1 florin a 1½ florinu = 1 spolkový tolar.\n\nKdyž Rakousko roku 1866 obsadilo Prusko, to vystoupilo z Německé celní unie a roku 1867 se přidružilo k Latinské měnové unii. Z toho důvodu byly emitovány zlaté mince s hodnotou 8 a 4 floriny, jež odpovídaly mincím 20 a 10 lir/franků.\n\nRakousko ale nezavršilo vstup do Unie, plánovaný na rok 1870.\n\nRakousko-uherský florin byl roku 1892 nahrazen korunou v poměru 1 florin = 2 koruny.\n\nV Království lombardsko-benátském byly floriny raženy v Miláně v letech 1858 až 1859 císařem Františkem Josefem I. V Benátkách byly raženy floriny Františkem I. v letech 1822 až 1827, a císařem Františkem Josefem I. od roku 1857 do 1865. \n\n"}
{"id": "590568", "url": "https://cs.wikipedia.org/wiki?curid=590568", "title": "Owen Wilson", "text": "Owen Wilson\n\nOwen Cunningham Wilson (* 18. listopadu 1968, Dallas, Texas, USA) je americký herec, komik a scenárista.\n\nNarodil se v Dallasu fotografce Lauře Cunningham Wilson a Robertu Andrewovi Wilsonovi, pracovníku v reklamě a operátorovi ve veřejné televizní stanici. Má staršího bratra Andrewa a mladšího Lukea, kteří se oba rovněž zabývají filmařstvím. Jeho rodina pochází původně z Massachusetts, jedná se o irské Američany a římské katolíky.\n\nZe základní školy byl v desátém ročníku vyloučen, protože ukradl učitelskou učebnici kvůli pomoci při domácí úloze. Jeho střední školou je New Mexico Military Institute v Roswellu v Novém Mexiku.\n\nJeho první filmovou rolí byl \"Dignan\" ve snímku Wese Andersona \"Grázlové\". Pak s Andersonem pracoval na dalších filmech - \"Jak jsem balil učitelku\" a \"Taková zvláštní rodinka\". Poslední film byl kriticky i komerčně úspěšný. Wilson za něj byl nominován na Oscara v kategorii Nejlepší původní scénář.\n\nZačal rychle získávat role ve vysokorozpočtových filmech jako \"Cable Guy\", režírovaný Benem Stillerem. Po malých rolích v akčních filmech jako \"Anakonda\", \"Armageddon\" a \"Zámek hrůzy\", se objevil ve dvou dramatických rolích - ve vedlejší roli v \"Půlnoc nikdy nekončí\" a hlavní roli sériového vraha ve snímku \"The Minus Man\".\n\nV roce 2000 prorazil rolí ve filmu \"Tenkrát na východě\", kde se objevil po boku akční hvězdy Jackieho Chana. Film utržil po celém světě více než 100 milionů dolarů. Úspěch pokračoval rolí vedle Bena Stillera a Willa Ferrella ve filmu \"Zoolander\". V \"Tenkrát na východě\" si Wilsona všiml Gene Hackman a doporučil ho jako svého partnera do filmu \"Za nepřátelskou linií\".\n\nV roce 2002 hrál spolu s Eddiem Murphym ve filmu \"Jsem agent\", remakeu televizního seriálu, jenž komerčně propadl. O rok později se na plátně znovu setkal s Jackiem Chanem díky snímku \"Rytíři ze Šanghaje\". Ve stejném roce hrál v dalším remakeu televizního seriálu - \"Starsky & Hutch\". Kvůli zaneprázdněnosti jako herec, nemohl spolupracovat s Wesem Andersonem na scénáři snímku \"Život pod vodou\", ale přijal v něm roli možného syna Billa Murrayho Neda Plimptona. Tato role byla napsaná přímo pro Wilsona.\n\nV roce 2005 se objevil spolu s Vincem Vaughnem v kasovním trháku \"Nesvatbovi\". V témže roce ztvárnil postavu Neila Kinga ve filmu režírovaném bratry Lukem a Andrewem \"Příběh Wendella Bakera\". V dalším roce dal hlas postavě Bleska McQueena v animovaném filmu společností Disney a Pixar \"Auta\", spolu s Kate Hudson účinkoval v \"My dva a křen\" a se Stillerem hrál v komedii \"Noc v muzeu\".\n\nV dalším filmu Wese Andersona \"Darjeeling s ručením omezeným\" se objevil v roce 2007. Následovaly filmy \"Tvrďák Taylor\" a \"Marley a já\", filmová adaptace memoáru Johna Grogana, v níž spolupracoval s Jennifer Aniston. V roce 2011 ztvárnil hlavní roli Gila Pendera ve filmu Woodyho Allena \"Půlnoc v Paříži\", za který byl nominován na Zlatý glóbus.\n\nMédia ho vedle Vince Vaughna, jeho bratra Lukea Wilsona, Jacka Blacka, Bena Stillera a Willa Ferrella zařadila do skupiny herců Frat Pack, s nimiž se často objevuje ve filmech.\n\nV roce 2007 byl Wilson převezen do nemocnice, média mluvila o sebevraždě. Jeho právník později prohlásil, že se herec léčí kvůli depresi. Následně se Wilson vzdal role ve filmu svého častého filmového partnera Bena Stillera \"Tropická bouře\" a byl nahrazen Matthewem McConaugheyem. Na veřejnosti se Wilson objevil znovu až v říjnu 2007 v Los Angeles na premiéře snímku \"Darjeeling s ručením omezeným\". Wilson se od té doby o incidentu veřejně nevyjádřil. Hrál také v dosti oblíbeném filmu Marley a já.\n\n"}
{"id": "590572", "url": "https://cs.wikipedia.org/wiki?curid=590572", "title": "Hodaja", "text": "Hodaja\n\nHodaja ( הוֹדִיָּה, v oficiálním přepisu do angličtiny Hodiyya, přepisováno též Hodaya) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 48 metrů v pobřežní nížině, v regionu Šefela.\n\nObec se nachází 7 kilometrů od břehu Středozemního moře, cca 45 kilometrů jihojihozápadně od centra Tel Avivu, cca 57 kilometrů jihozápadně od historického jádra Jeruzalému a 7 kilometrů severovýchodně od města Aškelon. Hodaju obývají Židé, přičemž osídlení v tomto regionu je etnicky převážně židovské.\n\nHodaja je na dopravní síť napojena pomocí lokální silnice číslo 3500, jež severně od vesnice ústí do dálnice číslo 3.\n\nHodaja byla založena v roce 1949. Zakladateli mošavu byli Židé z Indie (odtud název vesnice - „Hodu“ znamená hebrejsky \"Indie\"). První osadníci se zde ale neudrželi a byli nahrazeni židovskými imigranty z Íránu, Jemenu a Iráku. Zpočátku se obec potýkala s ekonomickými těžkostmi, chybělo silniční spojení a elektřina.\n\nMístní ekonomika je stále založena na zemědělství, ale zabývá se jím již jen menšina obyvatel (pěstování květin, ovoce, chov drůbeže a dobytka)). V obci funguje zdravotní středisko, obchod, klub mládeže, mateřská škola, synagoga a sportovní areály.\n\nPodle údajů z roku 2014 tvořili naprostou většinu obyvatel v Hodaji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 497 lidí. Během roku 2014 populace stoupla o 1,2 %.\n\n\n"}
{"id": "590573", "url": "https://cs.wikipedia.org/wiki?curid=590573", "title": "Kütahya", "text": "Kütahya\n\nKütahya je město v Turecku, hlavní město stejnojmenné provincie v Egejském regionu. V roce 2009 zde žilo 212 444 obyvatel. Ve městě sídlí Kütahya Dumlupınar Üniversitesi založená v roce 1992 (patří tak mezi nejmladší vysoké školy v zemi). V současnosti na univerzitě studuje více než 25 000 studentů.\n\n"}
{"id": "590578", "url": "https://cs.wikipedia.org/wiki?curid=590578", "title": "Nir Jisra'el", "text": "Nir Jisra'el\n\nNir Jisra'el ( נִיר יִשְׂרָאֵל, doslova „\"Jisra'elova louka\"“, v oficiálním přepisu do angličtiny Nir Yisra'el) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 41 metrů v pobřežní nížině, v regionu Šefela. Podél západní strany obce protéká vádí Nachal Evta.\n\nObec se nachází 7 kilometrů od břehu Středozemního moře, cca 44 kilometrů jihojihozápadně od centra Tel Avivu, cca 57 kilometrů jihozápadně od historického jádra Jeruzalému a 7 kilometrů severovýchodně od města Aškelon. Nir Jisra'el obývají Židé, přičemž osídlení v tomto regionu je etnicky převážně židovské.\n\nNir Jisra'el je na dopravní síť napojen pomocí dálnice číslo 3.\n\nNir Jisra'el byl založen v roce 1949. Konkrétně 23. listopadu 1949. Šlo o jednu z prvních židovských vesnic zřízených v tomto regionu. Zakladateli mošavu byli zejména Židé z Evropy, kteří přežili holokaust. Na vzniku osady se podíleli členové mládežnického hnutí ha-No'ar ha-cijoni.\n\nMělo jít o zemědělskou osadu orientovanou na produkci mléka, chov drůbeže a pěstování citrusů. Místní ekonomika je stále zčásti založena na zemědělství.\n\nMošav je pojmenován podle Jisra'ele Tibera, který věnoval Židovskému národnímu fondu velkou finanční částku. V obci funguje obchod se smíšeným zbožím, sportovní areály a společenské centrum.\n\nPodle údajů z roku 2014 tvořili naprostou většinu obyvatel v Nir Jisra'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 856 lidí. Během roku 2014 populace stoupla o 3,6 %.\n\n\n"}
{"id": "590583", "url": "https://cs.wikipedia.org/wiki?curid=590583", "title": "Ústa Sauronova", "text": "Ústa Sauronova\n\nÚsta Sauronova je fiktivní postava z knihy J. R. R. Tolkiena Pán prstenů, konkrétně z jejího třetího dílu – Návrat krále.\n\nTato osoba byla mluvčím Saurona a pocházela z rasy Černých Númenorejců. O době jeho začátku služby Sauronovi se nenachází ve knize zmínka, ale je pravděpodobné, že zemřel při bitvě u Morannonu.\nPůvod tohoto Sauronova posla je obestřen tajemstvím. Prý pochází z odpadlého plemene Černých Númenorejců. Vstoupil do služeb Mordoru a byl vysoko v Sauronově přízni, tak vysoko, že kromě černokněžnictví, jemuž se naučil, znal i velkou část Sauronovy mysli. Je krutý, mocný a vychytralý. Tato postava se vyskytuje v knize Pán prstenů: Návrat krále a v bonusové verzi k třetímu filmu. Setkává se s gondorskou a rohanskou armádou před Černou bránou. Naplno lze jeho schopnosti a potenciál využít ve hrách Pán prstenů: bitva o Středozem 2 a Pán prstenů bitva o Středozem 2: Vzkříšení černokněžného krále.\n"}
{"id": "590584", "url": "https://cs.wikipedia.org/wiki?curid=590584", "title": "Berechja", "text": "Berechja\n\nBerechja ( בֶּרֶכְיָה, v oficiálním přepisu do angličtiny Berekhya) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 44 metrů v pobřežní nížině, v regionu Šefela. Podél západní strany obce protéká vádí Nachal Evta.\n\nObec se nachází 6 kilometrů od břehu Středozemního moře, cca 46 kilometrů jihojihozápadně od centra Tel Avivu, cca 58 kilometrů jihozápadně od historického jádra Jeruzalému a 5 kilometrů východně od města Aškelon. Berechji obývají Židé, přičemž osídlení v tomto regionu je etnicky převážně židovské.\n\nBerechja je na dopravní síť napojena pomocí lokální silnice číslo 3500, jež jižně od vesnice ústí do dálnice číslo 35.\n\nBerechja byla založena v roce 1950. Zakladateli mošavu byli Židé z Tuniska respektive z ostrova Džerba. V obci funguje zdravotní středisko, obchod a základní náboženská škola.\n\nPodle údajů z roku 2014 tvořili naprostou většinu obyvatel v Berechji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1181 lidí. Během roku 2014 populace klesla o 0,4 %.\n\n\n"}
{"id": "590588", "url": "https://cs.wikipedia.org/wiki?curid=590588", "title": "İzmir (provincie)", "text": "İzmir (provincie)\n\nIzmirská provincie je území v Turecku, do něhož spadá také aglomerace města İzmir, největšího města Egejského regionu. Rozkládá se na ploše 11 973 km a v roce 2009 zde žilo 3 868 308 obyvatel. Velkou část území provincie odvodňuje řeka Malý Menderes.\n\nProvincie Izmir se administrativně člení na 30 distriktů:\n\nDistrikty Balçova, Bayraklı, Bornova, Buca, Çiğli, Gaziemir, Güzelbahçe, Karabağlar, Karşıyaka, Konak a Narlıdere jsou součástí města İzmir.\n"}
{"id": "590589", "url": "https://cs.wikipedia.org/wiki?curid=590589", "title": "Úžina Juana de Fucy", "text": "Úžina Juana de Fucy\n\nÚžina Juana de Fucy (\"angl. Strait of Juan de Fuca, v Kanadě Juan de Fuca Strait\") je velký vodní útvar, který je 153 kilometrů dlouhý a je hlavním spojením pro Strait of Georgia a Pugetův záliv s Tichým oceánem. Je také částí hranice Spojených států s Kanadou.\n\nV roce 1787 byla pojmenovaná obchodníkem s kožešinou C.W. Barkleym po řeckém mořeplavci ve španělských službách Juanu de Fucovi. Barkley byl ve skutečnosti prvním bělochem, který úžinu objevil. Později byla prozkoumána jinými, převážně španělskými, objeviteli.\n\nUSGS definuje úžinu jako průliv. Úžina se rozkládá mezi Pacifikem, ostrovem Vancouver a Olympijským poloostrovem a vytváří další zálivy, například Pugetův záliv. Hranice s Tichým oceánem tvoří vzdušná čára mezi mysem Flattery, Tatooshovým ostrovem a Carmanah Pointem na ostrově Vancouver. Severní hranice spojuje Carmanah Point, ostrovy Discovery, San Juan, Lopez a Fidalgo. Východní hranice leží mezi ostrovy Fidalgo, Whidbey a poloostrovem Quimper. Jižní hranici pak tvoří severní pobřeží Olympijského poloostrova.\n\nProtože je úžina nechráněná před západními větry a vlnami Pacifiku, jsou zde průměrně těžší podmínky než na jiných vodních útvarech. Mnohdy jsou tu podmínky až příliš špatné pro jízdu na menších člunech.\n\nMezinárodní trajekt MV Coho překračuje úžinu mezi Victorií a Port Angeles několikrát denně, stejně jako trajekty společnosti Washington State Ferries, sezonní trajekt Victoria Express a vysokorychlostní trajekt mezi Victorií a Seattlem.\n\nÚžina zůstává předmětem mezinárodních sporů o námořní hranici mezi USA a Kanadou. Týká se ale pouze hranice 320 kilometrů na západ od ústí úžiny do Tichého oceánu. Vlády obou zemí navrhly řešení, Britská Kolumbie je ale odmítla s tím, že podmořský kaňon je přesnou geomorfologickou i fyziogeografickou hranicí.\n"}
{"id": "590591", "url": "https://cs.wikipedia.org/wiki?curid=590591", "title": "Luke Wilson", "text": "Luke Wilson\n\nLuke Cunningham Wilson (* 21. září 1971, Dallas, Texas, USA) je americký herec a režisér.\n\nNarodil se v Dallasu fotografce Lauře Cunningham Wilson a Robertu Andrewovi Wilsonovi, pracovníku v reklamě a operátorovi ve veřejné televizní stanici. Má dva starší bratry – Andrewa a Owena, kteří se oba rovněž zabývají filmařstvím. Jeho rodina pochází původně z Massachusetts, jedná se o irské Američany a římské katolíky.\n\nJeho herecká kariéra začala filmem \"Grázlové\" režiséra Wese Andersona, na jehož scénáři se podílel také Lukeův bratr Owen Wilson. Když se s bratry přestěhoval do Hollywoodu byl obsazen do snímku s Calistou Flockhart \"Lhaní po americku\" a objevil se také v hororu \"Vřískot 2\". Následovaly romantické filmy \"Best Men\" s Drew Barrymore, \"Co se doma usmaží\" a \"Jak jsem balil učitelku\", který opět režíroval Anderson a spoluautorem scénáře byl Lukeův bratr Owen.\n\nRole vedle Reese Witherspoon ve snímku \"Pravá blondýnka\" v roce 2001 jej vynesla mezi hlavní hollywoodská jména. Následovaly snímky \"Mládí v trapu\" a \"Taková zvláštní rodinka\". Získal také roli v televizním seriálu \"Zlatá sedmdesátá\", kde se několikrát opakovaně objevil mezi lety 2002 a 2005.\n\nV roce 2005 napsal scénář a spolu se svým bratrem Andrewem režíroval snímek \"Příběh Wendella Bakera\", v němž také ztvárnil hlavní roli. O rok později ztvárnil ve snímku \"Absurdistán\" postavu průměrného vojáka Joea Bauerse, jenž byl vybrán pro kryogenický projekt, který se probudí po několika stech letech v době, kdy je svět daleko méně inteligentnější, což dělá z Joe jednoho z nejchytřejších lidí.\n\nV dalších letech následovaly také vážnější role, např. v hororu \"Motel smrti\", kde hrál spolu s Kate Beckinsale, nebo \"Zázraky se nedějí\".\n\nMédia ho vedle Vince Vaughna, Owena Wilsona, Jacka Blacka, Bena Stillera a Willa Ferrella zařadila do skupiny herců Frat Pack, s nimiž se často objevuje ve filmech.\n\n"}
{"id": "590597", "url": "https://cs.wikipedia.org/wiki?curid=590597", "title": "Fugas", "text": "Fugas\n\nFugas je druh obvykle improvizované nebo provizorní ženijní munice. Určením a použitím se řadí mezi ženijní miny. Zpravidla jsou vyráběny v polních podmínkách vojenskými jednotkami z právě dostupných materiálů – dělostřeleckých granátů, leteckých pum, různých min a ženijního střeliva. Existují i fugasy vyráběné průmyslově. Fugas může být výbušný nebo zápalný. \n\nV současnosti pojem výbušný \"fugas\" obvykle splývá s pojmem \"improvizované výbušné zařízení\", s tím rozdílem, že fugas je vyráběn regulérními vojenskými jednotkami, ale improvizované výbušné zařízení obvykle nepravidelnými jednotkami hnutí odporu nebo teroristy. \n\nZápalné fugasy jsou obvykle tvořeny nádobou s hořlavinou a menší náloží výbušnin určenou na rozhození a zapálení hořlaviny. \nPřed druhou světovou válkou byly v SSSR na posílení obrany stálých a polních opevnění používány i průmyslově vyráběné „ohňometné“ či „plamenometné“ zápalné fugasy, které byly tvořeny nádobou s hořlavinou, směrovým vývodem a pyrotechnickou výmetnou náplní iniciovanou minovou rozbuškou nebo řízené dálkově elektrickou jiskrou. Šlo vlastně o jednoduchý plamenomet na jedno použití. \n\nPo druhé světové válce se používaly napalmové miny, které je možno také zařadit k průmyslově vyráběným zápalným fugasům.\n\nČSLA měla ve výzbroji ženijních a chemických jednotek statický plamenomet FOG-2 s dostřelem cca 100–150 m o objemu 25 l. Šlo původně o sovětské druhoválečné těžké statické plamenomety (фугасные огнеметы – FOG-1 a FOG-2), které se však používaly ještě dlouho po válce. Náplň byla volitelná dle použití, pro válečné se počítalo s napalmovou nebo pyrogelovou směsí, takticky pak pro umístění na komunikacích a k ochraně objektů. \nPro výcvik se jako náplň používala obvykle jen nafta zahuštěná kaučukem, ale v praxi se do něj lilo vše, co bylo tekuté a hořelo. \nByly k dispozici dvě verze – se zahnutou výmetnicí/sifonem (plamenomet) a rovnou (pro simulaci jaderného výbuchu při výcviku). \nVýmetnou (již modernizovanou) náplň tvořilo pouzdro se čtyřmi dutými válečky z nitrocelulosového materiálu (raketové palivo) cca 400 g, žárová slož termátového typu (cca 100 g) s obsahem hořčíku a elektrický palník. Vkládala se do příslušného otvoru v tlakové nádobě a uzavírala šroubovacím uzávěrem s malým otvorem pro vývod elektrického palníku.\nHlaveň byla uzavírána hliníkovým těsněním (cca 2mm plech), které umožnilo po odpálení výmetné slože dosáhnout vhodného tlaku v nádobě – po jeho překročení došlo k protržení těsnění a výstřiku silně předehřáté náplně.\nÚčinek na nekrytou živou sílu nebo lehká vozidla byl enormní, ale plamenomet si dokázal poradit i s lehčími typy tanků. Použití však vyžadovalo jisté zkušenosti a praxi, takže po zavedení mobilního TPO-50 (Тяжелый пехотный огнемет) jej používaly jen jednotky chemického vojska a ženisté právě v roli fugasu pro ženijní zátarasy (na což byl vhodnější). Po zrušení plamenometných jednotek zůstal ve výzbroji ČSLA jen FOG-2.\n"}
{"id": "590598", "url": "https://cs.wikipedia.org/wiki?curid=590598", "title": "Andrew Wilson", "text": "Andrew Wilson\n\nAndrew Cunningham Wilson (* 22. srpna 1964, Dallas, Texas, USA) je americký herec a režisér, bratr herců Owena a Lukea Wilsonových.\n\n"}
{"id": "590604", "url": "https://cs.wikipedia.org/wiki?curid=590604", "title": "Střetnutí u La Ferté sous Jouarre", "text": "Střetnutí u La Ferté sous Jouarre\n\nStřetnutí u La Ferté sous Jouarre byl ozbrojený střet 2. čs. pěšího pluku vřazeného do svazku 239 divize francouzské armády s německou armádou během bitvy o Francii. Čechoslováci se 13. června bránili německým jednotkám ve svěřeném úseku u přechodu přes řeku Marnu. Ustoupili až po 22. hodině, kdy obdrželi rozkaz se zrychleným pochodem přesunout ke břehům Seiny. Ústup byl proveden spořádaně.\n\n"}
{"id": "590608", "url": "https://cs.wikipedia.org/wiki?curid=590608", "title": "ARLZ", "text": "ARLZ\n\nPlán ARLZ je německé provedení taktiky spálené země, které bylo aplikováno od června roku 1944. \n\nTaktiku spálené země užívala německá vojska již dříve, a to zejména při ústupu ze Sovětského svazu od roku 1943. Ovšem až dne 1. června 1944 byl německým Hospodářským štábem Východ (\"Wirtschaftsstab Ost\") vypracován konkrétní plán „ARLZ“, který byl přijat 6. září 1944. Počáteční písmena ARLZ znamenala:\n\n\nNa provádění tohoto plánu se podílela nejen armáda, ale i civilní složky. Součástí plánu byla i evakuace německého obyvatelstva z oblastí, které byly ohroženy průnikem vojsk protivníka, či hromadná likvidace vězňů koncentračních táborů nebo jejich odvlečením do týlu (pochody smrti).\n\nNa území Protektorátu Čechy a Morava byl plán ARZL vyhlášen 14. prosince 1944. Území Protektorátu bylo připravováno na obranné boje, prováděla se výstavba opevnění a zákopů, bylo odváženo zařízení, připravovala se destrukce továren a dopravní infrastruktury, docházelo k popravám významných vězňů, došlo i k evakuaci části německého obyvatelstva. Vzhledem k vypuknutí květnového povstání se tento plán nepodařilo Němcům na území Protektorátu plně uskutečnit.\n"}
{"id": "590610", "url": "https://cs.wikipedia.org/wiki?curid=590610", "title": "Frat Pack", "text": "Frat Pack\n\nFrat Pack je přezdívka daná skupině hollywoodských herců, kteří spolu od konce 90. let 20. století často účinkují v komerčně úspěšných komediích. Do skupiny jsou obvykle zahrnováni: Ben Stiller, Jack Black, Will Ferrell, Vince Vaughn, Owen Wilson, Luke Wilson a Steve Carell.\n\nTermín byl poprvé použit v červnu 2004 v \"USA Today\" a brzy ho začala používat i jiná média. Termín je narážkou na Rat Pack.\n\nAčkoli se nikdy členové Frat Pack neobjevili v jednom filmu všichni dohromady, přiblížili se tomu snímkem \"\", kde hráli všichni kromě Owena Wilsona (většinou v malých rolích a jako cameo). Kromě Owena Wilsona také všichni uváděli pořad \"Saturday Night Live\". Všichni také předávali Oscary.\n"}
{"id": "590614", "url": "https://cs.wikipedia.org/wiki?curid=590614", "title": "Alternativní splicing", "text": "Alternativní splicing\n\nAlternativní splicing (též alternativní sestřih) je jev, při němž díky různým variantám splicingu z jednoho genu vzniká více bílkovinných produktů. Po přepisu DNA v jádře prochází tzv. primární transkript RNA úpravami, v jejichž rámci se dlouhé nekódující úseky (introny) vystřihují a ostatní sekvence (tzv. exony) je možné spojit různými způsoby. Z výsledných několika RNA vytvořených od jednoho genu tak mohou být syntetizovány různé izoformy daného proteinu. To je právě způsob existence alternativního splicingu.\nBylo vypozorováno vícero mechanismů, jak může dojít k alternativnímu sestřihu. Relativně vzácně se to dělá tak, že se v jednom produktu ponechá intron, zatímco z druhého se normálně vystřihne. Častěji se intron sice vystřihává, ale existují dvě nukleotidové pozice, kde se střih (restrikce) provede: a to buď na 3' nebo 5' straně intronu. Případně je možné v jednom produktu ponechat exon, který je z druhého produktu vystřihnut. Někdy se ani nemusí přímo účastnit spliceozom a stačí, když transkripce začne na trochu jiném místě (na jiném promotoru). Trochu jinou metodou na opačném konci RNA je alternativní polyadenylace.\n\nAlternativní splicing je minimálně u vyšších mnohobuněčných eukaryot velmi hojným až běžným jevem. Studie se však nemohou shodnout, jaký podíl genů podstupuje alternativní splicing. Hovoří se o 40, 60 ale i o 80 procentech všech lidských genů. Jedna studie uvádí 2,5–5,4 variant RNA na každý lidský gen. Rekordmanem však je v tomto ohledu jeden gen (Dscam) octomilek, který má 38 016 sestřihových variant. Běžně se jako příklad alternativního splicingu u člověka uvádí geny pro imunoglobuliny a pro T-buněčné receptory, v nichž je vytvářena rozmanitost protilátek (mimo jiné) právě tímto způsobem, tedy různým skládáním exonů.\n\nJedna studie z roku 2003 začíná konstatováním, že „antropocentrismus motivuje lidstvo, aby hledal vysvětlení pro svou relativní komplexitu“. Naráží tím na to, že člověk má přibližně stejně genů jako ostatní živočichové. Řešení by mohlo spočívat ve skutečnosti, že u genů se zvyšuje rozmanitost právě alternativním splicingem. Alternativní splicing může dokonce i urychlovat speciaci: když vznikne náhodnou mutací nový exon, byl by pro gen přítěží a byla by proti němu silná selekce. Alternativní splicing však může zachovat obě varianty, jednu bez exonu a jednu s ním, a v průběhu evoluce ještě tento nový exon poupravit, aby mohl sloužit třeba novému účelu.\n\n"}
{"id": "590619", "url": "https://cs.wikipedia.org/wiki?curid=590619", "title": "Třída Friesland", "text": "Třída Friesland\n\nTřída Friesland byla třída torpédoborců nizozemského královského námořnictva. Byla to vylepšená varianta torpédoborců třídy \"Holland\". Celkem bylo postaveno osm jednotek této třídy. Nizozemsko je provozovalo v letech 1956–1982. Ve službě je nahradily fregaty třídy \"Kortenaer\". Všechny, mimo \"Friesland\", v letech 1980–1982 odkoupilo Peru, které je vyřadilo do roku 1992.\n\nCelkem bylo postaveno osm jednotek této třídy. Původně byly objednány v rámci třídy \"Holland\", dokončeny ale byly podle modifikovaných plánů. Do stavby se zapojily loděnice Nederlandse Dok- en Scheepsbouw Mij v Amsterdamu, Rotterdamse Droogdok Mij v Rotterdamu, De Schelde ve Vlissingenu a Wilton-Fijenoord ve Schiedamu. Do služby byly zařazeny v letech 1956–1958.\n\nJednotky třídy \"Holland\":\nOproti třídě \"Holland\" měly větší výtlak, silnější pohonný systém a zesílenou protiletadlovou výzbroj. Nesly radary LW-02, DA-01, ZW-01 a M45 a sonary typů 170B a 162. Hlavní výzbroj tvořily čtyři 120mm kanóny umístěné ve dvouhlavňových věžích, jedné na přídi a druhé na zádi. Doplňovalo je šest 40mm kanónů. Protiponorkovou výzbroj tvořily dva čtyřhlavňové 375mm protiponorkové raketomety Bofors a dva spouštěče hlubinných pum. Pohonný systém tvořily čtyři kotle Babcock & Wilcox a dvě turbíny Werkspoor o výkonu 60 000 hp, pohánějící dva lodní šrouby. Nejvyšší rychlost dosahovala 36 uzlů. Dosah byl 4000 námořních mil při rychlosti 18 uzlů.\n"}
{"id": "590621", "url": "https://cs.wikipedia.org/wiki?curid=590621", "title": "Jindřich Kotrla", "text": "Jindřich Kotrla\n\nJindřich Kotrla (* 7. března 1975 v Mostě) je bývalý český hokejový útočník a trenér.\n\nS hokejem začínal ve třech letech v Mostě, ale mládežnické kategorie odehrál v Litvínově, v seniorském týmu odehrál celkem 11 sezon. V sezoně 1997/1998 po deseti odehraných zápasech přestoupil na hostování do Karlových Varů, zůstal do konce sezony. Na novou sezonu se vrátil zpět do Litvínova. V sezoně 2003/2004 odehrál pouhých devět zápasů z důvodů přetržení břišního svalu. Před sezonou 2004/2005 přestoupil do Sparty a podepsal víceletou smlouvu, v klubu nevydržel ani jednu sezonu a po 23 odehraných zápasech se vrátil zpět do Litvínova. Do nadcházející sezony přestoupil do Českých Budějovic, za které odehrál šest sezon a s týmem si zahrál v Lize mistrů. Před novou sezonu 2010/2011 přestoupil do týmu HC Vagnerplast Kladno, v Kladnu strávil pouze rok. Koncem září se domluvil s klubem hrající v nižší lize BK Mladá Boleslav na měsíčním hostování. Těsně před novým rokem uzavřel s klubem HC Energie Karlovy Vary smlouvu na střídavé starty, v klubu působil jako náhradní hráč vůči marodce před play-out. Během toho působil v týmu HC Most. V Mostě nakonec zůstal i v následující sezóně 2012/13, na konci ledna 2013 však zamířil na hostování do konce sezóny klubu IHC Písek.\n\n"}
{"id": "590624", "url": "https://cs.wikipedia.org/wiki?curid=590624", "title": "Tapa Čermojev", "text": "Tapa Čermojev\n\nAbdul \"Tapa\" Midžit Bej Orca Čermojev (čečensky \"Тапа Абдул Миджит Бей Орца Цармойев\", 19. října 1882, Groznyj, Ruské impérium – 28. srpna 1937, Lausanne, Švýcarsko) byl první a poslední ministerský předseda Horské republiky v severním Kavkazu. Úřadoval od 11. května 1918 do doby, než republiku dobyli bolševici.\n\nTapa Čermojev se narodil jako nejstarší syn v rodině generála Orcy Čermojeva. Studoval na Vladikavkazské střední škole a Nikolajevské akademii v Petrohradu. Promoval v roce 1901 a vstoupil do ruské armády.\n\nV roce 1906 si Tapa Čermojev vzal perskou princeznu Havu Hannum Himbrahimbekovou. V roce 1908 po smrti svého otce armádu opustil. V té době se začal angažovat v ekonomické a průmyslové činnosti. Jeho rodina vlastnila důležité ropné rafinerie v Grozném. Tapa se brzy stal jedním z nejaktivnějších a nejenergičtějších průkopníků kavkazského ropného průmyslu.\n\nPrvní světová válka přerušila Tapovy ekonomické aktivity. Připojil se ke slavné kavkazské tuzemské divizi, kde se vypracoval na kapitána. Získal si pověst brilantního vojenského vůdce a nebojácného vojáka.\n\nPo říjnové revoluci se Tapa vrátil do Čečenska, aby zastavil tamní vzestup bolševizmu.\n\nTapa věřil, že vzájemná spolupráce Kavkazských horalů může sestavit stabilní stát. Na jeho popud tak vznikla 11. května 1918 tzv. Horská republika Severního Kavkazu. Tapa se stal jejím vůdcem (ministerským předsedou) a zároveň ministrem zahraničí.\n\nV roce 1919 odjel Tapa účastnil se Versailleského kongresu. Předmětem delegace bylo zabezpečit nezávislost Horské republiky. Tu uznalo Německo, Gruzínská demokratická republika a několik dalších.\n\nNeuznávali ji však bílý generál Děnikin a bolševici, kteří v červnu 1920 republiku dobyli. Vládním představitelům nezbývalo než emigrovat. Tapa odešel do Švýcarska, kde roku 1937 zemřel.\n\n"}
{"id": "590626", "url": "https://cs.wikipedia.org/wiki?curid=590626", "title": "The Exies", "text": "The Exies\n\nThe Exies je americká rocková skupina z Los Angeles v Kalifornii, založena roku 1997. Jejich jméno \"The Exies\" je zkrácenou formou původního názvu \"The Existentalists\". Jejich prvních úspěšnější desek, \"Inertia\" (2003) a \"Head For The Door\" (2004), se prodalo přes 400 000 kopií.\n\nThe Exies byli založeni v roce 1997 když zpěvák a kytarista Scott Stevens, basák Fredy Herrera a bubeník Thom Sullivan chtěli vytvořit novou kapelu. Stevensův přítel Chris Skane hrál na kytaru v blízkém spojení s Exies ale neodpovídal jejich prioritám. Skane by poté nahrazen kytaristou Davidem Walshem.\n\n"}
{"id": "590627", "url": "https://cs.wikipedia.org/wiki?curid=590627", "title": "Maš'en", "text": "Maš'en\n\nMaš'en ( מַשְׁעֵן, v oficiálním přepisu do angličtiny Mash'en) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 49 metrů v pobřežní nížině, v regionu Šefela.\n\nObec se nachází 6 kilometrů od břehu Středozemního moře, cca 47 kilometrů jihojihozápadně od centra Tel Avivu, cca 58 kilometrů jihozápadně od historického jádra Jeruzalému a 5 kilometrů východně od města Aškelon. Maš'en obývají Židé, přičemž osídlení v tomto regionu je etnicky převážně židovské.\n\nMaš'en je na dopravní síť napojen pomocí dálnice číslo 35.\n\nMaš'en byl založen v roce 1950. Zakladateli mošavu byli Židé z Jemenu. V obci funguje základní škola, zdravotní středisko, obchod a sportovní areály.\n\nVesnice je pojmenována podle biblického citátu z Knihy Izajáš 3,1: „\"Hle, Pán, Hospodin zástupů, již odnímá Jeruzalému a Judsku oporu i podpěru, všechnu oporu chleba i všechnu oporu vody\"“\n\nPodle údajů z roku 2014 tvořili naprostou většinu obyvatel v Maš'en Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1001 lidí. Během roku 2014 populace stoupla o 0,7 %.\n\n\n"}
{"id": "590631", "url": "https://cs.wikipedia.org/wiki?curid=590631", "title": "Sdružení LEX", "text": "Sdružení LEX\n\nLEX občanské sdružení je spolek vystupující také pod názvem Sdružení legálních držitelů střelných zbraní LEX (či GUNLEX), který byl založen v roce 1998 Antonínem Baudyšem a který si klade za cíl hájit práva legálních vlastníků zbraní. Dle principů tohoto sdružení má každý bezúhonný dospělý občan, za splnění určitých podmínek, právo vlastnit zbraň.\n\nSdružení LEX poskytuje právní rady a zastoupení členů ve věcech, které se dotýkají oblasti zbraní. Podle LEXU by měl systém zaručit, aby zbrojní průkaz dostal pouze ten občan, který je morálně na výši a bude mít dostatečné praktické zkušenosti. Tím by se mělo zamezit zneužití zbraní a snížit počet nehod se zbraní. Sdružení LEX se snaží poskytovat veškeré dostupné informace o komerčních záležitostech v této oblasti. Sdružení LEX také založilo a zaštiťuje střeleckou soutěž Lidová obranná střelba.\n\n"}
{"id": "590633", "url": "https://cs.wikipedia.org/wiki?curid=590633", "title": "Retreatismus", "text": "Retreatismus\n\nRetreatismus je pojem, který do sociologie zavedl Robert K. Merton, v rámci své teorie adaptace, kterou rozvinul v knize \"Social Theory and Social Structure\". Retreatismus je pro Mertona jednou z forem adaptace na sociální podmínky, kterou mohou volit jednotlivci i skupiny.\n\n\nMerton svou koncepci, ač se jeví jako univerzální, odvodil především z poměrů v industriální kapitalistické společnosti. Za její klíčový cíl považoval úspěch a potřeboval tudíž kategorii, která by obsáhla jedince a skupiny, kteří na hodnotu úspěchu rezignují - sám do ní zařazoval psychotiky, autisty, tuláky, alkoholiky či narkomany. Vyjmut z kapitalistického společenského kontextu se však retreatismus - pokud mimo tento kontext existuje - může vyjevovat jinak než formami sociální deviace, s nimiž Merton retreatismus de facto spojil. Možné též je, že i uvnitř kapitalismu, například u ekonomicky zabezpečených vrstev, existují méně nápadné formy retreatismu (například spojené s nadměrnou konzumací mediálních obsahů).\n\nReakce společnosti na jedince a společenství, kteří volí retreatismus, je ambivalentní. Na jedné straně jsou obviňováni ze sociálního parazitismu a stigmatizováni. Snaha přidělit těmto skupinám jistou ochranu někdy vede k jejich medikalizaci, tedy prohlášení jejich postoje za chorobu. Ovšem psychoanalytik Abram Kardiner upozorňoval, že právě reatreatisté bývají zároveň pravidelně adorováni a obdivováni ve fantaziích a umělecké tvorbě (například erotické fantazie o sexuální svobodě v retreatistických komunitách či postava tuláka v romantismu).\n\n"}
{"id": "590644", "url": "https://cs.wikipedia.org/wiki?curid=590644", "title": "Okres Zell am See", "text": "Okres Zell am See\n\nPolitický okres Zell am See \"(jenž je územně identicky s regionem Pinzgau)\", je jeden z pěti okresů rakouské spolkové země Salcburska. Název Pinzgau je odvozený podle dříve, ještě neregulovaného toku Salzachu, od stínů (). Na západě okres sousedí s rakouskou spolkovou zemí Tyrolskem, na severu s německou spolkovou zemí Svobodný státem Bavorsko a na jihu od západu na východ jsou Jižní Tyroly (Itálie), východní Tyroly a Korutany.\n\nV dokumentech z roku 923 jsou uvedena hrabství horní, střední a dolní Pinzgau. Z počátku byla Pinzgau součástí Bavorska, od roku 1329 do roku 1803 patřilo pod arcibiskupství salcburské. Po roce 1810 po krátkou dobu byla oblast pod správou bavorskou, od roku 1816 spolu se Salcburkem pod Horními Rakousy. V roce 1848 vznikla zvláštní „Korunní země Salcbursko\", následovalo zemské uspořádání s novou správou a zavedeno „obecní zřízení“. Okresní hejtmanství v letech 1850 až 1854 bylo umístěno v Saalfelden am Steinernen Meer a potom bylo opět přemístěno do Zell am See.\n\nKrajina Pinzgau zahrnuje spádový obvod horního Salzachu (od Gerlospass až po údolí Gasteiner Ache) a horní Saalach (od Saalbach-Hinterglemmu až po německou hranici u Steinpassu). Povodí Saalachu protéká až po opuštění Glemmtalu to ve směru severo-jižním, k hornímu Salzachtalu do široké pánve u okresního hlavního města Zell am See na jihu a města Saalfelden ležícího na severu. U Maishofenu, mezi oběma obcemi je rozvodí mezi Saalachem (757 metrů nad mořem) a jen tři a půl kilometrů vzdáleného na jih Salzachu, odvodňujícího Zellské jezero (750 m), je menší výškový rozdíl než 10 metrů.\n\nProtože Pinzgau, severně od německého Lofer v alpském hlavním hřebenu Hohe Tauern v oblasti Venedigergruppe a Granatspitzgruppe sousedící s Itálii, všechny cesty vedou z nebo do oblasti rakouských Tyrol.\n\nV letech 1873 až 1875 byla v této oblasti otevřena Salcbursko-tyrolská dráha. Obchodní styk mezi Německem a Itálii ovlivnil v této obtížně dostupné oblasti přes Vysoké Taury vybudování Grossglocknerské vysokohorské silnice v roce 1935. Další důležité severojižní spojení bylo vyřešeno v roce 1967 zahájenou stavbou „Felbertauerntunnelu“.\n\nOkres Zell am See se dělí na 28 obcí, z toho jsou 3 města a 4 městyse. (V závorkách je uveden počet obyvatel k 1. lednu 2010)\n\nPinzgau jako část „Innergebirge“, měl samostatnou lidovou kulturu, dialekt zvaný \"Pinzgauerisch\", odvozený a smíšený s bavorskými a salcburskými prvky, podobným nářečím s tyrolskými vlivy.\n\n\"Léčba pingauerská\", soubor znalostí léčivými prostředky a praktická aplikace v Pinzgau (zaznamenáno 106 léků). Roku 2010 je zapsáno jako nehmotné světové dědictví v seznamu UNESCO a v seznamu památek Rakouska,stejně jako \"důlní vozík na kámen\" a bojové rituály a jeden nejstarší druh sportu v alpské oblasti.\n\n"}
{"id": "590652", "url": "https://cs.wikipedia.org/wiki?curid=590652", "title": "Nezbedný bakalář", "text": "Nezbedný bakalář\n\nNezbedný bakalář může být:\n\n"}
{"id": "590657", "url": "https://cs.wikipedia.org/wiki?curid=590657", "title": "Ťiang Čching", "text": "Ťiang Čching\n\nŤiang Čching (, pinyin: \"Jiāng Qīng\"; 19. března 1914, Ču Čcheng, provincie Šan-tung – 14. května 1991, Peking, Čína) byla čtvrtou manželkou čínského komunistického vůdce Mao Ce-tunga a jednou z hlavních iniciátorek kulturní revoluce v Číně.\n\nŤiang Čching se narodila pod jménem \"Luan Šu-meng\" do rodiny chudého obchodníka a koláře žijícího v Ču Čchengu. Po rozvodu rodičů se s matkou a starší sestrou odstěhovala k dědečkovi, který byl školním úředníkem v Ťi-nanu. Od té chvíle přijala nové jméno \"Li Čching-jin\" – \"Azurový obláček Li\". V Ťi-nanu chodila šest let do základní školy a pak odešla ke kočovné herecké společnosti, ale po čase se vrátila domů a tvrdila, že byla kočovnými herci unesena. Svého snu, stát se slavnou herečkou, se nevzdala ani po tomto neúspěchu a od roku 1929 začala chodit do herecké školy v Tchan-anu, kde s ředitelem školy navázala intimní vztah a mohla tak studovat zadarmo. Když její milenec získal o rok později profesuru v Čching-tao, odešla s ním a krátce studovala na tamní herecké akademii. S dalším svým milencem odjela do Šanghaje, kde se díky osobním kontaktům svého partnera poprvé dostává do styku s komunisty, ale politika ji nechává zcela chladnou. Snaží se znovu prosadit jako herečka a stává se milenkou známého filmového kritika Tchang Na, který jí skutečně obstará několik divadelních rolí. Li Čching-jin si znovu mění jméno, nyní na \"Lang Pching\" – \"Modré jablko\" a provdá se za Tchang Na. Po čase si však najde nového milence a manžel se s ní dá rozvést. Lang Pching utíká v roce 1937 z bombardováním sužované Šanghaje do Nan-Ťingu, ale v prosinci 1937 dobyly japonské oddíly i toto město a Lang Pching pokračuje do Wu-chanu a Čchung-čchingu. Celou dobu postupuje Lang Pching s armádou vládního Kuomintangu, jelikož Kuomintang financuje natáčení filmů, v nichž může hrát. Jedná se většinou o propagandistické filmy zaměřené proti Japoncům a komunistům (když se později provdá za komunistu Mao Ce-tunga, je vysílání těchto filmů v Číně samozřejmě zakázáno).\n\nNení jasné proč Lang Pching opustila v roce 1939 Čchung-čching a absolvovala nebezpečnou cestu obsazeným územím do Jen-anu ke komunistickým partyzánům. Jisté je, že krátce po příchodu vstoupila do komunistické strany a začala pracovat v dramatickém oddělení Umělecké akademie v Jen-anu. Tehdy se také Lang Pching poprvé setkává s předsedou Komunistické strany Číny Mao Ce-tungem, který byl o dvacet let starší než ona. Mao byl mladou a krásnou soudružkou okouzlen a dal jí nové jméno – \"Ťiang Čching\", \"Zelená řeka\". Zanedlouho Ťiang Čching otěhotněla a Mao Ce-tung požádal Ústřední výbor komunistické strany o povolení k rozvodu se svou předešlou manželkou a zasloužilou komunistkou Chu C´- čchen. Ústřední výbor dlouho odmítal vydat povolení k rozvodu, ale Mao si nakonec prosadil svou. Ústřední výbor se podvolil jen pod podmínkou, že Ťiang Čching se nikdy nesmí nazývat \"paní Mao\" a musí být zcela apolitická. Svatba Mao Ce-tunga a Ťiang Čching proběhla v roce 1939. Zákaz vměšovat se do politiky Ťiang Čching samozřejmě záhy porušila a začala pracovat jako manželova osobní sekretářka a rádkyně. Kromě toho psala divadelní hry pro vojáky a rolníky a věnovala se rodině a dceři Li Na (*1940).\n\nPo ukončení Druhé světové války a kapitulaci Japonska vypukla v v Číně v roce 1946 znovu občanská válka mezi Komunistickou stranou Číny a Kuomintangem. Komunisté po třech letech zvítězili a Kuomintang, spolu s asi dvěma miliony svých přívrženců, přesídlil na Tchaj-wan. Mao Ce-tung vyhlásil 1. 10. 1949 v Pekingu Čínskou lidovou republiku. Poté, co moc nad zemí převzal její manžel, získala Ťiang Čching nejprve místo \"vedoucí Ústřední filmové kanceláře v oddělení propagandy Komunistické strany Číny\" a o rok později se stala členem \"filmové kanceláře na ministerstvu kultury\", kde do roku 1954 pracovala v \"oddělení řízení filmového umění\". V dubnu 1959 byl Mao Ce-Tung donucen odstoupit z funkce prezidenta, ale byl pevně rozhodnutý získat ztracenou moc zpět.\n\nNástrojem k likvidaci vnitrostranických oponentů a k obnovení Mao Ce-tungovy moci se v roce 1966 stane hnutí známé jako Velká proletářská kulturní revoluce. Do čela hnutí je jmenována také Ťiang Čching, která pracuje na cílené mobilizaci mladých lidí a studentů proti vládě v Pekingu. Tehdy se také Ťiang Čching dostala díky svým radikálním, bojovným projevům, adresovaným mládeži, poprvé do povědomí obyvatel Číny, jelikož do té doby o ní běžní občané nikdy neslyšeli. Ťiang Čching se doslova hřála na výsluní slávy a užívala si svou nově nabytou moc. Protest mladých, zfanatizovaných lidí se obrátil proti intelektuálům a vzdělancům v zemi, školy byly uzavřeny, učitelé vražděni nebo posíláni do převýchovných táborů. Všechno, co se nezdálo být v duchu Mao Ce-tunga a jeho přívrženců, bylo zničeno – staré památky a kláštery, ale také vše co bylo označeno za buržoazní – např. luxusní oblečení nebo hudební nástroje (přitom sama Ťiang Čching žila v té době v luxusu, měla osobní letadlo, několik vil a chov koní). Ťiang Čching zatím jezdila křížem krážem Čínou a na manifestacích pokračovala v podněcování lidí k násilí. Zároveň si také vyřizovala své osobní účty z minulosti, když se mstila bývalým hereckým kolegům a funkcionářům, kteří jí někdy odporovali. Dokonce se postarala o to, aby se ve vyhnanství ocitl bývalý generální tajemník strany a reformátor Teng Siao-pching.\n\nV lednu 1967 byla Ťiang Čching jmenována poradkyní pro kulturní práci v Lidové osvobozenecké armádě a v roce 1969 vyhlásil devátý sjezd strany Mao Ce-tunga neomezeným vůdcem Číny. Ťiang Čching byla zvolena členem politbyra KS Číny a stala se tak nejmocnější ženou v zemi. Kulturní revoluce splnila svůj pravý účel a byla oficiálně prohlášena za ukončenou. Na desátém sjezdu strany v roce 1973 zůstalo postavení Maa a Ťiang Čching neotřesené, ale Mao Ce-tung už svůj vliv s přibývajícím věkem pomalu ztrácel. O politiku se příliš nestaral a většinu času trávil se svými mladými milenkami.\n\nDne 9. 9. 1976 Mao Ce-tung ve věku 82 let zemřel. Po jeho smrti vypukl boj o moc mezi zastánci pragmatického proudu a radikální skupinou, která se vytvořila kolem vdovy Ťiang Čching. Tato skupina, známá jako gang čtyř, svůj poslední boj prohrála. 7. 10. 1976 byla Ťiang Čching ze strany vyloučena, v listopadu 1980 postavena před soud a jako vůdkyně gangu čtyř odsouzena k trestu smrti. V roce 1983 jí byl trest změněn na doživotí. O rok později byla ze zdravotních důvodů propuštěna a 14. 5. 1991 spáchala sebevraždu.\n\n\n"}
{"id": "590660", "url": "https://cs.wikipedia.org/wiki?curid=590660", "title": "Palais du Bardo", "text": "Palais du Bardo\n\nPalais du Bardo (\"Palác Bardo\") byl pavilon, který byl postaven pro světovou výstavu 1867. Nacházel se v Paříži v parku Montsouris a v roce 1991 vyhořel.\n\nBudova v maurském slohu byla postavená jako tuniský pavilon pro světovou výstavu v Paříži v roce 1867. Jednalo se o zmenšenou repliku Letního paláce tuniského beje a byla navržena francouzským architektem Alfredem Chaponem. Město Paříž stavbu v roce 1868 koupilo za cca 150.000 franků a architekt Gabriel-Jean-Antoine Davioud ji zapracoval do plánů nového parku v jižní části Paříže, kde ji umístil na nejvyšší bod. Dělníci z Tuniska stihli stavbu přemístit za čtyři měsíce. Pavilon byl určen pro technická zařízení a pro personál meteorologické stanice námořnictva, která se v parku nacházela. Při bojích v souvislosti s obléháním Paříže během prusko-francouzské války (1870) a potlačení Komuny (1871) utrpěl škody, nicméně vydržel a byl opraven. Sloužil opět k pozorování počasí i dalších vědeckých aktivit, od roku 1876 jako námořní astronomická observatoř nebo laboratoř pro sledování kvality pařížského ovzduší (od roku 1893). V roce 1974 přestala být budova využívána. Stav paláce Bardo se rychle zhoršoval. Protože se však jednalo o chráněnou historickou památku, bylo rozhodnuto o jeho zachování. Tunisko nakonec od Paříže palác odkoupilo a město se zavázalo přispět na renovaci 15.000.000 franků. Avšak 5. března 1991 krátce před zahájením rekonstrukčních prací vypukl v paláci velký požár, který stavbu zcela zničil.\n\n"}
{"id": "590661", "url": "https://cs.wikipedia.org/wiki?curid=590661", "title": "Věznice Saint-Lazare", "text": "Věznice Saint-Lazare\n\nVěznice Saint-Lazare (francouzsky \"Prison Saint-Lazare\") je bývalé vězení v Paříži v 10. obvodu v \"Rue du Faubourg-Saint-Denis\" č. 107, které sloužilo i jako nemocnice.\n\nVe 12. století byl u silnice z Paříže do Saint-Denis založen špitál svatého Lazara pro malomocné. Vincenc z Pauly zde založil roku 1632 kongregaci nazývanou též lazaristé podle mateřského kláštera a převzal i zdejší leproserii. Od 17. století se místo stalo rovněž zvláštním vězením pro psychicky nemocné, pro zhýralé muže a dívky uvězněné na žádost své rodiny, a také pro neukázněné kněze.\n\nZa Francouzské revoluce byly kongregace a špitál zrušeny a budova v roce 1794 přeměněna na vězení. V době hrůzovlády zde bylo uvězněno a usmrceno mnoho osob. V 19. století sloužilo vězení i jako vězeňská nemocnice, kde se konaly povinné zdravotní prohlídky prostitutek. Kolem roku 1824 byla stará věznice zbourána a postaveny nové budovy určené pro ženskou věznici.\n\nVěznice byla uzavřena v roce 1927. V roce 1935 bylo vězení z velké části zbořeno a zbývající části budovy sloužily jako nemocnice pro ženy. Nemocnice Saint-Lazare byla trvale uzavřena na konci roku 1998, tehdy měla jen 55 lůžek.\n\nZ původního vězení zůstala pouze vězeňská ošetřovna a kaple z roku 1834 (architekt Louis-Pierre Baltard). Tyto části budovy jsou od roku 2005 chráněny jako historická památka.\n\n\n"}
{"id": "590669", "url": "https://cs.wikipedia.org/wiki?curid=590669", "title": "Třída Tromp", "text": "Třída Tromp\n\nTřída Tromp byla třída fregat nizozemského královského námořnictva. Jejich hlavním úkolem bylo velení protiponorkovým skupinám a jejich protivzdušná obrana. Celkem byly postaveny dvě jednotky této třídy. Ve službě byly v letech 1975–2001. Obě byly vyřazeny.\n\nCelkem byly loděnicí Koninklijke Maatschappij de Schelde ve Vlissingenu postaveny dvě jednotky této třídy. Do služby byly zařazeny v letech 1975–1976.\n\nJednotky třídy \"Holland\":\n\nHlavňovou výzbroj představovaly dva 120mm kanóny umístěné v dělové věží na přídi (věž pocházela z vyřazeného torpédoborce \"Gelderland\" třídy \"Holland\"). Za ní se nacházelo osminásobné vypouštěcí zařízení protiletadlových řízených střel krátkého dosahu Sea Sparrow (celkem nesly 16 střel). Na zádi bylo dále jednoduché odpalovací zařízení protiletadlových řízených střel Tartar. Protiponorkovou výzbroj tvořily dva trojhlavňové 324mm protiponorkové torpédomety. Na zádi byla přistávací plošina pro jeden protiponorkový vrtulník Sea Lynx. Pohonný systém byl koncepce COGOG. Tvořily ho dvě plynové turbíny Rolls-Royce Tyne RM-1C o výkonu 8200 hp pro cestovní rychlost a dvě plynové turbíny Rolls-Royce Olympus TM-3B o výkonu 54 000 hp, které se připojily v bojové situaci. Lodní šrouby byly dva. Nejvyšší rychlost dosahovala 30 uzlů. Dosah byl 5000 námořních mil při rychlosti 18 uzlů.\n\nV letech 1977–1978 bylo instalováno osm protilodních střel Boeing Harpoon. V letech 1984–1985 původní střely Tartar nahradil typ Standard SM-1MR. Dále byl instalován systém elektronického boje Ramses, čtyři vrhače Mk.36 SRBOC a torpédový rušič SLQ-25 Nixie. Později původní sonary nahradil typ PHS-36. \"De Ruyter\" dostal roku 1991 jeden systém blízké obrany Goalkeeper CIWS.\n"}
{"id": "590673", "url": "https://cs.wikipedia.org/wiki?curid=590673", "title": "Place de la Bastille", "text": "Place de la Bastille\n\nPlace de la Bastille (\"Náměstí Bastilly\") je významné náměstí v Paříži, symbolické místo Francouzské revoluce, kde stála pevnost Bastila zničená v letech 1789-1790. Její půdorys je na náměstí vyznačen řadou dlaždic. Uprostřed náměstí stojí Červencový sloup.\n\nBastila (neboli bašta) byla pevnost vybudovaná v letech 1370-1383 za vlády Karla V., která byla součástí pařížských hradeb. Za kardinála Richelieu byla přeměněna na vězení. Útok na Bastilu a její dobytí dne 14. července 1789 je považováno za symbolický začátek Francouzské revoluce. Dne 14. července 1790 byl na rozvalinách vybudován stan s nápisem „Ici on danse“ (Zde se tančí) a uspořádán ples. Jednalo se o první oslavu revoluce. 16. června 1792 bylo rozhodnuto vybudovat na místě pevnosti náměstí pojmenované \"Place de la Liberté\" (náměstí Svobody). V roce 1793 byla na náměstí umístěna fontána. Od 9. do 14. června 1794 byla na náměstí instalována gilotina, pod kterou bylo popraveno 75 osob. Občané si však vymohli, že gilotina byla přesunuta na okraj města na \"Place du Trône-Renversé\" (dnešní Place de la Nation).\n\nNapoleon Bonaparte ve svých plánech na přestavbu Paříže naplánoval v roce 1808 zřídit na náměstí pomník ve tvaru slona jako protiváhu Vítězného oblouku postaveného na západě města. Tento \"Éléphant de la Bastille\" (Slon z Bastilly) měl být vysoký 24 m a měl být odlit z děl ukořistěných Španělům. Na vrchol slona se mělo vystoupat schodištěm umístěným v jedné jeho tlapě. Architekt Jean-Antoine Alavoine zahájil práce na pomníku v roce 1833, ale podařilo se vybudovat pouze sádrový model podle návrhu sochaře Pierra Charlese Bridana. Pomník byl odstraněn v roce 1846 a zůstala z něj pouze kruhová základna fontány.\n\n\nNáměstí Bastilly je častým místem různých jarmarků, koncertů a trhů. Je velmi populární v pátek a sobotu večer, neboť se zde nachází mnoho kaváren, restaurací, kin a nočních klubů. Náměstí je rovněž výchozím bodem, tranzitem nebo cílem mnoha manifestací a demonstrací politických stran či odborových organizací. Od roku 1998 každou neděli odpoledne ve 14:30 za pěkného počasí zde začíná veřejný běh na kolečkových a inline bruslích, který pokračuje ulicemi Paříže a měří asi 20 km.\n\nVe směru hodinových ručiček z pohledu anděla na Červencovém sloupu:\n\n"}
{"id": "590674", "url": "https://cs.wikipedia.org/wiki?curid=590674", "title": "Pařížské povstání", "text": "Pařížské povstání\n\nPařížské povstání proběhlo během druhé světové války v létě roku 1944. Účastnila se ho i takzvaná Československá bojová družina. Boje skončily osvobozením Paříže francouzskou a americkou armádou.\n"}
{"id": "590682", "url": "https://cs.wikipedia.org/wiki?curid=590682", "title": "Jahody a čokoláda", "text": "Jahody a čokoláda\n\nJahody a čokoláda (\"Fresa y chocolate\") je film v mexicko-kubánsko-španělské koprodukci, který natočil kubánský režisér Tomás Gutiérrez Alea podle povídky \"Vlk, les a nový člověk\". V České republice byl film uveden v roce 1995.\n\nDiego je homosexuální umělec s velkými pochybnostmi o komunistickém systému, který vládne na Kubě. David je vysokoškolský student a člen komunistické strany, který naopak systému věří. Potkají se poprvé v restauraci na zmrzlině, kde si Diego dává jahodovou a David čokoládovou. Diego se pokousí svést Davida. Pozve jej k sobě domů, kde má zakázanou literaturu ze zahraniční, např. Maria Vargase Llosu. David je jeho chováním a názory pobouřen a jde Diega udat na univerzitu vedoucímu stranické organizace. Ten mu ovšem zadá politický úkol navázat s Diegem přátelství a sledovat jeho aktivity. David souhlasí, ale mezi oběma muži se neočekávaně rozvine opravdový přátelský vztah. David se dostane do světa umělců a získá jeho liberální názory. Diegova osamělá sousedka Nancy se seznámí s Davidem a zamilují se do sebe, což vede k žárlivému napětí napětí mezi ní a Diegem. Nakonec Diego zajistí, aby se Nancy a David spolu vyspali. Zvyšující se represe ze strany státu donutí Diega aby emigroval. David se veřejně postaví za svého pronásledovaného přítele.\n\nFilm byl natočen podle povídky \"Vlk, les a nový člověk\" kubánského autora Senela Paze. Povídka vyšla i v češtině.\n\n"}
{"id": "590683", "url": "https://cs.wikipedia.org/wiki?curid=590683", "title": "Metafyzická malba", "text": "Metafyzická malba\n\nMetafyzická malba (italsky \"Pittura metafisica\") je umělecký směr projevující se hlavně v malířství. Rozvinul se v Itálii a jeho hlavní představitelé byli Giorgio de Chirico a Carlo Carrà, z metafyzické malby vycházel také Giorgio Morandi. Směr se upevnil v roce 1916, formoval se kolem revue \"Valori plastici\" (založené 1918) a úpadek nastal po nástupu fašismu v Itálii roku 1923.\n\nSměr reagoval na futurismus, dynamismus a civilismus a stal se důležitým předchůdcem dadaismu a surrealismu. Pro metafyzickou malbu je typické vyjádřením klidu, ticha, nehnutosti. Je v ní obsažena nostalgie po antice, fantasknost, tajemnost, má emotivní náboj. Znázorňuje neskutečnost, fantazii, zneklidňující předměty odrážející snové představy. Umělci metafyzické malby využívali podvědomých podnětů, uctívali magickou moc čísel a geometrických obrazů.\n"}
{"id": "590684", "url": "https://cs.wikipedia.org/wiki?curid=590684", "title": "Miroslav Josef Krňanský", "text": "Miroslav Josef Krňanský\n\nMiroslav Josef Krňanský (22. listopadu 1898 v Praze – 20. srpna 1961 v Praze) byl český filmař – podnikatel, režisér, kameraman, scenárista, herec, filmový publicista, historik a archivář, od mládí přítel režiséra Gustava Machatého, jeden z průkopníků a zakladatelů moderní české kinematografie.\n\nPůvodně byl vyučený kominík a vystupoval jako statista v holešovickém Divadle Uranie. V době\n1. světové války se stal válečným zpravodajem a filmovým reportérem. Po válce už u filmového řemesla zůstal natrvalo.\n\nV roce 1920 se z něj stal filmový podnikatel, neboť založil vlastní produkční firmu Albatrosfilm. Natáčel tehdy své první\nněmé filmy a pod pseudonymem Miroslav Šindler v nich vystupoval i jako herec. Od roku 1922 se již věnoval pouze a výhradně filmové režii.\n\nPřesto, že neměl žádné klasické ani filmařské vzdělání a neoplýval velkým uměleckým nadáním, snažil se o poctivou filmařskou práci a dobré řemeslo, do filmové podoby velmi často převáděl především klasická česká literární díla, nicméně jeho snímky byly umělecky značně problematické i nevyrovnané. Jeho posledním režisérským dílem se stala filmová adaptace románu \"Nikola Šuhaj\" z roku 1947. V roce 1953 pak ještě spoluvytvořil střihový snímek \"Kolotoč humoru\".\n\nPo ukončení své tvůrčí kariéry však ještě po mnoho let působil jako odborný filmový publicista a archivář ve Filmovém archivu, kde pomáhal s rekonstrukcemi, identifikací starých filmů i uváděním několika starých českých snímků do kin.\n\n\n\n\n"}
{"id": "590693", "url": "https://cs.wikipedia.org/wiki?curid=590693", "title": "Návrh (film)", "text": "Návrh (film)\n\nNávrh (v anglickém originále The Proposal) je americká filmová romantická komedie režisérky Anne Fletcher v hlavních rolích se Sandrou Bullock a Ryanem Reynoldsem.\n\nMargaret Tate je výkonnou šéfredaktorkou v nakladatelství. Její zaměstnanci ji nemají rádi, protože je tvrdá, ctižádostivá a chladná. Když se dozví, že bude deportovaná do Kanady, protože jí vypršelo pracovní vízum. přinutí svého často zneužívaného, ale schopného a ochotného asistenta Andrewa Paxtona, aby si ji vzal. Ten nejdříve váhá, ale nakonec svolí, když mu Margaret vyhrožuje, že všechna jeho tvrdá práce za poslední roky bude ztracená, pokud ji šéfové budou muset propustit. Na imigračním oddělení je ale podezírají, že podvádějí. Když to popřou, úředník je informuje o procesu, jenž je potřeba, aby si úřad byl jistý, že jejich vztah není podvod - budou jim každému zvlášť pokládány otázky o tom druhém. Pokud nebudou jejich odpovědi souhlasit, Margaret bude deportována a Andrew půjde do vězení. Protože Andrew tím vše riskuje, vynutí si od Margaret slib, že ho po svatbě udělá redaktorem a vydá jeho knihu.\n\nAby jim uvěřili, pár společně cestuje do Sitky na Aljašce za Andrewovou rodinou. Po přečtení otázek během letu Andrew zjistí, že již téměř vše o Margaret ví, ale ona se bude muset všechno o něm během několika dní naučit. Na Aljašce Margaret zjistí, že Andrew je z velmi bohaté rodiny. Seznámí se s jeho matkou Grace, babičkou Annie, otcem Joem, ale také s Andrewovou bývalou přítelkyní Gertrudou. Na party Andrew oznámí své zasnoubení a po ní odejdou do společné ložnice.\n\nDruhý den ráno ztratí Margaret mobil, na němž je závislá, při záchraně rodinného psa před jestřábem, Andrew jí zařídí nový. Pak Andrewova matka a babička vezmou Margaret do strip klubu, kde se setká také s Gertrudou a dozví se od ní nějaké informace o Andrewovi - že si chce vybudovat vlastní život nezávisle na rodinném bohatství a že vztah mezi nimi byl dost vážný. Když se ženy vrátí domů, Margaret zjistí, že Joe naléhá na Andrewa, aby převzal rodinné obchody na Aljašce, což on vytrvale odmítá. Toho večera se Margaret rovněž svěří Andrewovi s osobními věcmi.\n\nNásledující den přesvědčí rodina pár, aby se vzali ještě ten den, což neochotně přijmou. Babička Annie dá Margaret své staré svatební šaty a starý přívěsek. Když Margaret zjistí, kolik problémů by Andrewovi způsobila a unese člun i s Andrewem, kde mu řekne, že zapomněla jaké to je mít rodinu a nechce mu tu jeho zničit. Ve stejný den kontaktuje imigrační úředník Gilbertson Joea, aby si ověřil, že je vztah Margaret a Andrewa podvod. Joe ho pozve do Sitky a doufá, že bude svatba zrušena. S Gilbertsonem udělá dohodu, že Andrew nebude stíhaný, pokud přizná, že je sňatek podvod, ale Margaret bude deportovaná do Kanady. Andrew i přesto odmítá, že by jejich vztah byl lež.\n\nUprostřed svatebního obřadu ale Margaret vše přizná a Gilbertson ji pak informuje, že má jeden den na to, aby se vrátila do Kanady. Andrew pak v jejich pokoji objeví dopis s rozloučením a slibem, že Margaret jeho knihu vydá. Když se Andrew rozhodne jít za Margaret, odehraje se další hádka mezi ním a Joem. Když se je snaží zastavit, dostane babička Annie infarkt. Když letí do nemocnice, přinutí Joea a Andrewa, aby se přestali hádat, než zemře. Když s tím souhlasí, Annie přizná, že infarkt pouze předstírala. Letadlo se pak vydá za Margaret, aby se Andrew mohl pokusit ji zastavit před odletem do New Yorku, ale nestihne to. Andrew se potom rovněž vydá do New Yorku a v kanceláři přede všemi požádá Margaret o ruku. Oba potom znovu jdou za Gilbertsonem, aby mu oznámili, že jsou zasnoubení, tentokrát doopravdy.\n\nAčkoli se většina filmu odehrává v Sitce na Aljašce, natáčení ve skutečnosti probíhalo na Cape Ann v Massachusetts, převážně v Rockportu.\n\nBěhem prvního dne film v 3 056 kinech vynesl 12,7 milionů dolarů a stal se tak nejúspěšnějším filmem dne. Následně se stal se 33,6 miliony nejúspěšnějším filmem víkendu, čímž překonal \"Rok jedna\", jenž měl premiéru ve stejný den, a předchozí nejúspěšnější film \"Pařba ve Vegas\". Celkové světové tržby 317 375 031 dolarů dělají z \"Návrhu\" jeden z největších kasovních trháků Sandry Bullock.\n\nSnímek získal smíšené reakce kritiky. Server \"Rotten Tomatoes\" uvádí, že ze 169 kritických hodnocení bylo 44% kladných. Pro srovnání server \"Metacritic\" uvádí, že 48% z 29 hodnocení je kladných.\n\nLisa Schwarzbaum z \"Entertainment Weekly\" udělila filmu B+ a pochválila \"chemickou energii mezi Bullock a Reynoldsem\". Roger Ebert z \"Chicago Sun-Times\" dal filmu 3 hvězdičky ze 4, přestože film podle něj \"recykluje zápletku, která už byla stará, když ji vyzkoušeli Tracy a Hepburnová\". Peter Stone z časopisu \"Rolling Stone\" udělil filmu 1 hvězdičku ze 4 s tím, že ta celá patří Betty White.\n\nSandra Bullock byla za film nominovaná na Zlatý glóbus v kategorii Nejlepší herečka ve filmovém muzikálu nebo komedii, a získala Teen Choice Award a People's Choice Award. Snímek získal čtyři nominace na MTV Movie Awards.\n\n"}
{"id": "590695", "url": "https://cs.wikipedia.org/wiki?curid=590695", "title": "Leontýna", "text": "Leontýna\n\nLeontýna je ženské jméno pocházející z řečtiny a znamenající lev či lvův. Zdrobněliny od tohoto jména v češtině jsou Leontýnka, Leonka, Leuška, Lea, Týna nebo Týnka aj. Leontýna je protějšek mužského jména Leontýn. Podobné jméno se stejným původem je Leontina.\n\nSvátek se slaví 13. ledna, kdy se také slaví svátek svatého Leontýna Caesarea, který je také oficiálně veden v Kalendáři paní a dívek českých od Jana Otta.\n\n\n"}
{"id": "590697", "url": "https://cs.wikipedia.org/wiki?curid=590697", "title": "Autodrom Sosnová", "text": "Autodrom Sosnová\n\nAutodrom Sosnová je areál u obce Sosnová jižně 2 km od České Lípy při silnici na Prahu, určený pro pořádání motoristických akcí. Je nyní pojmenovaný \"Autodrom Racing Area\".\n\nZpočátku jej využívali hlavně motorkáři, později se zde provozoval rallycross, ralye, supermoto, liftink, závody motokár. Není reservován pouze pro závodní jezdce, ale i k pořádání akcí pro amatéry a širokou veřejnost z České Lípy a okolí, např. je oblíbená Škola bezpečné jízdy či Policejní den. Absolvováním kurzů bezpečné jízdy lze odmazat trestné body za přestupky. Autodrom pro tyto účely vytvořil Centrum kurzů bezpečné jízdy.\nKaždoročně se zde pořádají Mistrovství republiky (karting automobilů, rallyecross), občas i Mistrovství Evropy, Setkání mistrů, Rally Bohemia. V červnu 2013 se zde konal závod FIM Supermoto World Championship (Mistrovství světa Supermoto). Akci navštívilo téměř 5 000 diváků a špičky světové motoristické organizace FIM.\nJsou zde vytvořeny okruhy s různým druhem povrchu, rovné i se zatáčkami vč.klesání a byly doplněny řadou překážek.\nCelý areál je oplocený, nachází se východně v těsném sousedství hlavního silničního tahu od Prahy do České Lípy (silnice I/9), zhruba 2 km jižně od České Lípy. Tato silnice jej dělí od obydlených částí obce Sosnová a právě na ní, u aerálu byla roku 2011 vybudována nadúrovňová křižovatka k obchvatu České Lípy Nejbližší zastávka vlaku je v České Lípě, v Sosnové je zastávka autobusů vč. linek MHD z České Lípy. Kolem areálu vede místní silnice přes les do obce Okřešice.\nObchodní firma \"Autodrom Sosnová s.r.o\" byla založena 14. dubna 1994, má IČO 489 48 586.\nPoštovní adresa provozovatele je Autodrom Promotion s.r.o., Sosnová 200, 470 01 Česká Lípa\n\n"}
{"id": "590698", "url": "https://cs.wikipedia.org/wiki?curid=590698", "title": "Launceston Elliot", "text": "Launceston Elliot\n\nLaunceston Elliot (9. června 1874 – 8. srpna 1930) byl skotský vzpěrač, první britský olympijský vítěz z Athén v roce 1896.\n\nLaunceston Elliot se narodil v Indii. Jeho rodina totiž patřila ke skotské šlechtě, která měla výrazné spojení s touto zemí. Hlavou rodinného klanu byl Lord Minto, čtvrtý hrabě Minto sloužil jako místokrál v Indii v letech 1905-1910. Launceston Elliot byl vnukem sira Charlese Elliota, který svého času byl guvernérem Svaté Heleny a Elliotův otec sloužil jako smírčí soudce u indické státní služby. V roce 1887 se Elliotův otec vzdal svého postu v Indii a vrátil se s rodinou do Anglie, kde začal hospodařit v Essexu. Třináctiletý Launceston, výjimečně dobře urostlý mladík, který byl v Anglii poprvé, se brzy dostal do vlivu významného Eugena Sandowa a brzy se z něho stal neobvykle talentovaný vzpěrač. V lednu 1891 ve věku 16 let se předvel na akci, která je dnes vedena jako první britské mistrovství, konané v modním Cafe Monico v Piccadilly (Londýn). O tři roky později se již stal vítězem mistrovství v Royal Aquariu, Westminster.\n\nPokračující úspěchy povzbudily 21letého Elliota k tomu, aby odcestoval do Athén na první moderní olympiádu. Tehdy nebyla pro hry přijata žádná mezinárodně platná pravidla nebo klasifikace pro vzpírání a olympiáda v roce 1896 se přidala k soutěžím, jejíž tehdejší pravidla jsou pro dnešní dobu nepřijatelná. Zdvih obouruč byl na programu her jako první a soutěž se velmi protáhla. Viggo Jensen z Dánska a Elliot měli oba výkon 111,5 kilogramy, ale princ Jiří I. Řecký udělil Dánovi první místo za lepším styl. Jensenův zdvih byl proveden skvělým čistým tahem, zatímco Elliot se potýkal s potížemi. Zdvih jednoruč byl naopak velmi krátkou událostí. Elliot odmítl zdvořilou nabídku prince Jiřího k přestávce na oddech, pouze ho požádal, aby mohl tentokrát zvedat až po Jensenovi, neboť při zdvihu obouruč měl Dán výhodu zdvihu po Elliotovi. Žádost byla akceptována, ačkoli pořadí vzpěračů nemělo žádný vliv na výsledek. Elliot zvedl 71 kilogramů bez nesnází, zatímco Jensen, který si zranil rameno při pokusu obouruč zvednout 112,5 kilogramů, dokázal zvednou pouze 57 kilogramů a tak mohl být korunován první britský olympijský vítěz.\nElliot také soutěžil v atletickém programu v běhu na 100 metrů. Obsadil třetí místo ve svém rozběhu a nepostoupil do finále. Dalším vystoupením byl zápas, kdy byl poražen v prvním kole od Carl Schuhmanna z Německa, gymnastického šampióna. Jako poslední z pěti účastníků skončil v gymnastickém programu ve šplhu na laně.\nPo svém vítězství v Athénách ustanovil čtyři nové rekordy v roce 1899 při amatérském mistrovství a byl finančně zajištěn jako prominentní osoba na britské scéně vzpírání. Také soutěžil v roce 1900 na olympijských hrách v Paříži v hodu diskem a umístil se na jedenáctém místě (na těchto hrách nebylo vzpírání zařazeno). V roce 1905 přestoupil k profesionálům. Po odchodu do důchodu Elliot hospodařil nejprve několik let v Anglii a roku 1923 se usadil v Melbourne. Zemřel na rakovinu páteře 8. srpna 1930.\n"}
{"id": "590699", "url": "https://cs.wikipedia.org/wiki?curid=590699", "title": "Omar Epps", "text": "Omar Epps\n\nOmar Hashim Epps (* 20. července 1973 New York) je americký herec a muzikant.\n\nNarodil se v Brooklynu matce Bonnie. V dětství se často stěhovali do několika sousedství v New Yorku. Než se vydal na dráhu herce, tak se svým bratrancem založil rapperské duo Wolfpack. V desetiletech začal psát scénáře.\n\nZe začátku své kariéry byl obsazován do filmů a seriálů v rolích problematických studentů nebo sportovců. V roce 1989 se objevil ve filmu \"The Green Flash\" a o dva roky později poté v jedné epizodě seriálu \"ABC Afterschool Specials\". Větší příležitost dostal v roce 1992, kdy si zahrál jednu z hlavních rolí ve filmu \"Respekt\", kde hlavní roli sehrál rapper Tupac Shakur.\n\nV roce 1994 si zahrál nástupce Wesleyho Snipese ve filmu \"První liga 2\", kde po něm přebral roli Willieho Mayse Hayese. Za televizní film \"Smrtící plavba\" z roku 1996 obdržel cenu \"Silver Nymph\" na festivalu televizních filmů v Monte-Carlu.\n\nV roce 2000 si zahrál v úspěšných filmech \"Ve spárech Yakuzy\" a \"Love & Basketball\" a v roce 2004 pak ve filmech \"Zlatíčko\" a \"Ring volný\", než dostal svou nejúspěšnější roli doktora Erica Foremana v seriálu \"Dr. House\". V seriálu z lékařského prostředí však nehrál prvně, neboť dříve hrál jednu sezonu v seriálu \"Pohotovost\".\n\nNaposledy se kromě Dr.House objevil ve snímku \"A Day in the Life\".\n\n\n\nZ prvního vztahu má dceru Aiyannu. V roce 2006 se oženil se svou současnou ženou Keishou, se kterou má dceru K´mari a syna Amira.\n\nJe blízkým přítelem herce Marlona Wayanse.\n\n\n"}
{"id": "590705", "url": "https://cs.wikipedia.org/wiki?curid=590705", "title": "Bat Hadar", "text": "Bat Hadar\n\nBat Hadar ( בַּת הָדָר, doslova „\"Dcera citrusu\"“, v oficiálním přepisu do angličtiny Bat Hadar) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 56 metrů v pobřežní nížině, v regionu Šefela.\n\nObec se nachází 5 kilometrů od břehu Středozemního moře, cca 50 kilometrů jihojihozápadně od centra Tel Avivu, cca 62 kilometrů jihozápadně od historického jádra Jeruzalému a 3 kilometry jihovýchodně od města Aškelon. Bat Hadar obývají Židé, přičemž osídlení v tomto regionu je etnicky převážně židovské.\n\nBat Hadar je na dopravní síť napojen pomocí dálnice číslo 4. Podél východní strany obce probíhá železniční trať, která zde ale nemá stanici. Používá se jako průmyslová vlečka s odbočkou k jihozápadu do elektrárny Rutenberg a k východu (železniční trať Kirjat Gat-Aškelon, rovněž využívána pouze jako průmyslová vlečka). Ve výstavbě je ovšem železniční trať Aškelon-Beerševa pro osobní přepravu, která by měla navázat jižním směrem na zbytky britské železnice.\n\nBat Hadar byl založen v roce 1995. Podle jiného zdroje došlo ke vzniku osady už roku 1994. Byla od počátku koncipována jako rezidenční sídlo vzniklé poblíž sídla Oblastní rady Chof Aškelon. Jméno obce odkazuje na citrusové sady které se tu dříve rozkládaly, konkrétně šlo o farmu Hadarija - \"Chavat Hadarija\" (חוות הדריה). V 50. letech 20. století v této lokalitě fungoval také provizorní přistěhovalecký tábor.\n\nV populaci v Bat Hadar převládají mladí lidé, sekulární i nábožensky orientovaní. V roce 2008 populaci posílily i židovské rodiny evakuované v rámci plánu jednostranného stažení roku 2005 z pásma Gazy. Funguje tu mateřská škola, synagoga, sportovní areály, společenské centrum, plavecký bazén a regionální knihovna.\n\nPodle údajů z roku 2014 tvořili naprostou většinu obyvatel v Bat Hadar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 689 lidí. Během roku 2014 populace stoupla o 6,8 %.\n\n\n"}
{"id": "590706", "url": "https://cs.wikipedia.org/wiki?curid=590706", "title": "Bejt Šikma", "text": "Bejt Šikma\n\nBejt Šikma ( בֵּית שִׁקְמָה, doslova „\"Sykomorový dům\"“, v oficiálním přepisu do angličtiny Bet Shiqma, přepisováno též Beit Shikma) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 50 metrů v pobřežní nížině, v regionu Šefela. Okolo obce protéká vádí Nachal Ge'a s přítokem od východu Nachal Tejma.\n\nObec se nachází 6 kilometrů od břehu Středozemního moře, cca 50 kilometrů jihojihozápadně od centra Tel Avivu, cca 61 kilometrů jihozápadně od historického jádra Jeruzalému a 4 kilometry jihovýchodně od města Aškelon. Bejt Šikma obývají Židé, přičemž osídlení v tomto regionu je etnicky převážně židovské.\n\nBejt Šikma je na dopravní síť napojen pomocí lokální silnice číslo 3412. Podél západní strany obce probíhá železniční trať, která zde ale nemá stanici. Používá se jako průmyslová vlečka s odbočkou k jihozápadu do elektrárny Rutenberg a k východu (železniční trať Kirjat Gat-Aškelon, rovněž využívána pouze jako průmyslová vlečka). Ve výstavbě je ovšem železniční trať Aškelon-Beerševa pro osobní přepravu, která by měla navázat jižním směrem na zbytky britské železnice.\n\nBejt Šikma byl založen v roce 1950. Zakladateli mošavu byli Židé z Libye a Maroka. Funguje tu společenské centrum a knihovna.\n\nPodle údajů z roku 2014 tvořili naprostou většinu obyvatel v Bejt Šikma Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 799 lidí. Během roku 2014 populace stoupla o 2,3 %.\n\n\n"}
{"id": "590710", "url": "https://cs.wikipedia.org/wiki?curid=590710", "title": "Katedrála Saint-Jean-Baptiste", "text": "Katedrála Saint-Jean-Baptiste\n\nKatedrála Saint-Jean-Baptiste plným názvem Arménská katedrála Saint-Jean-Baptiste v Paříži (francouzsky \"Cathédrale arménienne Saint-Jean-Baptiste de Paris\") je katedrální kostel arménské apoštolské církve, který se nachází v Paříži v 8. obvodu na ulici \"Rue Jean-Goujon\". Kostel je zasvěcen svatému Janu Křtiteli.\n\n"}
{"id": "590711", "url": "https://cs.wikipedia.org/wiki?curid=590711", "title": "Jesse Spencer", "text": "Jesse Spencer\n\nJesse Gordon Spencer (* 12. únor 1979 Melbourne) je australský herec a muzikant. Aktuálně hraje v seriálu \"Chicago Fire\" na stanici NBC:\n\nRodák z Melbourne pochází ze čtyř sourozenců. Dva bratři, Tarney a Luke, i sestra Polly, pracují v medicíně. Rodiče Robyn a Rodney jsou aktivními politiky.\n\nPo studiu na \"Scotch College\" mu přišla první nabídka na roli, a to do úspěšného seriálu \"Neighbours\".\n\nV seriálu \"Neighbours\" vydržel od roku 1994 až do roku 2000, v roce 2005 se pak objevil v jedné epizodě. V roce 1994 dostal také roli v jedné z epizód seriálu \"Time Trax\".\n\nObsazován byl většinou do televizních seriálu a filmů, ke kterým patří \"Herkules\", \"Trosečníci\" nebo \"Sestry v Londýně\", kde hlavní role obsadila známá dvojčata Mary-Kate a Ashley Olsenovy.\n\nK úspěšnějším filmům, ve kterých se objevil, je možné řadit snímek \"Plavat proti proudu\", kde se v hlavní roli objevil Geoffrey Rush. Pořádnou příležitost však Jesse dostal až v roce 2004, kdy přijal roli doktora Roberta Chase v seriálu \"Dr. House\". V současnosti hraje kapitána Matta Caseyho v seriálu \"Chicago fire\".\n\nOd roku 2008 je členem skupiny Band From TV, kde hraje na housle. Skupina je složena z herců různých amerických seriálů. Kromě Jesseho Spencera je členem skupiny i Hugh Laurie, hlavní představitel seriálu \"Dr. House\". Dále pak Greg Grunberg ze seriálu \"Hrdinové\", James Denton ze seriálu \"Zoufalé manželky\", Bob Guiney ze seriálu \"The Bachelor\", Adrian Pasdar ze \"Zoufalých manželek\" i \"Hrdinů\" a Scott Grimes ze seriálů \"Pohotovost\", \"Bratrstvo neohrožených\" a \"American Dad!\".\n\n\nJesse randil se svou seriálovou kolegyní, Jennifer Morrison. Pár dokonce oznámil, že se uvede do stavu manželského, v roce 2007 ale oznámili, že ze svatby sešlo.\n\n\n"}
{"id": "590713", "url": "https://cs.wikipedia.org/wiki?curid=590713", "title": "Baltský řetěz", "text": "Baltský řetěz\n\nBaltský řetěz (také Baltská cesta, estonsky \"Balti kett\", lotyšsky \"Baltijas ceļš\", litevsky \"Baltijos kelias\") byla pokojná politická demonstrace, která proběhla 23. srpna 1989 ve třech baltských zemích, okupovaných tehdy Sovětským svazem. Odhadem dva milióny lidí vytvořily lidský řetěz dlouhý přibližně 600 km s cílem ukázat soudržnost tří pobaltských národů a podtrhnout jejich snahu o obnovení suverenity.\n\nIniciátory akce byla tři národní opoziční hnutí — estonské Rahvarinne, lotyšská Tautas fronte a litevský Sąjūdis — a společně vytvořená koordinační Baltská rada. Za termín demonstrace bylo zvoleno 50. výročí uzavření paktu Ribbentrop-Molotov, na jehož základě byly předválečné Estonsko, Lotyšsko a Litva obsazeny Sovětským svazem.\n\nŘetěz spojil hlavní města pobaltských republik — Vilnius, Rigu a Tallinn. Z Vilniusu vedl po dálnicích a hlavních silnicích přes Ukmergė, Panevėžys, Pasvalys a Bausku do Rigy a dále přes Ainaži a Pärnu do Tallinnu. V 19 hodin místního času rozmístění účastníci na čtvrt hodiny spojili ruce a vytvořili tak nepřerušený řetěz po celé délce. Po rozpuštění řetězu se na mnoha místech konala lidová shromáždění, na nichž si lidé připomínali minulé události a též výslovně vyjadřovali vůli po obnovení národní suverenity. Akci též v různé míře podpořily orgány veřejné moci všech tří, tehdy ještě sovětských, baltských republik. V Estonsku byly dokonce vyhlášeny za účelem akce prázdniny. Celou akci koordinovalo i rádio.\n\nReakce centrálních sovětských orgánů na Baltský řetěz byla slovně velmi ostrá. V komuniké Ústředního výboru Komunistické strany Sovětského svazu ze 26. srpna byla pokojná demonstrace prohlášena za „nacionalistickou hysterii“. Text měl především zastrašit, obsahoval dokonce přímou výhrůžku genocidy v případě dalších snah o suverenitu: „Osud pobaltských národů je vážně ohrožen. Lid si musí uvědomit, do jaké propasti je nacionalističtí pohlaváři vedou. Kdyby se jim snad podařilo dosáhnout jejich cílů, následky pro jejich národy by byly katastrofální. Samotné jejich přežití by bylo zpochybněno.“ Reakce však zůstala omezena na slova.\n\n30. července 2009 byla tato demonstrace zapsána do seznamu mezinárodního kulturního dědictví UNESCO v kategorii Paměť světa.\n\n"}
{"id": "590715", "url": "https://cs.wikipedia.org/wiki?curid=590715", "title": "Mejdan v Las Vegas", "text": "Mejdan v Las Vegas\n\nMejdan v Las Vegas (v anglickém originále What Happens in Vegas) je americká filmová romantická komedie z roku 2008 v hlavních rolích s Cameron Diaz a Ashtonem Kutcherem. Původní název filmu je založen na marketingové frázi \"Co se stane ve Vegas, zůstane ve Vegas\".\n\nNewyorskou makléřku Joy McNallyovou přede všemi na její utajené narozeninové party opustí její snoubenec. Ve stejnou dobu je tesař Jack Fuller propuštěn z práce svým vlastním otcem Jackem starším. Oba jsou emocionálně zničení, a tak se se svými nejlepšími přáteli Tipper a Haterem vydají na výlet do Las Vegas. Joy a Jack se náhodně potkají, když kvůli počítačové chybě dostanou stejný hotelový pokoj. Poté, co je jejich problém vyřešen a dostanou jako omluvu lepší pokoje a kupony do různých klubů, jdou na party spolu a pijí alkohol a nakonec se vezmou. Druhý den ráno si uvědomí, že to byla chyba a rozhodnou se pro rozvod.\n\nNež to udělají, Jack použije čtvrťák od Joy v hracím automatu a vyhraje 3 miliony dolarů. Joy mu potom připomene, že jsou manželé, takže polovina peněz náleží jí. Pár se potom vrátí do New Yorku, kde se pokusí rozvést. Soudce ale rozhodne, že se pár nemůže rozvést, dokud se spolu nepokusí žít šest měsíců, během nichž budou chodit na sezení s manželskou poradkyní. Když na manželství zapracují, ale stejné se budou chtít po šesti měsících rozvést, oba si budou moci ponechat polovinu peněz. Když některá ze stran nebude spolupracovat, peníze budou zadrženy.\n\nOba se potom snaží přelstít toho druhého. Jack například Joy řekne, že je jejich sezení u poradkyně zrušeno, aby dokázal, že se Joy nesnaží. Ta zase zve do bytu ženy a zkouší tak přimět Jacka, aby ji podvedl. Jack také vrátí Joyinu bývalému snoubenci Masonovi zásnubní prsten, aniž by to Joy tušila. Postupně ale přijdou na to, že se vzájemně přitahují a brzy zjistí, že díky tomu, že jsou spolu, vystoupily na povrch i lepší stránky jich samých.\n\nBěhem cesty na slyšení, kde se má rozhodnout, co se udělá s penězi, Joy uvidí Masona a ten jí řekne, že ji chce zpět a dá jí zpět jejich zásnubní prsten. Joy tak přijde na to, že Jack chtěl, aby se vrátila k Masonovi a jemu by tak zůstaly peníze. Joy jde ale na slyšení. Tam jejich manželská poradkyně vypoví, že se skutečně pokusili pracovat na manželství, a tak soudce rozhodne, že oba dostanou 1,5 milionu dolarů. Joy řekne, že peníze nechce a předá Jackovi zásnubní prsten a oznámí mu, že po něm nechce už vůbec nic.\n\nPři rozhovoru s rodiči Jack přijde na to, že se s Joy asi opravdu milovali. Když zjistí svou chybu, jde za Joyinou kamarádkou Tipper, aby zjistil, kde Joy je. Ta mu řekne, že Joy opustila svou práci a nikdo neví, kde je. Jack má tušení, že šla na pláž, o které mu říkala, na jediné místo, které ji činí opravdu šťastnou. Jack se jí zeptá, zda chce být jeho ženou (znovu) a ona odpoví ano. Joy mu řekne, že opustila práci a že neví, co bude dělat, na což on odpoví, že mají peněz dostatek.\n\n"}
{"id": "590717", "url": "https://cs.wikipedia.org/wiki?curid=590717", "title": "Josef Rubeš", "text": "Josef Rubeš\n\nJosef Rubeš (11. listopadu 1913 – 1994) byl český procesualista a soudce. Působil jako soudce Nejvyššího soudu (od roku 1968), Městského soudu v Praze (od roku 1970 do 80. let 20. století) a Obvodního soudu pro Prahu 1. V roce 1990 byl předsedou Legislativní komise ministryně spravedlnosti České republiky.\n\n"}
{"id": "590718", "url": "https://cs.wikipedia.org/wiki?curid=590718", "title": "Katedrála svatého Štěpána (Paříž)", "text": "Katedrála svatého Štěpána (Paříž)\n\nKatedrála svatého Štěpána plným názvem Řecká katedrála svatého Štěpána v Paříži (francouzsky \"Cathédrale grecque Saint-Étienne/Saint-Stéphane de Paris\") je katedrální kostel řecké pravoslavné církve, který se nachází v Paříži v 16. obvodu na ulici \"Rue Bizet\". Kostel je zasvěcen svatému Štěpánovi. Katedrála je sídlem řeckého metropolity ve Francii.\n\nStavba v pseudobyzantském stylu byla vysvěcena v prosinci 1895. V roce 1953 se kostel stal sídlem biskupa a v roce 1963 sídlem řeckého metropolity ve Francii. Dne 26. června 1995 byla zapsána mezi historické památky.\n\n"}
{"id": "590724", "url": "https://cs.wikipedia.org/wiki?curid=590724", "title": "Jídlo (film)", "text": "Jídlo (film)\n\nJídlo je krátký animovaný film surrealistického tvůrce Jana Švankmajera natočený roku 1992 (scénář byl napsán již v sedmdesátých letech). Film kombinuje stop motion animaci, pixilaci herců a živou hereckou akci. Film je rozdělen na tři kapitoly. Podle svého tvůrce odráží „protest proti hladu na jedné straně a nesmyslnému plýtvání na straně druhé“, ale i autorovu zcela osobní „dětskou averzi k jídlu“.\n\nMuž vstoupí do místnosti, usedne ke stolu a smete na podlahu zbytky jídla po předchozím strávníkovi. Naproti nehybně sedí jiný muž, jenž má na krku zavěšenou tabulku s návodem. Strávník si čte návod a řádek po řádku provádí pokyny. Položí odpočítané mince muži na jazyk a vrazí mu prst do oka. Košile se rozepne, v hrudi se otevřou dvířka a odhalí jídelní výtah. Strávník vezme jídlo (pivo a klobásu s chlebem a hořčicí) a udeří muže do brady, aby dostal plastovou vidličku a nůž. Když dojí, kopne muže do holeně a dostane ubrousek. Otře si ústa a znehybní. Druhý muž nyní přichází k životu a umístí cedulku na krk muži, jenž se právě najedl. Vstane a přidá další čárku k dlouhé řadě na zdi. Vstoupí další host a scénář se analogicky opakuje. Na chodbě je vidět dlouhou frontu čekajících lidí.\n\nDva hosté, muž středního věku v obleku a mladík poněkud zanedbaného zevnějšku, se marně snaží upoutat pozornost číšníka. Po nějaké době začnou jíst vše, co mají v dosahu: květiny z vázy (a vázu), svoje boty a oblečení, talíře, ubrusy a nábytek. Mladík sleduje muže a napodobuje jeho chování. Když je již skoro všechno v místnosti snězeno, muž sní i svůj příbor. Mladík udělá totéž. Muž se usměje, vytáhne příbor schovaný v ústech a vrhne se na svého spolustolovníka.\n\nKamera zabírá interiér luxusní restaurace. Dobře oblečený gurmán dochucuje své jídlo různými omáčkami, kořením a přílohami. Zatím není zřejmé, co vlastně na talíři má, neboť je to zakryto množstvím kořenek a nádob. Dochucování trvá velmi dlouhou dobu, a pak je vidět, jak si host přibíjí kladivem a hřebíky vidličku k dřevěné protéze ruky. Pak začne krájet svou vlastní ruku. V sérii krátkých scén pak vidíme sportovce, který jí svou nohu, ženu, jak se chystá povečeřet vlastní ňadra a jedlíka, který má na talíři své pohlavní orgány. Ten, jako by si uvědomil přítomnost kamery, zakryje talíř a odhání diváka rukou.\n"}
{"id": "590725", "url": "https://cs.wikipedia.org/wiki?curid=590725", "title": "Peter Jacobson", "text": "Peter Jacobson\n\nPeter S. Jacobson (* 24. březen 1965 Chicago, Illinois) je americký herec.\n\nRodák z Chicaga je synem novinového vydavatele, Waltera Jacobsona.\n\nZe začátku své kariéry byl obsazován do menších rolí v různých filmech i seriálech. Prvním z nich byl seriál \"NYPD Blue\" a film \"Může to potkat i vás\", kde hlavní role ztvárnili Nicolas Cage a Bridget Fonda.\n\nOd roku 1997 však byl obsazován do filmů, které si získaly mezi veřejností většinou kladné reakce. K nim patří snímky \"Spiknutí\", \"Pozor na Harryho\", \"Lepší už to nebude\", \"Velké naděje\", \"Cesta do války\" nebo \"Dobrou noc a hodně štěstí\".\n\nMimo to účinkoval i v několika seriálech, ke kterým patří \"Oz\", \"Býk\" a také \"Dr. House\", ve kterém působil do ukončení natáčení seriálu v roce 2012. Později se objevil ve filmu \"Co se vlastně stalo\", do kterého byly obsazeny přední herecké hvězdy, ke kterým patří Robert De Niro, Sean Penn, Bruce Willis, John Turturro nebo Stanley Tucci.\n\n\n\n"}
{"id": "590728", "url": "https://cs.wikipedia.org/wiki?curid=590728", "title": "Jisra'el Barzilaj", "text": "Jisra'el Barzilaj\n\nJisra'el Barzilaj (: ישראל ברזילי, rodným jménem: Jisra'el Izenberg; 1. října 1913 – 12. června 1970) byl izraelský politik a poslanec Knesetu za stranu Mapam. V průběhu 50., 60. a na počátku 70. let zastával několik ministerských funkcí v izraelské vládě, jmenovitě ministra zdravotnictví, ministra pro poštovní služby a ministra bez portfeje.\n\nNarodil se na území dnešního Polska a v jedenácti letech vstoupil do socialisticko-sionistického hnutí ha-Šomer ha-ca'ir. Absolvoval základní židovské náboženské vzdělání a židovské gymnázium. Následně v roce 1932 odjel do Paříže, kde absolvoval konzervatoř a o dva roky později podnikl aliju do britské mandátní Palestiny. Tam v roce 1938 vstoupil do hnutí he-Chaluc a byl zvolen předsedou oddělení nezávislých osad kibucového hnutí Kibuc Arci. V roce 1939 se stal jedním ze zakladatelů kibucu Negba.\n\nV roce 1947 se stal tajemníkem Světové unie Mapamu. V letech 1948 až 1951 působil jako izraelský konzul v Polsku. Po návratu do Izraele zastával v letech 1953 až 1955 funkci politického tajemníka své strany.\n\nPoslancem izraelského parlamentu byl poprvé zvolen ve volbách v roce 1955, do kterých kandidoval za stranu Mapam, a byl jmenován ministrem zdravotnictví ve vládě Davida Ben Guriona. V listopadu 1958 byl, po odchodu Národní náboženské strany z vlády, navíc jmenován ministrem poštovních služeb. Po následujících parlamentních volbách v roce 1959 setrval pouze na postu ministra zdravotnictví.\n\nAčkoliv svůj poslanecký mandát v následujících volbách v roce 1961 obhájil, Mapam již nebyla součástí koaliční vlády a Barzilaj tak přišel o ministerský post. Během tohoto funkčního období však působil jako místopředseda Knesetu. Ve volbách v roce 1965 přišel o poslanecký mandát, byl však jmenován opět do funkce ministra zdravotnictví ve vládě Leviho Eškola. Po volbách v roce 1969, v nichž opět nedokázal získat poslanecký mandát, byl jmenován ministrem bez portfeje a tuto funkci zastával až do své smrti v červnu 1970. Po jeho smrti byla nemocnice v Aškelonu, jejíž základní kámen v roce 1961 pokládal, na jeho počest přejmenována na Barzilajovo lékařské centrum.\n\n"}
{"id": "590732", "url": "https://cs.wikipedia.org/wiki?curid=590732", "title": "T-S 82 V končinách", "text": "T-S 82 V končinách\n\nT-S 82 s krycím názvem V končinách je izolovaný pěchotní srub těžkého opevnění na Trutnovsku umístěný na levém křídle tvrze Stachelberg. Srub byl vybudován jako součást opevnění Československa proti Německu před 2. světovou válkou.\n\nSrub T-S 82 je 1.580 m severozápadně vzdálen od krajního srubu tvrze Stachelberg (T-St-S 74); jeho východním sousedem je srub T-S 81b Vrchy. Jeho součinnost s tvrzí vyplývá z plánovaného 9 cm minometu, směrovaném k tvrzi, kterým bylo možno palebně pokrýt rozsáhlý prostor mezi srubem a tvrzí ale i prostor tvrze. Nachází se na jihovýchodním svahu Dvorského lesa u červené turistické značky Trutnov – Rýchory a krkonošské cyklotrasy K26B. Stojí v hustém lese v blízkosti rozcestí s Bednářovou cestou.\n\nJedná se o vůbec nejzápadněji umístěný dokončený objekt československého těžkého opevnění (s výjimkou cvičného objektu CE „Jordán“ v bývalém vojenském újezdě Brdy). Plánovaná linie těžkého opevnění, pokračující na severozápad po hřebenech Rýchor, měla být zadána k výstavbě až roku 1939.\n\nHlavní výzbroj měla být umístěna pod betonem. V horním patře zdvojený těžký kulomet vz. 37 s palebným vějířem směrovaným severozápadně k T-S 83. Směrem jihovýchodním, k tvrzi Stachelberg, měl být osazen další zdvojený těžký kulomet a 4 cm kanón vz. 36 ráže 4,7cm spřažený s těžkým kulometem. V dolním patře, s palebným vějířem k tvrzi Stachelbeg měl být umístěn 9 cm minomet vz. 38. Pro pokrytí bezprostředního okolí tvrze mělo být osazeno celkem 6 lehkých kulometů vz.26, z toho 2 ve zvonech. Vstupní prostor byl navíc jištěn střílnou pro ruční palnou zbraň.\n\nK 1. říjnu 1938 byl srub dobudován s betonáží 1.445 m, byly postaveny vnitřní cihelné příčky, provedeny vnější omítky, osazeny mřížové dveře, protiplynové závěry neosazeny, zvony nebyly dodány, elektroinstalace, vodoinstalace a vzduchotechnika neinstalována, objekt vyzbrojen pouze kulomety, střílny byly později Němci vytrženy, dolní patro bývá zaplaveno vodou. Obvodové překážky provedeny pouze částečně.\n\n\n"}
{"id": "590736", "url": "https://cs.wikipedia.org/wiki?curid=590736", "title": "Provolání Všemu lidu ČSSR", "text": "Provolání Všemu lidu ČSSR\n\nProvolání Všemu lidu Československé socialistické republiky bylo vyhlášení ÚV KSČ k občanům ČSSR ze dne 21. srpna 1968, ve kterém byla invaze vojsk varšavské smlouvy označena za popření základních norem mezinárodního práva a které informovalo občany, že vojska obsazují československé území proti vůli ústavních orgánů a bez jejich vědomí.\n\nDne 20. srpna 1968 ve 23.40 oznamuje na schůzi předsednictva KSČ předseda vlády Oldřich Černík, že na území ČSSR vstoupila vojska Varšavské smlouvy. Kolem půlnoci se na zasedání ÚV KSČ dostavili prezident Ludvík Svoboda a ministr vnitra Josef Pavel.\n\nPřesně v 01.30 předsednictvo ÚV KSČ odhlasovalo většinou hlasů (proti byli čtyři členové) text prohlášení \"„Všemu lidu ČSSR“\". Následně provolání telefonicky diktuje Zdeněk Mlynář do Československého rozhlasu. Ve stejnou dobu rozhlas ústy hlasatele Vladimíra Fišera (který shodou okolností slavil 34. narozeniny) vysílá na stanici Praha a na všech připojených vysílačích upozornění, aby posluchači nevypínali přijímače, probudili své sousedy a vyčkali důležité informace, která se v brzké době objeví ve vysílání.\n\nV 01.50 začne Československý rozhlas vysílat prohlášení \"Všemu lidu ČSSR\". Oznámení je po prvních větách přerušeno, neboť je na příkaz Karla Hoffmanna – ředitele Ústřední správy spojů vyřazen rozhlasový vysílač na středních vlnách z provozu. Po něm byly odpojeny všechny rozhlasové vysílače, které nahradila vysílačka „Vltava“, která ihned začala na vlně 210 metrů šířit sovětskou propagandu. Vysílání ovšem běželo i nadále v rozhlase po drátě. Provolání je znovu opakováno v 02.30.\n\nVe 04.30 opět Československý rozhlas zahájil pravidelné vysílání. Zveřejňuje provolání \"Všemu lidu ČSSR\" a informuje o situaci v zemi.\n\nNásledně byl text provolání vytištěn i ve zvláštním vydání Rudého práva z 21. srpna 1968.\n\nText provolání \"Všemu lidu Československé socialistické republiky\" od ÚV KSČ ze dne 21. srpna 1968:\n\nProvolání Všemu lidu ČSSR se po Sametové revoluci také objevilo v několika českých filmech, jako například ve filmu Pelíšky z roku 1999 nebo ve filmovém muzikálu Rebelové z roku 2000. Také se objevilo v seriálu Vyprávěj z roku 2009, kde byl vytvořen speciální díl k této události. Archivní záznam provolání z vysílání Československého rozhlasu byl také v roce 1992 použit jako úvod písně \"Ruská\" z desky \"Jsme v hajzlu\" kapely S.P.S.\n\n\n\n"}
{"id": "590737", "url": "https://cs.wikipedia.org/wiki?curid=590737", "title": "Plavání na Mistrovství Evropy v plavání 2010", "text": "Plavání na Mistrovství Evropy v plavání 2010\n\nSoutěže v plavání se na mistrovství Evropy v plavání konaly ve městě Budapešť.\n\n<br>\n\n"}
{"id": "590738", "url": "https://cs.wikipedia.org/wiki?curid=590738", "title": "Kal Penn", "text": "Kal Penn\n\nKalpen Suresh Modi (* 23. duben 1977, Montclair, USA) je americký herec a politik, známý spíše pod svým pseudonymem, Kal Penn.\n\nNarodil se v Montclairu Amistě a Sureshu Modiovým, a už jeho jméno značí, že jeho původ pochází z Indie. Podle svých slov ho k politice přivedl příběh jeho prarodičů.\n\nNa škole hrál na saxofon v jazzové skupině a při studiu se hodně věnoval divadelní produkci.\n\nJeho herecká kariéra začala v roce 1998 filmem \"\". Následně byl obsazován do menších rolí v seriálech a filmech, ke kterým patří \"Pohotovost\", \"Buffy, přemožitelka upírů\", \"Sabrina, mladá čarodějnice\", \"Sexy párty\" nebo \"Láska nic nestojí\", dokud nepřišla v roce 2004 nabídka na roli ve filmu \"Zahulíme, uvidíme\", kterou přijal a film měl velký úspěch.\n\nDalší roky se objevil ve filmech, jako je \"Superman se vrací\", \"Jmenovec\", \"Americký sen\" nebo \"Něco jako láska\".\n\nV roce 2007 přijal svou zatím největší roli, když byl obsazen do nového týmu v seriálu \"Dr. House\". Zahrál si i v seriálu Jak jsem poznal vaši matku.Po roce a půl ze seriálu Dr.House odešel a věnoval se politickým aktivitám. S politikou však v roce 2010 skončil a v roce 2011 natočil třetí díl série \"Zahulíme, uvidíme\".\n\nOd roku 2007 do roku 2009 pomáhal na různých postech s volební kampaní prezidenta USA Baracka Obamy. Vystoupil také na jeho inauguraci. Po úspěšných volbách byl obsazen do místa ředitele kanceláře pro veřejné mínění. Tuto funkci však v roce 2010 opustil a vrátil se zpět k herectví.\n\n\n"}
{"id": "590739", "url": "https://cs.wikipedia.org/wiki?curid=590739", "title": "Co je šeptem…", "text": "Co je šeptem…\n\nCo je šeptem… (orig. \"Rumor Has It…\") je americko-australsko-německá filmová komedie z roku 2005 režiséra Roba Reinera. Scénář Teda Griffina částečně vychází z knihy Charlese Webba \"The Graduate\" z roku 1963. Hlavní role ve filmu ztvárnili Jennifer Aniston, Kevin Costner, Shirley MacLaine a Mark Ruffalo.\n\n\"Sarah Huttingerová\", autorka nekrologů a svatebních oznámení pro \"New York Times\", odcestuje v roce 1997 se svým snoubencem \"Jeffem Dalym\" do Pasadeny na svatbu své sestry \"Annie\". Na předsvatební party se \"Sarah\" od babičky \"Katherine\" dozví, že její matka \"Jocelyn\" utekla týden před svatbou s \"Earlem\" do Cabo San Lucas, kde byla se svým spolužákem \"Beauem Burroughsem\". \"Jeff\" poukáže na to, že se \"Sařini\" rodiče vzali pouze krátkých 9 měsíců před tím, než se \"Sarah\" narodila. To vede \"Saru\" k domněnce, zda není \"Beau\" jejím biologickým otcem. \"Sarah\" také zjistí, že její babička by mohla být inspirací pro postavu paní \"Robinsonová\", z románu \"The Graduate\" a filmu Absolvent.\n\nPo svatbě se \"Sarah\" rozhodne odletět do San Francisca, aby zjistila více o \"Beauovi\" a minulosti své matky. \"Beau\", nyní úspěšný a velmi bohatý muž ze Silicon Valley, zde má projev na konferenci. \"Sarah\" se s ním setká a on přizná dávný poměr, ale ujistí ji, že nemůže být její otec, protože si zranil již na střední škole při fotbalu varlata a je proto sterilní. Jdou se spolu napít a druhý den se \"Sarah\" probudí v \"Beauově\" posteli v domě v Half Moon Bay.\n\nAčkoli se cítí provinile, nechá se \"Beauem\" přemluvit, aby s ním posnídala. Snídaně se uskuteční, ale ne v Half Moon Bay, nýbrž v domě v Itálii, kam odletěli Beauovým letadlem. \"Sarah\" se nechá přesvědčit, aby šla na charitativní ples. Tam potká \"Beauova\" syna \"Blakea\". \"Beau\" to vysvětlí tím, že jeho žena chtěla biologického syna, a tak byla uměle oplodněna. Uklidněná \"Sarah\" \"Beau\" políbí, ale je přistižena svým snoubencem \"Jeffem\", jenž se jí vydal hledat zpět do Kalifornie. Po hádce \"Jeff\" \"Sarah\" opustí.\n\nSkleslá \"Sarah\" se vydá navštívit babičku. Ta se rozčílí, když zjistí, že její vnučka spala s \"Beauem\". Ona sama s ním kdysi také měla poměr. Obě se pak dozvědí, že \"Annie\" dostala během letu na líbánky záchvat úzkosti a chce mluvit se sestrou. \"Sarah\" sestře prozradí, že tři generace žen z jejich rodiny měly poměr s \"Beauem\". \"Sarah\" pak ujistí \"Annie\", že opravdu miluje svého manžela \"Scotta\", a uvědomí si při tom, že je připravená vdát se za \"Jeffa\".\n\nVyjde najevo, že \"Earl\" je ten, kdo způsobil \"Beauovi\" jeho zranění varlat. Proto je \"Beau\" v \"Earlově\" přítomnosti nesvůj, z čehož má radost \"Katherine\". \"Earl\" prozradí \"Sarah\", že vždycky věděl o poměru mezi \"Beauem\" a \"Jocelyn\". \"Jocelyn\" se ale i tak vrátila k \"Earlovi\", protože ho milovala a právě on byl tím, s kým chtěla žít. Tu noc, kdy se vrátila, byla počata \"Sarah\". To vysvětluje časové nesrovnalosti mezi svatbou a jejím narozením.\n\n\"Sarah\" je odhodlaná získat \"Jeffa\" zpět, letí do New Yorku a řekne mu o svých citech. Vrátí se k sobě pod podmínkou, že, jestli budou mít někdy dceru, nebude mít dovoleno přiblížit se k \"Beauovi\". Film končí svatbou \"Sarah\" a \"Jeffa\".\n\nPůvodním režisérem filmu byl scenárista Ted Griffin, ale po začátku natáčení v červenci 2004 se objevily problémy. Produkce byla již v prvním týdnu zpožděná o několik dnů a na začátku srpna Griffin propustil kameramana Eda Lachmana. Následující den byl Ted Griffin propuštěn výkonným producentem Stevenem Soderberghem a natáčení bylo ukončeno, aby mohl nový režisér Rob Reiner provést změny ve scénáři, obsazení a týmu. Reiner nahradil původně obsazené herce Charlieho Hunnama, Lesley Ann Warren, Tonyho Billa a Gretu Scacchi.\n\n"}
{"id": "590746", "url": "https://cs.wikipedia.org/wiki?curid=590746", "title": "Ha-Po'el ha-Mizrachi", "text": "Ha-Po'el ha-Mizrachi\n\nHa-Po'el ha-Mizrachi (: הפועל המזרחי, doslova „Mizrachi dělníci“) byla izraelská politická strana, osadnické hnutí a jeden z předchůdců Národní náboženské strany.\n\nHa-Po'el ha-Mizrachi vznikl v roce 1922 v Jeruzalémě pod sionistickým heslem (Tóra a práce), jakožto náboženská sionistická organizace, podporující vznik náboženských kibuců a mošavů, kde je při práci dodržována Halacha. Název pochází z mizrachi sionistické organizace a je hebrejským akronymem náboženského centra (: מרכז רוחני, \"Merkaz Ruchani\").\n\nDo prvních izraelských parlamentních voleb v roce 1949 strana kandidovala na společné kandidátce s názvem Sjednocená náboženská fronta, jejíž součástí byly dále strany Mizrachi, Agudat Jisra'el a Poalej Agudat Jisra'el. Uskupení získalo celkem 16 poslaneckých mandátů, z čehož ha-Po'el ha-Mizrachi získal sedm a stal se tak třetí největší parlamentní stranou, hned po Mapaji a Mapamu. Uskupení Jednotná náboženská fronta byla pozvána do koaliční vlády vedené Davidem Ben Gurionem a poslanec za ha-Po'el ha-Mizrachi, Chajim-Moše Šapira, se stal v první izraelské vládě ministrem pro vnitřní záležitosti, ministrem zdravotnictví a ministrem imigrace.\n\nSjednocená náboženská fronta sehrála zásadní roli v sesazení první vlády, a to v důsledku neshod s nejsilnější vládní stranou Mapaj nad tématy, jako školství v táborech pro imigranty, systém náboženského vzdělávání a dalšími požadavky, jako bylo zrušení ministerstva zásobování a jmenování obchodníka ministrem obchodu a průmyslu. Premiér Ben Gurion v důsledku koaličních problémů v říjnu 1950 rezignoval. O dva týdny později, po vyřešení problémů, vytvořil svou druhou vládu s týmiž koaličními partnery a ministry jako ve vládě předešlé.\n\nDo voleb v roce 1951 strana kandidovala samostatně pod názvem Tóra a práce - ha-Po'el ha-Mizrachi. Získala osm poslaneckých mandátů a stala se tak čtvrtou největší stranou. Opět byla přizvána do koaliční vlády a zůstala jejím členem po celé čtyři roky funkčního období druhého Knesetu. Šapira setrval ve funkci ministra pro vnitřní záležitosti a navíc byl jmenován ministrem náboženství. Když padla třetí vláda, byl Šapira odvolán z funkce ministra pro vnitřní záležitosti a stal se ministrem sociálních věcí. Do čela předešlého ministerstva se opět dostal v šesté vládě. Z dalších poslanců se stal ministrem Josef Burg, jenž byl ve třetí vládě jmenován ministrem zdravotnictví a ve čtvrté, páté a šesté vládě ministrem poštovních služeb.\n\nPřed volbami v roce 1955 se strana spojila se svým ideologickým dvojčetem, stranou Mizrachi, a společně vytvořili Národní náboženskou frontu. Nově vzniklá strana získala jedenáct poslaneckých mandátů (z čehož ha-Po'el ha-Mizrachi získala devět), čímž se stala opět čtvrtou největší, a stala se součástí obou vlád, během funkčního období třetího Knesetu. V roce 1956 byl svazek stran učiněn trvalým a došlo k přejmenování na Národní náboženskou stranu.\n\n"}
{"id": "590756", "url": "https://cs.wikipedia.org/wiki?curid=590756", "title": "Letiště Cagliari", "text": "Letiště Cagliari\n\nMezinárodní letiště Maria Mameliho Cagliari - Elmas (IATA: CAG, ICAO: LIEE) () je hlavní a největší mezinárodní letiště na italském ostrově Sardinii. Leží 7 km severozápadně od hlavního města Cagliari v obci Elmas.\n\nV roce 1937 byla na letišti postavena první budova pro cestující podle návrhů architekta Giorgia Gandiniho. Až po dvaceti letech byl postaven nový temrinál, který byl 26. března 1958 slavnostně otevřen. V roce 1980 byl otevřen třetí terminál, navržený Johnem Marresem.\n\nV roce 2003 byl prezidentem Itálie Carlem Ciampim slavnostě otevřen nový mezinárodní terminál se 6 výstupními branami, který má kapacitu 4 000 000 cestujících ročně.\n\nV roce 2008 zaznamenalo letišti nárůst o 9, 7% oproti předchozímu roku, v roce 2009 to bylo oproti roku 2008 nárůst o 19, 77%.\n\n"}
{"id": "590762", "url": "https://cs.wikipedia.org/wiki?curid=590762", "title": "T-S 81a Na hřebeni", "text": "T-S 81a Na hřebeni\n\nSrub T-S 81b s krycím názvem Na hřebeni, je izolovaný pěchotní srub těžkého opevnění na Trutnovsku umístěný na levém křídle tvrze Stachelberg. Srub byl vybudován jako součást opevnění Československa proti Německu před 2. světovou válkou.\n\nÚčelem palby srubu směrem k pevnosti bylo ze zálohy přehradit postup nepřítele po silnici od Žacléře na Trutnov v součinnosti s palbou z tvrzového pěchotního srubu T-St-S 74. Tomuto odpovídal i pravostranný projekt srubu se soustředěnou palebnou silou směrem k silnici.\n\nSrub byl vybudován v jižním svahu na kótě 716 m \"Vrchy\" jako pravostranný, severozápadně od tvrze Stachelberg. Palebně je směřovaný ke srubu T-S 81b a hlavními zbraněmi k tvrzovému srubu T-St-S 74 tvrze Stachelberg, kde jeho palebné vějíře měly přehradit případný pohyb nepřítele po silnici směrem od Vějířovského lesa. Palebným protějškem (nebo zády) byl k tomuto srubu levostranný objekt T-S 81b, který palebně zajišťoval prostor z druhé strany. Mezi těmito sruby je příkrý sráz s hustým porostem, nevhodný pro postup nepřítele.\n\nHlavní výzbroj měla být umístěna pod betonem, kanón se spřaženým kulometem a kulometné dvojče, obojí v palebném směru ke srubu T-S 81b. Lehký kulomet ve zvonu pokrýval okolí srubu a tři lehké kulomety pak prostor kolem srubu a vchod srubu. Vstupní chodba byla kryta střílnou pro ruční zbraň.\n\nK 1. říjnu 1938 provedena betonáž v obsahu 1.351 m, vyzděny vnitřní příčky, omítky, objekt z části vybaven kulomety, provedeny terénní úpravy. Nebyly osazeny protiplynové uzávěry, bez zvonů, bez elektroinstalace, vzduchotechniky a vodoinstalace.\n\n\n"}
{"id": "590770", "url": "https://cs.wikipedia.org/wiki?curid=590770", "title": "Futurama: Benderova hra", "text": "Futurama: Benderova hra\n\nFuturama: Bender's Game je třetí film založený na seriálu \"Futurama\". Byl vydán v USA 4. listopadu 2008 na DVD.\n"}
{"id": "590773", "url": "https://cs.wikipedia.org/wiki?curid=590773", "title": "Hummer H2", "text": "Hummer H2\n\nHummer H2 je terénní automobil vyráběný automobilkou General Motors.\nPo velkém prodejním úspěchu Hummeru H1 se General Motors rozhodla obohatit nabídku o civilizovanější model s nižší spotřebou a vyšším jízdním komfortem. V roce 2002 tak byl uveden Hummer H2. Po uvedení na trh byla H2 populárním vozidlem a získala si mnoho zákazníků. Byla ovšem kritizována za průchodnost terénem, která již nedosahuje hodnot H1. S rostoucí cenou paliva a hospodářskou krizí v USA však zájem o tato vozidla začal silně klesat až se v roce 2009 prodeje v USA propadly o více než 95% oproti roku 2005! Vzhledem k pro Hummer neuspokojivé situaci na trhu nových vozidel, se General Motors rozhodl v roce 2010 zastavit produkci.\n\nHummer H2 je postaven na podvozku Chevroletu Tahoe. Oproti \"pravému vojákovi\" – Hummeru H1 – je H2 lehčí, komfortnější a celkově civilnější. To ale nejde úplně dohromady s terénními vlastnostmi, a tak jsou terénní parametry H2 horší. Stále ale zůstává nadprůměrným off-roadem. Vozidla H2 pohání motor V8 6,0 L o výkonu 242 kW, spřažený se 4-stupňovou automatickou převodovkou. Od roku 2008 je místo motoru 6,0 L montován V8 6,2 L o výkonu 293 kW a automatická převodovka se 6 stupni.\n\nNásledující tabulka ukazaje roční prodeje v USA. Statistiky odráží extrémní propad zájmu o tato vozidla během posledních let.\n\n"}
{"id": "590774", "url": "https://cs.wikipedia.org/wiki?curid=590774", "title": "Luštěnice trnitá", "text": "Luštěnice trnitá\n\nLuštěnice trnitá (\"Cleome spinosa\") je bylina s nápadným květem z čeledě luštěnicovitých.\n\nLuštěnice trnitá roste ve volné přírodě v tropických a subtropických oblastech Severní, Střední a Jižní Ameriky. Pochází pravděpodobně z Mexika. V Evropě se v přírodě nevyskytuje.\n\nCelý rod luštěnice obsahuje asi 150 druhů a podle starších taxonomických systémů byl součásti čeledě kaparovitých. Novým systému APG III byla vytvořena čeleď luštěnicovité.\n\nLuštěnice trnitá je v zemích původu víceletou, ve středoevropských podmínkách jednoletou rostlinou. Je bujnou bylinou s chlupy na lodyze a s trny na řapících i na spodní straně listů. Řapíky bývají dlouhé 5 až 10 cm. Lodyha, která se již odspodu bohatě rozvětvuje, dorůstá do výše 120 až 150 cm, postranní jsou asi o 20 cm nižší. Listy vyrůstají střídavě, jsou dlanitě složené a mívají 3 až 7 kopinatých lístků, dlouhých až 10 cm a širokých 2 až 3 cm, celokrajných nebo jemně zubatých. Palisty jsou přeměněny v trny.\n\nSilně vonící květy, veliké 2 až 2,5 cm, jsou nejvýraznější části rostliny, vyrůstají na vrcholcích lodyh a jsou uspořádány do hroznovitých květenství, nakvétají postupně od spodu. Jejích barva bývá od čistě bílé přes růžovou a purpurovou až po sytě fialovou. Mají 6 nápadně dlouhých tyčinek, jsou dvojnásobně delší než okvětní lístky. V květu jsou 4 volné kališní plátky 5 až 8 mm dlouhé, 4 jsou i celokrajné obvejčité korunní plátky, 2 až 3krát delší než kališní. Květní lůžka nesoucí gyneceum jsou prodloužena na 6 až 8 cm, čnělky s bliznami jsou tak ještě delší než tyčinky s prašníky, zabrání se tím samoopylení. Semeníky se žlázou na bázi jsou stopkaté. V našich podmínkách luštěnice trnitá kvete od června do září.\n\nPlody jsou podlouhlé, 30 až 45 cm dlouhé mnohosemenné tenké tobolky tmavé barvy s kulatými semeny, z kterých se rostlina dobře rozmnožuje.\n\nV místech přirozeného výskytu, např. v Brazílii, byly u luštěnice trnité zjištěny květy jednopohlavé a současně i oboupohlavé. Květy zde bývají opylovány v noci netopýry.\n\nLuštěnice trnitá se pěstuje v naší zeměpisné oblasti ze semen jako letnička. Vysazuje se buď jako solitéra nebo do záhonu vyšších letniček. Vyžaduje plné slunce, dobře živinami zásobenou půdu a závlahu. Hodí se k řezu do vázy, kde vydrží až dva týdny.\n\n\n \n"}
{"id": "590776", "url": "https://cs.wikipedia.org/wiki?curid=590776", "title": "American (řeka ve Washingtonu)", "text": "American (řeka ve Washingtonu)\n\nŘeka American je přítok řeky Bumping ve státě Washington v USA. Teče z východní strany Kaskádového pohoří přes Wenatcheejský národní les a divočinu Williama O. Douglase. \n\nKrátce po prameni teče severním směrem, kde vyzvedává svůj přítok, řeku Rainier Fork American, která sem přitéká z blízkosti průsmyku Chinook Pass. Washington State Route 410 proudí také přes tento průsmyk a to z národního parku Mount Rainier. Dále silnice následuje řeku Rainier Fork American a pokračuje údolími řeky American.\n\nPo soutoku řeka proudí skrz údolí Pleasant Valley. Do řeky Bumping ústí krátce před jejím ústím do řeky Naches. Řeka American je částí povodí řeky Columbia.\n\nDřívější jméno řeky bylo Miners Creek (\"Hornický potok\"). Podle historičky Gretty Gossett byla řeka přejmenována po řece American v Kalifornii. \n\n"}
{"id": "590778", "url": "https://cs.wikipedia.org/wiki?curid=590778", "title": "Hummer H3", "text": "Hummer H3\n\nHummer H3 je terénní automobil vyráběný automobilkou General Motors.\nPo velkém prodejním úspěchu Hummeru H1 a Hummeru H2 General Motors uvedla v roce 2005 na trh nejmenší z trojice - Hummer H3. \n\nHummer H3 je lehčí a na silnici komfortnější než modely H1 a H2. Ačkoli terénní parametry jsou oproti větším bratříčkům horší, stále je s ním možné jezdit mimo zpevněné cesty. Byť je model H3 nejlevnějším Hummerem a jeho spotřeba z trojice nejnižší, stále je jeho provoz dosti nákladný. A právě to stálo za jeho extrémním propadem prodeje. General Motors se tak rozhodlo v roce 2010 zastavit produkci.\n\nHummer H3 mohou pohánět motory o obsahu 3.5 L, 3.7 L nebo 5.3 L.\n\nNásledující tabulka ukazaje roční prodeje v USA. Statistiky odráží extrémní propad zájmu o tato vozidla během posledních let.\nS bugynou postavenou podle vozu H3 závodí v maratonech, jako Rallye Dakar, američan Robby Gordon. Dosáhl několika etapových vítězství.\n\n\n"}
{"id": "590783", "url": "https://cs.wikipedia.org/wiki?curid=590783", "title": "Typ 206", "text": "Typ 206\n\nTyp 206 je třída diesel-elektrických ponorek vyvinutých pro německé námořnictvo firmou Howaldtswerke-Deutsche Werft AG (HDW) jako vylepšení předchozích ponorek typu \"205\". Jedná se o třídu malých pobřežních ponorek, určených primárně k operacím proti lodím Varšavské smlouvy v mělkých vodách Baltského moře. Postaveno jich bylo 18 kusů a další tři kusy tohoto typu si nechal postavit Izrael jako třídu \"Gal\". Z politických důvodů však stavbu realizovala britská loděnice Vickers.\n\nCelkem 12 jednotek \"typu 206\" bylo v 90. letech modernizováno a označeno \"typ 206A\". Zejména dostaly modernější sonar a elektroniku. Po roce 2000 se počet operačních člunů snížil na šest. Všechny zbylé lodě byly vyřazeny v červnu 2010. Původně měly sloužit až do roku 2016, ale o jejich osudu rozhodly škrty v rozpočtu námořnictva. Dvě z vyřazených ponorek získalo kolumbijské námořnictvo.\n\nCelkem bylo postaveno 18 jednotek této třídy. Deset postavila loděnice Rheinstahl-Nordseewerke v Emdenu a osm loděnice Howaldtswerke-Deutsche Werft v Kielu.\n\nJednotky typu 206:\nPonorky mají vynikající manévrovací schopnosti a jsou obtížně zjistitelné. Mají osm 533mm torpédometů se zásobou osmi torpéd či 24 min. Ponorky typu \"206\" jsou diesel-elektrické koncepce. Pohání je dva diesely a jeden elektromotor. Nejvyšší rychlost je 10 uzlů na hladině a 17,5 uzlů pod hladinou.\n\nV srpnu 2012 kolumbijské námořnictvo zakoupilo vyřazené německé ponorky U23 a U24 typu 206A. Německá loděnice ThyssenKrupp Marine Systems v Kielu následně obě ponorky modernizovala. Ponorky byly 27. listopadu 2015 přivezeny do kolumbijského přístavu Cartagena. Prezident Juan Manuel Santos je pokřtil jako \"Indomable\" a \"Intrepido\".\n\n"}
{"id": "590784", "url": "https://cs.wikipedia.org/wiki?curid=590784", "title": "The Simpsons Game", "text": "The Simpsons Game\n\nThe Simpsons Game je akční videohra založená na animovaném televizním seriálu Simpsonovi. Hra byla vyvinuta pro Wii, PlayStation 3, Xbox 360, PlayStation 2, Nintendo DS a PlayStation Portable. Hru vyvinula, publikovala a distribuovala firma Electronic Arts. Hra byla publikovaná v Severní Americe v říjnu 2007 a celosvětově v listopadu 2007. Scénář ke hře napsali Tim Long, Matt Selman a Matt Warburton. Hrou prochází pět členů rodiny Simpsonových – Homer, Marge (s Maggie), Bart a Líza. Ti se dozví, že jsou součástí videohry a musí vyřešit několik problémů. Aby se dostali zpátky do Springfieldu, musí sesbírat čtyři karty a vyhrát závěrečnou misi. Od kritiků se hra dočkala smíšené reakce. Od 31. ledna 2008 byly celosvětově prodány čtyři miliony kopií hry.\n\nHráči mohou ovládat čtyři z pěti členů rodiny Simpsonových, z nichž má každý své vlastní unikátní schopnosti. Vždy v misi můžete hrát za dva členy rodiny, výjimku tvoří mise \"Země čokolády\" (The Land of Chocolate), kde hrajete pouze za Homera. Hra obsahuje šestnáct misí, tzv. epizod a každá vyžaduje zvláštní schopnosti k dokončení. Například ve čtvrté epizodě \"Líza stromový tajnůstkář\" (Lisa the Tree Hugger), je hráč povinen používat Lízinu \"Ruku Buddhy\" se kterou může pohybovat s velkými objekty a Bart musí prakem vypnout stroje. V každé epizodě jsou jiní nepřátelé, mimo závěrečnou, kde se nepřátelé z minulých misí vrací v různých barvách.\n\nHra pro dva hráče \"co-op mód\", má rozdělenou obrazovku a umožňuje každému hráči ovládat jeden ze dvou postav která se objeví na této úrovni. Verze na DS nabízí několik funkcí, které nejsou dostupné v jiných verzích. Virtuální mazlíček je také přístupný, pod názvem \"Mazlíček Homer\" (Pet Homer), který umožňuje hráčům zachránit Homera před hrozbami, jako je udušení a srdeční infarkt.\n\nHomer je první hratelná postava, poprvé se za něj dá hrát v epizodě \"Země čokolády\". Homer se může přeměnit na \"Míč homer\" (Homer Ball) když sní moc koblih (power-upů), nebo na \"Gumového Homera\" (Gummi Homer), když jí Gummi Venus de Milo, při čemž může střílet gumové koule, tzv. \"Gumové granáty\"(Gummi Greenades). Když vdechne dostatek helia, stane se z něj balón a vznáší se ve vzduchu. Homer také když sní dost koblih, tak si může obrovsky krknout a ohromit nepřátele.\n\nBart se poprvé objevil v druhé epizodě hry \"Bártmen začíná\" (Bartman Begins). Může se proměnit v Bártmena, proto může lézt na některé stěny, plachtit a dělat další akrobatické kousky. Také může se svým prakem zasáhnout nepřátele z dálky.\n\nLíza je představena ve čtvrté epizodě \"Líza stromový tajnůstkář\". Její hlavní útok je kopání, ale její síla je \"Ruka Buddhy\". Může přes ní posílat blesky na nepřátele, zmrazit je, nebo zvedat těžké věci. Také hraje na saxofon, čímž ohromuje nepřátele. Také přes něj může obrátit nepřátele proti sobě.\n\nMarge má nejméně schopností. Je představená v páté epizodě, \"Pravidla davu\" (Mob Rules), kde se Marge dozví, že má schopnost, aby ji poslouchal dav, který může využívat k překonání překážek, výrobu předmětů, organizovaného útoku a opravu objektů. Maggie je krátce hratelná, když ji Marge pošle do úzkých prostorů.\n\nBart jde do prodejny video her za úředníkem, aby si koupil novou hru \"Velká krádež Scratchyho\" (Grand Theft Scratchy), jen aby ji měl zabavenou od Marge, jeho matky. Videoherní manuál spadne dolů z nebe před ním. Přečtení manuálu způsobí, že Bart zjistí, že on a zbytek jeho rodiny má zvláštní schopnosti. Později, Bart použije jeho Bártmen schopnost, aby Jimbo, Kearney, a Dolph z krádeže z Přírodovědného muzea nic neměli, Homer využívá svých schopností, aby se stal obrovským míčem a vyhrál soutěž v pojídání, Líza využívá svých schopností meditace na zastavení projektu odlesňování a Marge používá své schopnosti ovlivňující dav, k zastavení vydání Velká krádež Scratchyho ve Springfieldu.\n\nBěhem večeře, je rodina překvapená jejich novými schopnosti. Nicméně, to vede k tvrzení o tom, co s nimi mají dělat. Mimozemšťani Kang a Kodos vidí toto jako příležitost k úderu Zemi, a mimozemšťanská invaze se rozvíjí. Uvědomili si, že žádná z jejich schopností není dostatečně silná, aby porazili mimozemšťany, Bart a Líza jdou na návštěvu k profesoru Frinkovi. Frink jim dává příručku ke Hře ve které je hráč schopen se naučit, jak lépe využít svých pravomocí, jakož i zisk nových a rodina Simpson brzy stanoví, aby se pokusila zastavit mimozemskou invazi. Za prvé, Bart a Lisa pomoc kapitána McCallister v bití back mysli-řízené, které jsou delfíni útočí na městské akvárium. Poté mají Bart a Homer porazit reklamu na Tlusťochové koblihy (Lard Lad Donuts), která má přijít k životu. Konečně, oni zachrání Cletuse od Mimozemšťanů.\n\nS cílem zjistit pravdu se rodina obrací na internet zjistit více o svých schopnostech ve hře, ale jsou náhodně posláni do Game Engine, protože si Homer myslí že CD mechanika je Odkladač na pití a tím vyleje pivo na klávesnici. Tam, zjistili, že Will Wright ničí kopie starých 8-bit The Simpsons Game Krusty Island a její znaky. Rodina musí zvládnout zachránit své 8-bitové předchůdce, než budou zničeny podle Wrighta, a zjistíte, že se stanou také zastaralé, když se uvolní další hry Simpsons. Jediným způsobem, jak tomu zabránit, je mluvit s autorem hry a přesvědčit ho, aby je zničil. Pro přístup do jeho sídla, rodina potřebuje získat čtyři karty ze čtyř připravovaných Simpsons her. Za prvé, Homer a Marge porazit draka ve hře Neverquest. Pak, Homer a Bart musí jít do Francie během druhé světové války s cílem překazit plán pana Burnese ukrást cenné francouzské malby, v Medal of Homer Hře. Marge a Lisa potom jdou do Grand Theft Scratchy hry, kde odstraní všechen urážlivý materiál a nahrazují ho více přátelským materiálem. Lisa a Homer pak jdou do starověkého Japonska, aby porazili zlého pana Špínu (Mr. Dirt) v Big Super Happy Fun Fun Game.\n\nJakmile budou mít všechny čtyři karty, Bart a Homer budou muset zabít Matta Groeninga. Jsou uvítáni Mattem Groeningem, který posílá postavy Futuramy (Bendera a Dr. Zoidberga) na ně. Rodina ho zvládá porazit, nicméně Groening přiznává, že on jen vytváří nové hry pro peníze, a zničí Game Engine. Simpsonovi, spolu s několika dalšími znaky z her utíkají do Springfieldu, kde mimozemšťané stále útočí. Lisa používá svou schopnost k vytvoření schodiště do nebe, a rodina žádá Boha o radu. Poté, co je poražen ve hře Dance Dance Revolution, Bůh přiznává, že on upustil videoherní manuál náhodou, a tak rodina zjistila, že má schopnosti. Realizace jeho přestupku způsobí, že slibuje obnovit Springfield a že žádné další Simpsonovské hry nebudou uvolněny, že by současné znaky byly zastaralé.\n\nDěj hry byl napsaný Timem Longem, Mattem Selmanem, a Mattem Warburtonem, kteří jsou pravidelní spisovatelé Simpsonových. Chtěli vytvořit něco, co by sami fanoušci označili jako \"Ohromnou novou hru\". Matt Groening a spisovatelé měli nepřetržitou odezvu na herní obsah, z jeho \"celkového dojmu\" do jejích hádanek a her. Herní výkonný producent, Scot Amos řekl, že to bylo úžasné společenství mezi spisovateli a vývojáři. Selman, hlavní spisovatel, říká, že důvod, proč vytvořili The Simpsons Game a nepřidat dialogový titulek byl protože oni cítili že by ta hra byla spuštěna znovu, hraní The Simpsons Game udělit právo velké, nová, čerstvá hra která bude nad videohry a veselé věci všech dob\".\nHra The Simpsons Game byla publikována v Electronic Arts a vyvinutá jeho pomocným týmem, EA Redwoodem Shoresy; společnost podepsala smlouvu k právům k videohře The Simpsons Game v roce 2005. Herní vedoucí návrhář, Greg Rizzer, řekl, že když on žádal jeho šéfy jestli by mohli parodovat nějaké Electronic Arts hry včetně Medal of Honor, oni tím byli nadšeni. Hra The Simpsons Game, která paroduje videohry z 30 let do současné doby, musela mít některý obsah odstraněný protože několik video-herních společností si o ni stěžovali. Rizzer, ať tak nebo onak, ještě byl potěšený množstvím parodií ve hře a Simpsonovi jsou považované jako \"perfektní místo k tomu, aby se tropili žertíky z herního průmyslu\". V herním dohovoru 2007 Lipsko, Německo, se mluvilo o plakátu pro Grand Theft Scratchy, jedné z úrovní v The Simpsons Game a o parodii na Grand Theft Auto, byl požádaný zaměstnanec Rochstar Games, společnosti která vyvíjí Grand Theft Auto sérii videoher. Několik společností, ať tak nebo onak, objala parodie ve hře na jejich videohry, včetně vývojářů z Harmonix, kdo byl potěšen hrou Sitar Hero, byl i parodií Harmonixovi videohry Guitar Hero. Navíc k parodiím hry, The Simpsons Game se také uvádí několik portrétů s provokativními výmysly, včetně opravdového Matta Groeninga.\n\nGrafika pro herní znaky je buňkově zastíněná a implementovaná technika pomáhá zploštit znaky modelů z nějakého nebo každého nebo žádného úhlu, kterým se kamera dívá na Simpsonovi, k tomu, aby se obnovilo 2D, ručně tažený pohled viděný na obrazovce. Vývojový tým zjistil, že je obtížné poskytnout Líze špičaté vlasy jak herním 2D prostředí tak v 3D prostředí. Při pracování na hrách pro WII, muselo být uděláno několik kompromisů ve srovnání s verzemi hry pro XBOX 360 a PLAYSTATION 3. Protože XBOX 360 a PLAYSTATION 3 měli větší zpracovací sílu než WII, kvalita grafiky musela být snížená ve verzi hry pro WII.\n\nHra dostala většinou pozitivní reakci, přijatí ze 71% u Metakritiků pro XBOX 360ských & PLAYSTATION 3ských verzí hry. Chvála se zaměřila se na herní vizuálnost a psaní, které hanobil průmysl hraní a přehlídky samotné. The Simpsons Game vyhrála odměnu za nejlepší hru (Best Game) založenou na filmu či TV Show v špičkovém videoherním spolku Awards 2007 a byla nominovaná vůbec první odměnou za nejlepší videohru (Best videogame) v spisovatelském spolku Ameriky Awards 2007. Od 31. ledna 2008 byly prodány čtyři miliony kopií hry. Peter Nowak z CBC Newsmnamed ji ohodnotil jako třetí nejlepší hru z roku 2007 a popsal jak \"snadno může být nejlepší hra hrána nezvyklými rezidenty Springfieldu\".\n\nHerní použití Simpsonovského stylového humoru dostalo smíšený příjem. GameSpotand i GameTrailerssaid ohodnotili hru že se budeme válet uní smíchy takže, bude mít cenu si ji zahrát nejméně jednou. Hra byla považovaná za příjemnou pro oba štěty a příležitostnou pro Simpsonovské fanoušky, IGN a GameDaily, kteří také ohodnotili hru zvláště přitažlivou hrami pro nezdolné fanoušky. Navzdory málo problémů, které hra měla, GameSpysaid ohodnotili že mělo tu cenu vidět ty humorné parodie. Eurogamer Tom Bramwell, ať tak nebo onak, věřil, že herní humor mohl být jen doposud, a je navrhovaný pro ty co se zajímají o Simpsonovský humor tak, že koupí krabicovou sadu jednoho z televizních sériových období místo hry. Joe Juba z Game Informer nazval hru průměrně zkušenou. On vypracoval, že hra by mohla odvolat sledovanost v první řadě fanouškům televizního seriálu, ale by to nebylo dobré hraní pro lidi co neznají seriál.\n\nEurogamer pochválili zahrnutí lidí z televizního seriálu Simpsonovi s herním vývojem, a GameZone se těšil z dvou-znakových mechanismů hry a pobavil se sbíráním uvolňovacích položek. GameTrailers mysleli, že grafika a animace vypadají skvěle a ohodnotily ručně tažené vzhledy, třebaže oni našli zřejmě to, že znaky \"někdy opravdu chtěly skočit do třetího rozměru\" kvůli jejich druhým kořenům dimenze.\n\nKritika hry se zaměřila na její krátkost, nudnost a nedokonalý kamerový systém. GameSpot prohlásil hru za průměrnou a GameZone ji nazvali \"pěkně mělkou\" hrou která stojí na příliš mnoho se opakujících \"skákacích\" hádankách a slabém bojovém systému. Nabízí se zde ale vysvětlení v podobě faktu že předchozí hry celé série The Simpsons byly čistokrevné arkády založené právě na skákání. Hra zklamala IGN protože nezahrnuli správně možnosti budoucího online pokračování. I oni konstatovali že práce s kamerou je slabá a GameZone i GamrSpy, ho nazývali \"bolestným\" a \"rozmláceným\" rysem, GameDaily.\n\nVerze hry pro DS, která byla naprosto odlišná od ostatních verzí a pěla se na ní chvála za jedinečnost, ale zároveň byla kritizována pro přílišnou krátkost. IGN pochválil DS verzi jako jedinečnou herní zkušenost a GameSpot prohlásila to je uspokojování od začátku do konce. GameSpot a GameZone, ať tak nebo onak, byli zklamaní , že hra byla extrémně krátká. 1UP zjistili, že třeba, že The Simpsons Game je parodovaná včetně 2D platformní herní konvence, to se používalo v každém případě, dělání toho tupého úsilí.\n\nOficiální stránka The Simpsons Game \n\nThe Simpsons Game na Internet Movie Database \n\nThe Simpsons Game na MobyGames \n"}
{"id": "590785", "url": "https://cs.wikipedia.org/wiki?curid=590785", "title": "Mapam", "text": "Mapam\n\nMapam (: מפ\"ם, akronym názvu \"Mifleget ha-Poalim ha-Meuchedet\", : מפלגת הפועלים המאוחדת, doslova „Sjednocená strana pracujících“, : حزب العمال الموحد, zkracováno na مبام) byla izraelská politická strana a jeden z předchůdců současné strany Merec. Strana vycházela z učení sionistického vůdce a teoretika Bera Borochova a byla zastánkyní dvoustátního řešení izraelsko-palestinského konfliktu.\n\nMapam vznikla v lednu 1948 sloučením strany Po'alej ha-Šomer ha-ca'ir a hnutí Achdut ha-Avoda Poalej Cijon. Dalším předchůdcem bylo levicové sdružení Socialistická liga Palestiny. Původně strana zastávala marxisticko-sionistickou ideologii a představovala levé křídlo hnutí kibuc Arci. V souvislosti se sloučením též převzala někdejší noviny Poalej ha-Šomer ha-Ca'ir s názvem Al ha-Mišmar.\nV prvních izraelských parlamentních volbách získala Mapam celkem 19 poslaneckých mandátů, čímž se stala druhou největší stranou hned po Mapaji. V době po založení státu strana neumožňovala izraelským Arabům být jejími členy, avšak zřídila arabskou stranu s názvem Lidový arabský blok, který se samostatně mohl zúčastnit voleb (podobnou taktiku využívala Mapaj, která měla blízko k Demokratické kandidátce Nazaretu). Zmíněné arabská strana však ve volbách neuspěla, neboť nedokázala překročit 1% volební práh.\n\nSvými pro-sovětskými názory si strana nezískala oblibu u premiéra Davida Ben Guriona, který ji proto nepřizval do vládní koalice. Během funkčního období prvního Knesetu získala Mapam o jeden mandát více, když se k Mapam připojil Eliezer Preminger ze strany Maki. Posléze však Mapam opustil a založil vlastní stranu Hebrejské komunisty.\n\nVe volbách v roce 1951 se strana propadla a získala 15 mandátů a opět nebyla přizvána do vládní koalice. Stala se však první sionistickou parlamentní stranou, za níž byl do Knesetu zvolen izraelský Arab, a to Rostam Bastuni.\n\nZ pohledu Mapamu byl nejvýznamnější událostí druhého Knesetu tzv. Slánského proces z roku 1953, který vážně otřásl stranickou důvěrou v Sovětský svaz. Vykonstruovaný politický proces, v němž byli souzeni především židovští vůdci Komunistické strany Československa, rovněž falešně obvinil stranického vyslance v Praze Mordechaje Orena, který měl být součástí sionistického spiknutí. Po procesu se Slánským a projevu Nikity Chruščova na XX. sjezdu KSSS Mapam opustila některé ze svých radikálně levicových postojů a posunula se směrem k sociální demokracii.\n\nTo vedlo k rozkolu uvnitř strany. Avraham Berman, Rostam Bastuni a Moše Sne stranu opustili a založili Levicovou frakci, zatímco Chana Lamdanová a David Livšic vytvořili Nezávislou frakci Achdut ha-Avoda. Bastuni se nakonec vrátil zpět do Mapam, avšak Berman a Sne nakonec vstoupili do Maki a Lamdan a Livšic vstoupili do Mapaje. Stranu dále opustili čtyři členové, kteří obnovili Achdut ha-Avodu. Předseda Knesetu však jejich skupinu neuznal jako samostatnou stranu. Celý rozkol uvnitř Mapam a její posun se znelíbil Sovětskému svazu.\n\nPřestože se počet poslanců za Mapam ke konci volebního období zredukoval na sedm, ve volbách v roce 1955 se straně podařilo získat devět mandátů. Díky zřeknutí se Sovětského svazu se Mapam stala součástí Ben Gurionovy sedmé a osmé koaliční vlády. Byla však obviňována za Ben Gurionovu rezignaci z 5. července 1959. Jejím důvodem bylo společné hlasování s Achdut ha-Avodou proti vládě v otázce prodeje zbraní Západnímu Německu a zároveň odmítnutí opuštění koalice.\n\nVe volbách v roce 1959 strana uhájila devět poslaneckých mandátů, a navzdory dřívějším rozporům se opět stala součástí Ben Gurionovy vlády. V následujících volbách v roce 1961 strana opět získala devět mandátů, avšak nebyla již přizvána do koaliční vlády.\n\nVe volbách v roce 1965 strana přišla o jeden poslanecký mandát, ale stala se součástí koaliční vlády. V lednu 1969 strana vytvořila alianci se Stranou práce, která získala název Ma'arach. Nově vzniklému uskupení se ve volbách v roce 1969 podařilo získat do té doby historicky nejvyšší počet mandátů (56 ze 120). V té době popisovali sovětští komentátoři Mapam jako „jednu z nejvíce reakcionářských stran mezi levicovými socialistickými stranami.“\n\nBěhem osmého Knesetu Mapam nakrátko opustila Ma'arach, ale posléze se opět vrátila. Jeho součástí zůstala až do roku 1984, kdy se po parlamentních volbách předseda Ma'arachu Šimon Peres rozhodl vytvořit vládu národní jednoty s Likudem (tím Mapam oslabila Ma'arach o šest mandátů). V následujících volbách v roce 1988 strana získala pouhé tři mandáty.\n\nV důsledku klesající podpory se Mapam rozhodla vytvořit společně se stranami Rac a Šinuj uskupení Merec, jež bylo levicovou, sociálně-demokratickou a pro-mírovou aliancí, která se ve volbách v roce 1992 stala čtvrtou největší stranou Knesetu.\n\nV roce 1995 přestaly existovat stranické noviny Al ha-Mišmar. O dva roky později došlo k formálnímu sloučení stran tvořící Merec, tedy stran Rac, Mapam a části strany Šinuj (většina jejích členů se sloučením nesouhlasila a osamostatnila se jako nezávislá strana vedená Avrahamem Porazem) a Mapam přestala existovat.\n\nV letech 1951 až 1979 Mapam rovněž vydávala arabské noviny \"Al-Mirsad\". Ty vycházely po většinu své existence jako týdeník (během krátkého období však též jako deník).\n\n"}
{"id": "590786", "url": "https://cs.wikipedia.org/wiki?curid=590786", "title": "Gorgesové", "text": "Gorgesové\n\nGorgesové jsou starobylý anglicko-normanský šlechtický rod s kořeny právě v Normandii. Normanský vladyka Rytíř Radulph de Gorges (ve francouzštině Seigneur Radulph de Château de Gorges) přišel do Anglie z kantonu Périers v departementu Manche v armádě Viléma Dobyvatele v roce 1066. Tím se začala psát historie šlechtického rodu Gorges v Anglii. Jeho potomek Roul de Gorges se oženil s dědičkou panství Morville a poté rodina získala panství Wraxall, Somerset a Bradpole v Dorsetu. Největší rozkvět rodiny Gorgesů se dostavil v 16. a 17. století.\n\nPo bitvě u Hastings normanský vladyka Radulph de Gorges de Meurville získal rytířství. Jeho potomek Roul poté získává rozsáhlé pozemky panství Morville, Wraxallu a Bradpolu v Dorsetu.\n\nPravnuk Radulpha Ralph de Gorges byl královským maršálem anglického krále Eduarda I. v době válek v Gaskoňsku v r. 1293. Byl v opozici proti hraběti Gavestonovi z Cornwallu a tak byl příkazem v r. 1308 až do r. 1322 povolán do Parlamentu jako baron Gorges, jak je zaznamenáno v deskách Nomina Villarum. Zemřel v r. 1324 a jeho syn Ealph de Gorges se stal 2. baronem Gorges. Baron Ealph de Gorges zanechal 4 potomky: Jane, Elizabeth a \"Eleanor\", jeho syn Ealph se nedožil dospělosti.\n\nRod byl tehdy zachován pouze po přeslici, manželem \"Eleanor\" byl sir Theobald Russell, který musel souhlasit s dohodou, že bude zachováno jméno Gorges, které bylo převzato Theobaldovými třemi syny - Thomasem, Bartholomewem a Ralphem. Tím došlo k vymizení původní francouzsko- normanské předpony de a vznikla v podstatě současná podoba jména (Gorges/ Görges).\n\nJedná se o velké panství v Testa de Nevill, které držela rodina de Morcille. Hugh de Morville urozený pán z Westmorlandu (zemřel 1202) byl jedním ze 4 rytířů, kteří zavraždili arcibiskupa z Canterbury Tomáše Becketa v chrámu 29. prosince 1170. Poté rytíři uprchli do Knightonu, kde se nacházel hrad Huga de Morville Knaresborough v hrabství Yorkshire. Ve 13. století si dědička Johna (nebo Iva) de Morville) Eleanora vzala Ralpha de Gorges. Eleanora zemřela v roce 1292 a Ralphovi se podařilo panství udržet. V roce 1305 jejich potomek Ralph II. de Gorges pronajal panství Williamovi de Caleshale a jeho manželce na dobu jejich života. V roce 1316 se panství opět navrátilo do rukou Ralphovi.\n\nRodina Gorgesů je také spojena s tothilským panstvím, dnes ovšem nelze přesně určit, kde se nacházelo. Pravděpodobně se však jedná o tyto dvě možností:\n\n\n\nV 16. století Sir Thomas Gorges (1536–1610), syn Edwarda Gorgese z Wraxallu a Mary Poynitz, příbuzný a dvořan královny Alžběty I., získal panství Langford (dnes Longford) ve Wilthshire. V roce 1573 zde staví zámek Langford za prostředky z ohromného bohatství, které získal ukořistěním španělských galeon s nákladem stříbra a zlata, jež byly zajaty v úžinách hradu Hurst, jehož byl v době útoku španělské Armady guvernérem. Jeho žena, Helena Snakenborg, markýza z Northamptonu, byla švédskou šlechtičnou. Právě její vliv se projevil při výstavbě zámku Langford, kde bylo užito švédského architektonického stylu. Markýza z Northamptonu byla velmi blízkou společnicí královny Alžběty I. Thomas a jeho žena mají dnes hrobku v Salisburské katedrále v jižní Anglii.\n\nEdward († 1650), syn Thomase Gorgese z Langfordu, byl jmenován Baronem z Dundalku v Irsku. On i jeho syn Richard, 2. baron z Dundalku (1622–1712) byli členy irského parlamentu za volební okrsek Ratoath. Baronský titul však zanikl Richardovou smrtí, (ačkoliv měl pravděpodobně syna). Hrobka 2. barona z Dundalku je k vidění ve Stetchworthu v kostele sv. Petra v East Cambridgeshiru.\n\nKromě původního erbu vznikl také po spojení s rodem Russellů erb se 3 zlatými a 3 modrými kosočtverci po dvou řadách, který byl užíván vedlejšími větvemi rodu, avšak většinou ve spojení s originálním erbem rodiny.\nAž do roku 1347 byl druhý erb užíván beze změny, avšak při obléhání Calais si Sir John Warbleton, rytíř z Cheshire všiml, že jeho spolubojovník Sir Ralph Gorges, který mimo jiné bojoval na anglické straně v roce 1346 v bitvě u Kresčaku, nese stejný štít. Případ byl na místě vyřešen Hrabětem Marshalem, který vzhledem k tomu, že Sir Warbleton byl žalujícím, rozhodl v jeho prospěch. 19. července 1347 tak Ralph Gorges dostal do štítu rudou krokev. Erb z azurovým vírem lze vidět v kostele Tamerton Foliot a na střeše kapitulního kostela v Chagfordu v Devonu.\n\n\n\n\nVětšina dochované dokumentace o rodině Gorgesů (ve střední Evropě Görgesové) se nachází na University of Virginia, kde se nachází cca 5000 položek k letem 1616–1940. Dle těchto materiálů a dalšího výzkumu napsal Raymond Gorges knihu \"\"Příběh rodiny skrze jedenáct století, Dějiny rodiny Gorgesů\"\" (v originále \"The Story of a Family through Eleven Centuries, History of the Gorges Family\"), kterou publikovala v Bostonu, USA v roce 1944 po jeho smrti jeho žena. Kniha poskytuje vynikajícího průvodce, neboť byla napsána jako rodokmen Raymonda Gorgese. Dokumenty obsahují genealogické informace a historii rodiny, která v knize začíná rokem 1066, tedy dobou, kdy rodina byla ve Francii- Normandii- a vyloděním Normanů v čele s Vilémem I. Dobyvatelem v Anglii. Kniha také obsahuje individuální biografie a informace o kariéře a vzdělání některých členů rodu. Kniha také obsahuje korespondenci pana Gorgese spojenou s jeho výzkumem. Jedná se o vynikající kolekci historických materiálů a informací o rodině Gorgesů, Anglii i Irsku a zejména pak o dějinném proplétání dvou národů.\n\n\nkap. Gorges- baron Gorges, str 226\n\n\n\n\n\n"}
{"id": "590787", "url": "https://cs.wikipedia.org/wiki?curid=590787", "title": "Theodore &quot;T-Bag&quot; Bagwell", "text": "Theodore &quot;T-Bag&quot; Bagwell\n\nTheodor \"T-Bag\" Bagwell je fiktivní vrah ze seriálu Prison Break. Je odsouzen k doživotnímu vězení bez možnosti podmínečného propuštění za únos, znásilnění a vraždu šesti studentů. Ve vězení je vůdcem gangu proti černochům. Je znám svými sklony k rasismu a brutalitě. Po svém boku vždy měl nějakého otroka, který se ho musel pořád držet za kapsu u kalhot obrácenou naruby. Jeden z jeho otroků dokonce i spáchal sebevraždu ze strachu z něj. \n\nCo se týče jeho postavení, je považován za druhého nejobávanějšího vězně po Johnu Abruzzim. Přesto, že ze začátku vše nasvědčuje k tomu, že je homosexuál, ihned po jeho útěku vychází najevo opak. Ještě před uvězněním měl milostný vztah k paní Hollanderové, ženě, u které byl na návštěvě, dokud nepřišla na to, o koho se jedná, a nezavolala policii. Jakmile opustí vězení, rozhodne se paní Hollanderovou vyhledat a mít s ní rodinu, což ona odmítne a on projeví poprvé známky citu vůči ní a nechá ji žít bez něj. Na útěku z věznice Fox River přišel o ruku, tu si později nechal přišít, ale znovu o ní přišel, když ho Brad Belick připoutal k radiátoru právě touhle rukou(ve velkých bolestech si ji utrhl a utekl) a později (ve 3. sérii) měl protézu. Přestože se jedná o zápornou postavu, je T-Bag jedním z nejoblíbenějších v seriálu.\n"}
{"id": "590788", "url": "https://cs.wikipedia.org/wiki?curid=590788", "title": "František Řehoř", "text": "František Řehoř\n\nFrantišek Řehoř (16. prosince 1857 Stěžery – 6. října 1899 Praha) byl český etnograf, zaměřený na studium Rusínů, Ukrajinců a dalších národností v Haliči a Bukovině.\n\nStudoval vyšší reálku v Hradci Králové. Roku 1877 se s rodiči odstěhoval do obce Volkov u Lvova, kde získali do pronájmu statek benediktinského řádu. Na Františka udělalo nové prostředí velký dojem. Zaujal ho zejména archaický způsob života a hospodaření místních obyvatel – Ukrajinců, Rusínů, Huculů a haličských Židů. Život mezi nimi si oblíbil a navázal tam množství kontaktů.\n\nAčkoli všechny poznatky získával jen samostudiem, brzy se stal uznávaným odborníkem na haličský národopis. V roce 1880 napsal první článek – \"O výrobě plátna u Rusínů východo-haličských\" – pro \"Listy Průmyslové\". Po něm následovala řada dalších, v různých časopisech: Světozor, Osvěta, Květy, Musejník, Lumír, Slovanský sborník, Vesna, Ruch, Zlatá Praha, Zprávy z tržnice, Národní listy a j. Celkem napsal asi sto článků.\n\nVýznamná byla jeho činnost sběratelská. Během 13 let pobytu v Haliči (1877–90) shromáždil 2000 knih, které věnoval knihovně Musea Království českého, a po návratu postupně doplnil ještě dalších 600. Získal také množství předmětů – modelů staveb, řemeslnických nástrojů, hraček, hudebních nástrojů, výšivek, domácích ozdob, keramiky, kraslic a oděvů, které předal Náprstkovu muzeu. Po roce 1895 pomáhal při vzniku Českoslovanského národopisného muzea (dnes součást Národního muzea). Ceněná byla i jeho huculská sbírka (pro Náprstkovo muzeum) se svícny, vykládanými holemi, šperky a řezbami. Život v Haliči dokumentoval také na stovkách fotografií.\n\nV Haliči si získal řadu přátel. K nejvýznamnějším patřili národní buditel Volodymir Šuchevyč a spisovatel Ivan Franko. Když se v roce 1890 stěhoval do Prahy, předal svou rozsáhlou českou knihovnu ukrajinskému spolku Prosvita. Sdružení mu pak v následujících letech zasílalo časopisy, knihy i jiné zajímavé předměty. Když roku 1891 přijela rusínská delegace vedená V. Šuchevyčem do Prahy na jubilejní výstavu, Řehoř ji doprovázel. Při té příležitosti napsal článek \"Rusíni k nám\", v němž popsal, jaký respekt mají Rusíni k úspěchům Čechů v kulturní i hospodářské oblasti.\n\nPo návratu do Čech roku 1890 pracoval jako úředník pro pražskou obec za plat 36 zlatých měsíčně. Pokračoval v psaní článků, pomáhal tvořit muzejní sbírky, napsal přes 160 hesel do Ottova slovníku naučného. K jeho českým spolupracovníkům patřil Edvard Jelínek, z mladší generace pak Ludvík Kuba a Adolf Černý. Snažil se i o souborné knižní vydání svých výzkumů, ale žádný z nakladatelů mu nevyhověl z obav před finanční ztrátou. Jeho dílo tak dodnes zůstává rozptýleno po časopisech.\n\nZa zásluhy o haličský národopis a vzájemné poznání kultur ziskal ocenění:\n\nZemřel na tuberkulózu, pohřben byl na Olšanských hřbitovech.\n\n"}
{"id": "590789", "url": "https://cs.wikipedia.org/wiki?curid=590789", "title": "Günther Prien", "text": "Günther Prien\n\nGünther Prien (16. ledna 1908 Osterfeld – 7. března 1941 v severním Atlantiku, na jih od Islandu) byl námořní důstojník Kriegsmarine. Byl velitelem ponorky U-47 v druhé světové válce, která pod jeho velením potopila přes 30 spojeneckých lodí o tonáži přes 200 000 BRT. Také potopil britskou bitvení loď HMS Royal Oak přímo v přístavu Scapa Flow.\n\n\nNěmecké válečné propagandě se postaral o první senzaci: kapitánporučík Prien pronikl 14. října 1939 s ponorkou U-47 do složitě jištěného kotviště britské flotily ve Scapa Flow a potopil bitevní loď HMS \"Royal Oak\". Jeho husarský kousek byl roku 1940 zpracován do knižní podoby (\"Mein Weg nach Scapa Flow\", Moje cesta do Scapa Flow, 1940) a kniha se v Německu dočkala obrovských nákladů. Po válce si našla cestu také do Anglie (\"I sank the Royal Oak\", Potopil jsem Royal Oak) a i tam zaznamenala velký úspěch. \n\nPrien potopil v letech 1940–1941 další lodě o celkovém výtlaku 160 935 BRT, až se nakonec při bitvě s eskortou konvoje OB-293 jižně od Islandu stal, spolu se všemi členy posádky, obětí hlubinných pum britského torpédoborce HMS \"Wolverine\".\n\nObjevují se však i zprávy, že poškozená ponorka unikla pronásledování torpédoborce a krátce na to podlehla výbuchu vlastního torpéda s poškozeným mechanizmem. 7. března 1941 vysílačka ponorky náhle utichla. O ztrátě lodi i celé posádky zveřejnilo velení ponorkového loďstva informaci až asi o měsíc později. \n\nV letech 1940–1945 nesla jméno Günthera Priena (\"Priennova\") dnešní Jugoslávská ulice v Praze na Vinohradech.\n\nOd 1. 12. 1941 do 27. 7. 1945 po něm bylo pojmenováno (Günther Prien – Platz) nynější Petrské náměstí v Prostějově. \n\nKARNÝ, Léon. Historie prostějovských ulic. 2., dopl. vyd. Prostějov: Státní okresní archiv Prostějov, 2007. Prostějovská knižnice. ISBN 978-80-254-1518-4. Strana 41\n"}
{"id": "590793", "url": "https://cs.wikipedia.org/wiki?curid=590793", "title": "Latter Days", "text": "Latter Days\n\nLatter Days (tj. \"Poslední dny\") je americký film režiséra Jaye Coxe z roku 2003, který pojednává o milostném vztahu mladého mormona a číšníka. V České republice byl film uveden v roce 2006 na filmovém festivalu Febiofest.\n\nDo Los Angeles přijíží z Pocatello v Idaho na svou povinnou misii mladý mormon Aaron. Spolu s dalšími mladými misionáři si pronajmou bydlení, v jehož sousedství bydlí Christian se svou kamarádkou Julií. Chris pracuje v restauraci a je gay. Je mladý, sexy a velmi povrchní a a volný čas tráví sexem s náhodnými partnery a na párty. Se svými kolegy v restauraci uzavře sázku, že některého z mormonů svede. Všímá si především hezkého Aarona. Téměř se mu to podaří, ale Aarona odpuzuje Christianova povrchnost. Ten začne pochybovat o svém životním stylu a zjistí, že se do Aarona zamiloval. Dokonce se zapojí do charitativního projektu roznášky jídla nemocným AIDS, jako jeho kolega Andrew z práce.\n\nPři jedné z výprav po městě se Aaron u nemocnice seznámí s Lilou Montagne, majitelkou restaurace, kde pracuje Christian. Aaronova kolegu Paula srazí s kola automobil. Christian mu pomáhá. Přitom Aarona políbí. Vyruší je však ostatní misionáři a Aaron je vyloučen z misie a poslán domů k rodičům. Christian to zjistí až druhý den ráno. Od mormona se doví, že má na letišti v Salt Lake City 5 hodin na přestup. Rozhodne se za ním odletět. Setká se s ním v letištní hale. Protože je letiště uzavřeno kvůli sněhové bouři, stráví spolu intimní noc v letištním hotelu. Když se Christian ráno probudí, zjistí, že Aaron již odletěl. Doma je Aaron exkomunikován z církve, otec se s ním odmítá stýkat. Po hádce s matkou si podřízne tepny.\n\nChristian se pokouší telefonicky kontaktovat Aarona. Dovolá se jen jeho matce, která jej obviní, že kvůli němu ztratila syna. Christian je otřesen a upadá do hluboké letargie. Po čase se rozhodne navštívit Aaronovu matku a vrátit jí hodinky, které Aaron ztratil v hotelovém pokoji. Aaron je mezitím po neúspěšné sebevraždě uzavřen do léčebny, kde je léčen z homosexuality. Aaron ústav opustí a odjede do Los Angeles. V Christianově bytě však najde jen cizího muže. Jelikož nemá kam jít, zajde do restaurace Lily Montagne aniž tuší, že zde pracuje Christian. Ten je zase přesvědčen, že Aaron spáchal sebevraždu. Nicméně se opět setkají. Film končí šťastně při společné večeři na Den díkůvzdání v Lilině restauraci.\n\nNázev filmu \"Letter Days\" vychází z oficiálního názvu mormonské církve - Církev Ježíše Krista Svatých posledních dnů neboli \"The Church of Jesus Christ of Latter-day Saints\".\n\nRežisér Jay Cox získal v roce 2003 cenu diváků na filmovém festivalu \"Outfest\" a \"Philadelphia International Gay & Lesbian Film Festival\" a rovněž v roce 2004 cenu diváků na \"Toronto Inside Out Lesbian and Gay Film and Video Festivals\".\n\n"}
{"id": "590795", "url": "https://cs.wikipedia.org/wiki?curid=590795", "title": "Karel Hoffmann (politik)", "text": "Karel Hoffmann (politik)\n\nKarel Hoffmann (* 15. června 1924 Stod – 21. února 2013) byl český a československý politik Komunistické strany Československa, ministr vlád ČSSR a poslanec Sněmovny lidu Federálního shromáždění za normalizace. Během srpnové invaze v noci 21. srpna 1968 nechal zastavit vysílání Československého rozhlasu, aby nemohlo být odvysíláno \"Provolání Všemu lidu ČSSR\".\n\nV letech 1949–1959 byl pracovníkem Ústředního výboru Komunistické strany Československa. Členem ÚV KSČ ho zvolil XIII. sjezd KSČ a v této funkci ho potvrdil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ. V období únor – květen 1971 byl kandidátem předsednictva ÚV KSČ a od května 1971 až do listopadu 1989 členem předsednictva ÚV KSČ. Zároveň v období březen 1987 – listopad 1989 zastával funkci člena sekretariátu ÚV KSČ a v téže době i tajemníka ÚV KSČ.\n\nZastával i četné státní a vládní funkce. V letech 1959 až 1967 byl ústředním ředitelem Československého rozhlasu. V období 1967 – duben 1968 byl ministrem kultury a informací ve vládě Jozefa Lenárta a předsedou Výboru pro kulturu a informace. Od května do září 1968 byl ředitelem Ústřední správy spojů. Jako protireformní komunista z této funkce nařídil dne 21. srpna 1968 během invaze vojsk Varšavské smlouvy vypnout všechny rozhlasové vysílače, aby nemohlo být odvysíláno oficiální provolání Všemu lidu ČSSR vydané ÚV KSČ.\n\nOd září 1969 do ledna 1971 působil ve třetí vládě Oldřicha Černíka a první vládě Lubomíra Štrougala coby Ministr - předseda Výboru pro pošty a telekomunikace (po zrušení federálních výborů a jejich proměně na ministerstva od 1. ledna 1971 jako ministr spojů). Od roku 1971 byl předsedou, členem předsednictva a sekretariátu ÚRO (do funkce potvrzen na všeodborovém sjezdu roku 1977), od roku 1973 člen genenerální rady a byra Světové odborové federace a její místopředseda (do místopředsednické funkce zvolen roku 1978). Od roku 1971 byl rovněž členem předsednictva Ústředního výboru Národní fronty ČSSR.\n\nV roce 1965 mu byl udělen Řád práce, roku 1973 Řád Vítězného února, roku 1974 Řád republiky, v roce 1984 Řád Klementa Gottwalda a téhož roku získal titul Hrdina socialistické práce.\nDlouhodobě rovněž zasedal v zákonodárných sborech. Ve volbách roku 1971 zasedl do Sněmovny lidu (volební obvod č. 49 - Plzeň II, Západočeský kraj). Mandát obhájil ve volbách v roce 1976, volbách v roce 1981 a volbách v roce 1986. Ve Federálním shromáždění setrval do prosince 1989, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nBěhem posledních let normalizace se Hoffmann zapojil do manévrování okolo personálních změn ve vedení komunistické strany. Koncem srpna 1987 navštívil prezidenta Gustáva Husáka a naznačil mu, že by měl rezignovat na post generálního tajemníka ÚV KSČ. Husák pak skutečně koncem roku tuto funkci opustil (a zůstal jen na prezidentském postu).\n\nJeho politická kariéra skončila sametovou revolucí. Již ustavující prohlášení Občanského fóra z 19. listopadu 1989 zmiňovalo Hoffmannovu rezignaci jako jeden z konkrétních požadavků. Ve dnech 24. – 26. listopadu 1989 pak Miloš Jakeš svolal mimořádné zasedání ÚV KSČ, kde doporučil, aby \"na vlastní žádost\" byli z ÚV KSČ uvolněni někteří funkcionáři, včetně Hoffmanna. Nakonec byl v únoru 1990 vyloučen z KSČ. Poté odešel z politického života.\n\nV roce 2003 byl Hoffmann odsouzen za to, že úmyslně nechal zastavit vysílání Československého rozhlasu v noci 21. srpna 1968 během Invaze vojsk Varšavské smlouvy do Československa, a snažil se tak zabránit provolání Všemu lidu ČSSR vydané ÚV KSČ. Chtěl tak pomoci protireformnímu křídlu KSČ a intervenčním armádám. Hoffmann byl vůbec prvním komunistickým funkcionářem odsouzeným v souvislosti s invazí. Odvolací soud později změnil kvalifikaci jeho trestného činu, z původní vlastizrady na zneužití pravomoci veřejného činitele. Následně ho Vrchní soud v Praze v říjnu 2003 uznal vinným ze sabotáže a odsoudil jej k nepodmíněnému trestu odnětí svobody v trvání šesti let. Proti tomuto rozhodnutí si Hoffmann podal stížnost k Evropskému soudu pro lidská práva ve Štrasburku. Ten v roce 2009 jeho stížnost zamítl. Hoffmann nastoupil do vězení 9. srpna 2004, již po 26 dnech však byl ze zdravotních důvodů propuštěn.\n\n\n"}
{"id": "590796", "url": "https://cs.wikipedia.org/wiki?curid=590796", "title": "Biggin Hill", "text": "Biggin Hill\n\nBiggin Hill je město a volební okrsek na okraji obvodu Bromley v jihovýchodním Londýně, hlavním městě Spojeného království.\n\nOblast nynějšího Biggin Hill byla známa jako součást lokality Aperfield v Cudhamském farnosti. Oficiálně se začal název \"Biggin Hill\" používat po druhé světové válce, kvůli nedalekému letišti na stejnojmenném kopci.\n\nNejvýznamnější a architektonicky nejpozoruhodnější budovou v Biggin Hill je kostel sv. Marka na Church road, tzv. \"pohybující se kostel\", postavený podle návrhů Richarda G. Scotta. Byl postaven v roce 1950 z materiálu kostela Všech svatých v Severním Peckhamu. Většina kostela byla postavena dobrovolníky pod vedením Rev Vivian Symonsové, která sama provedla hodně dekorativních prací.\n\nBiggin Hill leží na okraji obvodu Bromley. Jedinou hlavní silnicí, která oblastí prochází, je silnice A233 ve směru sever - jih. Oblast je většinou obklopena malými osadami. Poštovní směrovací číslo pro Biggin Hill je TN16 a jeho poštovní město je Westerham, přestože leží mimo Velký Londýn. Pošta v Biggin Hill stojí na ulici Main road.\n\nBiggin Hill leží na stejnojmenném kopci ve výšce 184 m n. m.. Kvůli krásné okolní přírodě se stává celkem častým místem rodin, stěhujících se z Londýna. Okolí vrchu je často nazýváno \"Biggin Hill Valley\" (Údolí Biggin Hill).\n\nBiggin Hill mělo vždycky špatné dopravní spojení. Autobusové spojení s Londýnem a okolím obstarává jen několik málo linek, zastavujících na dvou pouze zastávkách.\n\nBiggin Hill nemá vlastní železniční zastávku, ani zde železnice nevede.\n\nNejbližší železniční zastávky jsou:\n\nTato oblast je obsluhována pěti londýnskými autobusy a jedním autobusem společnosti Transport of London.\n\nAutobusové linky:\n\nOblast Biggin Hill není, stejně jako železnicemi, obsluhována tramvajovou dopravou. Nejbližší tramvajová zastávka je v 5, 6 km vzdáleném New Addingtonu. V poslední době se mluvilo a zavedení tramvajové linky č. 3 až do Biggin Hill, zatím ale plán nebyl realizován.\n\nBiggin Hill je známé především díky svému letišti.\n\nMezinárodní letiště Londýn - Biggin Hill (IATA: BQH, ICAO: EGKB) sice provozuje jen velmi málo mezinárodních letů a slouží spíše charterovým linkám a leteckým školám. Vzniklo v roce 1917 jako komunikační centrum a v době druhé světové války sloužilo jako důležitá základna Royal Air Force, jeho důležitost se ještě zvětšila, když zde vzniklo jedno ze stěžejních velitelství během Bitvy o Anglii.\n\nLetiště se objevilo v několika filmech, nejznámější z nich byla Šifra mistra Leonarda. Na letišti se také každoročně pořádá 15. září letecký den a zároveň největší letecká přehlídka v Evropě a jedna z největších na světě \"Biggin Hill International Air Fare\", známá jako \"Battle of Britain Day\".\n\nJediná střední škola v okolí Biggin Hill je Škola Charlese Darwina.\n\nV okolí jsou také dvě základní školy - v Biggin Hill a v Oaklandu. Na okraji Biggin Hill se nachází Základní škola Cudham CoE, která stojí v blízkosti hříběcí farmy, dále pak Základní škola Tatsfield a Downe, obě v obci Downe.\n\n"}
{"id": "590799", "url": "https://cs.wikipedia.org/wiki?curid=590799", "title": "Geršon Zak", "text": "Geršon Zak\n\nGeršon Zak (: גרשון זק, 1913–1989) byl první velitel Izraelského vojenského námořnictva.\n\nNarodil se v Ruském impériu (na území dnešní Ukrajiny) a podnikl aliju do britské mandátní Palestiny, kde vstoupil do Hagany. Dne 17. března 1948 jej budoucí izraelský premiér David Ben Gurion, toho času vůdce Hagany, pověřil rozkazem vytvořit židovské námořnictvo. Ve funkci velitele izraelského námořnictva setrval až do dubna 1949, kdy rezignoval, aby se mohl věnovat kariéře učitele. O rok později založil mládežnickou vesnici ha-Kfar ha-Jarok.\n\nV roce 1986 byla Zakovi a jím založené mládežnické vesnici udělena Izraelská cena za celoživotní přínos vzdělávání. Ta je udílena od roku 1953 a patří mezi nejvyšší izraelská státní vyznamenání.\n"}
{"id": "590801", "url": "https://cs.wikipedia.org/wiki?curid=590801", "title": "Paul Shulman", "text": "Paul Shulman\n\nNachman Paul Shulman (: , 1922 – 16. května 1994), známý též pod svým hebrejským jménem Šaul Ben Cvi, byl důstojník amerického námořnictva a druhý velitel Izraelského vojenského námořnictva.\n\nNarodil se v Connecticutu a vyrůstal v New Yorku v rodině angažovaného sionisty. Později absolvoval americkou Námořní akademii v Annapolisu. Během druhé světové války sloužil na torpédoborci na pacifické frontě a v roce 1945 po porážce Japonska odešel z amerického námořnictva. Shulman byl velice pohnut událostmi holocaustu a rozhodl se pomoci pašovat Židy z poválečné Evropy do mandátní Palestiny. V roce 1948 emigroval do Izraele.\n\nV listopadu 1948 byl požádán premiérem Davidem Ben Gurionem pomoci založit izraelské námořnictvo. Během izraelské války za nezávislost velel blokádě Pásma Gazy a dobytí Ejn Gedi u Mrtvého moře. V roce 1949 se stal v pořadí druhým velitelem izraelského námořnictva poté, co se Geršon Zak rozhodl vrátit ke své kariéře ve školství. Ještě v roce 1949 však námořnictvo opustil a stal se poradcem premiéra Ben Guriona v námořnických otázkách. Během své krátké kariéry však položil základy dnešního námořnictva.\n\nZemřel v roce 1994 ve svém domě v Haifě ve věku 72 let.\n\n"}
{"id": "590802", "url": "https://cs.wikipedia.org/wiki?curid=590802", "title": "Eli Marom", "text": "Eli Marom\n\nEli (Eli'ezer) Marom (: , * 1955) je izraelský admirál a bývalý velitel Izraelského vojenského námořnictva.\n\nNarodil se v mošavu Sde Eli'ezer v horní Galileji. Jeho rodiče se seznámili v Číně, kde Maromův otec žil během druhé světové války jako uprchlík. Jeho babička z otcovy strany byla ruská Židovka, která emigrovala do Číny a děda byl Číňan, který konvertoval k judaismu. Eli Marom studoval námořní inženýrství na Izraelské námořní škole v Akku a svou kariéru u izraelského námořnictva zahájil v roce 1975 po dokončení námořního důstojnického kurzu. Kromě toho vystudoval Harvard Business School a magisterský obor sociologie na Haifské univerzitě.\n\nV průběhu své kariéry zastával většinu vedoucích pozic v izraelském námořnictvu. Podle listu \"Haaretz\" je Marom uznáván za své velící schopnosti, avšak starosti nad jeho charakterem údajně vedly k tomu, že byl v roce 2004 přeskočen při výběru velitele námořnictva. Na tuto funkci byl nakonec jmenován v roce 2007. Z této pozice měl na starost rehabilitaci námořnictva po druhé libanonské válce z roku 2006, které utrpělo na své pověsti díky raketovým útokům Hizballáhu na INS \"Hanit\".\n\nV březnu 2009 se Marom zapletl do skandálu poté, co byl chycen na party ve strip klubu v Tel Avivu. Poslanec Nachman Šaj (Kadima) Maroma vyzval k rezignaci a náčelník Generálního štábu Gabi Aškenazi udělil Maromovi ústní výtku za jeho chování. Aškenazi nicméně svou výtku nepřipojil k Maromovým osobním záznamům.\n\nJe ženatý a se svou manželkou Orou má tři děti.\n\n"}
{"id": "590808", "url": "https://cs.wikipedia.org/wiki?curid=590808", "title": "Velká cena Kataru silničních motocyklů", "text": "Velká cena Kataru silničních motocyklů\n\nVelká cena Kataru silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\n\nOkruh Losail v Kataru je první závod každé sezóny MotoGP. Závod v roce 2008 se poprvé v historii MotoGP konal v noci.\n"}
{"id": "590809", "url": "https://cs.wikipedia.org/wiki?curid=590809", "title": "Podralsko", "text": "Podralsko\n\nPodralsko je dobrovolný svazek obcí v okresu Česká Lípa, okresu Mladá Boleslav a okresu Liberec, jeho sídlem je Osečná a jeho cílem je vzájemná spolupráce a koordinace činností v oblasti rozvoje regionu. Sdružuje celkem 23 obcí a byl založen v roce 2000.\n\n\n\nProgram byl stanoven při založení v roce 2000.\n\n"}
{"id": "590811", "url": "https://cs.wikipedia.org/wiki?curid=590811", "title": "Й", "text": "Й\n\nЙ (minuskule й) je písmeno cyrilice.\n\nPísmeno se ve slovanských jazycích příliš nepoužívá, protože ve většině z nich existují samostatná písmena pro jotované samohlásky: Е (běloruština, ruština), Ё (běloruština, ruština), Є (ukrajinština), Ї (ukrajinština), Ю (běloruština, bulharština, ruština, ukrajinština), Я (běloruština, bulharština, ruština, ukrajinština).\n\nV srbštině, černohorštině a makedonštině se místo písmena Й používá písmeno Ј. V kildinské sámštině se vyskytuje varianta písmena Й, písmeno Ҋ. V abcházské azbuce se písmeno Й nevyskytuje.\n\nV latince písmenu Й ve slovanských jazycích odpovídá písmeno J (j), ve španělštině a angličtině písmeno Y (y). V arménském písmu mu odpovídá písmeno Յ (յ).\nPrapůvod lze vysledovat nejspíše v hebrejském písmenu Н ь.\nV hlaholici písmenu Й odpovídá písmeno Ⰺ.\n"}
{"id": "590812", "url": "https://cs.wikipedia.org/wiki?curid=590812", "title": "Н", "text": "Н\n\nН (minuskule н) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena H v latince.\n\nVariantou písmena je písmeno Њ, v neslovanských jazycích se vyskytují také písmena Ҥ, Ң, Ӊ a Ӈ.\n\nV latince písmenu Н odpovídá písmeno N (n), v gruzínském písmu písmeno ნ a v arménském písmu písmeno Ն (ն).\n\nV hlaholici písmenu Н odpovídá písmeno Ⱀ.\n"}
{"id": "590813", "url": "https://cs.wikipedia.org/wiki?curid=590813", "title": "Velká cena Japonska silničních motocyklů", "text": "Velká cena Japonska silničních motocyklů\n\nGrand Prix Japonska silničních motocyklů je motocyklový závod, který je součástí Prix silničních motocyklů závodní sezóny.\n\n\"Růžové pozadí ukazuje událost, která nebyla součástí Prix silničních motocyklů Racing Championship.\"\n"}
{"id": "590815", "url": "https://cs.wikipedia.org/wiki?curid=590815", "title": "Ћ", "text": "Ћ\n\nЋ (minuskule ћ) je písmeno cyrilice. Vyskytuje se v srbské a černohorské azbuce. V makedonské azbuce je na jeho pozici písmeno Ќ. Do latinky je písmeno Ћ přepisováno jako Ć (ć).\n\nЋ se vyskytuje také v jedné z azbuk pro zápis tatštiny a juhurštiny, v azbuce používané v Ázerbájdžánu. V některých dialektech tatštiny a juhurštiny ovšem vypadá majuskule jako zvětšená minuskule nebo jako Һ s přeškrtnutím, nikoliv jako Ћ v srbštině.\n"}
{"id": "590817", "url": "https://cs.wikipedia.org/wiki?curid=590817", "title": "František Ipser", "text": "František Ipser\n\nFrantišek Ipser (16. srpna 1927 Chrudim − 8. prosince 1999) byl československý fotbalista hrající na pozici útočníka a fotbalový trenér.\n\nDo mužstva SK Slavia Praha přestoupil z SK Chrudim a hrál za něj v letech 1946 až 1948 a pak ještě 1950 až 1957 (v letech 1948 až 1950 byl na vojně). Ve Slavii následně od roku 1963 působil ve funkci trenéra. Během jeho působení na této pozici se mu podařilo mužstvo stmelit a dovést zpět do první ligy.\n\nČeskoslovensko reprezentoval celkem dvanáctkrát. Skončil v ní roku 1953, kdy bylo dáno tehdejším reprezentantům ze Slavie dáno na srozuměnou, že pokud chtějí dále reprezentovat republiku (především na nadcházejícím MS 1954), musejí přestoupit buď do ÚDA nebo ATK, tedy Dukly. Ipser to odmítl a v reprezentaci okamžitě skončil.\n\n"}
{"id": "590818", "url": "https://cs.wikipedia.org/wiki?curid=590818", "title": "Џ", "text": "Џ\n\nЏ (minuskule џ) je písmeno cyrilice. Je obsaženo v srbské, makedonské, černohorské a abcházské azbuce. Písmeno bylo zavedeno Vukem Karadžičem.\n\nPísmeno (stejně jako hláska), odpovídá zvuku, který byl pro srbský jazyk víceméně cizí a používá se tak hlavně v slovech zahraničního původu, především tureckých (džamija, kujundžija, džep), ale také i západních (džem, džokej…) Jeho původ je možné najít ve starších slovanských abecedách, např. církevně slovanské. \n\nV jiných jazycích písmenu Џ odpovídají spřežky дж nebo чж nebo písmena җ, ҷ a ӂ.\n\nV arménském písmu písmenu Џ odpovídá písmeno Ջ (ջ), v gruzínském písmu písmeno ჯ.\n\nV průběhu času se v abcházštině písmeno Џ používalo pro zápis dvou různých hlásek. Písmeno bylo zavedeno M. R. Zavadským jako tisková varianta odpovídajícího psacího písmena zavedeného Peterem von Uslar. V tiskové variantě azbuky navržené komisí pro překlady bylo ale písmeno Џ nahrazeno písmenem Џ̆, protože písmeno Џ bylo využito pro zápis do té doby samostatně nezapisované hlásky. Po přechodu zápisu abcházštiny na latinku bylo v latinské abecedě N. J. Marra písmeno Џ nahrazeno písmenem ḓ a písmeno Џ̆ nahrazeno písmenem ḏ̣. V abecedě N. F. Jakovleva písmenům odpovídala písmena a ꝗ. Po přechodu na zápis gruzínským písmem písmenu Џ odpovídala spřežka ჯჾ a písmenu Џ̆ odpovídalo písmeno ჯ. Od znovuzavedení zápisu abcházštiny cyrilicí se písmeno Џ používá tak, jak bylo zavedeno komisí pro překlady, a místo písmena Џ̆ se používá spřežka Џь.\n"}
{"id": "590821", "url": "https://cs.wikipedia.org/wiki?curid=590821", "title": "Њ", "text": "Њ\n\nЊ (minuskule њ) je písmeno cyrilice. Je obsaženo v srbské, makedonské, černohorské a itelmenské azbuce. Písmeno vzniklo jako ligatura z písmen Н a Ь pro zápis hlásky odpovídající české hlásce zapisované písmenem Ň. Písmeno bylo zavedeno Vukem Karadžičem.\n"}
{"id": "590823", "url": "https://cs.wikipedia.org/wiki?curid=590823", "title": "Jezuitská kolej (Litoměřice)", "text": "Jezuitská kolej (Litoměřice)\n\nJezuitská kolej v Litoměřicích je významná barokní památka pocházející z let 1654–1731, kterou postavili podle svého vlastního projektu významní architekti a stavitelé italského původu Giulio Broggio a jeho syn Octavio Broggio.\n\nJezuitská kolej se nachází v Litoměřicích v Jezuitské ulici naproti kostelu Zvěstování Panny Marie. Jde o bývalou jezuitskou rezidenci, v roce 1810 začala být tato budova znovu využívána jako kněžský seminář, přilehlý kostel byl znovuvysvěcen, v roce 1818 byl s touto budovou spojen nadzemní spojovací chodbou umístěnou do výše prvního podlaží.\n\nPo druhé světové válce zde sídlila kontrola přepravních tržeb a výpočetní středisko Československých státních drah, po ní pak následovalo sídlo místní stavební firmy.\n\nV roce 1628 rozhodl císař Ferdinand II. zřídit v královském městě Litoměřicích novou jezuitskou kolej. Litoměřice byly vybrány proto, že toto královské město mělo klíčovou pozici v severních Čechách a odtud měla začít protireformace v tomto pohraničním kraji, sousedícím s luteránským Saskem.\nMěstská rada vybrala pro jezuity vhodné místo v ulici při kostelíku Panny Marie, kde až do husitských válek bývala malá komunita křižovníků s červenou hvězdou, při níž stál již v polovině 13. století špitál.\nAreál byl patrně součástí někdejšího dvorce blahoslaveného Hroznaty a nacházel se původně až za městskými hradbami respektive v předpolí někdejšího královského města. Větší změny zde nastaly během husitských válek, kdy kostel i k němu přilehlý špitál spravovalo město Litoměřice.\nByla zde i proslulá \"latinská škola\" založená roku 1549, na níž byl i určitý čas rektorem M. Pavel Stránský, autor významného díla \"„O státě českém“\", jenž z Litoměřic roku 1627 odešel do exilu.\nKe kostelíku Panny Marie a latinské škole bylo ještě přidáno 6 domů (mezi nimi i dům P. Stránského) a ze zkonfiskovaného majetku Stránského i velký dům v Mlékojedech. Dne 3. srpna 1629 vydal císař Ferdinand II. \"rezoluci o konstituci\" (usnesení o založení) koleje. Aby byly zajištěny dostatečné příjmy, byla koleji darována polovina panství Úštěk-Liběšice, která byla vykoupena od Jana Merode.\n\nDne 21. června 1631 byli uvedeni slavnostně do Litoměřic první tři jezuité, kterým zde bylo určeno trvalé sídlo. Za saského vpádu však museli utéci z města. Teprve od roku 1634 se usazují první dva jezuité stabilně v Litoměřicích a roku 1637 je znám první superior rezidence, která byla roku 1643 povýšena na kolej v čele s rektorem (P. Mikuláš Pavlat). Ve čtyřicátých letech 17. století bylo zde již 12 členů koleje.\n\nNová kolejní budova byla postavena roku 1638 (stavba začala již roku 1630). Starý špitál byl tehdy uvolněn a tak vznikl postupně celý komplex (kostel, gymnázium, seminář, kolej), který se stal výraznou barokní dominantou této části města. Budova koleje byla brzy rozšířena o křídlo směrem k Labi a dokončena až roku 1739. Její jižní křídlo je z doby po roce 1770. Starý gotický kostelík Panny Marie byl roku 1650 rozšířen, ale pak opuštěn, protože v letech 1700–1731 byl Octaviem Broggiem postaven nový barokní mariánský kostel. Jde o vysoce kvalitní barokní architekturu. V interiéru jsou cenné barokní fresky (autoři Kramolín, Lauterer, Hiebel) a zařízení. Budova koleje byla roku 1818 spojena s kostelem visutou chodbou.\nKdyž 28. srpna 1700 světil biskup Šternberk základní kámen pro jezuitský kostel, byla na tomto místě provedena studenty gymnázia \"„Velká komedie“\" (jezuité se věnovali dramatické činnosti). Rovněž roku 1733 byla s velkým úspěchem provozována při slavnostech nastolení biskupa Mořice Adolfa melodramata, která opět uspořádali studenti litoměřické koleje. Dne 16. září 1731 se konala velká slavnost při příležitosti svěcení nového mariánského kostela.\nZdejší jezuité působili úspěšně i jako misionáři v celém kraji a někteří z nich i v zámoří. Tak Mgr. František Tillisch, který byl roku 1649 subregentem v Litoměřicích, odešel do Číny a stal se osobním matematikem císaře. Napsal zajímavý cestopis o Číně (\"Cesta z Kantonu do Pekingu, cesta do východního Tatarska\"). Další litoměřický jezuita P. John byl činný na Filipínách.\nNaproti tomu bylo v Litoměřicích činných několik zvlášť významných jezuitů. Byli to především Jan Kořínek a Bohuslav Balbín. Jan Kořínek, historik Kutné Hory, byl rektorem koleje v letech 1666–1669. Za něj v koleji působil roku 1666 i Bohuslav Balbín. Oba přesvědčení Češi a milovníci historie se stýkali přátelsky s prvním litoměřickým biskupem M. Schleinitzem, jenž byl rovněž literárně činný.\n\nVelké proslulosti nabylo zdejší gymnázium, které tak pokračovalo za změněných poměrů dále ve vynikající tradici původní latinské školy. Roku 1660 získalo titul císařského gymnázia. Představený zdejšího \"semináře sv. Josefa\" býval současně i ředitelem gymnázia. Profesoři se tehdy často měnili a nezůstávali na svém místě déle než dva roky. Počet seminaristů rostl od počátečních asi dvaceti chovanců až do výše okolo 70. Gymnázium navštěvovalo okolo 100–150 studentů, z toho bývalo okolo 40 seminaristů.\nZ významných studentů je třeba uvést Františka Antonína Steinského (1752–1816), který se stal později profesorem pomocných věd historických na Karlově univerzitě. Měl jako jediný u nás přímé písemné styky s Benjaminem Franklinem a jinými Američany. Zdejším studentem byl i pozdější profesor a zakladatel pražského slepeckého ústavu Alois Klár. Na gymnáziu studoval i pozdější hudební skladatel Václav Praupner, který se stal ředitelem kůru Týnského kostela v Praze. Skládal církevní hudbu a symfonie. Jeho \"„Circe“\" byla uvedena v thunovském divadle na Malé Straně.\n\nJezuitská komunita vysílala od založení biskupství do litoměřické katedrály sv. Štěpána stále dva kazatele, českého a německého. Teprve roku 1757 byli nahrazeni světskými duchovními. Jezuité vyvíjeli v souvislosti s protireformací rozsáhlou misijní činnost po celém okolí.\n\nKdyž bylo publikováno breve Klementa XIV. ze dne 21. července 1773 o zrušení jezuitského řádu, žilo v litoměřické koleji celkem 18 členů SJ. Posledním rektorem byl P. Jan Filipi a prefektem P. František Fritsch. Každý člen rozpuštěného řádu obdržel v hotovosti 120 zlatých na zhotovení světských šatů a měsíční plat 16 zlatých do doby, než najde vhodné zaměstnání.\n\nNová budova koleje byla odhadnuta na 5 tisíc zlatých a přeměněna na kasárna. Později, roku 1804 zde byl umístěn biskupský seminář. Jezuitský seminář sv. Josefa byl prodán jednomu litoměřickému měšťanovi, kostel byl svěřen děkanovi městské farnosti. Část členů koleje zůstala ve městě a působila v duchovní správě. P. Vojtěch Hrbatý měl i nadále české kázání. Zachovalo se pouze zdejší gymnázium, jemuž ovšem rovněž hrozilo zrušení, ale na žádost městské rady zůstalo zachováno, a tak byla umožněna kontinuita tohoto ústavu až do současnosti. Gymnázium vedl i po roce 1773 exjezuita P. Bernard Schirmer (1778–1826). Dovedl ústav k novému rozkvětu. Byl i otcovským rádcem a přítelem Josefa Jungmanna, působícího zde 1799–1815, i dalších českých obrozenců a vlastenců.\n\n\n\n"}
{"id": "590825", "url": "https://cs.wikipedia.org/wiki?curid=590825", "title": "Josef Ledecký", "text": "Josef Ledecký\n\nJosef Ledecký (* 23. března 1942 v Praze) je bývalý československý fotbalista hrající na pozici brankáře.\n\nV československé lize chytal za Slavii Praha a Bohemians Praha. Do mužstva Slavie přestoupil v roce 1964 ze Slavoje Vyšehrad.. Do Bohemians přestoupil z Chomutova. Působil též mládežnických československých reprezentačních výběrech. Byl oceňován pro svou dobrou reakci, mrštnost a obratnost i díky nimž s přehledem řešil situace před brankou.\n\n\n"}
{"id": "590828", "url": "https://cs.wikipedia.org/wiki?curid=590828", "title": "Ќ", "text": "Ќ\n\nЌ (minuskule ќ) je písmeno cyrilice. Vyskytuje se pouze v makedonské azbuce. Nachází se na pozici, na které se v srbské azbuce nachází písmeno Ћ. Jeho výslovnost se ale od výslovnosti písmena Ћ liší, je bližší českému ť.\n"}
