{"id": "715573", "url": "https://cs.wikipedia.org/wiki?curid=715573", "title": "Katedrála svaté Alžběty", "text": "Katedrála svaté Alžběty\n\nKatedrála svaté Alžběty Durynské je největší kostel na Slovensku s celkovou plochou 1200 m² a kapacitou více než 5000 lidí a zároveň gotická katedrála. Nachází se ve středu Hlavní ulice v Košicích, přičemž ji formuje do tvaru čočky. Je hlavním chrámem Košické arcidiecéze a farním kostelem farnosti svaté Alžběty v Košicích. Vnější délka chrámu je 60 m, šířka 36 m, výška severní věže 59 m, hlavní lodě 24 m a bočných lodí 12 m. Stavba měla značný vliv na stavitelskou činnost v okolních městech Prešov, Bardejov, Sabinov, Rožňava a ovlivnila i výstavbu dalších chrámů v Polsku a Sedmihradsku (Sibiu, Brašov a Kluž).\n\nKošickou gotickou katedrálu tvoří svatyně s pětidílným uzávěrem, dvě věže, poschoďová sakristie na severní straně a dvě kaple a předsíň na jižní straně. Jedinečná je vnitřní disposice chrámu, kde hlavní loď a čtyři boční lodě kříži v polovici jejich délky jedna příčná loď stejné výšky a šířky jako hlavní loď, se kterou vytváří řecký kříž. Tím ve středu katedrály vzniká objemný centrální prostor a v exteriéru tři rovnocenné štíty s bohatě dekorovanými portály, které patří k vrcholům středověkého kamenického umění ve střední Evropě. Komplex chrámu a přilehlých staveb kaple svatého Michala a Urbanovy věže byl vyhlášen za národní kulturní památku v roce 1970.\n\nNejstarší kostel v Košicích vznikl pravděpodobně okolo poloviny 11. století a zasvěcen byl svatému Michalovi. Byl postaven v románském slohu na místě současného chrámu. Již jako farní kostel je zmíněn v nejstarší písemné zmínce o městě pocházející z roku 1230. Po usazení německých kolonizátorů v Košicích ve 40. letech 13. století, kdy se svatá Alžběta stala patronkou města, došlo i ke změně původního patrocinia kostela a ten byl zasvěcen právě svaté Alžbětě. Při této příležitosti byl postel upravován ve druhém polovině 13. století do podoby v gotickém slohu. Kostel si zachoval románskou věž, ale dostal gotickou klenbu a uzávěr svatyně. Listina papeže Martina IV. roku 1283 už uvádí zasvěcení kostela svaté Alžbětě.\n\nZáklady tohoto románsko-gotického kostela se našly při velké rekonstrukci chrámu v letech 1882–1884. Svatyně orientovaná na východ měla 11,5 × 10,25 m a jeho hlavní loď 27,8 × 14 m. Celý prostor měl plochu 520 m². Tento farní kostel vyhořel okolo roku 1380, byl však upraven a udržován v provozu až do výstavby současného chrámu. Dodnes se z něj zachovalo několik románských artefaktů, jako např. soška lva, bronzová křtitelnice a několik náhrobních kamenů.\n\nPožár starého kostela svaté Alžběty okolo roku 1380 byl vhodnou příležitostí ke stavbě nového, okázalého chrámu, který by odpovídal významu středověkých Košic. Obchod v Košicích a řemesla prožívaly po udělení početných privilegií městu Anjouovci období konjunktury. Bohatí měšťané financovali výstavbu gotické katedrály s aktivní podporou panovníka Zikmunda Lucemburského. Ten na ni věnoval značnou část peněz. Stavbu výrazně podporovala i papežská kurie. V roce 1402 vydal papež Bonifác IX. Odpustkovou bulu. Všem poutníkům, kteří přispěli na košický chrám, měli být odpuštěny hříchy v takovém rozsahu, v jakém byly odpuštěny návštěvníkům Chrámu svatého Marka v Benátkách a nebo kaple Porcinkule v Assisi.\n\nPřesné datum začátku výstavby nového chrámu není známé, předpokládá se období mezi léty 1380 (požár starého kostela) a 1402 (první písemná zmínka). První fáze stavebních prací trvala do roku 1420. V této etapě byl kostel stavěný jako pětilodní bazilika. Výstavba probíhala za současné existence starého kostela svaté Alžběty systémem obstavování nové katedrály okolo původního objektu. Jižní polygonální apsidy bočních lodí se začaly stavět jako první. Následovala stavba jižní obvodové zdi, jižního portálu a západní stěny, kde rozestavěli první dvě poschodí obou věží zakomponovaných do půdorysu chrámu.\nNa stavbě chrámu pracovala v té době vyspělá stavební huť s vazbami na slezskou gotiku, která se už na konci 14. století podílela na výstavbě františkánského kostela v severní čtvrti města. Z roku 1411 existuje zmínka o mistru Mikulášovi a o Zikmundově dvorním architektu Petrovi z Budína.\n\nVýraznou změnu v koncepci výstavby katedrály přinesla nová stavební dílna (huť) po roce 1420. Pro nedostatek písemných pramenů zůstává vedoucí architekt huti anonymní. Pětilodní disposice bazilikálního typu se jevila v čase pozdní gotiky už jako zastaralá. Snaha o vertikálnost, odlehčené hmoty a prostornost chrámu vedly k vybudování třílodní katedrály, přičemž zásadní inovativní změnou plánu bylo přidání k hlavní lodi stejné, příčné lodě. Ta byla situovaná netradičně do středu délky hlavní lodě (v porovnání s obvyklým křížením na styku se svatyní), čímž se vytvořil unikátní centrální halový prostor.\n\nDo druhé stavební fáze spadá sochařská výzdoba portálů hlavní a příčné lodě inspirovaná gotickými stavbami v Praze a Krakově, která představuje ukázku vrcholného gotického kamenického umění evropského formátu. Vliv Parléřovské huti působící u pražské katedrály svatého Víta ve druhé polovině 14. století se projevil i při tvorbě královského oratoria a na něj vedoucích sdružených točitých schodů. Motiv kruhového zábradlí oratoria a kamenné pavlače nad sakristií jsou též pražské. Dále se pokračovalo ve výstavbě severní obvodové zdi, polygonálních apsid severní boční lodě (paralely jižních apsid) a osmibokých horních poschodí Zikmundovy věže. Na konci druhé stavební fáze byla katedrála připravena na zaklenutí a starý kostel bylo třeba strhnout. Dočasnou funkci košického farního kostela převzal paralelně budovaný, ale už okolo roku 1400 dokončený kostel svatého Michala (dnes nazývaný kaplí).\n\nPo zbourání starého kostela svaté Alžběty byl chrám zaklenutý hvězdicovou klenbou. Jednotlivé symetrické útvary klenbových polí byly navzájem odlišné a nepřekrývaly se z jednoho pole do druhého. Do této stavební fáze spadá i půdorysně nejmladší část – svatyně a sakristie. Dokončovala se Zikmundova věž, v roce 1453 v jejím pátém poschodí nechali vytesat nově udělený a polepšený znak města od krále Ladislava Pohrobka. Rok 1462 vytesaný nad vstupním portálem do věže je rok ukončení prací na věži.\n\nPo dostavbě Zikmundovy věže se veškerá pozornost soustředila na dostavbu jižní věže, která získala pojmenování po tehdejším vladaři a přispěvateli na stavbu věže Matyáši Korvínovi. Tato věž byla stavěna zdobněji a vertikálněji než severní věž chrámu, protože došlo ke změně stavební hutě. Zároveň se dokončoval jižní štít a portál, na kterém je patrno mnoho prvků připomínajících Matyášovu donační štědrost.\n\nV období okolo roku 1464 do roku 1490 působil na stavbě chrámu kameník, jehož historické prameny uvádějí jako mistr \"Stephan Lapicidus\" či \"Maister Steffen Staimecz werkmaister zu Khassaw\".\nByl chráněncem krále Matyáše a ve městě vlastnil dílny s vlastními řemeslníky. Jeho vynikající pověst mu zaručila i zakázku na stavbě nového chrámu v Bardejově v letech 1464–1465. Mistr Štěpán vystavěl v košickém chrámu boční kaple, které původně na plánech nefigurovaly. Financovaly je bohaté měšťanské rodiny. V roce 1475 byla postavena kaple Svatého Kříže senátorem Augustem Cromerem, v roce 1477 kaple Panny Marie rodem Satmáryovců a ke konci stejného století i dne již neexistující kaple svatého Josefa na severní straně chrámu.\n\nZ vnitřního zařízení je dílem mistra Štěpána kamenné pastoforium a pravděpodobně i reliéf svaté Alžběty na stěně sakristie. Čtvrtá etapa výstavby katedrály spadá do období vlády Matyáše Korvína, které přálo rozvoji uměleckých děl. V této době byl chrám zařízen bohatým gotickým mobiliářem, ze kterého se dodnes mnoho nedochovalo. Zachoval se však hlavní oltář svaté Alžběty z let 1474–1477 od neznámého umělce.\n\nPo smrti Matyáše Korvína nastaly v Uhrách boje o trůn, při kterých polsko-litevský regent Jan I. Olbracht v roce 1491 obléhal Košice. Ty byly poprvé v dějinách dělostřelecky ostřelovány. Chrám zůstal těžce poškozen. Jeho obnovou byl pověřený Mikuláš Krumpholz z Nisy. Asistoval mu přizvaný stavitel Václav z Prahy. Podle dochovaných nápisů na římse západního průčelí spadají opravné práce do let 1496–1498. V letech 1496–1497 opravili Zikmundovu věž, krov a štíty. Věž dostala navíc hodiny. Pod jejich vedením bylo dokončeno i presbyterium v roce 1508, který se pokládá za ukončení výstavby chrámu. Dokládá to pergamenový svitek s uvedeným rokem a jménem stavitele Krumholze nalezený v pilíři presbyteria po velké rekonstrukci chrámu v roce 1908.\n\nV roce 1556 zachvátil Košice rozsáhlý požár, který poškodil i chrám. Shořela střecha chrámu i s krovy a velká část vnitřního zařízení.\nPotřebné opravy uskutečnil stavitel Stanislav z Krakova, tesařští mistři Juraj a Gebriel a kameník Matyáš. Po tomto roce připadl chrám do rukou protestantů. Ti jej vlastnili až do roku 1604, kdy ho násilně obsadili katolíci a egerská kapitula, která našla ve městě útočiště od roku 1597. Incident se stal jednou z hlavních rozbušek následného protihabsburského povstání Štěpána Bočkaje, který věnoval chrám Kalvínům. Egerské kapitule se chrám vrátil až v roce 1671 rozhodnutím císaře Leopolda I. Tehdy vykonali v chrámu nevyhnutelné opravy a umístili do ní kapitulní poklad. V době povstání Imricha Tököliho v letech 1682–1685 přešel chrám opět do rukou protestantů. Na Zikmundově věži nahradili katolický kříž pozlaceným kohoutem. V roce 1685 se chrám dostal natrvalo do vlastnictví katolíků. Egerská kapitula byla zmocněna potrestat ty košické měšťany, kteří v průběhu povstání oloupili katedrální pokladnici o monstrance, kalichy a jiné klenoty.\n\nV roce 1706 byl chrám poškozen po dobu obléhání Františkem II. Rákóczim. Nejvíc poškozena zůstala zejména jeho západní a jižní strana. Po získání města nechal Rákóczi chrám v držbě katolíků. V průběhu 18. století se průběžně opravovaly a zkrášlovaly jednotlivé části katedrály. Ve druhé polovině 18. století měl kostel 14 oltářů (v porovnání se současnými deseti). Barokně-rokokovou helmici s vyhlídkovým ochozem získala Zikmundova věž po požáru v roce 1775.\n\nPo století náboženských válek a zanedbané údržby byla obnova chrámu potřebná už na počátku 19. století. V roce 1834 postihlo území města zemětřesení, v roce 1845 bylo zaplaveno, přičemž povodeň sahala až k chrámu, jehož dlažba se na několika místech propadla. Pod vlivem novogotického hnutí, šířícího se v souvislosti s dostavbou katedrály německém Kolíně nad Rýnem, převzali iniciativu nad celkovou obnovou kostela biskup Ignác Fábry a zakladatel uměnovědy a památkové obnovy v Uhrách Imrich Henszlmann.\n\nV roce 1857 byl založen \"Spolek kostela svaté Alžběty\", jehož členové přispívali na opravu chrámu. Ta se konala v letech 1856–1863 pod dohledem \"Císařsko-královské centrální komise na ochranu a obnovu stavebních památek\" a asistoval při ní sám Henszlmann. Práce vedli stavitelé Karol Gerster a Ladislav Frey. Fábryho rekonstrukce se dotkla výměny některých portálových soch, výměny šindelů za keramické tašky, osazení nových vitráží, opravy jižní předsíně a romantizující výmalby interiéru. Naopak neodstranila důležité statické narušení konstrukce chrámu, které bylo v tomto čase už zjevné. Některé pilíře byly vychýlené ze své osy. Jejich základy stály na vrstvě štěrku prosáknutého spodní vodou. Praskliny v klenbách a na žebrech při rekonstrukci zakryli maltou nebo obložili dřevem. Neodborný postup měl za následek, že po vichřicích v roce 1875 zůstala katedrála v téměř havarijním stavu. Klenbovému systému hrozilo zřícení.\n\nNa neblahý stav košického chrámu upozorňoval uherskou vládu tehdejší biskup Ján Perger. V roce 1872 vznikla \"Uherská dočasná památková komise\", ve které funkci tajemníka zastával Košičan Imrich Henszlmann. Velká rekonstrukce chrámu realizovaná v letech 1877–1896, se stala jednou z priorit památkové komise a financovaná byla převážně uherskou vládou ze státního rozpočtu.\n\nJako hlavní projektant prací byl jmenován profesor středověké architektury na Budapešťské technické univerzitě, nejvýznamnější architekt uherské neogotiky, Imrich Steindl. Na základě prasklin v klenbách usoudil, že rozložení pilířů v lodi je hlavní příčinou havarijního stavu statiky chrámu. Vypracoval úplně novou puristickou projekci přestavby chrámu, přičemž došlo k přebudování třílodní katedrály na katedrálu pětilodní přidáním další řady pilířů a arkád v bočních lodích. Tvarem originální středověké hvězdicové klenby jak hlavních, tak i bočních lodí byly přebudovány na síťové. Starý chór byl odstraněn, na jeho místě Steindl vybudoval jeho prodlouženou repliku s větším počtem pilířů. Další zásahy se týkaly i exteriéru – úprava obvodových zdí a štítů lodi, opěrných pilířů, chrličů, říms a okenních kružeb. Výrazně byla obnovena plastiková výzdoba portálů a vyměněna stříška Matyášovy věže. Pozdně gotická kaple svatého Josefa na severní straně byla odstraněna jako slohově nečistá. Vytvořena byla novogotická věžička na křížení hlavní a příčné lodě (sanktusník).\n\nPůvodním Steindlovým plánem bylo přestavět všechny negotické přístavby a prvky v chrámu. Navrhoval nahradit rokokovou helmici Zikmundovy věže osmihranným jehlanem s bohatou kamenickou výzdobou. Počítal i s dostavbou Matyášovy věže ve stylu objemných katedrálních věží německé neogotiky. Tyto záměry však památková komise odmítla a požadovala co nejúspornější výměnu starých kamenných částí za nové. Regotizace věží se nerealizovala i pro nedostatek finančních prostředků. Tato skutečnost se odrazila při hledání co nejlacinějšího stavebního materiálu. Při výměně opěrného systému svatyně v letech 1878–1882 byl použit laciný ale nekvalitní pískovec z kamenolomu u obce Spišské Vlachy. Jeho rychle zvětrávající povrch měl za následek, že už ve 20. letech 20. století musely být fiály a chrliče ze svatyně odstraněny, protože ohrožovaly chodce na Hlavní ulici.\nPři dalších přestavbách po roce 1882 byl použit už kvalitní pískovec z Králiků u Banské Bystrice.\n\nHlavním stavbyvedoucím velké rekonstrukce chrámu byl v letech 1877–1880 Jozef Weber, který vedl i práce na regotizaci baziliky sv. Jiljí v Bardejově. V letech 1880–1896 byl hlavním stavbyvedoucím vídeňský stavitel Friedrich Wilhelm Fröde. Dozor nad stavbou měl rakouský architekt Friedrich von Schmidt, který v té době novogoticky upravoval chrám svatého Štěpána ve Vídni a v Čechách hrad Karlštejn. Potom co slavný architekt, Schmidtův žák, Imrich Steindl začal pracovat na budově budapešťského parlamentu (v roce 1885), stal se jeho nástupcem Otto Sztehló. Tento architekt už při rekonstrukci Matyášovy věže uplatnil konzervační metodu, na rozdíl od puristické metody jeho předchůdců. Od novogotických přestaveb byla uchráněna Zikmundova věž, Matyášově věž (kromě stříšky), vnitřní strany obvodových zdí, středověké portály s reliéfy, kamenný inventář interiéru a celá svatyně (pouze interiérová část).\n\nSlavnostní posvěcení (konsekrace) nově zrekonstruovaného dómu egerským arcibiskupem Josefem Samassem se konala při příležitosti oslav milénia od příchodu Maďarů do vlasti v roce 1896. Do tohoto roku se datuje i početné nově dodané neogotické zařízení chrámu (oltáře, sochy, obrazy), které pro košickou katedrálu zakoupil darem uherský klérus, především košický biskup a mecenáš Zikmund Bubics.\n\nV roce 1906 postavili pod severní boční lodí novou katedrální kryptu podle projektu Frigyesa Schuleka pro uložení přenesených ostatků knížete Františka II. Rákócziho a jeho společníků z Turecka.\n\nV roce 1970 byl areál chrámu svaté Alžběty vyhlášen za národní kulturní památku. Samotné vyhlášení podnítilo následnou památkovou péči o tuto vzácnou stavbu, jejíž stav nebyl ani po relativně velké rekonstrukci z let 1877–1896 nejlepší, právě pro nekvalitní pískovec použitý při výměně kamenných článků na vnější straně presbyteria. Všechny profilované architektonické útvary (fiály, chrliče, římsa) byly buď zničené dešťovou vodou nebo demontované. Ve značně zvětralém stavu se nacházela kamenická výzdoba severního portálu.\n\nRekonstrukční práce na chrámu začaly v září 1978 podrobnou architektonickou dokumentací. Po krátké přestávce se opět rozběhly v roce 1984. Mezitím úřady začaly s komplexnějším řešením památkové obnovy centra Košic, které bylo v roce 1983 vyhlášeno největší městskou památkovou rezervací na Slovensku. Dalším faktorem přispívajícím k zvýšení starostlivosti i chrám bylo vyloučení automobilové dopravy z hlavní ulice v roce 1984 a tramvajové dopravy v roce 1986.\n\nPři opravách chrámu byl zvolen postup metody zachování stavu z velké rekonstrukce z konce 19. století.\nNejprve byla opravována střecha hlavní a příčné lodě, kde byly vyměněny keramické barevně glazované tašky při zachování původního vzoru z konce 19. století. Rekonstruován byl sanktusník, na němž bylo potřeba doplnit 264 kusů klempířských dekorací. V roce 1989 se předpokládalo, že rekonstrukční práce budou stát čtvrt miliardy korun a potrvají do roku 2005.\nV letech 1985–1992 byla rekonstruována nejpoškozenější strana svatyně a sakristie. Práce byly svěřeny polské firmě \"Pracownie Konserwacji Zabytkow\" z Vratislavi. Bylo potřeba vytvořit nové korunní římsy, chrliče a fiály – podle dostupných pramenných materiálů a projektové dokumentace z Archivu města Košice. Podobně byly zhotoveny i schodištní věžičky na styku lodě se svatyní. Při obnově chrličů se vycházelo z originálních středověkých vzorů zachovaných v muzeálních sbírkách. Tato fáze rekonstrukce zahrnovala i opravu interiéru svatyně.\n\nV letech 1992–1995 se rekonstruovala jižní fasáda (čištění a konzervace), včetně vitráží a jižní fasády. Důslednou obnovou prošla Zikmundova věž v letech 1995–1997, kdy byla vyměněna měděná rokoková helmice. Očištěné pozlacené klempířské ozdoby jsou originály z roku 1775. V roce 2008 byla dokončena rekonstrukce Rákócziho krypty a v roce 2009 rekonstrukce nejvzácnějšího severního portálu. Momentálně probíhají práce na exteriéru severní fasády chrámu a západního portálu a v interiéru křížové severní lodě. Na opravu čeká Matyášova věž.\n\nTento oltář byl vytvořen v letech 1474 až 1477 a patří mezi nejvýznamnější památky středověkého umění na Slovensku. K centrální části jsou připojeny dva páry oboustranně zdobených křídel, když na každém je šest gotických maleb. Celkem jde o soubor 48 maleb ve třech tematických cyklech – alžbětínský, pašijový a adventní. Takováto konstrukce oltáře je i v evropském měřítku jedinečná.\n\nKřídlový oltář z roku 1516 dal vyhotovit bohatý košický kupec Michal Günthert. Ústředním motivem oltáře je sousoší setkání Panny Marie a svaté Alžběty umístěné v arše. Oltář má po stranách jeden pár pohyblivých křídel. Otevřené znázorňují scény: Andělské pozdravení, Narození, Klanění Tří králů a útěk do Egypta, zavřené znázorňují postavy svatých: Kateřinu Alexandrijskou, Jana Křtitele, Barvoru a apoštola Jana. Predella je vymalována motivy: Vir dolorum, Panna Marie, Jan Evangelista, svatý Michal, Markéta Antiochijská. Poslední svatí byli zároveň patrony mecenášské rodiny Günthertů. Na rozdíl od hlavního oltáře svaté Alžběty je nástavec oltáře Navštívení Panny Marie původně pozdně gotický. Zdobí jej tři sousoší – legenda o třech manželstvích svaté Anny, dále plastiky apoštolů a na vrcholu plastika Madony.\n\nZvláštností tohoto oltáře je, že je složeninou dvou pozdně gotických oltářů z první poloviny 16. století, které se zachránily po velkém požáru města v roce 1556. Malby křídel jsou nejstarší datované ze všech oltářních maleb v katedrále. Znázorňují po obou stranách 16 svatých. Do původní archy umístili v roce 1860 oltářní obraz svatého Antonína Paduánského od košického malíře Františka Klimkoviče.\n\nNeogotický oltář z konce 19. století byl vyhotoven na objednávku košického biskupa Zikmunda Bubicse pro umístění nově nalezeného pozdně gotického obrazu Mettercie. Vzácná malba tyrolské provenience pocházející z roku 1516 znázorňuje Annu Samotřetí a rodokmen starozákonního Izajáše. Malbu nechala vyhotovit rodina lékárníka Bartoloměje Czottmana, přičemž lékárník a jeho manželka jsou na malbě vyobrazeni i se svými erby, mezi kterými je umístěn znak Košic (dle poslední erbovní listiny). Za městským znakem je umístěn moždíř jako znak lékárníků.\n\nJe jedním ze série neogotických oltářů z roku 1896 zakoupených do katedrály při příležitosti oslav milénia od příchodů Maďarů do vlasti a zároveň ukončení restauračních prací na chrámu. Oltář je darem tehdejšího úřadujícího biskupa, mecenáše Zikmunda Bubicse.\n\nDar biskupa Zikmunda Bubicse z roku 1896. Zakoupen byl v Paříži.\n\nDar vácovského biskupa Konstantina Schustera z roku 1896. Vyhotovil jej piešťanský sochař Ľudovít Lantay. Některé části byly zakoupeny v Bruselu.\n\nDar košického kanovníka Františka Pagáče z roku 1896. Vyhotovil jej Tyrolský řezbář Ferdinand Stufflesser.\n\nSvatí košičtí mučedníci byli blahoslaveni v roce 1905. Jim zasvěcený oltář vyhotovil v roce 1923 v Banské Bystrici Ľudovít Tihanyi. V malé skříni na predele oltáře jsou uloženy ostatky těchto mučedníků.\n\nJe nejmladším oltářem katedrály. Byl zhotoven v Košicích v roce 1931 Vojtěchem Buchnerem na památku obětí první světové války. Dvě železné tabule u oltáře nesou jména všech osob, které přispěly na zhotovení oltáře.\n\nRománsko – gotická křtitelnice ze 14. století je nejstarší památkou zachovanou v chrámu. Pochází ještě ze starého kostela svaté Alžběty, předchůdce dnešního chrámu. Noha křtitelnice je dekorovaná trojúhelníky, kalich zdobí zoomorfní reliéf s lvy, gryfy a orly. Horní okraje je lemován dnes již nečitelným latinským nápisem. Vrchník je z roku 1914.\n\nV roce 1892 při velké rekonstrukci chrámu bylo odhaleno několik původních gotických fresek, které byly od dob reformace skryty pod vrstvou omítky. Tři v jižní apsidě: Spasitel v mandorle u posledního soudu (sedící Kristus držící meč, pod ním Panna Marie a svatý Petr), Dvanáct apoštolů a Zmrtvýchvstání Krista (pravou rukou držící prapor, levou žehnající). V severní boční apsidě u vstupu do sakristie se nachází další soubor původních gotických fresek: Snímání z kříže z poloviny 16. století, který byl koncipován jako nástěnný křídlový oltář. Vpravo jsou malby: \"Bičování\" a Korunování trnovou korunou, vlevo Přibíjení na kříž a \"Kristus před Pilátem\".\n\nSochařská kompozice Kalvárie pochází z roku 1420, čímž se řadí mezi nejstarší inventář chrámu. Její součástí je kříž vysoký 4,34 m, na kterém je ukřižovaný Kristus o velikosti 3,12 m, vpravo se nachází socha Panny Marie vysoká 2,73 m a nalevo socha svatého Jana Evangelisty vysoká 2,50 m. Původně byla skupina umístěna ve vítězném oblouku hlavní lodě, do královské empory se dostala až roku 1936. Toto monumentální řezbářské dílo se vyznačuje hlubokou dramatičností emocionálního projevu dobové křesťanské kultury.\n\nSlohovému období vzniku hlavního oltáře svaté Alžběty odpovídají i čtyři dřevořezby, které vznikly okolo roku 1470 a jejich autorství je připisováno prešovskému dřevořezbáři Jánu Weyszovi. Plastiky jsou vysoké 108–112 cm a jejich současné umístění je sekundární, tj. na pilířích chóru západního portálu. Původně tvořily pravděpodobně součást bohaté plastické výzdoby nedochovaného nástavce hlavního oltáře svaté Alžběty. Čtyři polychromované sochy představují Štěpána I. svatého, jeho syna svatého Imricha, svatého Ladislava a svatého Stanislava polského biskupa.\n\npolychromovaná dřevořezba z období okolo roku 1500 je vysoká 112 cm. Nachází se na pozdně gotickém točeném sloupu, na jehož hlavici je dobře viditelná kamenická značka ve tvaru písmen Y a A (bez břevna). Nad sochou je gotický baldachýn vsunutý dodatečně do boční jižní stěny. Plastika svojí expresívností a uspořádáním záhybů roucha svědčí o vysoké úrovni pozdně gotického řezbářství v Košicích.\n\nGotická kamenná věžička ve formě fiály s výklenkem pro lucernu, postavená na kamenném sloupu s točeným dříkem pochází z konce 15. století. Tympanony věžiček zdobí znaky města Košice, království Uherského, českého, a Dalmácie. Přítomen je i erb rodu Hunyadi a jeden neidentifikovatelný erb. Původně lampa osvětlovala prostranství před jižním portálem chrámu směrem na okolní hřbitov. Ještě na začátku 20. století sloužila svému účelu, když byla upravena pro plynové osvětlení. Na současné místo u stěny Matyášovy věže byla umístěna až v roce 1940.\n\nVarhanní chór byl kompletně vyměněn v době velké rekonstrukce chrámu na konci 19. století. Současný chór je o něco delší replikou a má více pilířů, než měl originál. Na pilířích jsou druhotně umístěny čtyři gotické polychromované plastiky popsané výše, doplněné o čtyři neogotické plastiky uherských králů Karla I. Roberta, Ludvíka I. Velikého, Zikmunda Lucemburského a Matyáše Korvína. Nové varhany jsou dílem mistra Angstera z Pětikostelí. K varhanám vede přístup skrz schodiště v jižní věži.\n\nPůvodní chór, po vybourání ponechaný jako druhotný stavební materiál, objevil v Košicích sběratel originálních středověkých stavebních částí rakouský hrabě Johann Nepomuk Wilczek, který jej odkoupil a nechal odvézt do svého právě romanticky rekonstruovaného hradu Kreuzenstein nedaleko Vídně, kde byl zabudován do přechodového mostu mezi dvěma hradními křídly. Podle toho dostal také pojmenování Kaschauer Gang (Košická chodba).\nKamenné pastoforium k ukládání eucharistie u severního pilíře vítězného oblouku je nejpreciznějším kamenickým dílem v chrámu. Vyhotovil jej mistr Štěpán okolo roku 1477. Svatostánek na šestiúhelníkovém půdorysu je bohatě zdobený složitou kompozicí pilířů, říms, vlysů, arkád a oblouků. Na prvním poschodí pastoforia se nachází zamřížovaný výklenek na ukládání svátosti oltářní. Kovaná dvířka pocházejí z poloviny 15. století a zdobí je miniatury erbů některých šlechticů a znaků zemí. Drobné sádrové sousoší proroků a klečících andělů nahradili na konci 19. století starší chybějící díly. Od Tridentského koncilu ztratilo pastoforium svou funkci, schody vedoucí na jeho první poschodí ztratily svůj význam a byly odstraněny v roce 1860.\n\nReliéf svaté Alžběty vznikl ve stejné době jako kamenné pastoforium a zhotovení se připisuje rovněž mistru Štěpánovi. Je složen ze tří částí, které svojí kompozicí do sebe jakoby nezapadaly. Samotný reliéf patronky chrámu, svaté Alžběty, je stroze zdoben v kontrastu se šestiúhelníkovým baldachýnem se svorníkovými ukončeními, na kterých jsou filigránské výjevy ze Starého zákona. Špice baldachýnu ve tvaru věžové fiály je ukončena kompozicí uhnízděného pelikána, který je symbolem Kristovy krve. V 19. století doplnili reliéf o pole s latinským nápisem \"S. Elisabeth ora pro nobis\", umístěným nad konzolí.\n\nJedním z mála neogotických památek zachovaných v chrámu patří barokní epitaf rodiny městského rychtáře Melichara Reinera ze začátku 17. století. Mezi dvěma rodinnými erby je obraz Bičování, nad nám plastika Ukřižovaného a nad tympanonem barokní sousoší dvou andělů po stranách a Krista držícího Zemi ve středu.\n\nDalší barokní památkou chrámu, která vhodně umocňuje estetickou výzdobu interiéru je závěsná mandorla z první poloviny 18. století, umístěná pod vítězným obloukem. V jejím středu je na dva pohledy (zepředu i zezadu) řešené sousoší Madony s dítětem.\n\nNěkteré chrámové lavice pocházejí z 18. století a jsou vytvořeny v barokním stylu, jiné jsou novější z konce 19. století. V presbyteriu se nacházejí proti sobě situované kanonické lavice, které se nechaly zhotovit v době velké rekonstrukce chrámu podle návrhů hlavního architekta Imricha Steindla. Ten navrhl také patronátní lavici měšťanstva, na které je nádherně vyřezávaný a vymalovaný znak Košic.\n\nJednom ze dvou kaplí chrámu je Kaple Zvěstování Panny Marie, která se nachází v prostoru mezi Matyášovou věží a předsíní jižního portálu. Postavil ji v roce 1477 mistr Štěpán a jeho podobizna je údajně na konzole křížových žeber. Stavitel drží v rukou papírovou pásku. V kapli je umístěný oltář Mettercie, proto má kaple také jiné jméno – kaple Mettercie. Vybudovat ji nechali rodiče pozdějšího uherského primase Juraje Satmáryho. Z toho důvodu je její třetí jméno Satmáryho kaple. Pod její podlahou zřídili na začátku 19. století kryptu košických biskupů, jejichž náhrobky jsou vsazeny do obvodových zdí. Pochování zde jsou Ignác Fábry, Ján Perger, Žikmund Bubič, Augustín Fischer-Colbrie a Jozef Čársky.\n\nDruhou kaplí chrámu je Kaple Svatého kříže postavená v roce 1475. Jejím donátorem byl městský konzul a rychtář Augustin Cromer, proto se též nazývá Cromerova kaple. Dnes ji využívá košická kapitula jako svou sakristii, a proto je zamčená a veřejnosti nepřístupná.\n\nDo období druhé etapy výstavby chrámu patří výstavba královského oratoria, jehož koncepci ovlivnil vzor z pražské katedrály a tamější parléřovské stavební hutě. Empora byla vytvořena na prvním poschodí lomeného oblouku jižního křídla příčné lodě. Její zábradlí tvoří složitě přelamovaná kamenná mříž. Na stěně pod emporou se nachází významná epigrafická památka z doby působení Jana Jiskry z Brandýsa ve funkci košického kapitána. Text z roku 1441 proklamuje věrnost Košičanů králi Ladislavu Pohrobkovi.\n\n\"\"Léta Páně 1440, v den stolice blahoslaveného apoštola Petra, za ranních červánků na hradě Komárno, se z nejslavnějšího rodu, to jest od Pána Albrechta, krále římského, uherského, českého, dalmátského a chorvatského a od paní Alžběty, vody, královny těch samých království, dcery kdysi nepřemožitelného panovníka a Pána, římského císaře Zikmunda, narodil nejslavnější panovník, Pán Ladislav, pravý král a dědic trůnu těchto království a vojvodství, které má vlastnit dědičným právem. V témže roce byl též na svátek Letnic se vší pompézností a nádherou zákonitě korunovaný svatou korunou uherského království v Székesfehérváru\"\".\n\nZdvojené točité schodiště z první čtvrtiny 15. století vedoucí na královskou emporu je dalším dokladem vlivu pražské stavební huti v košickém prostředí. V Katedrále svatého Víta, Václava a Vojtěcha postavili točité schodiště též v jejím jižním průčelí, v Košicích schodiště tvoří až dvě točitá ramena střetávající se navzájem v pěti společných stupních. Západní rameno schodů pokračuje ještě dále a vede až do podkroví katedrály. Schodiště je navzdory své mistrovské konstrukci značně nepohodlné a stísněné. Předpokládá se, že mělo především dekorativní charakter.\n\nSdružené točité schodiště košického chrámu je nejstarší stávající v Evropě.\nKrátce po svém postavení inspirovalo podobné projekty při stavbě chrámů v sedmihradských městech Kluž\na Sighişoara.\nV letech 1499–1500 podle vzoru košického schodiště postavili podobné v císařské rezidenci v rakouském Grazu.\nVpravo u oltáře svatého Štěpána v severní boční apsidě se nachází místy čitelný gotický nápis. Podle útržků se dá usuzovat, že vzpomíná události období vlády králů Zikmunda a Alberta (1387–1439).\n\nObraz se nachází na severní straně obvodové zdi. Pochází za začátku 19. století.\n\nBarokní obraz se nachází nalevo od chóru, vedle lucerny krále Matěje. Pochází z roku 1735 a ve spodní části nese nápis:\n\nHAC.SVB.ICONE.IN.PRAGENSI.SEPVLCRO.COLITVR.SANCTVS.IOANNES.NEPOMVCENVS. (Na tomto obraze je v pražském hrobě uctívaný svatý Jan Nepomucký.)\n\nKamenný balkónek umístěný na severní straně hlavní lodě v prostoru presbyteria patří k původnímu vybavení chrámu. Předpokládá se, že sloužil v době bohoslužeb pro spodobení nebes herci a zpěváky různých středověkých alegorií a mystérií. Přístup na tribunu umožňují malá dvířka v apsidě severní boční lodě, odkud vede točité schodiště v polovině pilíře do podkroví a následně na tribunu.\n\nSvatý Florián byl patronem hasičů a chránil před požáry. Město nechalo postavit jeho sochu v roce 1748. Ta stále nejprve u Kaple svatého Michala, později u jižní stěny Urbanovy věže. Až v roce 1940 byla přemístěna na současné místo do předsíně jižního portálu.\n\nStavba svatyně spadá do třetí etapy výstavby chrámu 1440–1462. její interiérovou část nenarušila ani velká rekonstrukce z konce 19. století. V průběhu ní se odkryly ve dvou klenbových polích svatyně erby císaře Zikmunda Lucemburského, vlevo dvouhlavého císařského orla a vpravo jednohlavého lucemburského orla. Za hlavním oltářem je rekonstruovaný vzorek původní barevnosti a polychromie chrámu na části konzole a žebra.\n\nVe svatyni se na konzolách nacházejí neogotické sochy od Jána Marschalka z konce 19. století. Představují svaté: Kateřinu Alexandrijskou, Barboru, Řehoře, Ignáce biskupa, Dominika, Františka z Assisi, Štěpána, Vavřince diakona, Augustina, Ambrože, Benedikta opata a Ignáce z Loyoly. Současné okenní vitráže vyhotovila dílna Karla Geylinga ve Vídni v roce 1860. Na vitrážích jsou vyobrazeny i znaky kanovníků Sándora Dessewffyho (už jako čanádského biskupa), Józsefa Repaszkeho a Jánosa Volneho (oba tvořeny pouze iniciálami), Bartalana Merse (úplný rodový erb bez klobouku a střapců), Eduarda Karola Medveckého, Štefana Lesska a Ferenca Pagácsa.\n\nNejmladší součástí chrámového inventáře je obětní stůl celebrujícího kněze ve svatyni chrámu před hlavním oltářem. Je vytesán z jednoho kusu pískovce ve tvaru dvou svrchních ramen vytvářejících elipsu. Obětní stůl stojí na podstavci ve tvaru srdce. Vedle něj se nachází i nově vytvořený ambon (místo pro kázání) a sedes (sedadla). Všechny tři objekty zhotovili Michal a Tomáš Baníkovi v roce 1994.\n\nJedním z nejvydařenějších počinů neogotické přestavby chrámu je kamenná kazatelna s dřevěnou stříškou, dílo sochařů W. Aubrama a R. Argentiho. Na točitém schodišti s kruhovým zábradlím jsou na parapetu řečniště umístěny sochy proroků a církevních otců. Mříž okolo kazatelny je kovaná.\n\nU severní strany chrámu byla v roce 1916 vybudována krypta pro ostatky Františka II. Rákócziho a jeho druhů. Kryptu i čtyři kamenné sarkofágy projektoval budapešťský profesor Frigyes Schulek. V prostředním nejvyšším jsou společně pochováni kníže, jeho matka Helena Zrinská a jeho nejstarší syn Josef. Jižně od něj se nachází sarkofág s tělesnými pozůstatky generála hraběte Antona Esterháziho, severně sarkofág Rákócziho druha Mikuláše Šibrika. Ve čtvrtím sarkofágu na druhé straně krypty je pochován hrabě Mikuláš Berčéni a jeho druhá manželka Kristina Čákiová.\n\nMonumentální nástěnná malba nad severním vstupem katedrály pochází z let 1914–1916 a jejím autorem je Andor Dudics. Nástěnná malba oslavy života Františka II. Rákócziho je řešena jako triptych. Malba mezi oknem severního štítu a římsou znázorňuje Rákócziho smuteční pohřební průvod městem. Ústřední malba je oslavou života knížete od jeho narození, zatčení na Šarišském hradě, v roli vůdce stavovského povstání po vyhnanství a smrt v Turecku. Třetí část v půloblouku nad dveřmi severního portálu znázorňuje Rákócziho sarkofág.\n\nŘešení severního portálu košického chrámu se vymyká dobovému středověkému úzu, podle kterého se na severních stěnách kostelních staveb portály nestavěly. Navíc jeho sochařská výzdoba je nejdekorativnější ze všech třech portálů chrámu, což mělo odpovídat jeho obrácení do hlavního prostoru veřejného dění středověkých Košic, k hlavnímu městskému tržišti a k městské radnici. Portál se také označuje termínem „Zlatá brána“, protože ve středověku byl pozlacen.\n\nSeverní portál tvoří dvojice vstupních dveří, nad kterými se nachází oblouk s reliéfem Posledního soudu. Reliéf je dělený na dvě pole. Ve spodním je zobrazený zástup lidí, kteří směřují buď do nebeské brány, kde spasené vítá anděl nebo do pekla v podobě leviatanovy tlamy, kam zatracené a spoutané v řetězech vlečou ďáblové. V leviatanově tlamě končí i vysoký církevní hodnostář. Pokud spodní pole znázorňuje pozemskou realitu posledních věcí, horní pole zpodobňuje nebeskou realitu Posledního soudu: trůnící Kristus vládnoucí světu (Slunce, Měsíc a hvězdy pod nohami) je obklopen Pannou Marií, Janem Evangelistou a dvěma anděly, kteří drží v ruce nástroje mučení (kříž a hřeby). Spodní trojice andělů troubami ohlašuje konec světa. Ostatní figury představují dvanáct apoštolů. Okolo ozdobného štítu (vimperku) reliéfu Posledního soudu je ve třech stupních rozmístěných pět rámcových reliéfů zdobených fiálami, profilací a kruhovými motivy. Dva spodní se týkají života svaté Alžběty, kde je spodobněna, jak ošetřuje, umývá a krmí chudobné. Další tři vytvářejí scénu Kalvárie. Na vrchu je ukřižovaný Kristus na kříži ve tvaru stromu života. Pozoruhodné je ztvárnění dalších dvou ukřižovaných na Golgotě, nalevo spasená duše je odnášena andělem do nebe, zatímco napravo duši zatraceného odnáší ďábel do pekla. Pod scénou Ukřižování jsou nalevo plačící ženy okolo Panny Marie pod křížem a napravo Jan Evangelista obklopen římskými vojáky.\n\nV době velké rekonstrukce chrámu byly doplněny výklenky po stranách obou bran severního portálu neogotickými sochami: svatý Imrich, svatý Štěpán, svatá Alžběta Uherská, svatý Ladislav a svatý Henrich. Výklenky jsou původní a neví se, jaké sochy na nich stály v předcházejících staletích. Další neogotické sochy zdobí průčelí západního štítu. Jsou jimi uherští králové Karel I. Robert, jeho manželka Alžběta Piastovská a Ludvík Veliký. Neogotické sochy severního portálu jsou dílem budapešťského sochaře Ľudovíta Lantaye.\nPodle liturgického zvyku je hlavním vchodem do chrámu západní portál. Ačkoliv ho tvoří trojice bran, má nejjednodušší kamenickou výzdobu v Košicích. Dva boční vstupy jsou bez figurální dekorace. Nad ústřední bránou se nacházejí dva reliéfy, Jeden bezprostředně nad bránou zachycuje Krista v Getsemanské zahradě úpěnlivě se modlícího ke svému otci vykukujícímu z pravého horního rohu reliéfu. Vlevo Krista provázejí apoštolové Petr, Jakub a Jan, zprava přichází skupina vojáků v čele s Jidášem. V sedlovém ukončení portálu je scéna Piety, Panna Marie držící tělo Kristovo, obklopená Máří Magdalénou a Marií Josefovou. Nejvrchnější reliéf zpodobňuje anděly držící Veroničinu roušku s otiskem Kristovy tváře. Celá symbolika portálu souvisí s místní tradicí Svaté krve. Do výklenků ústřední brány byly usazeny na konci 19. století dvě neogotické sochy, ze kterých se zachovala pouze jedna – socha svatého Jana Křtitele.\n\nJižní portál se od předešlých dvou liší tím, že je zakomponován do předsíně pod královskou emporou. Stejně jako severní portál má dvě brány. Nad nimi však nejsou figurativní reliéfy, ale jsou ukončené sedly s trojúhelníkovými kružbovými štíty, nad kterými je další řada sedel. Portál tak vytváří dojem trojitého vstupu do katedrály, ke kterému se přicházelo od přilehlého městského hřbitova a jeho kaple svatého Michala.\n\nKoncepčně zajímavým prvkem portálu je visutý svorník gotické klenby předsíně s listovou ornamentikou, který prozrazuje inspiraci košických mistrů pražskou parléřovskou hutí. Pozoruhodným je i baldachýn středověké sochy portálu tvořený létajícími havrany. Další havran a bestie drží nástroje umučení. Podle toho se dá předpokládat, že pod baldachýnem stála původně socha Krista. Dnes tu stojí socha Immaculaty z konce 19. století od sochaře Jána Marschalka. Dalšími neogotickými sochami portálu jsou světci císař Konstantin Veliký, Alžběta Uherská, pražský biskup Vojtěch, apoštol Ondřej patron košické diecéze, čánadský biskup Gerhard, skotský kralevic Koloman, František Xaverský a biskup Teodor. Se symbolikou portálu nemají nic společného, představují patrony donátorů velké rekonstrukce chrámu z konce 19. století. Pod římsou kamenné balustrády se nachází pět hlav restaurátorů chrámu. Střední portrét patří architektovy Imrichu Steindlovi, ostatní patří Fridrichu Wilhelmovi Frödemu, Imrichu Seidenovi, Ľudovítu Steinhausovi a Ottovi Sztehlóvi.\n\nSeverní věž stavěná ve druhé etapě výstavby chrámu v letech 1420–1440 za vlády Zikmunda Lucemburského a za kapitanátu Jana Jiskry z Brandýsa, kdy její zdi dovedli do výšky střešních říms, byla dokončena v třetí etapě do roku 1462. Svědčí o tom tesaný znak Košic s rokem 1462 nad portálem západní fasády, který je zároveň vstupem na věž. Věž stojí na základě čtvercového půdorysu, který má tři podlaží. Od čtvrtého se zeštíhluje do osmiúhelníkového půdorysu, přičemž pravotočivé schodiště přechází z obvodových zdí třech podlaží do postranní, stejné osmiúhelníkové tubusové věžičky. Stroze zdobená věž má mezipodlažní římsy dekorované vlysem s geometrickým motivem slepých kružeb. Mezi čtvrtým a pátým podlažím je vlys doplněný o rozety – růžičky, přičemž každá je profilována do jiného tvaru.\n\nZikmundova věž byla těžce poškozena při obléhání Košic vojskem Jana I. Olbrachta v letech 1490–1491. Věž opravoval v letech 1494–1497 stavitel Mikuláš Crompholz z Nisy pod dozorem Václava z Prahy. Na věž byly v té době instalovány hodiny. Po požáru v roce 1775 byla věž mírně nadstavěna a na její vrchol byla umístěna rokoková přilbice s ochozem, která tvoří šesté poschodí věže. Přilbice je pokryta měděným plechem s pozlacenými klempířskými prvky. Na vrcholu věže je umístěn měděný kříž s výškou tři metry.\n\nV této podobě přetrvala věž až do současnosti. Její výška se 160 schody\nje 59,7 metrů. Na prvním poschodí se nachází mechanismus velkých hodin, na druhém konstrukce na upevnění zvonů, na třetím dva zvony z roku 1926. Starší zvony v počtu 5 kusů byly roztaveny v době první světové války a použity k válečným účelům. V roce 1926 odlil Alexandr Buchner ze sbírky od věřících nové zvony. Zvon Božské srdce vážící 1 530 kg má na svém plášti vypsána jména padlých v první světové válce. Zvon svatého Ondřeje, patrona košické kapituly, váží 450 kg. Dvojici doplňuje umíráček s hmotností 40 kg. Na čtvrtém poschodí je instalovaná část hodinového stroje z 19. století a následně lanové zařízení, které se používalo v době velké rekonstrukce chrámu. Ve věži se nachází i místnost hasičské strážní služby, která byla využívána až do 70. let 20. století.\n\nJižní věž začali stavět ve druhé etapě výstavby katedrály v letech 1420–1440 zároveň se severní věží taktéž na čtvercovém půdoryse. Po přerušení prací se na ní opět začalo pracovat po roce 1462, kdy byla dostavěna severní věž. Práce vedl mistr Štěpán do roku 1477, který ji vystavěl ozdobnějším a masivnějším způsobem, než byla postavena severní věž, i když nebyla dovedena do zamýšlené výšky. Zakončena je na úrovni korunní římsy hlavní lodě dekorativním ochozovým věncem, na jehož jižní straně je pole se znaky zemí krále Matyáše a znakem města Košice. Věž je v současnosti zakrytá osmiúhelníkovou plechovou stříškou.\n\nZvláštností věže je labyrint točitých schodišť navzájem propojených chodbičkami, jehož význam není do dnešní doby spolehlivě objasněn. Do věže se vstupuje za západního chóru katedrály a její schodiště umožňuje rovněž přístup k varhanám. Bohatá původní kamenická výzdoba exteriéru je doplněna plastikami stoupenců krále Matyáše Korvína v nárožních výklencích, které pocházejí ze začátku 20. století od budapešťského sochaře Františka Mikula. Jsou jimi Štěpán Zápolský, Sebastian Rozgoni a Jan Vitéz ze Sredny.\n\nna vnější straně jižní fasády chrámu nad největším oknem Kaple Mettercie se nacházejí svislé sluneční hodiny půlorlojového typu z roku 1477. Mají goticko-arabské číslice a ukazují čas od šesté hodiny ráno do šesté hodiny večerní. Jsou částečně poškozené, rekonstruovány byly naposledy v roce 1886.\n\nMohutná korunní římsa střešní úrovně lodí s kamennou balustrádou je odvodňována pomocí početných chrličů. Současné zoomorfní chrliče jsou výsledkem velké rekonstrukce chrámu z konce 19. století, ale zachovalo se několik původních kusů ve sbírkách Východoslovenského muzea v Košicích, Zemplínského muzea v Michalovcích a na hradě Kreuzenstein v Rakousku. Dnešní chrliče vycházejí z originálních předloh a touto cestou bylo obnoveno i několik nejnovějších chrličů v letech 1985–1991 při renovaci pilířového systému svatyně chrámu. Krom odvodu dešťové vody měly chrliče rovněž odstrašující funkci. Kromě zvířecích motivů (nohy lva, hlava krkavce) se vyskytují i motivy příšer (draci, vlkodlaci). Výjimku tvoří jeden chrlič na západní fasádě Matyášovy věže, kde je spodobněna opilá žena s pohárem v ruce a schovávající láhev v ruce druhé. K tomuto chrliči se váže legenda, že takto nechal zvěčnit a potrestat svou manželku mistr Štěpán za její opilství.\n\nVěžička na křížení hlavní a příčné lodě je výsledkem neogotického zkrášlování v době velké rekonstrukce chrámu na konci 19. století. Tvoří ji dřevěná konstrukce, která je oplechována mědí.\nV roce 1906 byly ostatky Františka II. Rákócziho a jeho druhů přeneseny z Turecka do Košic a uloženy v katedrální kryptě. 24. července 1938 krátce před první vídeňskou arbitráží a připojením Košic k horthyovskému Maďarsku byl odhalen památník vůdci kuruckého povstání, který navrhl Sipos a Vojtěch Löffler. Z bronzu ho odlil Vojtěch Buchner. Na památníku je umístěn nápis psaný neutrálním latinským písmem. V lednu 1945 byl poškozen, následně deponován v muzeu a obnovený v roce 1967. Jeho překlad zní následovně:\n\n\"V kryptě této starobylé katedrály odpočívají v Pánu kosti knížete Františka Rákócziho II., jeho matky Heleny Zrinské, jeho syna Josefa a třech věrných společníků, které vděčné potomstvo po dvousetletém vyhnanství uvaleném na ně nepříznivým osudem, pietně přineslo ze země dlouhodobého exilu a 29. října 1906 s pohřebními obřady zbožně a důstojně uložilo na tomto posvátném místě na pokojný odpočinek. Postůjte, poutníci, sláva těchto hrdinů je velká a jejich památka skvělá. Tento památník dal zřídit senát a lid tohoto města léta Páně 1938.\"\n\nChrám svaté Alžběty, budovaný od konce 14. století, je hlavní dominantou města Košic. S rozlohou 1 200 m² je největším kostelem na Slovensku. V období středověku a novověku byl zároveň největším chrámem v Uhersku. Jeho stavba se stala prestižní záležitostí košických měšťanů, bohatých kupců a řemeslníků, symbolem jejich prosperity. Potřeba reprezentativního chrámu v největším městě hospodářsky mimořádně rozvinutých Horních Uher byla podporována uherskými králi. Král Zikmund Lucemburský, za jehož vlády se začal kostel stavět, věnoval na jeho stavbu polovinu výnosů z košické kontribuce. Zároveň obdařil Košice mnohými privilegii, které nepřímo napomáhaly financování stavby z městské pokladnice.\nV tomto období působila v Košicích první stavební huť, jejíž mistři byli pozváni na stavbu Zikmundovy rezidence na Vyšehradě. Král Matyáš Korvín v roce 1468 věnoval pravidelné novoroční dary od města na stavbu chrámu, a to po dobu pěti let. Po uplynutí této lhůty v roce 1472 bylo nařízeno prodloužení na dalších 10 let. Krom toho věnoval na kostel v roce 1476 celý výnos ze soli. Panovníkům záleželo na dobrém udržování stavby i v následujících staletích. Po velkém požáru města v roce 1556, kdy byl značně poškozen i chrám s věží, osvobodil Ferdinand I. Košice od placení Daní na osm let. Výnos z košické kontribuce určil na obnovu Košic „v předešlé nádheře“.\nLeopold I. v roce 1675 osobně intervenoval u městské rady, aby chrám opravila. Tehdy se o něm vyjádřil, že v Uhrách nemá dvojníka.“\nV 19. století, v době Fábryho rekonstrukce katedrály přispěl na její opravu císařský manželský pár František Josef I. a Alžběta Bavorská při své návštěvě Košic v roce 1857. Císař věnoval 5 000 a císařovna 600 forintů. Při této příležitosti nechala městská rada zhotovit památní tabuli, která je dnes opřena o severní stěnu chrámu. Překlad jejího latinského textu zní: \"\"Jeho Veličenstvo František Josef, císař a apoštolský král, když v blaho svých národů navštívil své země, v letech 1852 a 1857 přišel s Boží pomocí i do tohoto kostela a na jeho opravu společně s Jejím veličenstvem císařovnou Alžbětou zbožně, milostivě a velkodušně přispěl.\"\"\nAčkoliv chrám nebyl původně budován jako katedrála, svou velkolepou koncepcí předčil svatostánky biskupských sídel. Urychlení jeho výstavby aktivně podporovala i papežská kurie. Římský papež Bonifác IX. Vydal v roce 1402 odpustkovou bulu, která je zároveň nejstarším dochovaným písemným pramenem o chrámu svaté Alžběty. Bula vzpomíná Košice a jejich kostel jako poutní místo, ve kterém je slavná krev našeho Pána Ježíše Krista odpradávna přítomná zázračným způsobem, a ve kterém se shromažďuje veliké množství nevěřících sousedních Valachů a Rusínů pro často se tam vyskytující zázraky a mnozí z nevěřících z Boží milosti přestoupili a každodenně přestupují na pravou víru\nÚčelem buly bylo udělení odpustků těm hříšníkům, kteří vykonali pouť do košického chrámu a přispěli na jeho dokončení. Poutníci měli dostat takové rozhřešení, jaké se dostalo těm při návštěvě Chrámu svatého Marka v Benátkách a nebo v Kapli Porcinkuly v Assisi. Košice a jejich kostel je tak možné přirovnat k jiným tehdejším poutním místům v Evropě: Řím, Cáchy, Kolín nad Rýnem, Mohuč, Santiago de Compostela, Darnov či Oradea. O relikviích Kristovy krve se nedochovaly téměř žádné prameny. Předpokládá se, že tradice poutě zanikla v období náboženských válek a reformace. Na farním úřadě se však zachoval barokní obraz z 18. století s modlitbou znázorňující vznik košických relikvií rozlitím konsekrovaného vína do tvaru Kristova těla.“\n\nChrám svaté Alžběty je dílo nadregionálního charakteru, které svými uměleckými hodnotami zaujalo prvořadé místo ve slovenském středověké umění. Stavba chrámu vyžadovala koncentraci organizované pracovní činnosti stavitelů, kameníků, malířů a uměleckých řemeslníků. V košických stavebních hutích se soustřeďovali mistři s linkami z vícero měst Evropy. Druhá stavební huť s vazbami na slezskou Vratislav, českou Prahu a malopolský Krakov obohatila stavbu o nejvzácnější architektonické detaily, ze kterých lze vyzdvihnout tradici portálových štítů s bohatou kamenickou výzdobou, představující výtvarně nejhodnotnější přínos chrámu pro slovenské umění poloviny 15. století. U košického chrámu se tak v období pozdní gotiky vytvořil široký umělecký okruh, jehož specifikum bylo prolínání vlivů severoevropských ohnisek doznívajícího gotického stylu s podnětnými poznatky nastupující renesance, přicházející ze dvora hlavního města Budína.\nSamotná stavba chrámu podnítila i výstavbu přilehlých doplňujících stavebních objektů, bez kterých by nebylo místo s nedokončeným kostelem funkční. Kaple svatého Michala a Urbanova věž jsou samostatně stojící součásti komplexu chrámu s velkou uměleckou hodnotou.\n\nMistři košického uměleckého okruhu odcházeli pracovat do jiných uherských měst (Budín, Diósgyör, Bardejov), kde získávali zakázky na stavbu místních církevních i světských staveb. To svědčí o značné popularitě košické dílny. Podle košického vzoru se budovaly kostely v Prešově, Sabinově, Rožňavě a Moldavě. Královská empora košického chrámu se stala předlohou pro podobné projekty v kostele sv. Jakuba v Levoči a baziliky sv. Jiljí v Bardejově. Dosah košické dílny sahal na další chrámy v Polsku, Maďarsku a v Rumunsku (sedmihradská oblast, města Brašov, Kluž, Sibiu)\nStejně pompézně jako při stavbě chrámu postupovala košická městská rada i při zabezpečování hlavního oltáře. Hlavní oltář chrámu svaté Alžběty má nejrozsáhlejší malířskou výzdobu v celé Evropě (48 maleb na jednom oltáři). Byl vzorem pro tvorbu dalších oltářů v regionu, např. oltáře svaté Alžběty v Bardejově. Sochy košického hlavního oltáře, nejcennější památka slovenského pozdněgotického sochařství, vykazují mnohé podobnosti s dílem Nicolause Gerhaerta v Kostnici a se švábským uměleckým okruhem. Sloh oltáře převzal mistr Jan Weiss při zhotovování hlavního oltáře Chrámu svatého Mikuláše v Prešově. Zvláštní zmínku zasluhují plastiky sousoší košické Kalvárie. Svojí dramatickou expresívností přesahují rámec krásného slohu a přinášejí záblesky nové orientace evropského umění.\n\nChrám svaté Alžběty, nejvýznamnější stavba uherské vrcholné a pozdní gotiky, se stal v 19. století předmětem zájmu romantických vzdělanců. Obdiv a studium chrámu odstartoval košický rodák Imrich Henszlmann v roce 1846 publikováním monografie o místních středověkých kostelích. Dílo Kassa városának ö-német stylü templomairól (Košické kostely staroněmeckého stylu)\nvyneslo Henszlmannovi titul zakladatele uměnovědy a památkové obnovy v Uhersku. Od roku 1872 zastával funkci tajemníka Uherské dočasné památkové komise, jejíž jednou z nejvýznamnějších restaurátorských akcí byla velká rekonstrukce chrámu v letech 1877–1896. Dozor nad památkovou obnovou košické katedrály byl svěřen rakouskému architektovi Friedrichu von Schmidtovi, který 15 let působil na dostavbě chrámu v Kolíně nad Rýnem a v době restaurace chrámu vedl restaurační práce na Chrámu svatého Štěpána ve Vídni a na hradě Karlštejn v Čechách. Jeho žák Imrich Steindl byl autorem nové přestavby chrámu v duchu purismu. Předtím než se věnoval košickému chrámu, restauroval hrad Vajdahunyad v Sedmihradsku a byl autorem nových neorenesančních budov v Budapešti (Nová radnice, Palác Obchodní a průmyslové komory). Na Slovensku byly pod jeho taktovkou neogoticky upraveny chrámy v Bardejově a Spišské Nové Vsi. Jeho nejslavnějším dílem však zůstává budapešťský Parlament.\n\nV letech 1880–1896 byl hlavním stavbyvedoucím restaurace vídeňský stavitel Friedrich Wilhelm Fröde. V mnohých článcích v denním tisku i odborných publikacích podal svědectví o probíhajících pracích. Po dokončení velké rekonstrukce v roce 1896 se chrám svaté Alžběty stal učebnicovým příkladem památkové obnovy v Uhrách. Gotická architektura košické katedrály byla studována jako norma uherského středověkého slohu – národně orientovaného romantismu. Přispěly k tomu mnohé teoretické práce od autorů Sándora Nyáriho, Kornela Divalda, Otta Sztehlóa a nebo Ernó Marosiho.\nVelká pozornost byla v roce 1906 věnována výstavbě nové krypty pro uložení ostatků uherského vůdce a knížete Františka II: Rákócziho. Úloha byla svěřena budapešťskému architektu Frigyesu Schulekovi, která se proslavil neogotickou přestavbou Matyášova chrámu a Rybářskou baštou na budínském hradním kopci. Na Slovensku realizoval i dotvoření radnice v Levoči, rekonstrukci františkánského kostela v Bratislavě a regotizaci věže hlavního chrámu v Prešově.\n\nRozměrná hmota katedrály a její výjimečnost v rámci jiných městských staveb se odrazily na vývoji místního historizujícího stylu v architektuře košických novogotických budov. Studium architektury chrámu vedlo domácí architekty k uplatnění získaných poznatků v jejich další tvorbě. Vítézův dům na Hlavní ulici z roku 1849 byl prvním palácovým domem v Uhrách s neogotickou fasádou. V roce 1860 ho následoval Makranského nájemný dům na Roosweltově ulici. Při stavbě Jakabova paláce byly dokonce použity některé vyřazené chrliče z chrámu a zakomponovaly se do fasády této romanticko-eklektické stavby. Jiné architektonické části skončily jako náhrobky a ozdoby na hřbitovech, případně jako dekorace v zahradých.\n\nV průběhu staletí se okolo chrámu svaté Alžběty v Košicích vytvořilo několik legend. Většina z nich má své kořeny ve středověkých časech z období výstavby chrámu konstrukce takovéto náročné stavby, trvající více jak jedno století, dala podnět ke vzniku legendy o dutém kameni, který stavitelé umístili na neznámé místo. Kdyby byl vytáhnutý, způsobil by zřícení celého kostela. Legendami je také opředen jeden z chrličů Matyášovy věže. Je zajímavý tím, že na rozdíl od ostatních nezpodobňuje zoomorfní bytosti, ale ženu s vypoulenýma očima držící v jedné ruce pohár a ve druhé ukrývající láhev. Říká se, že takto spodobnil mistr Matyášovy věže svou ženu – alkoholičku. Když mu dělala ve městě hanbu, nechal ji navěky chrlit dešťovou vodu z věže. Legenda se váže i k lampě krále Matyáše. Lampa prý má takovou zázračnou moc, že když se každý, kdo byl obviněn ze zločinu, nacpal do lampy, měl být osvobozen. Matyášovu věž zase prý nedostavěli kvůli pádu jednoho stavitele, což se považovalo za zlé znamení. Do oblasti legend se posouvá i tradice slavení Kristovy krve v Košicích. Ta vznikla v době jedné nedělní mše, když nepozorný kněz při zakopnutí rozlil konsekrovanou číši s vínem na dlažbu, kde se vytvořil obraz trpícího Krista. Někteří věřící při tom slyšeli Ježíšovo sténání.\n\nUž nejstarší veduty hlavního města Horních Uher Košic z přelomu 16. a 17. století zobrazují Chrám svaté Alžběty jako nejvýraznější městský objekt. Výtvarné umělecké ztvárnění chrámu přinesl v období rozvíjejícího se romantismu a historismu vídeňský malíř Jakub Alt. Na dvou akvarelových malbách \"Košický dóm\" a \"Náměstí před košickým dómem\" z roku 1839 zachytil zákoutí okolo chrámu s detailním zobrazením architektury katedrály a okolního městského života. Věrným spodobněním chrámu ve stavu před velkou rekonstrukcí je ocelorytina norimberského ilustrátora Ludwiga Rohbocka publikovaná v díle \"Ungarn und Siebenburgen in Malerische Original-Ansichten\" (Darmstadt 1856–1863). Domácí představitel romantismu František Klimkovič je autorem akvarelu \"Hlavní ulice v Košicích\" (1886) s pohledem na chrám od jihu. Ani představitelé východoslovenské meziválečné avantgardy se nevyhnuli motivu košické perly gotické architektury (Eugen Krón \"Dvůr domu č. 7 na Orlí ulici\" – 1942, Elemír Halász-Hradil \"Večer před košickým dómem\" – 1943, Janko Alexy \"Dóm v Košicích\" – 1942). Ke klasice uměleckého ztvárnění košického chrámu patří dílo Ľudovíta Felda \"Pohled na košický dóm od jihu\" z roku 1970.\n\nKatedrálu svaté Alžběty nevynechal při návštěvě Košic žádný cestovatel. Chrám beletristicky popsal ve svém cestopisném románu bubeník a dobrodruh Daniel Speer alis \"Uherský Simplicissimus\" na počátku 2. poloviny 17. století: \"„Farní kostel je vskutku obdivuhodnou stavbou, také bez střechy, na způsob atiky, složený čistě ze čtverhranných kamenů, které drží pohromadě železné svorníky zesilněné olovem. Na nich je vidět s velkým uměleckým mistrovstvím vyhotovené sochy a podivné tváře, po kterých stéká dešťová voda. Dále jsou v něm mistrovské točité schodiště, i takové, na které když vstoupí dvě osoby stejnými dveřmi schody napravo a vlevo, jeden druhého nemůže spatřit, ačkoliv zvenku je vidí každý. Dalším točitým schodištěm je možno jít nahoru dokud nakonec místo dveří dojde člověk jen k nějaké soše, skrz kterou je možno dívat se jako nějakým oknem. Tak zabloudí na schodištích a chodbách, že celé hodiny z nich vyjít nemůže.“\"\n\nSvou úctu ke katedrále vyjádřil i košický rodák a světoznámý spisovatel maďarské národnosti Sándor Márai. V životopisném románu vyjádřil nepoměr mezi výstavností chrámu a ostatní zástavbou města, jelikož ji chrám \"„trochu terorizuje“\". \"„Tyto katedrály se budovaly s takovou vůlí a pokorou, která nechtěla svět ujařmit, ale vyjádřit, ne panovat, ale vést,“\" vyznal se Márai v díle Košická pochůzka (1941).\n\nPo erigování košické diecéze v roce 1804 se chrám stal katedrálou a v roce 1995 se po vyhlášení východní provincie stal i metropolitním chrámem. Chrám svaté Alžběty je hlavním chrámem košické římskokatolické diecéze a farním kostelem farnosti svaté Alžběty v Košicích. Konají se zde tři celodiecézní slavnosti: Zelený čtvrtek, svátek svatého Ondřeje – patrona arcidiecéze a svátek Třech košických mučedníků, jejichž relikvie jsou uloženy v rovnoramenném oltáři chrámu. Speciálně se slaví relikvie svaté Alžběty, patronky katedrály, v den její smrti (17. listopadu). Ostatky patronky jsou uloženy v barokním relikviáři chrámového pokladu. V běžný den se v katedrále konají tři mše pouze ve slovenštině. V neděli je slouženo sedm mší, z toho jedna v latině a jedna v maďarštině. Liturgické slavnosti jsou provázeny Sborem svaté Cecílie, který u chrámu působí.\nStátní veřejnoprávní televize pravidelně vysílá slavnostní vánoční mši z košické katedrály. Chrám je místem pořádání občasných koncertů Státní filharmonie Košice a v září na podzim Mezinárodního varhanního festivalu Ivana Sokola.\nChrám je volně přístupný veřejnosti. S postupující rekonstrukcí byly zpřístupněny turisticky velmi atraktivní prostory chrámu. Návštěvníci můžou za poplatek navštívit tyto objekty:\n\n\nKatedrála svaté Alžběty je hlavní dominantou města. Obyvatelé svůj „kostel“, jak ho běžně nazývají, zvolili za největší div Košic. Jeho patronka, svatá Alžběta, zase získala prvenství v anketě Nej Košičan/ka.\n\n\n"}
{"id": "715574", "url": "https://cs.wikipedia.org/wiki?curid=715574", "title": "Avner Oil Exploration", "text": "Avner Oil Exploration\n\nAvner Oil Exploration (: אבנר חיפושי נפט, \"Avner Chifuši Neft\", zkratka AVNR.L) je izraelská firma.\n\nJde o firmu zaměřující se na těžbu plynu, respektive přípravu její těžby poté, co byla ve vodách poblíž Izraele objevena mocná ložiska této suroviny. 38% podíl v ní přímo a dalších 13 % nepřímo ovládá skupina Delek. Ředitelem společnosti je Gidon Tadmor. Mezi roky 1999–2000 narazily firmy Avner Oil Exploration a Delek Drilling poprvé na ložiska zemního plynu v lokalitách Noa a Mari-B ve Středozemního moře poblíž pobřeží Izraele. Počátkem roku 2009 pak bylo objeveno ložisko Tamar. Firma je obchodována na Telavivské burze cenných papírů a je zařazena do indexu TA-25.\n\nPodle dat z roku 2010 byla firma Avner Oil Exploration desátým největším podnikem v sektoru chemického průmyslu a těžby minerálů v Izraeli podle tržeb, které roku 2010 dosáhly 317 milionu šekelů.\n\n\n"}
{"id": "715577", "url": "https://cs.wikipedia.org/wiki?curid=715577", "title": "Novaja gazeta", "text": "Novaja gazeta\n\nNovaja gazeta ( ) jsou ruské liberální a opoziční noviny.\n\nNovaja Gazeta vznikla tak, že skupina 46 redaktorů v roce 1993 odešla z deníku Komsomolskaja pravda, ze kterého se staly populární noviny pro široké masy, a založila si vlastní deník. Redakce sídlí v Moskvě. Novaja gazeta začala vycházet 1. dubna 1993 a kromě internetového webu vychází i v tištěné podobě třikrát týdně v nákladu zhruba 200 tisíc výtisků. Noviny vycházejí v deseti velkých ruských městech a kromě toho mají tři zahraniční vydání, v Izraeli, Německu a Kazachstánu. Jeho šéfredaktorem byl do roku 2017 Dmitrij Andrejevič Muratov (), který i nadále zůstává ve vedení redakce. O posledním roce jeho šéfredaktorování vznikl dokumentární film Novaja, který byl roku 2019 uveden na festivalu Jeden svět. \n\nNezávislost novin zajišťuje výhradní financování ze soukromých zdrojů. Významný spoluvlastnický podíl v nich mají Michail Gorbačov (10%) a Alexandr Lebeděv (39%), zbytek akcií patří členům redakce. Gorbačov pro rozvoj novin využil část finanční odměny spojené s Nobelovou cenou za mír. \n\nNoviny byly během své existence vystaveny řadě represivních opatření, prošly deseti prověrkami státních úřadů a čelily stovce soudních pří, z nichž většinu vyhrály. Od založení novin bylo zavražděno šest jejich novinářů, či spolupracovníků - Anna Politkovská (zastřelena v Moskvě roku 2006), Anastasia Baburová, Natalja Estěmirovová, Igor Domnikov, Stas Markelov či Jurij Ščekočichin.\n\nV letech 2015–2017 bylo opakovaně vyhrožováno smrtí Jeleně Valerijevně Milašinové (), jedné z dalších novinářek deníku, poté co uveřejnila zprávy, týkající se jak vynucených sňatků, tak i postavení a pronásledování homosexuálů v Čečensku za vlády prezidenta Ramzana Kadyrova. Již v roce 2012 byla za svoje články o porušování lidských práv na Kavkaze v Moskvě brutálně zbita.\n\nV roce 2017 bylo také usneseno Evropským soudem pro lidská práva (ESLP), že se Ruská federace musí zaplatit finanční odškodné deníku Novaja gazeta za omezování svobody projevu, když musel dle rozhodnutí moskevského soudu v roce 2005 zaplatit za uveřejněné zprávy o havárii ruské jaderné ponorky K-141 Kursk uloženou pokutu. \n\nV roce 2014 byly noviny Novaja Gazeta uváděny jako jeden z mnoha možných kandidátů na Nobelovu cenu míru. Na adresu Roskomnadzoru, státního úřadu pro kontrolu ruských médií, uvedl Vitalij Jaroševskij (rus. \"Виталий Ярошевский\"), novinář deníku Novaja Gazeta, v roce 2014 následující:\n\n\n"}
{"id": "715580", "url": "https://cs.wikipedia.org/wiki?curid=715580", "title": "Dolánky u Turnova (hrad)", "text": "Dolánky u Turnova (hrad)\n\nDolánky jsou zaniklý hrad, který stával nad silnicí z Turnova do Malé Skály nedaleko obce Dolánky u Turnova.\n\nO hradu se nedochovaly žádné písemné zprávy, ale podle archeologického výzkumu byl založen ve druhé polovině třináctého století. Pravděpodobnými zakladateli byli příslušníci rozrodu Markvarticů. Pravděpodobně se jednalo o předchůdce blízkého Hrubého Rohozce.\n\nPravděpodobně se jednalo o dvoudílný hrad vymezený trojicí příkopů. V jádru byla nalezena zemnice s pecí. Jižní část ostrožny byla poškozena při stavbě železnice a silnice, takže došlo i k poškození hradu.\n\n\n"}
{"id": "715581", "url": "https://cs.wikipedia.org/wiki?curid=715581", "title": "Itala (automobilka)", "text": "Itala (automobilka)\n\nItala byla automobilka v italském Turíně, založená v roce 1903 Matteem Cieranem a pěti partnery. Vyráběla mezi lety 1904 - 1934.\nV prvním roce byly nabízeny tři modely: 18hp, 24hp a 50hp (výkon motoru v koních). V roce 1905 začaly vyrábět závodní automobily s velkými motory - 14,8litrový pětiválcový automobil, který vyhrál Coppa Florio a rok na to Targa Florio. V roce 1907 model 35/45hp řízený hrabětem Scipione Borghese vyhrál závod Peking-Paříž 1907, tato cesta mu trvala tři týdny. Tyto sportovní úspěchy dramaticky pomohly prodejům a společnost mohla růst. Společnost mohla experimentovat ve vývoji motorů a na začátku první světové války měla širokou paletu modelů. Během války vyráběla letecké motory. V roce 1934 byla koupena společností FIAT.\n"}
{"id": "715585", "url": "https://cs.wikipedia.org/wiki?curid=715585", "title": "Harry Waters", "text": "Harry Waters\n\nHarry Waters (* 16. listopadu 1976) je britský hráč na klávesové nástroje (piano a Hammondovy varhany) věnující se především jazzu. Je synem Rogera Waterse, dřívějšího člena rockové skupiny Pink Floyd, na jehož některých sólových turné se také podílel – In the Flesh, The Dark Side of the Moon Live a The Wall Live.\n\nJeho hlas je slyšet na začátku skladby „Goodbye Blue Sky“ alba \"The Wall\" (1979), kde říká „Look, mummy, there's an aeroplane up in the sky.“\n\nV rámci své jazzové dráhy již mnohokrát navštívil Českou a Slovenskou republiku, kde odehrál několik turné po boku své britské kapely i českých muzikantů.\n\nV roce 2015 se podílel na albu \"Like a Puppet Show\" herce Johna Malkoviche.\n\n\n"}
{"id": "715588", "url": "https://cs.wikipedia.org/wiki?curid=715588", "title": "Colón (Panama)", "text": "Colón (Panama)\n\nColón je město a přístav na karibském pobřeží Panamy, hlavní město stejnojmenné provincie Colón. V roce 2010 zde žilo 206 553 osob. Leží při atlantickém vstupu do Panamského průplavu. Zhruba 10 km jihozápadně od města se nachází hráz Gatúnského jezera a zdymadla pro lodní dopravu. V blízkosti města se nachází Bezcelní zóna Colón, která je druhou největší bezcelní zónou na světě.\n"}
{"id": "715591", "url": "https://cs.wikipedia.org/wiki?curid=715591", "title": "Azrieli Group", "text": "Azrieli Group\n\nAzrieli Group (: קבוצת עזריאלי, \"Kvucat Azri'eli\", zkratka AZRG) je izraelská firma.\n\nJde o firmu zaměřující se na realitní trh a stavební průmysl. Tvoří ji skupina několika firem, které například ovládají nákupní střediska či kancelářské komplexy. Patří sem i společnost Granite HaCarmel. Drží 20% podíl ve firmě zajišťující kreditní karty Leumi Card a 4,8% podíl v Bance Le'umi. Firmu založil a řídí David Azri'eli, který v ní drží podíl 73,66 %. Výkonným ředitelem je Šlomo Šerf. Firma je od roku 2010 obchodována na Telavivské burze cenných papírů a je zařazena do indexu TA-25. Azrieli Group v Izraeli vlastní jedenáct nákupních středisek (Ayalon Mall, Negev Mall, Jerusalem Mall, Holon Mall, Hod Hasharon Mall, Herzliya Outlet, Azrieli Mall, Modi'in Mall, Or Yehuda Outlet, Givatayim Mall a Haifa Mall). Patří ji rovněž největší nemovitostní komplex v Izraeli, mrakodrap Azrieli Center.\n\nFirma byla založena roku 1983. Podle dat z roku 2010 byla Azrieli Group největším podnikem v sektoru holdingových a investičních společností v Izraeli podle vlastního kapitálu, který roku 2010 dosáhl 7,314 miliardy šekelů.\n\n\n"}
{"id": "715594", "url": "https://cs.wikipedia.org/wiki?curid=715594", "title": "Emanuel Silva-Tarouca", "text": "Emanuel Silva-Tarouca\n\nEmanuel Teles da Silva, hrabě Silva-Tarouca (; 17. září 1691 Lisabon, Portugalsko – 8. března 1771 Vídeň) byl dvorním architektem ve Vídni a konzultantem Marie Terezie.\n\nEmanuel Teles da Silva de Menezes e Castro byl synem portugalského velvyslance João Gomese da Silva (1671–1738) a D. Joany Rosa de Menezes, hraběnky Tarouca (1670–1734) na dvoře Karla VI. ve Vídni. Jeho otec převzal v roce 1735 ve Vídni hraběcí titul Silva-Tarouca, jež byl následně přenesen na jeho potomky.\n\nBojoval v letech 1716–1717 v císařské armádě pod velením Evžena Savojského proti Turkům a v roce 1720 přišel na vídeňský dvůr. Získal důvěru císaře Karla VI., který jej pověřil vzděláváním své dcery Marie Terezie v národních politických záležitostech. V roce 1740 se Emanuel Teles oženil s Johannou Amalii von Schleswig-Holstein-Sondenburg-Beck (4. 12. 1718 – 30. 10. 1774) a měli spolu dvě děti, Marii Terezii Josefu Johannu Teles de Silva-Tarouca (1741) a Františka Štěpána, hraběte Silva-Tarouca (1750). \n\nOd roku 1740 byl předsedou Holandské rady, 1744–1749 zastával funkci dvorního stavebního rady. Od roku 1740 se stal dvorním důvěrníkem Marie Terezie, každý den absolvoval audienci u císařovny. Podrobnější dokumentace však schází. Na počátku panování Marie Terezie pro ni vypracoval podrobný harmonogram, aby se mladá panovnice nevěnovala příliš zábavě, ale panovnickým záležitostem. Je pravděpodobné, že se podílel na řadě reforem vycházejících z císařského dvora. Za okolností, které nelze zcela objasnit, dovedl k proslulosti panování Marie Terezie, při zachování své pozice, jež nebyla nikdy oficiálně vymezena. Proto možná nejpřesnější označení jeho funkce je císařský tajný rada.\n\nKníže Johann Joseph Khevenhüller-Metsch, hlavní správce císařského dvora, o něm napsal, že byl \"L'ami de l'Imperatrice\" (přítelem císařovny), ačkoli vždy diskrétně mlčel o svém blízkém vztahu k panovnici. Emanuel hrabě Silva-Tarouca si nevedl deník o svých rozhovorech, ani si nepsal paměti. Významným zdrojem o něm, jsou jeho dopisy zachované v různých archivech.\n\nVe Vídni vlastnil Palác arcivévody Albrechta, na jehož místě je dnešní Albertina. Palác byl přestavěn v letech 1742 až 1745 Albertem Kazimírem Sasko-Těšínským. Stál na Penzingerské ulici, kde postavil v roce 1745 i Palác Cumberland, jež byl také v jeho majetku. V roce 1768 získal panství Čechy pod Kosířem na Moravě a založil zde rodinné fideikomis.\n\n\n"}
{"id": "715595", "url": "https://cs.wikipedia.org/wiki?curid=715595", "title": "I Put a Spell on You", "text": "I Put a Spell on You\n\n„I Put a Spell on You“ je skladba, kterou v roce 1956 napsal Screamin' Jay Hawkins. Podle magazínu \"Rolling Stone\" se umístila na pozici 320 v jejich žebříčku 500 nejlepších písní všech dob. Skladbu předělalo mnoho hudebníků, mezi které patří například i Jeff Beck, Arthur Brown, Creedence Clearwater Revival, Pete Townshend, Laura White, Nina Simone, Natacha Atlas.\n\nV roce 1968 a v roce 1971 natočila Hana Zagorová tuto píseň pro televizi pod názvem Prokletí. Nahrávka z roku 1971 vyšla až v roce 2011 na CD albu \"Zítra se zvedne vítr (Zlatá kolekce)\". U skladby není uveden autor českého textu.\n"}
{"id": "715596", "url": "https://cs.wikipedia.org/wiki?curid=715596", "title": "Timothy (želva)", "text": "Timothy (želva)\n\nTimothy (kolem 1839 - 3. nebo 4. dubna 2004) byla želva žlutohnědá, která se dožila 165 let a před smrtí se stala nejstarším známým obyvatelem Británie. Timothy sloužil jako maskot na britských válečných lodích.\n\nTimothyho objevil roku 1854 kapitán Královského námořnictva John Courtenay Everard na palubě portugalské pirátské lodi a od té doby sloužil jako maskot na britských válečných lodích. Jako člen posádky lodi \"Queen\" se zúčastnil i prvního bombardování Sevastopolu za krymské války. Později se ho ujal Everardův příbuzný, desátý hrabě Devon, a Timothy tak pobýval na zámku Powderham v hrabství Devon v jihozápadní Anglii. Zespodu na krunýři mu bylo vepsáno motto rodu Devonů: \"\"Kam jsem to klesl? Co jsem učinil\"\". Na sobě měl připevněnou ceduli s nápisem: \"\"Jmenuji se Timothy - jsem velmi starý. Prosím, nechte mě ležet\"\". Timothy byl pohřben v roce 2004 na rodinném hřbitově v zámeckém areálu, bez zanechání potomka.\n\nV 19. století nebylo známo, jak rozeznat pohlaví u želv. Ačkoli je Timothy mužské jméno, v roce 1926 vyšlo najevo, že Timothy je ve skutečnosti samička. Tento objev byl učiněn, když se rod Devonů rozhodl najít Timothymu partnerku. Jméno však bylo ponecháno beze změny.\n\n\n"}
{"id": "715597", "url": "https://cs.wikipedia.org/wiki?curid=715597", "title": "Zailijský Alatau", "text": "Zailijský Alatau\n\nZailijský Alatau (; ) je pohoří na hranici Kazachstánu a Kyrgyzstánu, součást Ťan-šanu. Probíhá v délce přibližně 200 km rovnoběžkovým směrem jako nejsevernější okrajové pohoří Ťan-šanu. Od jižněji ležícího pohoří Kungej Alatau jej odděluje 4214 m vysoké sedlo Čiliko-Kemenskij, řeky Čong Kemin a Čilik.\nPohoří leží 360 km pod 43° s.š. ve výškách 4000-4600 m, nejvyšší horou je Talgarský štít. Severní svahy mají mírný sklon a jsou rozčleněny levými přítoky řeky Ili, jižní svahy strmě stoupají nad údolími řek Čilik a Čon-Kemin (pravý přítok řeky Ču).\n\nNa severním svahu byla vyhlášena Almatinská chráněná oblast, která byla v roce 1996 změněna na Ile-alatauský národní park. Žijí zde: medvěd plavý, irbis, koza, velekur, orebice.\n\nV roce 1971 na svazích Zailijského Alatau byla objevena ve Střední Asii jedinečná společenství rostlin ločidlo čertovo lejno z jejichž pryskyřice se připravuje \"Asa foetida\".\n\nJe tvořen především žulami, slepenci, vápenci. Některé vrcholky jsou pokryty ledovcem, celková výměra zaledněné oblasti je 484 km².\n\n\n"}
{"id": "715599", "url": "https://cs.wikipedia.org/wiki?curid=715599", "title": "Dynamo Drážďany", "text": "Dynamo Drážďany\n\nSG Dynamo Dresden (celým názvem: Sportgemeinschaft Dynamo Dresden) je německý fotbalový klub, který sídlí v Drážďanech. Původně byl založen v roce 1950 pod názvem SG Volkspolizei Dresden z trosek zrušeného klubu SG Dresden-Friedrichstadt. Za oficiální rok založení je ovšem považován letopočet 1953, kdy klub obdržel své současné jméno Dynamo. Až do znovusjednocení Německa byl klub spojen s východoněmeckou policií. Od sezóny 2016/17 působí ve 2. Bundeslize, druhé německé nejvyšší fotbalové soutěži.\n\nNejúspěšnější období klub zažíval před sloučením Německa, když v letech 1953 až 1990 vyhrál osmkrát východoněmeckou Oberligu, sedmkrát FDGB-Pokal a v roce 1989 se dostal do semifinále Poháru UEFA. Po sloučení Německa hrál Bundesligu ještě 4 roky, poté se potácel mezi třetí a čtvrtou ligou. V roce 2011 se mu podařilo opět postoupit do 2. Bundesligy.\n\nSvé domácí zápasy odehrává na stadionu DDV-Stadion s kapacitou 32 066 diváků.\n\nBěhem října 2009 propustil klub hlavního kouče Ruuda Kaisera a nahradil jej dosavadním trenérem rezervního mužstva Matthiasem Mauckschem. I vystřídání trenérů zapříčinilo poslední příčku v tabulce po podzimní ligové části. O jarní části se Dynamo výkonnostně zvedlo a postupovalo v tabulce směrem vzhůru ke konečnému 12. místu. V červnu odešel z klubu ředitel Stefan Bohne, kterého namísto favorizovaného Rolfa Dohmena nahradil Volker Oppitz.\n\nZačátkem ročníku 2010/11 přišly Drážďany o několik hráčských opor. Výkony Dynama nebyly ideální, ale vedly ke konečné páté pozici před zimní přestávkou. Výsledkově rozpačité jaro připravilo o funkci trenéra Maucksche, krátce před jeho odchodem dorazil do klubu nový sportovní ředitel Steffen Menze. Novým trenérem se stal Ralf Loose. Navzdory bodovým ztrátám během prvních jarních zápasů Dynamo vybojovalo třetí místo. Třetí místo vedlo ke květnovému barážovému střetnutí s druholigovým celkem VfL Osnabrück. Úvodní zápas na vyprodaném drážďanském stánku skončil nerozhodně 1:1. Odvetné klání Dynamo zprvu prohrávalo 0:1, ale zásluhou Cristiana Fiéla vyrovnalo. V následném prodloužení strhli vítězství na stranu Dynama fotbalisté Dani Schahin a Robert Koch. Po pěti letech ve třetí lize si to drážďanským tým zamířil zpět do druhé Bundesligy.\n\nV další sezóně 2011/12 proběhlo opět množství hráčských odchodů a příchodů, což ovlivnila celkově nepříznivá hospodářská situace Dynama. Ligový start se drážďanskému týmu příliš nepovedl – ze šesti zápasů získalo Dynamo jen čtyři body a patřilo tak na 15. místo. Jako soupeř Dynama v DFB-Pokalu stanul prvoligový vicemistr a účastník Ligy mistrů Bayer Leverkusen. Drážďanský celek na vlastním stadionu prohrával dokonce 0:3, ale zvrátil klání na svou stranu výhrou 4:3 v prodloužení. Přestupky a svazem odsouzené chování drážďanských fanoušků následovalo vyřazení z německého poháru. Sezónu Drážďany zakončily na 9. ligové pozici.\n\nZdroj: \n\n\nZa Dynamo Drážďany během své kariéry hráli též tito čeští fotbalisté.\n\n\nPoznámka: Výčet není kompletní.\n\n\n\nZdroj: \n\n\n\nZdroj: \n\n\nDynamo Dresden II, dříve znám také pod názvem Dynamo Dresden Amateure, byl rezervním týmem drážďanského Dynama. Zrušen byl po ukončení sezóny 2014/15. Největšího úspěchu dosáhl v sezóně 2011/12, kdy se v Oberlize (5. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "715608", "url": "https://cs.wikipedia.org/wiki?curid=715608", "title": "Resmethrin", "text": "Resmethrin\n\nResmethrin je syntetický pyrethroid široce používaný jako insekticid, například pro omezování populace komárů.\n\nMolekula resmethrinu má čtyři stereoizomery vycházející z orientace cis–trans okolo uhlíkového trojúhelníku a z chirality. Technický resmethrin je směsí izomerů (1\"R\",\"trans\")-, (1\"R\",\"cis\")-, (1\"S\",\"trans\")-, (1\"S\",\"cis\")-, typicky v poměru 4:1:4:1. Izomery 1\"R\" (jak \"trans\", tak \"cis\") mají silný insekticidní účinek, kdežto izomery 1\"S\" nikoli. Izomer (1\"R\",\"trans\")- je znám také jako bioresmethrin, (+)-\"trans\"-resmethrin nebo d-\"trans\"-resmethrin; přestože se používá i samostatně, není nyní v USA registrován EPA jako samostatná aktivní složka (AI). Izomer (1R,cis)- je znám jako cismethrin a také není samostatně registrován.\n\nResmethrin je obsažen v řadě insekticidních přípravků prodávaných například pod značkami Chrysron, Crossfire, Pynosect, Raid Flying Insect Killer, Scourge, Sun-Bugger #4, SPB-1382, Synthrin, Syntox, Vectrin nebo Whitmire PT-110.\n\n"}
{"id": "715609", "url": "https://cs.wikipedia.org/wiki?curid=715609", "title": "Why I Hate Women", "text": "Why I Hate Women\n\nWhy I Hate Women je třinácté studiové album americké skupiny Pere Ubu, vydané v roce 2006. Album produkoval David Thomas.\n\n"}
{"id": "715616", "url": "https://cs.wikipedia.org/wiki?curid=715616", "title": "Sousedská práva", "text": "Sousedská práva\n\nSousedská práva označují soubor vzájemných práv a povinností, která mají mezi sebou vlastníci sousedících nemovitostí. Jejich vlastnická práva tak nejsou zcela absolutní, ale jsou reálně omezena, přičemž historicky se jedná o jedno z nejstarších omezení. Sousedská práva se však nevztahují jen na vlastníka, ale i na kohokoliv jiného, kdo má právní titul k užívání určité nemovitosti, např. nájemní smlouvu, a navíc neomezují jen vůči bezprostředním sousedům, ale vůči každému, kdo by mohl být výkonem jeho vlastnického či užívacího práva na svých právech dotčen.\n\nZákladní právní úprava sousedských práv je obsažena už na ústavní rovině v Listině základních práv a svobod, která stanoví, že „\"Vlastnictví zavazuje. Nesmí být zneužito na újmu práv druhých anebo v rozporu se zákonem chráněnými obecnými zájmy. Jeho výkon nesmí poškozovat lidské zdraví, přírodu a životní prostředí nad míru stanovenou zákonem.\"“ Konkrétní úpravu sousedských práv pak přináší občanský zákoník  v § 1013–1023 v rubrice označené jako omezení vlastnictví, dále v rubrikách Rozhrady v § 1024–1028, Nezbytná cesta v § 1029–1036, Vyvlastnění a omezení vlastnického práva v § 1037–1039 a Ochrana vlastnického práva v § 1040–1042. V současnosti účinný občanský zákoník č. 89/2012 Sb. tak přináší podstatně podrobnější úpravu, než jaká platila do 31. 12. 2013, tj. za účinnosti občanského zákoníku z roku 1964. Tehdejší právní úprava se omezila na jeden paragraf (§ 127), který obsahoval jak generální klauzuli zákazu obtěžování a ohrožování sousedů, tak některé příklady takového zakázaného jednání.\n\nSoučasná právní úprava přiléhavěji reaguje na aktuální společenskou potřebu vyvolanou rozsáhlými majetkovými přesuny v oblasti pozemkového vlastnictví, rostoucí migraci občanů, zvyšující se počet cizinců i častější provozování různých živností a rodinných závodů.\n\nImise jsou základem sousedského práva. Občanský zákoník zvolil v § 1013 demonstrativní výčet účinků, které nejčastěji pronikají na pozemek jiného vlastníka. Vlastník je tak povinen, zdržet se všeho, co působí, že odpad, voda, kouř, prach, pach, světlo, stín, hluk, otřesy a jiné podobné účinky (imise) vnikají na pozemek jiného vlastníka v míře nepřiměřené místním poměrům a podstatně omezují obvyklé užívání pozemku; to platí i o vnikání zvířat. V praxi nepochybně nelze zcela zabránit vnikání některé z uvedených imisí na sousední pozemek, zejména, pokud se tak děje v omezeném rozsahu (několik listů ze sousedova stromu, případně krátkodobá nevyžádaná hudební produkce). Výjimku tvoří případ, kdy původcem imisí je závod nebo podobné zařízení. Zde zákon vychází z toho, že provoz takového závodu byl řádně úředně schválen. Dotčený soused toho závodu se pak nemůže domáhat toho, aby podnikatel zamezil imisí na jeho pozemek. Má ale nárok na náhradu újmy v penězích.\n\nKonkrétní imise:\n\nKromě imisí, které představují nejčastější případ, při kterém se lze setkat s tzv. sousedskými právy, řeší zákon některé další problematické sousedské situace.\n\nZcela přirozeně působí povinnost vlastníka vydat cizí movitou věc, která se ocitla na jeho pozemku. Vlastník pozemku v takovém případě věc bezodkladně vydá, nebo umožní vlastníku věci věc na pozemku najít a odnést. Pokud movitá věc způsobila na cizím pozemku škodu, může ji vlastník pozemku zadržet, dokud neobdrží jinou jistotu nebo náhradu škody.\n\nPoměrně častým případem z praxe, který nová právní úprava výslovně řeší, jsou plody stromu spadlé na sousedův pozemek. Ty se stávají vlastnictvím vlastníka pozemku, na který spadnou, pokud se ovšem nejedná o pozemek veřejný. Pokud ze sousedova pozemku přesahují větve stromů, je vlastník takto postiženého pozemku oprávněn požádat souseda, aby větve odstranil. Když tak neučiní v přiměřené lhůtě, smí takový vlastník větve odstranit sám, ovšem za předpokladu, že mu tyto větve působí škodu nebo obtíže převyšující zájem na nedotčeném zachování stromu. Zákon rovněž upravuje povinnost neohrozit náležitou oporu sousedního pozemku.\n\nNový občanský zákoník myslí v rubrice Rozhrady i na to, že ploty, zdi, meze, strouhy, a jiné podobné umělé rozhrady mezi pozemky jsou společné, přičemž společnou zeď může každý užívat na své straně pozemku až do poloviny její tloušťky a zřídit v ní výklenky tam, kde na druhé straně nejsou. Nesmí se však učinit nic, co zeď ohrozí a nebo co překáží sousedovi v jeho části. Pokud jsou hranice mezi pozemky neznatelné nebo pochybné, každý ze sousedů má právo požadovat, aby je soud určil podle poslední pokojné držby. V případě, že ji nelze zjistit, určí soud hranici podle slušného uvážení.\n\nV rubrice \"Nezbytná cesta\" zákon upravuje situaci, kdy se vlastník nemovitosti nemůže dostat ke své nemovitosti jinak, než přes cizí pozemek. Vlastník, který nemůže užívat svůj pozemek z důvodu nedostatečného propojení s veřejnou cestou může žádat, aby mu soused povolil za náhradu nezbytnou cestu přes jeho pozemek. Soud může povolit nezbytnou cestu v takovém rozsahu, který odpovídá potřebě vlastníka nemovité věci řádně ji užívat s náklady co nejmenšími, a to i jako služebnost. Zároveň musí být dbáno, aby soused byl zřízením nebo užíváním nezbytné cesty co nejméně obtěžován a jeho pozemek co nejméně zasažen. To musí být zvlášť zváženo, má-li se žadateli povolit zřízení nové cesty. Soud naopak nepovolí nezbytnou cestu, převýší-li škoda na nemovité věci souseda zřejmě výhodu nezbytné cesty, způsobí-li ten, kdo o nezbytnou cestu žádá nedostatek přístupu z hrubé nedbalosti nebo úmyslně, žádá-li vlastník nezbytnou cestu jen za účelem pohodlnějšího spojení nebo nelze povolit nezbytnou cestu přes prostor uzavřený za tím účelem, aby do něj cizí osoby neměly přístup, ani přes pozemek, kde veřejný zájem brání takovou cestu zřídit.\n\nV této rubrice zákon upravuje užívání cizí věci. Ve stavu nouze nebo v naléhavém veřejném zájmu lze na nezbytnou dobu a v nezbytné míře použít vlastníkovu věc, pokud účelu nelze dosáhnout jinak. Vlastnické právo lze omezit jen ve veřejném zájmu na základě zákona. Za omezení vlastnického práva nebo vyvlastnění věci vlastníkovi náleží náhrada v plném rozsahu v takové míře, v jaké byl jeho majetek těmito opatřeními dotčen.\n\nBránit se proti porušování sousedských práv lze svépomocí, ale pouze přiměřeně a jedině tehdy, kdy zásah ještě hrozí. Jestliže už k němu došlo, je svépomoc vyloučena. Řešením je rovněž jakákoliv dohoda mezi sousedy, která bude vést k odstranění předmětu sporu.\n\nOchraně soukromých práv se věnuje občanský zákoník ve své první části. Každý, kdo se cítí ve svém právu zkrácen, může se domáhat ochrany u orgánu vykonávajícího veřejnou moc (dále jen „orgán veřejné moci“). Není-li v zákoně stanoveno něco jiného, je tímto orgánem veřejné moci soud. Každý vlastník, který se cítí být obtěžován nad míru přiměřenou místním poměrům v důsledku výkonu vlastnického práva někoho jiného a je podstatně omezen v obvyklém užívání svého pozemku, se může u soudu domáhat nápravy sousedskou žalobou. Výrok soudu směřuje k zákazu určitého rušení. Opatření učiněná žalovaným musí být efektivní a vést ke splnění výroku rozsudku. V případě neplnění rozsudku žalovaným je možné proti němu podat návrh na exekuci prostřednictvím ukládání pokut až do výše 100 000 Kč, které mohou být ukládány i opakovaně.\n\nSousedská práva byla upravena v § 127 občanského zákoníku (zákona č. 40/1964 Sb.). Právní úprava sousedských práv se omezila na rozdíl od nového občanského zákoníku pouze na jeden paragraf.\n\nGenerální klauzule sousedských práv obecně zakazovala:\nRozdíl mezi obtěžováním a ohrožováním spočívá v tom, že obtěžování pouze činí výkon práv souseda obtížným nebo jen nepříjemným, zatímco ohrožování může výkon těchto práv zcela znemožnit. Kritérium „míry přiměřené poměrům“ pak značí, že tolerované a právo neporušující jednání bude takové, které je mezi sousedy v daném konkrétním místě obvyklé a je třeba ho vždy posuzovat objektivně.<ref name=\"R 3/1988\">Zpráva o zhodnocení rozhodování soudů ve věcech sousedských práv, projednaná a schválená občanskoprávním kolegiem Nejvyššího soudu České socialistické republiky dne 23. června 1987, sp. zn. Cpj 203/86, publikovaná pod č. 3/1988 ve Sbírce soudních rozhodnutí a stanovisek</ref>\n\nObčanský zákoník pouze příkladmo uváděl některá jednání, která byla v rámci sousedských práv přímo zakázána. Protože šlo ale jen o demonstrativní výčet, nebylo vyloučeno, aby došlo k porušení práva i jiným jednáním, pokud naplnilo generální klauzuli sousedských práv. Jde tedy např. o:\nNavíc bylo stanoveno zákonné věcné břemeno, spočívající v povinnosti umožnit sousedovi na nezbytnou dobu a v nezbytné míře vstoupit na vlastní pozemek, pokud je to nezbytné k obhospodařování jeho vlastního pozemku či stavby. Nikoli však jen např. kvůli sběru spadlých plodů, v takovém případě bylo možno požadovat jejich vydání, až případně využít i reivindikační žalobu.\n\nPokud se vlastník nedomohl svých práv svépomocí či dohodou se sousedem, bylo možné se obrátit na příslušný orgán veřejné správy, kterým nejčastěji byl obecní úřad, aby tento zásah buď zakázal nebo aby porušiteli uložil obnovit předchozí pokojný stav. Správní orgán se nicméně nezaobíral otázkou, zda byl daný zásah protiprávní či ne, zjišťoval pouze, zda k němu došlo a zda zde byl dříve pokojný stav dán. Tato ochrana ovšem nebývala příliš účinná, neboť úředníci obcí neměli s takovou agendou mnoho zkušeností, řízení bývalo zdlouhavé a rozhodnutí nebyla definitivní, pouze předběžné, tudíž ne zcela efektivně vykonatelné.\n\nNěkdy tedy nezbývalo, než svá práva chránit soudní cestou, zvláště když bylo možné využít soudní i správní ochrany souběžně. Na základě tzv. negatorní neboli zápůrčí žaloby, pokud byl správně formulován její petit, soud vydal rozhodnutí, kterým porušiteli přikázal se určitého jednání zdržet. Nemohl mu ale uložit nějaké konkrétní opatření vykonat, výjimkou bylo vynucení povinnosti učinit dostatečné opatření proti ohrožení sousedovy stavby nebo pozemku nebo stanovení povinnosti určitý pozemek oplotit. Protože šlo o rozhodnutí definitivní, v případě jeho nerespektování bylo možné je vynutit exekučně.\n"}
{"id": "715617", "url": "https://cs.wikipedia.org/wiki?curid=715617", "title": "Dřín obecný", "text": "Dřín obecný\n\nDřín obecný (\"Cornus mas\"), česky též dřín jarní, je listnatá dřevina vyskytující se i v teplejších oblastech České republiky. Plody dřínu jsou jedlé.\n\nDřín obecný je rozkladitý keř nebo strom dorůstající výšky až 7 metrů. Dřevo je velmi tvrdé. Kmen může mít u země průměr až 25 cm. Borka je tmavě hnědá, odlupující se v tenkých plochých šupinách. Listy jsou vstřícné, eliptické, vejčité nebo kopinaté, na líci svěže zelené a lesklé, na rubu světlejší. Čepel listů je na obou stranách přitiskle chlupatá dvouramennými chlupy, mimo to jsou chomáčky chlupů v paždí žilek na rubu listů. Žilnatina je zpeřená, se 3 až 5 páry postranních žilek. Řapík je 5 až 10 mm dlouhý, svrchu mírně žlábkatý.\n\nŽluté oboupohlavné květy se rozvíjejí před olistěním v březnu a dubnu, někdy i dříve. Květenství jsou okolíkovitě stažená a rozvíjejí se na krátkých holých větévkách. Jsou podepřena 4 žlutavě až hnědě zelenými, 6 až 12 mm dlouhými listeny. Květní stopky jsou 4 až 9 mm dlouhé, hustě chlupaté. Kalich je tvořen trubkou s nepatrnými zuby. Korunní lístky jsou jen 2 až 2,6 mm dlouhé, trojúhelníkovitě kopinaté až vejčité. Tyčinky jsou čtyři, max. 1,5 mm dlouhé. Semeník má na vrcholu krátkou čnělku s hlavatou bliznou. Plodem je červená lesklá 10 až 30 mm dlouhá peckovice, obsahující žlutohnědou podélně rýhovanou podlouhlou pecku.\n\nCelkový areál rozšíření dřínu obecného zahrnuje teplejší oblasti Evropy a jihozápadní Asii. Centrum jeho výskytu je v Malé Asii a na Balkáně. Jedná se o starou kulturní rostlinu a je možné, že na českém území není zcela původní. Je to teplomilná a suchomilná dřevina, rostoucí převážně na kamenitých, mělkých a vysýchavých půdách na zásaditých podkladech. Je to charakteristický prvek lesostepní xerotermní vegetace (svaz \"Quercion pubescenti-petraeae\") a společenstev teplomilných křovin (\"Prunion fruticosae\"). Jeho výskyt v ČR je soustředěn do dvou oblastí: termofytika středních a severozápadních Čech (především Český kras, České středohoří a Dolní Povltaví) a jižní a střední Moravy. Místy přesahuje i do teplejších poloh mezofytika.\n\nČervené plody dřínu zvané dřínky jsou jedlé. Mají natrpklou sladkokyselou chuť a velký obsah vitamínu C. Jsou místně využívány jako ovoce, na výrobu zavařenin, sirupů, kompotů, džemů. Dříve se využívaly jako léčivo při trávicích poruchách. Z tvrdého dřeva dřínu se vyráběly tkací člunky. Ze semen se praží náhražka kávy. V lidovém léčitelství se používají plody, listy, ale zejména kůra. Z plodů se vyrábí slovenský alkoholický nápoj drienkovica (obvykle 52% nebo 53% alk. obj.).\n\nDřín má hodnotu i jako okrasný keř, nápadný především časným kvetením a na podzim jasně zbarvenými plody. Pěstuje se v řadě kultivarů, lišících se zejména tvarem, velikostí a zbarvením plodů, dále zbarvením listů a vzrůstností a hustotou větví. Existují i ovocné odrůdy s velkými plody, např. kultivary 'Jolico', 'Pioneer' a 'Macrocarpa'. Kultivar 'Xanthocarpa' má plody žluté, 'Elegantissima' a 'Variegata' mají panašované listy, 'Aurea' má listy jasně žlutozelené.\n\nDřín obecný vyžaduje lehkou a teplou, neutrální nebo zásaditou půdu. Semena pro výsev je možno sbírat až do listopadu, po jejich vyčištění od dužiny a lehkém přesušení je třeba je ihned vysít. Na sucho uskladněné osivo přeléhá a potřebuje 18 měsíční stratifikaci. Kultivary se očkují na podnož stejného druhu.\n\n\n"}
{"id": "715619", "url": "https://cs.wikipedia.org/wiki?curid=715619", "title": "Taj Mahal (album)", "text": "Taj Mahal (album)\n\nTaj Mahal je eponymní debutové studiové album amerického bluesového hudebníka Taje Mahala, vydané v roce 1968. Album produkoval Bob Irwin.\n\n"}
{"id": "715620", "url": "https://cs.wikipedia.org/wiki?curid=715620", "title": "Klokočský hrádek", "text": "Klokočský hrádek\n\nKlokočský hrádek stával u obce Klokočí, nedaleko hradu Rotštejn. Od 14. října 2002 je hrádek nepřístupný z důvodu vyhlášení chráněné krajinné oblasti Český ráj.\n\nO hrádku se nezmiňují žádné písemné prameny. Hrádek vznikl pravděpodobně ve 14. století. Zdeněk Fišera jej ztotožňuje s dosud nelokalizovaným hradem Dřevolyzy, o kterém je zmínka z roku 1324. Ze zničeného hradu Rotštejn se sem měl přestěhovat majitel. Hrad pravděpodobně vykonával strážní funkci.\n\nHrádek byl vystavěn na dvou pískovcových blocích. Původní vstup byl veden průrvou mezi nimi a traverzem vytesaným do jižního bloku. V roce 1926 byl vybudován nový přístup. Na vrcholu bloku se nacházejí základy budov vytesané do skály a základy věže. Na severním bloku stávala pravděpodobně hlavní budova, přístupná po mostě.\n\n"}
{"id": "715621", "url": "https://cs.wikipedia.org/wiki?curid=715621", "title": "Hendrik Duryn", "text": "Hendrik Duryn\n\nHendrik Alexander Duryn (* 8. října 1967, Lipsko, NDR) je německý herec, zpěvák a sportovec.\n\nV Lipsku vystudoval hereckou školu a muzikál.\n\nJe 180 centimetrů vysoký tmavovlasý s šedomodrýma očima, rád plave, cvičí na nářadí, pěstuje lehkou atletiku, výborně tančí, hraje na klavír, občas zpívá v opeře a je i mistrem bojových umění. Pravidelně pořádá asijské silvestrovské oslavy s vietnamskými umělci a Super Show bojových umění.\n\nMá vlastní hudební skupinu \"Club ohne Filter\" a také stále angažmá v divadle na \"Nové scéně\" v Lipsku. Poprvé upoutal v seriálech Zakázaná láska, Místo činu, Wolffův revír, Klaun nebo Edelovi & Starckové.\n\nPři konkurzu na roli v seriálu Na plný plyn neuspěl, když havaroval a zničil motocykl. Nyní má ve smlouvě, že bude řídit pouze auta.\n\nV Česku je známý především díky seriálu , kde hrál komisaře \"Franka Trabera\" v letech 2001-2002. V samotném seriálu Kobra 11 hrál třikrát, v roce 1997 ve 2. sérii v epizodě Mezi dvěma kameny, v roce 2000 v 5. sérii v epizodě Rychlost a v 18. sérii v epizodě Princezna.\n\nS kolegyní ze seriálu Julií Stinshoff si zahrál ve filmu Hodná, drsná holka (Good Girl, Bad Girl). Ve filmu Hammer und Hart si zahrál s Erdoganem Atalayem, Reném Steinkem a Gottfriedem Vollmerem.\n\nMluví německy, anglicky a sasky.\n\nŽije v Lipsku.\n\n\n"}
{"id": "715622", "url": "https://cs.wikipedia.org/wiki?curid=715622", "title": "Dřín kanadský", "text": "Dřín kanadský\n\nDřín kanadský (\"Cornus canadensis\") je bylina s podzemním plazivým oddenkem a nápadnými listeny podpírajícími květenství. Vyskytuje se v chladnějších oblastech Asie a Severní Ameriky a je občas pěstována i v České republice.\n\nsvída kanadská, dříneček kanadský, \"Chamaepericlymenum canadense\", \"Cornella canadensis\"\n\nDřín kanadský je 10 až 20 cm vysoká bylina s podzemním plazivým a poněkud dřevnatějícím oddenkem. Rostliny se rozrůstají v polštářovitý porost. Lodyha je tenká a nevětvená. Listy jsou vstřícně postavené, vzhledem ke zkráceným lodyžním článkům však tvoří pravidelně uspořádaný nepravý přeslen. Listy jsou celokrajné, se 2 až 3 páry postranních žilek. čepel listů je 3,5 až 5 cm dlouhá a 1,5 až 2,5 cm široká, opakvejčitá. Květy jsou uspořádány ve vrcholovém složeném vrcholíku, podepřeném až 1,2 cm dlouhými bílými listeny. Květy jsou drobné, asi 2 mm v průměru. Plodem jsou červené kulovité asi 5 mm velké peckovice.\n\nDruh se vyskytuje v Severní Americe, Japonsku, Koreji, Barmě, na ruském Dálném východě a v Číně.\n\nObčas je pro dřín kanadský používán český název svída kanadská, který ovšem nemá oporu v taxonomii (viz heslo Dřín).\n\nDřín kanadský je využitelný jako zajímavá půdopokryvná bylina na vlhčí a stinná stanoviště. V našich podmínkách je plně mrazuvzdorný.\n\n"}
{"id": "715624", "url": "https://cs.wikipedia.org/wiki?curid=715624", "title": "Proč vyhynula velká australská zvířata", "text": "Proč vyhynula velká australská zvířata\n\nProč vyhynula velká australská zvířata (v anglickém originále: Death of Megabeasts) je britský dokument, poprvé vysílaný na kanálu National Geographic v roce 2008. Popisuje vyhynutí australské megafauny na konci poslední doby ledové. V dokumentu se kromě počítačové animace objevují i herci ztvárňující první lovce, kteří se do Austrálie dostali. Česky byl vysílán dokument na ČT1.\n\n"}
{"id": "715626", "url": "https://cs.wikipedia.org/wiki?curid=715626", "title": "Julia Stinshoff", "text": "Julia Stinshoff\n\nJulia Stinshoff (* 27. prosinec 1974, Bonn, Severní Porýní-Vestfálsko, Německo) je německá herečka, zpěvačka a tanečnice.\n\nNejdříve začala studovat anglickou literaturu, filozofii a religionistiku, ale později studia zanechala. Jejím velkým snem bylo stát se cvičitelkou fitness, avšak její velké plány do budoucna překazila vážná zlomenina nohy. Pro herectví se rozhodla, když před lety ležela v nemocnici s poraněnou nohou, bylo jí totiž jasné, že s kariérou fitness trenérky je konec. Vystudovala tanec a drama na Státní škole hudby, tance a herectví (umělecká škola) v Hamburku (1997-1999) a herectví u Johanny Brix. Pak začala na univerzitě v Brémách studovat psychologii.\n\nJejí první role byly v reklamách. Další role byly v krátkých televizních filmech např. \"Dumm gelaufen\", \"Sie haben Post\". Hrála v seriálech \"Dr. Stefan Frank\", \"Ein Alptraum von 31/2 Kilo\" a \"Ohne Worte\". Proslavila se především jako \"Lene Anschütz\" v seriálu \"Bronski & Bernstein\". Od té doby získávala jednu roli za druhou a dokonce dvakrát byla nominována na nejlepší komediální herečku. Poprvé za film \"Crazy Race\", kde ztvárnila roli policistky Andrey. Zde si mimochodem zahrála i s českou pornoherečkou Dolly Buster. Podruhé to bylo za roli Rotkäppchen ve stejnojmenné verzi pohádky pro televizi 7.\n\nMá stálé divadelní angažmá v Bonnu a Hamburku. V Česku je známá především díky seriálu \"\", kde hrála komisařku \"Susannu von Landitzovou\". S kolegou ze seriálu \"Kobra 11: Nasazení týmu 2\" Hendrikem Durynem si zahrála ve filmu \"Hodná, drsná holka\" (\"Good Girl, Bad Girl\").\n\nMluví německy, anglicky, italsky a ovládá kolínský a bavorský dialekt. Věnuje se herectví, zpěvu, tanci, lehké atletice, vysokohorské turistice, józe a jezdí na in-line bruslích. Navštěvuje hodiny zpěvu u Anjy Launhard a na její herecký talent dohlíží Johanna Brix. Má ráda tanec od baletu přes jazz až po hip-hop.\n\nOd roku 2010 žije s hercem Leanderem Lichtim. Žijí v Hamburku.\n\n\n"}
{"id": "715628", "url": "https://cs.wikipedia.org/wiki?curid=715628", "title": "Česká katolická charita – Domovy duchovních a řeholnic", "text": "Česká katolická charita – Domovy duchovních a řeholnic\n\nČeská katolická charita – Domovy duchovních a řeholnic je součást Charity Česká republika zajišťující péči o staré kněží a řeholnice.\n\n\n\n"}
{"id": "715629", "url": "https://cs.wikipedia.org/wiki?curid=715629", "title": "Emilio Grazioli", "text": "Emilio Grazioli\n\nEmilio Grazioli (26. října 1899 Zibido San Giacomo – 15. června 1969 Milán) byl italský fašistický politik a lublaňský vysoký komisař.\n\nPůsobil jako odborový předák a tajemník Národní fašistické strany v Terstu, který jako znalec slovinských poměrů převzal 18. dubna 1941 civilní správu nad Italy okupovanou oblastí kolem Lublaně. Královským dekretem ze dne 3. května 1941 byla zřízena Lublaňská provincie a Grazioli se stal jejím prvním vysokým komisařem (\"\"). Funkci zastával do 15. června 1943, kdy ho vystřídal dr. Giuseppe Lombrassa. Již v březnu 1943 byl Grazioli jmenován prefektem v provincii Catania, funkci převzal až v červnu 1943 a opustil ji již 10. srpna 1943. Grazioli poté od října 1943 zastával funkci prefekta provincie Bergamo v Italské sociální republice. V březnu 1944 se stal prefektem v provincii Ravenna a od října 1944 do dubna 1945 byl prefektem provincie Torino. Po druhé světové válce byl souzen.\n\n"}
{"id": "715631", "url": "https://cs.wikipedia.org/wiki?curid=715631", "title": "Bitva o Narvu (1918)", "text": "Bitva o Narvu (1918)\n\nBitva o Narvu (: \"Narva lahing\") byla první bitvou estonské osvobozenecké války. Odehrála se 28. listopadu 1918 v Narvě. Stáli zde proti sobě ruští bolševici s podporou 2. Viljandského pluku estonských komunistů proti Estonské armádě a domobraně (\"Kaitseliit\") s podporou německého císařského námořnictva. I přes první úspěchy (viz bitva o Joalu) byli Estonci poraženi a byli nuceni přejít do defenzivy a stáhnout se k Tallinu.\n\nV listopadu roku 1918 skončila první světová válka a Německé okupační jednotky se začaly stahovat z Estonska. Toho se pokoušeli využít sovětští bolševici, kteří svůj budoucí komunistický stát chtěli obnovit v hranicích bývalého ruského impéria.\n\nO to, aby se i Estonci do tohoto svazku zapojili, ať už dobrovolně, či násilím, se měla postarat rudá armáda rychlým útokem přes Narvu do Tallinu.\n\nNež 7. bolševická armáda a 6. střelecká divize pod velením generála E. A. Iskrického překročila řeku Narvu, byli do boje vysláni estonští komunisté, aby obsadili předměstí Narvy, Joalu. Nepodařilo se jim to a estonský komunistický velitel Jaan Sivher zde padl spolu s 94 příslušníky 2. Viljandského pluku\".\"\n\nI přes Sivherův neúspěch byla Narva dobyta, a to výsadkem rudého námořnictva kombinovaným s útokem hlavních bolševických sil ze severu i z jihu. Sivherovi se však nepodařilo odříznout cestu k ústupu a tak se Estoncům podařilo uniknout.\n\nPo neúspěšném útoku estonských komunistů v Joale zamýšleli bolševici rozdrtit místní obranu námořním výsadkem za její linie. Ještě toho dne se 500 příslušníků bolševiky kontrolovaného námořnictva vylodilo v Hungerburgu (dnes Narva-Jõesuu) z křižníku \"Oleg\" a torpédoborců \"Metkij\" a \"Avtroil\" (později zajat Estonci a přejmenován na \"Lenuuk\"). Bez odporu postupovali až k vesnicím Riigi a Peeterristi, kde vyhodili jeden ze zdejších železničních mostů do povětří.\n\nNěmci z Narvy ustoupili dokud to bylo možné, aby unikli obklíčení a estonský 4. pluk, v domnění že bez německé palebné podpory není obrana možná, také ustoupil směrem na západ.\n\n"}
{"id": "715632", "url": "https://cs.wikipedia.org/wiki?curid=715632", "title": "Ljubercy", "text": "Ljubercy\n\nLjubercy ( ) je město v Moskevské oblasti Ruska, centrum Ljuberckého rajónu. Město leží 19 km jihovýchodně od Moskvy. Status města obdrželo v roce 1925.\n\nOd roku 1949 do roku 1951 zde studoval Jurij Gagarin a v roce 1931 se narodil Anatolij Pristavkin.\n\n"}
{"id": "715635", "url": "https://cs.wikipedia.org/wiki?curid=715635", "title": "Pořešínská pahorkatina", "text": "Pořešínská pahorkatina\n\nPořešínská pahorkatina je geomorfologický podokrsek v severní části Soběnovské vrchoviny, která náleží k Novohradskému podhůří.\n\nPodle staršího geomorfologického členění Česka byla Pořešínská pahorkatina geomorfologickým okrskem. Novější členění ji jako podokrsek zařadilo do nově vymezeného okrsku Kohoutská pahorkatina.\n\nJedná se o plochou pahorkatinu rozčleněnou hluboce zaříznutými údolímí Malše a Černé. Na Malši je řada zaklesnutých meandrů. Geologické podloží je na jihu tvořeno převážně žulami a cordieritickými rulami, zatímco na severu převažují svory a svorové ruly. Své jméno pahorkatina získala podle středověkého hradu Pořešín nad Malší.\n\n\n"}
{"id": "715637", "url": "https://cs.wikipedia.org/wiki?curid=715637", "title": "První bitva o Narvu (1919)", "text": "První bitva o Narvu (1919)\n\nBitva o Narvu byla bitva Estonské osvobozenecké války, kterou svedli příslušníci Rudé armády s Estonci a finskými dobrovolníky. První útok provedli Finští dobrovolníci (A. Eskola, B. Dahlgren). Ti o Narvu úspěšně bojovali den. Potom jim na pomoc přišli Estonci pod velením generála Tõnissona, kteří dobojovali bitvu o Laagnu.\n"}
{"id": "715647", "url": "https://cs.wikipedia.org/wiki?curid=715647", "title": "Dokument (právo)", "text": "Dokument (právo)\n\nDokument je z hlediska českého práva definován zákonem o archivnictví a spisové službě. Je jím každá písemná, obrazová, zvuková nebo jiná zaznamenaná informace, ať již v podobě analogové či digitální, která byla vytvořena svým původcem nebo byla původci doručena.\n\nTakovým dokumentem mohou být různé doklady ve formě veřejné listiny (např. vysokoškolský diplom, živnostenský list, písemné vyhotovení soudního rozsudku, rodný list, cestovní pas atd.), stejně jako jakákoli jiná listina či další písemnosti, ať již slouží jako podklady k vydání veřejné listiny nebo k jiným účelům. Za dokumenty se považují také různé fotografické, filmové či zvukové záznamy.\n\nVeřejnoprávní instituce (a v některých zvláštních případech i soukromé osoby) mají povinnost své vlastní dokumenty uchovávat a umožnit, aby z nich mohly být vybrány archiválie. To jsou ty z dokumentů, které mají být ve veřejném zájmu vzhledem ke svému zvláštnímu významu uchovávány trvale. O výběru rozhodují příslušné archivy. Ostatní dokumenty podléhají skartaci, před její realizací jsou obvykle po stanovenou dobu uloženy ve spisovně. Všechny dokumenty, které se týkají vyřízení určité věci, se spojují do jednoho spisu a nesou proto stejnou spisovou značku. Dokumenty v analogové podobě se vzájemně spojují fyzicky, dokumenty v digitální podobě se spojují prostřednictvím metadat. Dokumenty lze také konvertovat, tedy převést je z listinné podoby do podoby datové zprávy nebo datového souboru a naopak. Konverzi provádějí orgány veřejné moci a advokáti, převedený dokument má pak stejné právní účinky, jako ten původní.\n"}
{"id": "715652", "url": "https://cs.wikipedia.org/wiki?curid=715652", "title": "Fosmet", "text": "Fosmet\n\nFosmet (systematický název \"(dimethoxyfosfinthioylthiomethyl)isoindolin-1,3-dion\") je organofosfát odvozený od ftalimidu. Používá se jako nesystémový insekticid k hubení hmyzu na rostlinách a zvířatech. Hlavní oblastí použití je ošetřování jabloní proti obaleči jablečnému, používá se však na široké škále na dalších rostlinách ovocných (včetně révy vinné) i okrasných proti mšicím, housenkám, roztočům a octomilkám.\n\nFosmet je na americkém Seznamu extrémně nebezpečných látek. Je vysoce toxický pro včely.\n\nMark Purdey přišel s kontroverzní hypotézou, že fosmet může hrát klíčovou roli v epidemii bovinní spongiformní encefalopatie (BSE).\n\nStudie z roku 2010 zjistila, že každé desetinásobné zvýšení organofosfátových metabolitů koreluje s 55% až 72% zvýšením incidence ADHD u dětí.\n"}
{"id": "715653", "url": "https://cs.wikipedia.org/wiki?curid=715653", "title": "Dřín švédský", "text": "Dřín švédský\n\nDřín švédský (\"Cornus suecica\") je bylina s podzemním plazivým oddenkem a nápadnými listeny podpírajícími květenství. Vyskytuje se v severní Evropě, severním Japonsku, Kanadě a USA.\n\nsvída švédská, dříneček švédský, \"Chamaepericlymenum suecicum\", \"Cornella suecica\"\n\nDřín švédský je vytrvalá 10 až 25 cm vysoká bylina s podzemním plazivým a poněkud dřevnatějícím oddenkem. Listy jsou nahloučeny ve zdánlivém přeslenu na vrcholu lodyhy. Listy jsou 1 až 4 cm dlouhé, přisedlé, téměř okrouhlé, vejčité až eliptické, na vrcholu přišpičatělé, na bázi klínovité nebo zaoblené. Žilnatina je tvořena 2 až 3 páry postranních nervů. Na podzim se listy zbarvují červeně a posléze výhony odumírají téměř až k zemi. Květy jsou kalně tmavě červené. Květenství je podepřeno 4 bílými listeny o délce až 16 mm. V našich podmínkách kvete v červnu až červenci. Plody jsou kulovité, šarlatově červené, 5 až 10 mm velké peckovice.\n\nDruh se vyskytuje v severní Evropě, severním Japonsku, v Kanadě a severních oblastech USA.\n\nObčas je pro dřín švédský používán český název svída švédská, který ovšem nemá oporu v taxonomii (viz heslo Dřín).\n\nZ některých oblastí Severní Ameriky, kde se překrývají přirozené areály dřínu švédského a dřínu kanadského, je popsán jejich přirozený kříženec nazývaný \"Cornus x unalaschkensis\".\n\nDřín švédský je vzácně pěstován jako botanická zajímavost. Uváděn je např. ze sbírek botanické zahrady v Rakovníku.\n\n"}
{"id": "715658", "url": "https://cs.wikipedia.org/wiki?curid=715658", "title": "Jacob Shallus", "text": "Jacob Shallus\n\nJacob Shallus (nebo Shalus; 1750 – 18. dubna 1796) byl písař, který sepsal originální listiny Ústavy Spojených států amerických, jak ji sestavili delegáti Filadelfského ústavního konventu roku 1787. Tyto rukopisné listiny jsou vystaveny v budově Úřadu národních archivů a záznamů ve Washingtonu.\n\nShallus se narodil v Pensylvánii rok poté, co se tam jeho otec přistěhoval z Nizozemska. Bojoval jako dobrovolník v americké válce za nezávislost, během níž se roku 1775 se účastnil invaze do Kanady. U 1. pensylvánského pluku dosáhl hodnosti ubytovatele. Pomáhal také s vyzbrojením korzárské lodi '. V době zasedání Filadelfského ústavního konventu sloužil jako úředník u Pensylvánského všeobecného shromáždění, které zasedalo v ' (dnes známém jako \"\") ve Filadelfii. Vliv na jeho výběr tedy nejspíše měl hlavně fakt, že byl delegátům konventu po ruce, když si přáli urychlené sepsání dokumentu. Za opsání textu pravděpodobně husím brkem na čtyři listy pergamenu o rozměrech 71×58 cm byl odměněn 30 dolary. Jediná část dokumentu, která nepochází z jeho pera, je seznam států v jeho závěru, který byl napsán rukou Alexandra Hamiltona.\n\n"}
{"id": "715659", "url": "https://cs.wikipedia.org/wiki?curid=715659", "title": "Carina Wiese", "text": "Carina Wiese\n\nCarina Nicolette Wieseová (* 26. února 1968, Drážďany, NDR) je německá herečka.\n\nV dětství hrála v mládežnickém divadle v Pirně. Vystudovala 59. polytechnickou střední školu „Max Zimmering“ v Drážďanech-Weißer Hirsch.\n\nAbsolvovala učební obor odborná pracovnice s oblečením, získala tak středoškolský diplom (maturita). Vystudovala večerní školu malířství / grafického designu na Akademii umění v Drážďanech, protože chtěla být kostýmní výtvarnice. Herectví vystudovala na Vysoké škole Hanse Otta v Lipsku v letech 1988–1991.\n\nV letech 1991–1993 měla stálé angažmá v Lipském „Hereckém domě“. Současně účinkovala i na dalších scénách. Po absolutoriu hrála v drážďanském \"Divadle komedie\", berlínském \"Zámeckém divadle\" a na řadě dalších scén.\n\nMá na kontě i několik vedlejších rolí ve filmech (například \"Meraculi\" a \"Angel Express\"). U nás ji bylo možné vidět ve dvou epizodách seriálu \"Klaun\". Od roku 1997 hraje Andreu Schäferovou-Gerkhanovou v seriálu \"Kobra 11\". V letech 2001–2002 hrála i v seriálu \"\".\n\nMomentálně také vyučuje herectví. Mluví německy (mateřský jazyk), anglicky (plynně), rusky (plynně) a sasky. Měří 168 cm, má zrzavo-blond vlasy a modro-zelené oči.\n\nK jejím koníčkům patří jízda na koních, ale také na bruslích, ráda hraje tenis, šermuje, lyžuje, věnuje se józe a ovládá jazz tanec. Volné chvíle tráví zpravidla četbou či šitím, má ráda plavání a jógu. Výborně zpívá, může se pochlubit čistým mezzosopránem. Spolu se svým dlouholetým partnerem Svenem vlastní statek v Uckermarku. V roce 1992 se jim narodil syn Samuel. S rodinou žije v Berlíně.\n\n\n\n"}
{"id": "715663", "url": "https://cs.wikipedia.org/wiki?curid=715663", "title": "Ivo Jirásek", "text": "Ivo Jirásek\n\nIvo Jirásek (16. července 1920 Praha – 8. ledna 2004 Praha) byl český hudební skladatel.\n\nStudoval na gymnáziu v Jaroměři a kompozici nejprve soukromě u Otakara Šína. V roce 1938 byl přijat na Pražskou konzervatoř, kde pokračoval u Aloise Háby a Miroslava Krejčího. Kromě toho studoval dirigování u Pavla Dědečka a Zdeňka Chalabaly a operní režii u Ferdinanda Pujmana. Studium konzervatoře dokončil v roce 1945 a stal se asistentem Rafaela Kubelíka v orchestru České filharmonie. Od roku 1946 působil ve Slezském divadle (tehdy Divadlo Zdeňka Nejedlého) v Opavě, nejprve jako dirigent, ale později se stal šéfem opery. \n\nByl aktivní i v řadě pedagogických a organizačních funkcích. Vyučoval dirigování na konzervatoři v Ostravě a byl i ředitelem Ochranného svazu autorského. V roce 1980 byl jmenován zasloužilým umělcem.\n\n\n\n\n\n\n\n"}
{"id": "715664", "url": "https://cs.wikipedia.org/wiki?curid=715664", "title": "Martina Hillová", "text": "Martina Hillová\n\nMartina Hillová, nepřechýleně \"Martina Hill\" (* 14. červenec 1974 Berlín) je německá herečka, komička, parodistka a moderátorka.\n\nHerecké vzdělání získala v Divadelním studiu v Berlíně, kde v několika představeních hrála. Od roku 1998 moderuje v rádiu, mimo jiné například Radio Eins nebo Radio Hundert, natáčí rovněž televizní reklamy. Od roku 2003 je k vidění v televizních pořadech, byla hostem televizních show a objevila se na předáváních cen. V letech 2005–2006 hrála sekretářku Petru Schubertovou v seriálu Kobra 11.\n\nOd roku 2007 hraje v komediálním seriálu televize ProSieben \"Switch reloaded\", v němž parodovala topmodelku Heidi Klum, německou kancléřku Angelu Merkelovou, zpěváka a skladatele Billa Kaulitze, gastronomku, kosmetičku, zpěvačku, televizní moderátorku, spisovatelku a modelku Danielu Katzenberger, zpěvačku Lenu Meyer-Landrut, redaktorku a moderátorku Anju Kohlovou, televizní moderátorku, spisovatelku a herečku Sonyu Krausovou, moderátorku Gundulu Gauseovou, televizní moderátorku Katju Burkardovou a mnoho dalších.\n\nOd roku 2009 vystupuje v heute-show a hraje v seriálu \"Knallerfrauen\", kde k sedmi epizodám napsala scénář. Hraje také v divadle a dabuje, na zvukové nosiče namluvila několik knih. Za svou práci získala mnoho ocenění.\n\nŽije v Kolíně nad Rýnem.\n\n\n\n\n\n\n\n\n\n"}
{"id": "715665", "url": "https://cs.wikipedia.org/wiki?curid=715665", "title": "Loutkový stát", "text": "Loutkový stát\n\nLoutkový stát (také někdy vazalský stát) je nominálně suverénní státní forma, de facto pod kontrolou cizí moci. Tato státní forma pak obvykle jedná v linii vydané státem, který ji ovládá a ve všem se mu podřizuje. Cizí moc pak může parazitovat na jeho ekonomice a využívat jeho území a armádu. Za obecný příklad loutkového státu je možné pokládat Mandžukuo. \n\nTento pojem se částečně překrývá s pojmem satelitní stát.\n\nLoutková vláda (angl. puppet government, něm. Marionettenregierung, fr. gouvernement fantoche) je sbor ministrů v nějakém státě vykonávající svou moc a funkci nesamostatně, s omezeními a podle pokynů vyplývajících z podřízenosti vládě jiného státu, z jejíž vůle byl tento sbor do funkce dosazen.\n\n\n"}
{"id": "715666", "url": "https://cs.wikipedia.org/wiki?curid=715666", "title": "Daniela Wutteová", "text": "Daniela Wutteová\n\nDaniela Wutteová, nepřechýleně Daniela Wutte (* 1977, Kolín nad Rýnem, SRN) je německá herečka, zpěvačka, moderátorka a dabérka.\n\nVystudovala sportovní školu v Kolíně nad Rýnem obor učitelka tělesné výchovy, studium ukončila v roce 2000 a poté školu činohry arturo tamtéž, studium ukončila v roce 2005. Hraje v televizi a v divadle. Je zpěvačka skupiny Pawlik Enemy.\n\nOd roku 2006 hraje sekretářku \"Susannu Königovou\" v německém seriálu Kobra 11. Za pozornost určitě stojí, že si už dříve zahrála v Kobře 11, navíc relativně brzy před rolí sekretářky, a to v 10. sérii v epizodě Poslední velká rána jako Falcova přítelkyně Lena.\n\nMluví německy, anglicky, ovládá rýnský a rakouský dialekt. Měří 168 cm, má hnědo-blond vlasy a zeleno-hnědé oči. Věnuje se tanci a pohybovému divadlu. v roce 2005 se vdala za německého herce Volker Büdts. V lednu 2008 a v roce 2012 se jí narodily synové. S rodinou žije v Kolíně nad Rýnem.\n\n\n\n\n"}
{"id": "715668", "url": "https://cs.wikipedia.org/wiki?curid=715668", "title": "Tajemství (povídka)", "text": "Tajemství (povídka)\n\nTajemství (anglicky \"The Secret\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírce \"Devět miliard božích jmen\" a sci-fi antologii \"Velmistři SF 2\" (obě knihy jsou z roku 2002).\n\nV angličtině byla poprvé publikována v r. 1963 pod jménem \"The Secret of the Men on the Moon\". Poté vyšla ve sbírce s názvem \"The Wind from the Sun\".\n\nHenry Cooper, novinář ze Země, přilétá na Měsíc, aby napsal sérii článků pro UNSRO. Získá pocit, že je mu něco utajováno a proto se sejde s Čandrou Kumarašvamy - vrchním inspektorem policie na Měsíci a sdělí mu své výhrady, zejména k Dr. Hastingsovi - řediteli Ústavu experimentální medicíny, jenž není příznivě nakloněn spolupráci. Policejní inspektor přislíbí novináři pomoc a řekne mu, že se stala v Ústavu neobvyklá věc: za poslední měsíc došlo ke třem nervovým zhroucením pracovníků, což je velmi neobvyklé.\n\nZa dva týdny zvoní uprostřed noci Cooperovi na pokoji telefon. Volá Kumarašvamy a domlouvá si s Cooperem schůzku u přechodové komory č.5. To znamená jediné - půjde se ven z kopule. Společně odjíždějí pásovým vozidlem k izolované polokouli. Jsou zde laboratoře Ústavu a Cooper se zde setkává s ředitelem, dr. Hastingsem.\n\nHastings ukáže novináři křečka. Henry Cooper na něm nespatřuje nic podivného, dokud mu ředitel nevysvětlí, že žije již téměř třikrát déle, než je běžné. Snížená gravitace má vliv na délku života a u člověka by na Měsíci mohla činit přinejmenším 200 let. Novinář nařkne Hastingse ze snahy o utajení závažné záležitosti, ale je konfrontován protiargumenty. Co sdělit lidem na přelidněné Zemi, kde již obývají i mořská dna, zatímco na Měsíci je pouhých 100 000 vědeckých pracovníků s IQ nad 150? Jak přijmou zprávu o tom, že se nyní mohou dožít více než 200 let? Hastings pokládá nekompromisní otázku, na niž není Cooper schopen odpovědět jediné slovo.\n\n"}
{"id": "715669", "url": "https://cs.wikipedia.org/wiki?curid=715669", "title": "Juraj Miškov", "text": "Juraj Miškov\n\nJuraj Miškov (* 15. dubna 1973) je slovenský politik a místopředseda pravicově liberální politické strany Sloboda a Solidarita. V letech 2010-2012 působil ve funkci ministra hospodářství ve vládě Ivety Radičové.\n\nV letech 1987-1991 studoval na Gymnáziu Ivana Horvátha v Bratislavě. V letech 1991-1994 studoval Filozofickou fakultu Univerzity Komenského v Bratislavě a v letech 1996-2001 na stejné univerzitě Fakultu managementu.\n\nV roce 1991 působil na jako redaktor-elév ve Slovenském rozhlase v Bratislavě. V roce 1992 působil již jako redaktor v deníku Smena.\n\nNásledně působil jako jednatel ve společnostech \"Randolph, Young & Moore\" (1992-1993) a \"Burian, Miško & Partners\" (1993-1999) v Bratislavě. V letech 2000-2009 působil jako jednatel a generální ředitel společnosti \"MUW Saatchi & Saatchi\".\n\nOd roku 2010 je místopředsedou politické strany Svoboda a Solidarita. Od července téhož roku do dubna 2012 působil ve funkci ministra hospodářství Slovenska ve vládě Ivety Radičové.\n\n \n"}
{"id": "715670", "url": "https://cs.wikipedia.org/wiki?curid=715670", "title": "Nina Weniger", "text": "Nina Weniger\n\nNina Weniger (* 1. prosinec 1968, Frankfurt nad Mohanem, Německo) je německá herečka, moderátorka a modelka.\n\nJejí matka je herečka Monika Hessenberg (* 1943) a její otec je herec Wolfram Weniger (* 1940).\n\nVystudovala Akademii múzických umění v Hannoveru (Hochschule für Musik, Theater und Medien Hannover).\n\nHrála v divadle Kampnagel-Fabrik, Schauspielhaus Hamburg v Hamburku, Schauspielhaus Zürich v Curychu a Schaubühne am Lehniner Platz v Berlíně. Dnes v divadle hraje nejen v Německu a ve Švýcarsku, ale také ve Stockholmu ve Švédsku.\n\nOd roku 1990 se pravidelně objevuje před kamerou, počínaje malou rolí v seriálu televize ZDF Unser Lehrer Doktor Specht. Hrála v mnoha německých filmech a seriálech, hrála například ve filmu Rosamunde Pilcher: Zbloudilá srdce a v seriálech Místo činu, Zvláštní jednotka, Lipsko, Ahoj, Robbie! a Šimpanz Charly.\n\nJe také modelka a moderátorka, moderuje například rozhlasové hry.\n\nV roce 1996 hrála v německém seriálu Kobra 11 v prvních šesti epizodách 2. série sekretářku Reginu Christmannovou.\n\nMluví německy (mateřský jazyk), anglicky (plynně), švédsky (na úrovni mateřského jazyka), islandsky (plynně) a hessensky.\n\nMěří 165 cm, má blond vlasy a modré oči.\n\nZpívá (soprán), hraje na klavír, ovládá balet a argentinské tango, jezdí na koni a věnuje se józe.\n\nŽije v Berlíně.\n\n\n\n\n\n"}
{"id": "715672", "url": "https://cs.wikipedia.org/wiki?curid=715672", "title": "Giuseppe Lombrassa", "text": "Giuseppe Lombrassa\n\nDott. Giuseppe Lombrassa (20. června 1906 Pesaro – 26. září 1966 Řím) byl italský fašistický politik.\n\nDo Národní fašistické strany vstoupil v roce 1921. Sice měl titul doktora práv, ale věnoval se novinařině – působil v místním fašistického deníku \"L’Ora\" v Pessaře. Dobrovolně se zúčastnil bojů ve východní Africe a ve Španělku, kde byl třikrát zraněn. Za vojenské zásluhy obdržel několik vyznamenání. Na konci října 1939 získal funkci komisaře pro migraci a kolonizaci. Od února 1942 do června 1943 zastával i funkci státního podtajemníka na ministerstvu korporací (Ministero delle Corporazioni), když byl jeho úřad komisaře pro migraci a kolonizaci podřízen po dobu trvání války tomuto ministerstvu. V červnu 1943 převzal funkci vysokého komisaře, avšak již v srpnu byl vystřídán penzionovaným generálem – Riccardem Moizou. Po druhé světové válce byl zatčen a hovořilo se o jeho postavení před soud.\n\n"}
{"id": "715673", "url": "https://cs.wikipedia.org/wiki?curid=715673", "title": "Ľubomír Galko", "text": "Ľubomír Galko\n\nMgr. Ľubomír Galko (* 14. února 1968, Klieština, Československo) je slovenský politik, bývalý místopředseda pravicově liberální strany Sloboda a Solidarita a v letech 2010–2011 ministr obrany Slovenska.\n\nV letech 1986–1991 studoval Matematicko-fyzikální fakultu Univerzity Komenského v Bratislavě. V současnosti žije ve Stupavě na Slovensku.\n\nOd 9. července 2010 působil ve funkci ministra obrany ve vládě Ivety Radičové. 23. listopadu 2011 byl odvolán kvůli odposlechům novinářů vojenskou kontrarozvědkou.\n\n"}
{"id": "715674", "url": "https://cs.wikipedia.org/wiki?curid=715674", "title": "Záznam (povídka)", "text": "Záznam (povídka)\n\nZáznam (anglicky \"Playback\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírce \"Devět miliard božích jmen\" z roku 2002.\n\nV angličtině byla poprvé publikována roku 1966. Vyšla např. ve sbírce s názvem \"The Wind from the Sun\".\n\nPovídka vypráví příběh čtyřicetiletého muže, jenž býval kosmickým pilotem. Snaží se pohnout končetinami, ale ani ruce ani nohy jej neposlouchají. Je to tím, že žádné nemá. Zkouší křičet, ale nedokáže vydat ani hlásku. Obklopuje ho takové ticho, že si nedokáže ani vybavit zvuk či hudbu. Jmenuje se William Vincent Neuberg a býval pilotem mistrovské třídy Galaktického průzkumu, narozen v Port Lowellu na Marsu, žena Janita a tři děti žijí na Jupiterově měsíci Ganymed. Během letu došlo k havárii a stěny kabiny začaly sálat obrovským žárem...\n\nTak znovu. Jmenuji se Vincent William Freeburg a jsem výzkumným pilotem první třídy, narozen v Port Lyot na Marsu. Nejsem ve skutečnosti mrtvý. Myslím, že vím, kdo jsem. Jsem záznamem v jakémsi nahrávacím médiu. Moje duše se nějakým způsobem převtělila.\n\n"}
{"id": "715675", "url": "https://cs.wikipedia.org/wiki?curid=715675", "title": "Sierra Madre de Chiapas", "text": "Sierra Madre de Chiapas\n\nPohoří Sierra Madre de Chiapas (známé též jako „Cordillera Central“, v Guatemale také pouze jako „Sierra Madre“) je pohoří ve Střední Americe, které se rozprostírá na jihovýchodě Mexika (stát Chiapas), v Guatemale, Salvadoru a částečně zasahuje na západ Hondurasu. Jedná se o nejvyšší pohoří ve středoamerickém regionu, které vytváří rozsáhlý horský systém ve směru severozápad-jihovýchod. Nejvyšší body přesahují nadmořskou výšku 4 000 m n. m. \n\nPohoří vzniklo ke konci mezozoika v období křídy při podsouvání Kokosové tektonické desky pod méně hustou Karibskou desku a jižní část Severoamerické desky. Seismologické pohyby a vulkanická aktivita se ještě dnes podílejí na zdejší orogenezi. Sierra Madre de Chiapas je součástí amerických Kordiller. Na západě je ohraničena Tehuantepeckou šíjí, která ji odděluje od pohoří Sierra Madre del Sur. Na jih od pohoří leží úzký pás pobřežních nížin, které oddělují pohoří od Tichého oceánu. Severně od Sierra Madre de Chiapas se rozprostírá několik tektonických depresí, které oddělují Sierra Madre od nižších vysočin v Chiapasu, Guatemale a Hondurasu. \n\nNejvyšším bodem celého pohoří je Tajumulco (4 220 m n. m.), následují Tacaná (4 092 m n. m.) a Acatenango (3 976 m n. m.)\n"}
{"id": "715676", "url": "https://cs.wikipedia.org/wiki?curid=715676", "title": "Patrick Tenev", "text": "Patrick Tenev\n\nPatrick Tenev (* 3. prosince 1974, Plzeň) je český zpěvák, skladatel, příležitostný herec, výtvarník, DJ, textař a producent.\n\nOd dvou let, kdy jeho otec, bulharský jogín a spisovatel, emigroval do New Yorku, byl vychováván matkou. S otcem se již nikdy nesetkal. Od sedmi let se věnoval výtvarnému umění, od 12 let hudebně dramatickému. Vystudoval Karlínské gymnázium, muzikál v Muzikálovém studiu Pohořelec režiséra Petra Novotného, výtvarné techniky u profesorky Miroslavy Nové, studoval obory tanec, zpěv a herectví na \"Konzervatoři Jaroslava Ježka\" v Praze. Je svobodný a bezdětný.\n\nZáklady tance získal ve školním věku v plzeňských tanečních školách Krejčík a Slaný. Ve čtrnácti letech se úspěšně zúčastnil konkurzu do taneční skupiny Spin … Mistři ČR v disco formacích \"Discodrom\" 1988 a 1989, kterou vedl umělecký šéf \"Vladimír Hrubý (novinář)\". Po 17.11.1989 následovalo rozdělení skupiny. Spin nastupuje profesionální kariéru v Praze. V Plzni zůstává \"Scratch\" … Následně Mistři ČR v disco formacích \"Discodrom\" 1990 a 1991. V roce 1990 vypisuje Patrick Tenev konkurs na tanečníky a zakládá vlastní skupinu s názvem BOSS, ve které uplatňuje vlastní choreografické nápady a postupy. Ocenění za choreografii a interpretaci na tanečních festivalech. Taneční skupina je oslovena, natočit choreografii do pořadu To Znám \"Jiřího Korna\". V roce 1992 nastupuje do \"UNO\", pro projekt West Side Story v \"Hudebním divadle Karlín\". Následují taneční projekty \"451'Fahrenheita\", \"Helena Vondráčková\" a \"Jiří Korn\" \"Broadway tour\", taneční crew \"Dary Rolins\" , Taneční crew \"Petra Kotvalda\". V roce 1993 pracuje jako lektor tance na konzervatoři Jaroslava Ježka v Praze a je choreografem představení absolventského ročníku profesora \"Jaromíra Hanzlíka\" Exkluzivní spolupráce s módní značkou \"Faux Pas\", tanec, organizace tanečníků a stavba choreografií pro videoklipové produkce a party projekty. Na přelomu Millenia účinkuje pod hlavičkou agentury Bravo Maja jako tanečník, choreograf na španělských ostrovech (1999/2000). V roce 2000 skládá taneční tým a choreografii pro DJe \"Boba Sinclara\".\n\nAčkoli vystudoval muzikál a byl obsazován do muzikálových projektů, na muzikálové scéně se odmlčel. Hrál například v inscenacích \"Jesus Christ Superstar\", \"Dracula\", \"Rusalka\". Ve věku 21 let, v roce 1995, byl obsazen současně do hlavních rolí dvou muzikálů. Byly to muzikály \"Hair\" / \"Vlasy\" v pražském divadle Pyramida, kde rok exceloval jako George Berger, a \"dirty muzikál\" \"Krysař\" v divadle \"Ta Fantastika\", kde tři roky alternoval Daniela Landu v roli Krysaře. Dále v premiérovém uvedení muzikálu \"Kleopatra\" (2002) v divadle \"Broadway\" alternoval role Rufius a Caesar.\n\nParticipoval například na nahrávkách studia Daniela Hádla.\nProjekty:\n\nPatrick Tenev zahájil sólovou kariéru v devatenácti letech, na nahrávkách hudebního studia SOKIT – Soul Kitchen, zakladatelů české house scény, Jindřicha Parmy a Eduarda Parmy jr., když zvítězil v konkurzu do projektu \"HIPODROM\" (1993) Jindřicha Parmy (1994) na nahrávkách se podílel se zpěvačkou Renatou Podlipskou, následovalo zakázkové album \"Co v sobě máš\", které natočil pod pseudonymem F.X.Spider pro zpěvačku Lenku Doyle u firmy Multisonic (1998). Ženské vokály nazpívaly Lída Nopová a Renata Podlipská. Fotografie k albu nafotil fotograf Jadran Šetlík. Při spolupráci s Danielem Landou\" vzniklo album Daniel Landa a sedm statečných Smrtihlav\" (1998), na němž ztvárnil píseň upíra \"Hlad\". V roce 1998 nahrává ve spolupráci s Danielem Hádlem svůj debutový autorský singl \"Moonman\". V roce 2001 se spojil s hudebním skladatelem Vladimírem Vesmírem se kterým co-produkoval moderní tanečně – poslechové album k party projektu \"Prezident T.N.F & United States of Aliens\" s názvem \"Trible\" a podtitulem \"Chapter one: Division Earthr\". Paralelně s tímto projektem taktéž zakládá unii mimozemšťanů setkávajících se na průniku vlastních planet United States of Aliens. Vydání tohoto alba bylo poznamenáno úpadkem gramofonového průmyslu a prodejem firmy \"B&M\" společnosti \"Universal Music\". O dva roky později zakládá s Martinem Švejdou a Šimonem Kalouskem elektronickou skupinu 3D Stereo. Společně vytvářejí projekt \"Electrip.\" Fotografie k tomuto projektu realizoval fotograf Vladimír Štros. V roce 2001 koncertuje na Žofíně v rámci projektu FP one.\n\n\nJako artový DJ, produkuje taneční tematické parties na různá témata. V projektech zaměstnával výjimečně talentované jedince z party + art prostředí. Jako DJ se zúčastnil techno parade Été d'Amour v roce 2008 v Paříži. V ČR je průkopníkem stylu Tecktonik, ve spolupráci s klubem Chapeau Rouge.\n\nNěkteré samostatné projekty produkované v ČR:\n\n\nPatrick Tenev (DJDr.T.N.F) .\nÚčinkoval dále například v hudebních podnicích Spearmint Rhino, Hot peppers, Goldfingers, Lucerna, Mazaný králíček Plzeň, Celnice, Central Station - Biomechanica Bar, Friends-Prague, Valentino, K.U.Bar, Backdoors, Barbaros, O'Kubi – Paris, Mecca, Silwer, PH+, Pantheon music club.\n\nNapsal scénickou hudbu k projektu – \"Robotsonique\" (The Son of Robots)\n\nOd roku 2008 se hlásí k odkazu krále Pop artu, Andy Warhola,\nV roce 2009 vytvořil v Praze koncepci a design Pop art klubu \"Warhol's People\", kde kombinací proudů umění \"obrazy\", \"grafika\", \"tanec\", \"hudba\", \"zpěv\", \"divadlo\", \"film\", navázal v probíhající realitě počátku 21. století na Warholovy myšlenky a dílo.\n\nV projektu \"Kids of Andy Warhol\" remixuje dílo tohoto umělce a seznamuje s ním českou veřejnost prostřednictvím hudebních produkcí\"SOUPERPOP\",\"ULTRAVIOLET UNDERGROUND\", \"SILVER FACTORY\".\n\n22.02.2012 zorganizoval \"SILVER FACTORY\", důstojnou vzpomínkovou akci na dílo tohoto umělce, v den 25. výročí od jeho úmrtí, ve stylovém prostředí kavárny Silwer, jejíž interiér je potažený plátkovým stříbrem.\n\n(2009/2010) \"Warhol's People\" … Koncepce a design tribute baru \"Pop Art\" \"Andyho Warhola\".\nDnes již neexistující bar ve \"Štěpánské ulici\" na \"Praze 1\", byl hudebním klubem v designu netradiční a originální umělecké galerie. Scházela se zde umělecky založená zlatá mládež, tanečníci, herci, zpěváci, v klubu se natáčel seriál TV Prima \"Velmi křehké vztahy\" a probíhaly zde taneční battly, zábavné hudební večery s filmem a tanečně – hudební produkcí. Probíhaly zde dotočné, popremiérové večírky a afterparties po koncertech, např. \"Madonna\" – \"Sticky and sweet tour\".\n\nTento klub měl dvě křídla, jedno bylo designováno čistě ve stylu Pop art Andy Warhola, zdi rámovaly polévky \"Campbells\", VIP salonek byl vytvořen z barevných kombinací Warholových \"Marilyn Monroe\", jedna zeď byla vytvořena z Warholových \"Cocacol\", další stěna byla sestavena z velkoplošných printů \"Elvise\". Design této části klubu dotvářely dobové velkoplošné fotografie Andyho Warhola a Eddie Sedgwick. Design dotvářely relikvie doby, staré gramofonové desky, historický plastový kotoučový magnetofon, historický kazetový magnetofon ve dřevě, staré televizory a samozřejmě nechyběl stříbrný telefon, kterým Warhol telefonoval \"BOHU\" a jenž věnoval \"Jimu Morrisonovi.\"\n\nDesign promo materiálů inspiroval Květu Fialovou, která si jej nechala přepracovat jako plakát pro své divadelní představení \"Fialové květy štěstí\".\n\n(2010/2011) \"Musicclub 77\" … \"Cyberculture\" \"Comix\" bar na přelomu Žižkova a Vinohrad\n\n(2013) \"PH+\" … \"Andy Warhol Tribute Club\" … druhá realizace Warholovského tématu Cosmopolitního klubu. Světový unikát party galerie, která byla replikou \"The Factory\". Hudební klub v \"Plzni\" byl v létě 2013 poctou Andymu Warholovi. Finalizaci designu Tenev zrealizoval ve spolupráci s projektem Warhol 2013. V klubu byly vystaveny velkoplošné tisky Warholových děl. Obrazy, dekorační předměty, tapety, poskytnuté institucemi * Warhol Foundation v New Yorku, New York a * Spoločnosť Andyho Warhola v Medzilaborciach provozující Múzeum moderného umenia Andy Warhola v Medzilaborciach na Slovensku].\nInteriér byl dotvořen v rekordním čase 2 měsíce a předán k užívání v září 2013, jako umělcova osobní podpora projektu \"Plzeň\" Evropské hlavní město kultury roku 2015.\n\n\n\n\n\n\n\n"}
{"id": "715678", "url": "https://cs.wikipedia.org/wiki?curid=715678", "title": "Kate Bush", "text": "Kate Bush\n\nKate Bush (* jako Catherine Bush; 30. července 1958, Bexleyheath, Kent, Anglie) je anglická zpěvačka, hudebnice, producentka a skladatelka. Spolupracovala například s Peterem Gabrielem na písni „Don't Give Up“.\n\n"}
{"id": "715682", "url": "https://cs.wikipedia.org/wiki?curid=715682", "title": "Umístěnka", "text": "Umístěnka\n\nUmístěnka je dokument, který obsahuje údaje, vztahující se k umístění absolventa vysoké školy nebo výběrové odborné školy ze školního roku 1951/1952 a let pozdějších do určitého podniku podle potřeb tehdejšího státního národohospodářského plánu. \n\nUmístění absolventů podle zákona určovalo na podkladě státního národohospodářského plánu ministerstvo školství, věd a umění, po případě ministerstvo zemědělství nebo ministerstvo lesů a dřevařského průmyslu, anebo jimi pověřené orgány.\n\nPodnik byl podle nařízení povinen absolventa zaměstnat, zajistit mu vhodné ubytování a poskytnout náhradu cestovních a stěhovacích výdajů. Absolvent musel v podniku pracovat po dobu tří let. Později bylo státem řízené umísťování rozšířeno i na další osoby, tzv. odborné pracovníky. Bylo možné převádět odborné pracovníky z podniků, úřadů, ústavů a jiných zařízení do jiných podniků, kde jich byl nedostatek.\n\nV roce 1959 bylo původní nařízení o umísťování absolventů zrušeno a nahrazeno jiným předpisem. Zde se již nehovoří o rozmisťování absolventů, ale o doporučení k přijetí do pracovního poměru. \n"}
{"id": "715683", "url": "https://cs.wikipedia.org/wiki?curid=715683", "title": "Stěna z temnoty", "text": "Stěna z temnoty\n\nStěna z temnoty (anglicky \"The Wall of Darkness\") je sci-fi povídka spisovatele Arthura C. Clarka.\n\nV angličtině vyšla např. ve sbírce s názvem \"The Nine Billion Names of God\".\nPovídka reflektuje autorův zájem o vyšší dimenze a o podstatu prostoru a času. Je založena na dvou myšlenkách:\nV americkém astronomickém časopise Sky & Telescope se v září 1988 objevila tato pasáž:\n\nArthur C. Clarke tuto pasáž předpojal svými úvodními větami povídky:\n\nŠervan, syn Šervala, žije na planetě, na níž dopadají paprsky hvězdy Trilorne. Místní civilizace již zapomněla mnoho technologií, z nichž některé přetrvávají v mýtech. Obyvatelný je pouze úzký pás mezi Ohnivou zemí na severu - kde paprsky Trilorne vytvářejí spalující horko a Stínovou zemí, kde naopak vládne krutá zima. Šervana učí Grayle, vzdělaný a moudrý stařec, jenž vzdělával již 3 generace rodiny. Kdysi dávno se rodina přestěhovala ze vzdálených východních zemí a nejstarší syn z každé generace se vydával na pouť přes hory, aby strávil rok mezi svými bratranci. Mohl se tak seznámit s jinými zvyky a pochytit něco z vědění, jehož část je zde stále přechovávána.\n\nNež se Šervan vydal na cestu, vzal jej otec kus na jih a z vysoké skály ve Stínové zemi mu ukázal Stěnu. V ten moment si to plně neuvědomoval, ale tajemná Stěna se mu stala výzvou, neboť nikdo neví, co leží za ní. O otázky bez odpovědí se zajímají jen filozofové a na tuto otázku mu odpověděl každý jinak. Grayle tvrdí, že za Stěnou je už jen šílenství, Artex má vysvětlení o posmrtném životě a Irgan tvrdí, že se zde nalézá země, v níž lidé žili před svým narozením.\n\nŠervan odjíždí na východ, aby se zde setkal s rodinou a vzdělával. Sblíží se s Brayldonem, jehož otec je architektem a on touží jej následovat a překonat. Společně hovoří o mnoha věcech včetně Stěny. Brayldon tvrdí, že zde lidé věří, že je to konec světa, za ní už nic není.\n\nŠervan se vrací domů, ale zemětřesení strhlo kamenný most přes vodopád a tak musí zpět na východ. Spolu s Brayldonem si naplánují cestu ke Stěně. Materiál Stěny je zvláštní, chladný a jakoby pohlcoval zvuk. Brayldon se domnívá, že není ze známé hmoty.\n\nŠervan po dvou letech odjíždí domů, aby zjistil, že otec je mrtev a on se stal majitelem rozsáhlého panství. Rozumně hospodaří a rozmnožuje své hmotné statky. Opět mu zbývá čas i na sny a jejich uskutečnění. Napsal Brayldonovi, jenž se mezitím stal architektem (navrhl dvě největší budovy všech dob a také celé nové město) a zeptal se jej, zdali by byl schopen navrhnout konstrukci ke zdolání Stěny. Brayldon souhlasí.\n\nPráce trvaly sedm let a nyní Šervan stojí u vrcholu Stěny. Vydává se dál sám po jejím tmavém povrchu. Tma narůstá, slunce Trilorne slábne více, než by bylo obvyklé a do Šervanovy mysli vstupují pochybnosti:\nNenechá se zviklat ve svém rozhodnutí přijít záhadě na kloub a pevným krokem pokračuje dál. Před ním se objevuje nové světlo, které sílí. Evidentně je to druhé slunce. Kráčí až na konec, kde spatří známé obrovské schodiště a tvář Brayldona naplněnou očekáváním.\n\nPoté, co sestoupí dolů, dá pokyn zničit schodiště. Nikdo neví lépe než on, že Stěna žádnou druhou stranu nemá.\nČesky vyšla povídka v následujících sbírkách nebo antologiích:\n\nNa motivu Möbiovy pásky je vystavěn také příběh v povídce Armina J. Deutsche „Podzemní dráha Möbius“.\n\n"}
{"id": "715684", "url": "https://cs.wikipedia.org/wiki?curid=715684", "title": "Valdemar III. Dánský", "text": "Valdemar III. Dánský\n\nValdemar III. Dánský (1314 - 1364) byl dánský král v letech 1326 - 1329 a vévoda šlesvický v letech 1325 - 1326 a 1330 - 1364.\n\nValdemar se narodil jako syn šlesvického vévody Erika II. a jeho manželky Adelheid Holštýnské. V mužské linii byl jako prapravnuk dánského krále Abela pretendentem dánského trůnu.\n\nNa dánský královský trůn vstoupil ve věku 11 let v roce 1326 poté, když jeho předchůdce (a posléze i následník), vzdálený příbuzný král Kryštof II. pod tlakem okolností byl nucen uprchnout ze země. Holštýnští a dánští velmoži byli postaveni před nutnost vybrat nového krále a jejich volba padla na jedenáctiletého šlesvického vévodu Valdemara V. - hlavu dynastické linie, počínající dánským králem Abelem, jehož byl prapravnukem. Pro jeho mladý věk byl regentem a poručníkem ustaven jeho strýc v mateřské linii, holštýnský hrabě Gerhard III., který byl nejsilnějším vlastníkem v dánských zemích.\n\nPři korunovaci musel Valdemar - stejně jako svého času Kryštof - podepsat prohlášení, omezující jeho vládu. Byla v něm doplněna nová ustanovení, např. o zničení všech hradů ve Skåne nebo o právu všech dvořanů opevňovat svá sídla. Nejdůležitější v něm bylo tzv. \"«Constitutio Valdemariana» (Valdemarovo ustanovení)\", které stanovilo, že vládcem Dánska a jižního Jutska (Šlesvicka) nemůže být současně jedna osoba. Podle tohoto ustanovení předal Valdemar vládu ve Šlesvicku svému strýci Gerhardu III.\n\nZa vlády nedospělého chlapce se Dánsko prakticky nacházelo v rukou velmožů, což budilo silný odpor sedláků - částečně proto, že většina velmožů byli cizozemci, hlavně však kvůli masově jim nakládaným novým daním. Situace vyústila v roce 1328 v selské povstání na ostrově Sjælland. Povstání bylo potlačeno, avšak nedlouho poté (1329) vypuklo jiné, v Jutsku, jehož zvládnutí bylo již obtížnější. Nakonec Gerhardovi III. nezbylo než povolat na trůn opět Kryštofa II.\n\nValdemar tedy v roce 1329 abdikoval a na dánský trůn se vrátil Kryštof II. Valdemar se stal vládcem jižního Jutska; toto postavení po něm zdědil v roce 1364 jeho mladší syn Jindřich.\n\nV roce 1340 se jediná Valdemarova sestra Helvig provdala za dánského krále Valdemara Atterdaga. Poslední léta svého života vedl Valdemar vůči Dánsku nepředvídatelnou politiku, v níž se střídaly války se spojenectvím.\n\nValdemar se oženil s Richardis ze Schwerinu († 1384). Z manželství vzešly dvě děti, oba synové:\n\n"}
{"id": "715686", "url": "https://cs.wikipedia.org/wiki?curid=715686", "title": "Jankel Adler", "text": "Jankel Adler\n\nJankel Adler (26. července 1895, Tuszyn, Lodž, Polsko – 25. dubna 1949, Aldbourne, Londýn, Anglie) byl polský malíř a tiskař.\n\nNarodil se v židovské rodině jako sedmé z deseti dětí. V jedenácti letech vstoupil do učení u svého strýce, zlatníka a rytce. Po roce 1913, kdy se s rodinou přestěhoval do Německa, studoval na Uměleckoprůmyslové škole v Barmen u Wiethüchteru. Od roku 1922 pobýval s Ernstem a Campendonkem v Düsseldorfu. Stal se také členem Rýnské secese. V letech 1931–1933 vyučoval na Akademii v Düsseldorfu a stýkal se s Paulem Klee. V těchto letech také zachraňoval své dílo před nacisty v Polsku. V roce 1935 měl první samostatnou výstavu a později další, např. v Itálii, v Československu a v Rusku. V roce 1937 byl jedním z umělců, jejichž díla byla vystavena na \"Entartete Kunst\" v Mnichově. Také se v tomto roce setkal v Cagnes-sur-Mer s Picassem. Od té doby se Jankelův malířský styl stal monumentálnějším a barevně intenzivnějším. V roce 1940 sloužil jako dobrovolník v polské armádě na Západě (\"Polskie Siły Zbrojne na Zachodzie\"). V roce 1941 musel ze zdravotních důvodů odejít, žil poté v Kirkcudbright ve Skotsku. Od roku 1943 až do smrti žil v Aldbourne u Londýna.\n\nByl vychován v židovském duchu, jeho obrazy se řadí k nábožensko-mystickému lyrismu.\n\nJankelova tvorba se nejprve pohybovala mezi Kleem a Picassem, potom však expresivní znázorňování přírody a subjektivní zobrazování vlastních zážitků vystřídalo přísné, až slavnostně hierarchické uspořádání obrazu. Individuální pohled podléhá typizaci, subjektivita je objektivizována. Adlerovy pozdní obrazy v sobě mají mlčenlivou vážnost a do rýnské umělecké krajiny, nakloněné spíš dekorativnosti francouzského umění, vnášejí východoevropskou hodnotu.\n\n\n"}
{"id": "715687", "url": "https://cs.wikipedia.org/wiki?curid=715687", "title": "Rudolf Bauer", "text": "Rudolf Bauer\n\nAlexander Georg Rudolf Bauer (11. února 1889, Wyrzysk, Polsko – 28. listopadu 1953, Deal, New Jersey, USA) byl německý malíř, který působil ve skupině Der Sturm. V roce 1937 byl jedním z umělců, jejichž díla byla vystavena na \"Entartete Kunst\" v Mnichově.\n\n"}
{"id": "715688", "url": "https://cs.wikipedia.org/wiki?curid=715688", "title": "Projekt 1171", "text": "Projekt 1171\n\nProjekt 1171 (v kódu NATO třída Aligator) je třída tankových výsadkových lodí sovětského námořnictva z doby studené války. Po rozpadu SSSR získala jednotku BDK-104 Ukrajina, přičemž ostatní převzalo nástupnické Rusko.\n\nCelá třída byla pro sovětské námořnictvo stavěna v letech 1964–1977 v Kaliningradských loděnicích Jantar. Tvoří ji celkem 14 jednotek. Stavba patnácté byla zrušena.\n\nPro manipulaci s nákladem slouží příďová a záďová rampa. Kapacila plavidel je 1500 tun nákladu, například 20 tanků a 313 vojáků či 47 obrněných transportérů BTR a 313 vojáků. Jedna z možných konfigurací výzbroje tvoří jeden dvouúčelový 57mm dvoukanón ZIF-31B, třicetinásobné vypouštěcí zařízení 122mm neřízených raket Grad-M pro palebnou podporu výsadku a tři dvojité protiletadlové raketové komplety Strela-2 se zásobou 24 střel. Pohonný systém tvoří dva dieselové motory. Nejvyšší rychlost dosahuje 16 uzlů.\n"}
{"id": "715689", "url": "https://cs.wikipedia.org/wiki?curid=715689", "title": "Ledebouria socialis", "text": "Ledebouria socialis\n\nLedebouria socialis je vytrvalá rostlina z čeledi chřestovité. Roste v suchých savanách v Kapské oblasti Jihoafrické republiky s četnými letními srážkami. Tento druh se vyznačuje malou zploštělou cibulkou, která slouží jako zásobárna vody během období delšího sucha. Poprvé byla popsána v roce 1870 Johnem Gilbertem Bakerem jako \"Scilla socialis\". V roce 1970 byla přeřazena do rodu Ledebouria Johnem Peterm Jossopem.\n\nMalá stálezelená rostlina rostoucí v hustém uskupení, kde dokáže přežít jako sukulenty.\n\nCibule je kapkovitého tvaru, zelené až purpurové barvy s četnými zbytky staré suché cibule, která zabraňuje zbytečnému odparu vody. V průměru mají cibulky 2 až 4 cm.\n\nPodlouhlé stříbrné masité listy s četnými zelenými skvrnami o délce asi 10 až 15 centimetrů a šířce 2 centimetry. Listy jsou ze spodu tmavě fialové či tmavě modré.\nKvete pravidelně na konci jara a v létě. Vytváří květenství s malými nazelenalými zvonkovitými květy, jejichž vnitřek je světle fialový či růžový. \n\nLedebouria socialis je velice nenáročná rostlina, která se v našem květinářském sortimentu objeví málokdy. V ČR jí můžeme pěstovat jako pokojovou či přenosnou rostlinu, kdy při chladném přezimování (asi 10 °C) zatahuje do cibulky. Naše studené a vlhké zimy by venku nepřežila. Potřebuje slunečné nebo polostinné místo s dobrou propustnou zeminou a každý měsíc přihnojit hnojivem pro pokojové rostliny. Při přesazování je třeba dbát na to, aby polovina cibulky byla nad zemí. Při dobré péči každý rok vykvétá.\n\n"}
{"id": "715691", "url": "https://cs.wikipedia.org/wiki?curid=715691", "title": "Herbert Bayer", "text": "Herbert Bayer\n\nHerbert Bayer (5. dubna 1900, Haag am Hausruck, Rakousko-Uhersko – 30. září 1985, Montecito, Kalifornie, USA) byl rakousko-americký grafik, typograf, malíř, fotograf, sochař, návrhář a architekt. V roce 1937 byl jedním z umělců, jejichž díla byla vystavena na \"Entartete Kunst\" v Mnichově.\n\nPatřil mezi protagonisty radikální „bauhausovské“ moderny.\n\n\n\n"}
{"id": "715694", "url": "https://cs.wikipedia.org/wiki?curid=715694", "title": "Pollock", "text": "Pollock\n\nPollock může znamenat:\n\n\n"}
{"id": "715695", "url": "https://cs.wikipedia.org/wiki?curid=715695", "title": "Rudolf Belling", "text": "Rudolf Belling\n\nRudolf Belling (26. srpna 1886 − 9. června 1972) byl německý sochař. V roce 1937 byl jedním z umělců, jejichž díla byla vystavena na \"Entartete Kunst\" v Mnichově. Od roku 1937 byl profesorem na Mimar Sinan University of Fine Arts a v letech 1951-1966 na Istanbul Technical University.\n\nV letech 1892-1901 navštěvoval školu v berlínské čtvrti Steglitz, poté studoval na pruské vojenské internátní škole Luisenstift. Vystudoval obchodní školu, ale stal se studentem řemeslné dílny. Po absolvování řemeslné školy byl vzděláván na večerních kurzech kreslení a modelování a na anatomických přednáškách pro umělce na berlínské Akademii veterinárního lékařství.\n\nV roce 1908 založil společně s Emilem Kaselowem vlastní ateliér uměleckého řemesla. V roce 1909 obdržel provizi za práci na scénografii pro Maxe Reinhardta. Díky zavedeným vztahům v uměleckých kruzích se seznámil s uměním expresionismu. Jeho tvorba zahrnovala divadelní a taneční témata. V roce 1911 ho sochař Peter Breuer, profesor umění v Berlíně-Charlottenburgu, vzal do mistrovské třídy a poskytl mu studio.\n\nV letech 1915-1917 sloužil Belling v armádě na letišti Adlershof v modelářské dílně.\n\nKoncem roku 1918 se připojil k revolučním hnutím, byl spoluzakladatelem skupiny Novembergruppe, ve které byl do roku 1932 předsedou výstavní komise.\n\nV roce 1919 vytvořil slavnou sochu \"Dreiklang\" (\"Triáda\"). V letech 1920-1921 se zabýval výstavami. V roce 1925 se oženil s Toni Friedlaenderovou a v následujících letech spolupracoval s mnoha architekty.\n\nV roce 1931 byl zvolen členem pruské akademie umění, ale od roku 1933 se setkal s rostoucí bojkotem a obtěžováním jako tvůrce \"degenerovaného umění\". V roce 1935 odešel do New Yorku, kde mu byly nabídnuty přednášky o sochařství. Ve stejném roce se rozvedl se svou ženou, v nejbližší době krátce navštívil Německo, kde jeho dílo bylo vystaveno na \"výstavě degenerovaného umění\".\n\nV roce 1937 získal politický azyl v Turecku, kde nastoupil na Akademii výtvarných umění v Istanbulu. Strávil tam období druhé světové války. V roce 1942 se oženil s Jolandou Manzini.\n\nV roce 1944 byla jeho dílna v Německu bombardována, mnoho prací bylo zničeno. Od roku 1951 pracoval na Polytechnice v Istanbulu. V roce 1966 se vrátil do Německa, kde zůstal až do konce života.\n"}
{"id": "715696", "url": "https://cs.wikipedia.org/wiki?curid=715696", "title": "Otto Baum", "text": "Otto Baum\n\nOtto Baum (22. ledna 1900, Leonberg, Německo - 22. ledna 1977, Esslingen am Neckar, Německo) byl německý sochař. V roce 1937 byl jedním z umělců, jejichž díla byla vystavena na \"Entartete Kunst\" v Mnichově. Zemřel 22. ledna 1977 v den svých 77. narozenin.\n"}
{"id": "715697", "url": "https://cs.wikipedia.org/wiki?curid=715697", "title": "Josef Vincenc Novák", "text": "Josef Vincenc Novák\n\nJosef Vincenc Novák (17. březen 1842, Sobotka – 10. červen 1918, Praha) byl český průmyslník, vlastník pivovaru a spolumajitel strojírenského závodu ing. Richarda Jahna. Proslavil se jako mecenáš a sběratel umění.\n\nJosef Vincenc Novák byl významným mecenášem umění (např. Městské muzeum) a byl členem Komise pro soupis stavebních, uměleckých a historických památek královského hlavního města Prahy, kde zastupoval Městské muzeum.\nArchitekt Antonín Wiehl, se kterým Novák spolupracoval v Městském muzeu) a v Komisi pro soupis stavebních, uměleckých a historických památek královského hlavního města Prahy, pro Nováka navrhl rodinný dům v Praze 1, Na Florenci 1020/11, který byl postaven v letech 1896 – 1897. Novorenesanční řadový dvoupatrový dům měl 7 os. Přízemí bylo zdobeno bosáží, v obou patrech rustika v omítce, nad okapní římsou balustrová atika. Fasáda byla zčásti vyzdobena prvky italské provenience, zčásti českými renesančními motivy ve stylu královského letohrádku. V prvém patře měl Novák soukromou obrazárnu. Dům byl v roce 1983 odstraněn při výstavbě komplexu budov Rudého práva.\n\nJádro sbírky zakoupil v 80. letech 19. století z domácích zdrojů, především ze sbírek rytíře Daubka, hraběte Desfourse z Horních Beřkovic, knížete Rohana na Sychrově nebo hraběte Wallise v Praze. Nizozemskou malbu nakupoval také v uměleckých obchodech v Paříži či Amsterdamu. Před stavbou vlastního domu do roku 1897 bydlel ve Wiehlově domě čp. 1682/II. Již tehdy byla jeho obrazárna přístupná veřejnosti. V současnosti je větší část jeho akvizic nizozemské barokní malby ve sbírkách Národní galerie v Praze, ale i ve sbírce kláštera v Oseku u Duchcova.\n\nOženil se s Vilemínou Kaplanovou z Kolína (* 1849), měli pět dětí, z nichž dvě zemřely v dětském věku. Prvorozený syn se jmenoval Václav. Nejúspěšnější byl druhorozený syn Ladislav, právník, politik a spisovatel. Třetí syn Josef Vincenc (* 1875), pozdější majitel parostrojního pivovaru ve Vršovicích, se vyučil sládkem, aby mohl pokračovat v pivovarnickém byznysu..\n"}
{"id": "715702", "url": "https://cs.wikipedia.org/wiki?curid=715702", "title": "Silnice II/150", "text": "Silnice II/150\n\nSilnice II/150 je česká silnice II. třídy, vedoucí ze Středočeského kraje přes Vysočinu, Jihomoravský kraj a Olomoucký kraj až do kraje Zlínského. Celkem prochází 9 okresy. Celá vede v trase patřící dříve silnici I/18, značnou část cesty sdílí se silnicí I/19 (úsek Havlíčkův Brod – Boskovice), takže je rozdělena na dva nesouvisející úseky (Votice – Havlíčkův Brod a Boskovice – Valašské Meziříčí). V celé své délce silnice měří 206,232 km. Spolu s větvemi silnic II/150A, II/150B, II/150H a II/150I měří 210,492 km. Silnice II/150 je nejdelší silnicí II. třídy.\n\nDo přečíslování silnic roku 1997 vedla silnice č. 150 v trase dnešní silnice I/24 z Veselí nad Lužnicí přes Třeboň na hraniční přechod Halámky.\n\n\"Celková délka 48,876 km – mostů: 11 – podjezdů: 1\"\nNejdelší úsek silnice II/150 prochází právě okresem Benešov – téměř 50 km. Silnice začíná vyústěním ze silnice I/3 u Votic a pokračuje dále přes Otradovice, Jankov, Ratměřice, Zvěstov, Libouň až do Louňovic pod Blaníkem, kde peážuje po silnici II/125 v průtahu obcí. Dále pokračuje přes Načeradec a Horní Lhotu. U Kopanin přechází do Kraje Vysočina. Zhruba po 3 km opět prochází přes okres Benešov do Čechtice, kde peážuje po II/112 přes náměstí Dr. Tyrše. Následují obce Křivsoudov, Alberovice a Loket. U Lokte silnice kříží dálnici D1 (EXIT 66). Za Brzoticemi následuje most přes vodní nádrž Švihov a za Bězděkovem silnice opouští Středočeský kraj.\n\n\"Celková délka 2,944 km – mostů: 1\"\nOkres Pelhřimov zaujímá v délce silnice II/150 nejkratší úsek. Silnice prochází přes Kopaniny a Čáslavsko a u Práchňan přechází zpět do Středočeského kraje. Úsek Čáslavsko–Práchňany je zařazen do páteřní sítě Kraje Vysočina.\n\n\"Celková délka 37,422 km – mostů: 10 – železničních přejezdů: 1 – podjezdů: 1\"\nDo okresu Havlíčkův Brod přichází silnie II/150 od Švihovské vodní nádrže. Prochází Hněvkovicemi a Ledčí nad Sázavou, kde v průtahu městem peážuje po silnici II/130. Následují obce Ostrov, Vilémovice, Leštinka a Mrzkovice. V Ledči nad Sázavou přechází přes řeku Sázavu. Dále pokračuje Novou Vsí u Světlé a Okrouhlicemi. V Havlíčkově Brodě pak v ulici Ledečská zaúsťuje do silnice I/38 a peážuje s ní. V ulici Dolní pak znovu vyúsťuje z I/38 a vede ulicí Žižkova až na kruhový objezd, kde zaúsťuje do silnice I/34. V roce 2017 došlo k opravám silnice v úseku u Okrouhlice a v roce 2018 v úseku Pavlíkov-Leštinka.\n\"Celková délka 18,251 km – mostů: 8 – železniční přejezd: 1\"\nU Skalice nad Svitavou silnice vyúsťuje na křižovatce se silnicí I/43 (E461) a pokračuje dále přes Mladkov, Boskovice, Valchov a Žďárnou až na hranice Olomouckého kraje.\n\n\"Celková délka 40,458 km – mostů: 6 – železničních přejezdů: 2 – podjezdů: 1\"\nDo Olomouckého kraje silnice II/150 přichází od Boskovic. Prochází obcemi Protivanov a Malé Hradisko. Poté kopíruje hranice Jihomoravského kraje a před obcí Stínava přechází řeku Hloučela (Okluka). Dále pokračuje přes Vícov a Ohrozim až do Prostějova. V Prostějově se také nacházejí tři větve silnice. Větev II/150B je označována polovina kruhového objezdu u sídliště Svobody. Další větev II/150A leží na ulicích Újezd, Vápenice a Blahoslavova. Silnice II/150 pak pokračuje pod D46 a u Čechůvek pak leží třetí větev II/150H, jenž vede do ulice Kralická. Silnice II/150 pak pokračuje kolem Hrdibořic až na hranice okresu Olomouc.\n\n\"Vedení silnice II/150A\"\n\n\"Vedení silnice II/150H\"\n\"Celková délka 5,974 km – mostů: 5\"\nU Dubu nad Moravou silnice přechází přes řeku Moravu. Před Brodkem u Přerova pak silnice opouští okres Olomouc.\n\n\"Celková délka 26,726 km – mostů: 3 – železniční přejezd: 1\"\nDalším okresem Olomouckého kraje, kterým silnice II/150 prochází je Přerov. Prochází Brodkem u Přerova. Následuje Luková a Rokytnice. V Přerově pak silnice zaúsťuje do I/55. V Přerově pak silniec II/150 vyúsťuje na kruhovém objezdu ze silnice I/55 a pokračuje dále ulicí Želatovská. Za Želatovicemi pak následuje odbočka do obce Čechy, kam vede větev II/150I. Silnice II/150 pokračuje dále přes Domaželice, Dřevohostice, Lipovou a Křtomil Za obcí Křtomil pak silnice opouští Olomoucký kraj.\n\n\"Celková délka 14,722 km – mostů: 5 – železničních přejezdů: 1\"\nSilnice II/150 vede Kromeřížským okresem přes Bystřici pod Hostýnem a dále pak přes Loukov, Osíčko a Komárno, kde překračuje řeku Juhyně. Za Komárnem následují hranice okresu Vsetín.\n\n\"Celková délka 15,119 km – mostů: 6 – železničních přejezdů: 3 – podjezd: 1\"\nPosledním okresem, kterým silnice II/150 vede a ve kterém končí, je Vsetín. Silnice vede přes Kunovice, Loučku a Branky. Přichází do Valašského Meziříčí, kde vede přes řeku Bečvu a končí zaústěním u kruhového objezdu, který je křižovatkou silnic I/35, I/57 a II/150.\n\nV Libouni vede přes Strašický potok, dále u Louňovic pod Blaníkem přes Blanici, mezi Novými a Starými Práchňanami přes potok Mohelnice, mezi Čechticemi a Křivsoudovem přes Čechtický potok, v Ledči nad Sázavou přes Sázavu (opět ji přejíždí ve Světlé nad Sázavou a Okrouhlici),\n\nMezi obcemi Otradovice u Votic a Otradovice u Jankova vede po hrázi rybníka Vinduška, ze kterého vytéká potok Chotýšanka. Mezi Kopaninama a Čáslavskem byla postavena na hrázi rybníka Stupník, ze kterého vytéká Stupnický potok.\n"}
{"id": "715705", "url": "https://cs.wikipedia.org/wiki?curid=715705", "title": "Max Burchartz", "text": "Max Burchartz\n\nMax Hubert Innocenz Maria Burchartz (28. července 1887, Elberfeld – 31. ledna 1961, Essen, Německo) byl německý grafik, typograf a fotograf. Ve 20. letech spolupracoval s Theo van Doesburgem. V roce 1937 byl jedním z umělců, jejichž díla byla vystavena na \"Entartete Kunst\" v Mnichově.\n\nV roce 1887 se narodil jako syn výrobce Otty Burchartze a jeho manželky Marie, dcery obchodníka v Aachenu Caspara Gianiho. Buchartz vyrostl v bohatých podmínkách. Po škole prošel různými vzdělávacími kurzy, včetně výroby tkanin svého otce, v textilní škole a ve škole užitého umění, a absolvoval komerční učňovské vzdělání. Od roku 1907 studoval na Kunstakademie Düsseldorf. Byl žákem Waltera Cordeho a Ludwiga Kellera. Během této doby začal malovat v impresionistickém stylu. Po vojenské službě v první světové válce odešel na venkov do Blankenhainu a maloval hlavně vesnické motivy a zátiší.\n\nOd roku 1919 do roku 1926 žil a pracoval hlavně v Hannoveru, kde patřil k okruhu kolem Kurta Schwittera. Během této doby také působil ve Výmaru a Bochumu.\n\nV roce 1922 navštěvoval Burchartz od 3. srpna do 5. srpna kurz De Stijl s Theo van Doesburgem v Bauhausu ve Výmaru. Tato zkušenost byla důsledkem přestávky v jeho předchozí práci a obratem k moderně, která se od té doby projevila v konstruktivistickém malířském stylu. Na kongresu konstruktivistů a dadaistů ve Výmaru v roce 1922 se Burchartz setkal s Hansem Arpem, Nelly a Theo van Doesburgem, Cornelisem van Eesterenem, Wernerem Graeff, Corneliem van Eesterenem, Hansem Richterem, Alexou Röhl a Karlem Peterem Röhlem, Tristanem Tzarou, El Lisickým, Lucií a Lászlóem Moholy-Nagym. Pracoval také jako překladatel pro Bauhaus. Přeložil tak spolu s autorem Theo van Doesburgem \"Základní koncepty nového formativního umění\" z původní holandské verze do němčiny (Bauhausbücher 6).\n\nV roce 1924 se Burchartz přestěhoval do Porúří a založil společně s Johannesem Canisem 1. listopadu 1924 první moderní reklamní agenturu v Německu. Věnoval se nové typografii a barevnému designu modernismu Bauhausu. Umělecký a ekonomický úspěch přišel rychle. Jedním z prvních zákazníků byl klub Bochum.\n\nBurchartz vyvinul v této době nový styl uspořádání, který byl charakterizován volným použitím typografie, fotografie a fotografické koláže. Od roku 1926 také navrhoval nábytek, pracoval pro německý Werkbund a pracoval jako publicista. Zejména jeho práce pro společnost Wehag, Heiligenhaus, pro kterou kromě produktových řad dveřních klik a armatur 1936 a kovových písmen ve velikostech písma od 30 do 350 mm, které byly vyráběny do 70. let. Zefektivněním sortimentu a rozvojem celé firemní identity formoval rozvoj společnosti v průběhu několika desetiletí.\n\nDne 1. dubna 1927 získal profesuru za typografii na Folkwangschule Essen, k jejíž významu velmi přispěl. Globální ekonomická krize však znamenala, že jeho pracovní místo bylo 15. prosince 1931 zrušeno.\n\nV roce 1927 patřil Burchartz ke skupině kolem architekta Alfreda Fischera, který postavil dům Hanse Sachse v Gelsenkirchenu. Burchartz vyvinul barevný naváděcí systém pro chodby domu a vytvořil první příklad aplikovaného značení ve veřejné budově. Systém umožňoval návštěvníkům domu orientaci podle barevných vzorníků. Každému patru byla přiřazena jedna z barev - červená, zelená, žlutá nebo modrá. Řemeslné provedení vedl Burchartzův žák, v té době mladý Anton Stankowski.\n\nPo válce byla tato důležitá práce přemalována a zapomenuta, ale v 90. letech byla znovuobjevena a částečně obnovena. Při renovaci domu, která byla prováděna od roku 2001 (ale neúspěšně), byla omítka v celé budově stržena, čímž byly zničeny všechny zbytky původního barevného systému.\n\nPoté, co Hitler přišel k moci, stal se Burchartz členem NSDAP a doufal, že získá místo u Folkwangschule. Během této doby podnikl různé fotografické výlety a zhotovil tištěné materiály pro průmysl. Například v roce 1933 \"Námořníci, vojáci, soudruzi\" nebo v roce 1935 \"Vojáci - obrázková kniha nové armády\". V letech 1933 až 1939 působil také ve firmě Forkardt, pro kterou v roce 1939 navrhl \"Das Buch von Spannen\", ilustrativní literaturu na téma ruční sklíčidla. Kromě toho přes Wehag udržoval kontankt na firmu Donar, která vyráběla dveře, a pro které navrhoval brožury v letech 1935 až 1936. V roce 1937 byla některá jeho díla prezentována na výstavě Zvrhlé umění v Schandschau, a následně bylo 23 jeho děl v německých muzeích zabaveno.\n\nNa začátku války se Buchartz dobrovolně přihlásil do armády. Konec války jej zastihl v Paříži.\n\nV květnu 1949 se Burchartz zúčastnil společné výstavy \"Německé malířství a současné umění\" v Kolínském státním domě na Rheinparku. Ve stejném roce byl povolán zpět do Folkwangschule, kde měl na starost první ročník. Na základě předběžných kurzů vytvořených v Bauhausu (Itten, Klee) učil studenty univerzální smyslový přístup a myšlenku holistického designu. Objevila se jeho první umělecká teoretická práce \"Gleichnis der Harmonie\". V roce 1953 následovala další: \"Gestaltungslehre\" s mnoha příklady jeho studentů (například Dieter Reick). Během této doby vytvořil sérii koláží a \"rastrových obrázků,\" ve kterých používal nové materiály, jako jsou mřížkové filmy, plastové fólie, umakart nebo tapiserie.\n\nDne 31. ledna 1961 Max Burchartz zemřel v Essenu ve svých 73 letech. Rok po jeho smrti vyšla jeho kniha \"Schule des Schauens\".\n\nAčkoli Burchartzova práce je považována za průkopníckou v moderním designu a může být přirovnána k takovým designérům, jako jsou Peter Behrens nebo Anton Stankowski, jeho jméno nikdy nedosáhlo stejné velikosti. Mnohé ze základních principů dnešního komunikačního designu, jako je například návrh systémů barevného kódování, jsou však založeny na jeho práci.\n\n\n\n\n"}
{"id": "715706", "url": "https://cs.wikipedia.org/wiki?curid=715706", "title": "Pohár vítězů pohárů 1961/62", "text": "Pohár vítězů pohárů 1961/62\n\nSezóna 1961/62 Poháru vítězů pohárů byla 2. ročníkem tohoto poháru. Vítězem se stal tým Atlético Madrid.\n\n"}
{"id": "715707", "url": "https://cs.wikipedia.org/wiki?curid=715707", "title": "FC Vsetín", "text": "FC Vsetín\n\nFC Vsetín (celým názvem: Football Club Vsetín) je moravský fotbalový klub, který sídlí ve Vsetíně ve Zlínském kraji. Založen byl v roce 1905. Jeho největším úspěchem je účast v celkem 10 ročnících 2. nejvyšší soutěže (1940/41 – 1946/47, 1951, 1966/67, 1977/78 a 1978/79) a taktéž postup do 4. kola Československého poháru na podzim 1966, kdy jej vyřadil až úřadující mistr ligy Dukla Praha. Od sezóny 2017/18 působí v Divizi E (4. nejvyšší soutěž). Klubové barvy jsou červená a bílá.\n\nSvé domácí zápasy odehrává na fotbalovém stadionu na Tyršově ulici s kapacitou 1 000 diváků.\n\nVsetínská fotbalová historie začala v roce 1905, kdy vznikl Valašský fotbalový klub Vsetín. V roce 1920 byly založeny kluby SK Vsetín a SK Viktorie Vsetín, které se později sloučily. V roce 1939 vznikla SK Valašská Sparta Vsetín, účastník Moravskoslezské divize. V roce 1940 byl opětovně založen klub SK Vsetín, jehož nástupcem se v roce 1950 stal nový oddíl Dynamo Vsetín. V roce 1953 došlo k rozdělení oddílu a vznikly nové kluby Spartak Zbrojovka Vsetín a Spartak MEZ Vsetín.\n\nV těchto letech vyrůstal oběma celkům vážný konkurent v Rudé hvězdě Vsetín. Tento vojenský celek se v krátké době zařadil mezi nejlepší mužstva v Severomoravském kraji. Závěrem sezony 1963/64 byla rušena vojenská posádka ve Vsetíně a tímto opatřením splynula Rudá hvězda Vsetín se Spartakem Zbrojovka Vsetín. Tento sloučený celek v sezoně 1965/66 vyhrál Divizi D (tehdy 3. liga) a postoupil do 2. ligy. Po ročním působení v této soutěži (1966/67) tým sestoupil a stal se dlouholetým účastníkem 3. ligy.\n\nK dalším významným úspěchům se řadí v témže roce především vyřazení slavného ŠK Slovan Bratislava v 1. kole Československého poháru. Toto pohárové utkání se hrálo ve středu 10. srpna 1966 a vsetínští v něm proti Slovanu v kompletní sestavě (až na Jokla) po poločase senzačně vedli 2:0. Favorit však nakonec přece jen vyrovnal a došlo na penalty. Oba exekutoři, domácí J. Trochta a hostující Obert, se z pěti pokusů ani jednou nezmýlili a vše rozťal los, v němž byli domácí šťastnější. V druhém kole nastoupil ve středu 24. srpna 1966 na hřišti třetiligové Dukly Olomouc a po výsledku 1:1 (poločas 0:0) přišel na řadu opět penaltový rozstřel. Skončil 4:4 a losem postoupil Vsetín. Ve třetím kole zajížděli ve středu 31. srpna 1966 vsetínští fotbalisté do Bohumína, kde zvítězili nad domácím třetiligovým účastníkem 2:1 (poločas 2:0). Ve čtvrtém kole již mužstvo nestačilo na pozdějšího vítěze a obhájce trofeje Duklu Praha, kterému podlehlo ve středu 12. října 1966 těsně 1:2 (poločas 1:1, domácí poslal do vedení ve 4. minutě Kopecký, ve 29. minutě vyrovnal Jelínek a v 52. minutě si domácí Horňák vstřelil vlastní gól). Toto utkání rozhodoval sudí Kusák a přihlíželo mu 4 500 diváků.\n\nV roce 1993 následoval sestup do divize a o dva roky později do krajského přeboru. Nutno dodat, že na těchto okolnostech se především podepsal výrazný vzestup hokejového klubu Vsetín, který v této době postoupil do extraligy a většina sponzorů obrátila své aktivity tímto směrem. V roce 1995 zanikly oddíly Zbrojovka Vsetín a MEZ Vsetín a vznikl nový klub FC Vsetín, který po dlouhých třinácti letech nahlédl v sezóně 2007/08 opět do divize, v níž se ale vůbec neohřál, a po jednoročním působení sestoupil zpět do krajského přeboru.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "715708", "url": "https://cs.wikipedia.org/wiki?curid=715708", "title": "Zakázané moře", "text": "Zakázané moře\n\nZakázané moře () je označení politiky namířené proti svobodnému námořnímu obchodu uplatňované vládami říší Ming a Čching. Základem politiky byl zákaz nelicencovaného soukromého námořního obchodu se zahraničím, cílem byla stabilizace společnosti v duchu konfuciánských ideálů.\n\nV říši Ming byl zákaz od roku 1371 vynucován po dvě století a stal se významnou součástí bezpečnostní politiky. Hrozby „Mongolů na severu a Japonců na jihu“ (\"pej-lu nan-wo\", ; Japonci byli míněni piráti nazývaní tehdy wo-kchou, doslova „japonští bandité“) tehdy dominovaly politice vojenské i finanční. Politika zakázaného moře oslabovala vládu přesměrováním zdrojů na nekončící konflikt s obchodníky, poškozovala ekonomiku a omezovala potenciálně obrovský zdroj příjmů z prodeje čínského zboží, ve světě vysoce žádaného a ceněného. Úřady nebyly schopny zákaz prosadit, obchod se zmilitarizoval a pokračoval jako ilegální pašeráctví. Roku 1567 se mingská vláda politiky zakázaného moře vzdala, což přineslo značný nárůst obchodu a ekonomický rozvoj pobřežních oblastí země.\n\nVe druhé polovině 17. století byly zákazy námořního obchodu opakovány říší Čching. Motivovány byly zejména snahou o podlomení pozic Čeng Čcheng-kunga, mingského loajalisty ovládajícího Tchaj-wan, a jeho nástupců.\n\nZákaz soukromého zahraničního obchodu znamenal radikální odvrat od politiky minulých dynastií.\nV předcházejících staletích představoval mezinárodní obchod významný zdroj vládních příjmů. Např. když za dynastie Tchang během Chuang-čchaova povstání rebelové roku 878 ohrozili Kanton, první ministr varoval císaře, že ztráta tamního Námořního obchodního úřadu způsobí vyprázdnění státní pokladny. Tehdy totiž příjem z námořního obchodu nebyl menší než příjem z letní a podzimní pozemkové daně. Za severních a jižních Sungů byl námořní obchod ještě významnější, v říši jižní Sung je příjem státu z námořního obchodu odhadován na 20 % státních příjmů (k roku 1128). Také jüanská vláda podporovala zahraniční obchod. Ale podle raně mingské vlády rozkvět mezinárodního obchodu v říši Jüan přispěl k rozkladu její moci a následnému pádu.\n\nIniciátorem zavedení zákazu byl první mingský císař Chung-wu. Po desetiletích ničivých válek (povstání rudých turbanů) se snažil obnovit řád a stabilitu ve společnosti. Jeho ideálem byla jednoduchá společnost založená na zemědělství, s nepočetným státním aparátem vybírajícím daně v naturáliích. Obchodníky, s jejich touhou po zisku, vnímal jako rozkladný element ve společnosti, kterou se snažil založit na konfuciánských ctnostech. Křiklavá majetková nerovnost, přinášející majetným politickou moc a nekontrolovatelnost, byla považována za destabilizující prvek společnosti. Proto bylo úkolem vlády bránění růstu majetkových rozdílů, které ale obchod naopak zvětšoval. Chung-wu z toho vyvodil závěr, že stabilitu společnosti nejlépe zajistí politikou „podpory zemědělství a potlačení obchodu“ (\"čung-nung i-šang\"). Zahraniční obchod byl extrémně výnosný, tedy i vysoce nebezpečný.\n\nProtiobchodní politiku ovlivnilo též konfuciánské vyzvedávání pojmu \"žen\" (humanita, lidskost, ), jednoho ze základních pojmů učení, jako protikladu nízké morálky, hrabivosti a korupce, ztotožňovaných s obchodem. Proto obchod neměl mít místo v zahraničních vztazích, které podle konfuciánů měly šířit morálku a lidskost mezi barbarské národy. Obchod založený na rovnosti stran byl konfuciánci navíc vnímán jako snižující Číňany na úroveň barbarů.\n\nV antikomerčním naladění se první mingští vládci snažili distancovat ode všech korupčních (rozuměj obchodních) jednání a obchodování se zahraničím se snažili nahradit tributární výměnou, při které poselstva cizích vlád přinášela tribut (produkty své země) a mingský císař jim věnoval dary (čínské zboží a mince v odpovídající hodnotě), čímž se potvrdila nadřízenost Číny nad ostatními zeměmi. Mingské vládě přitom šlo hlavně o vyjádření poslušnosti a začlenění ostatních zemí do světového pořádku s mingským císařem v čele, nikoliv o hodnotu tributu.\n\nChung-wu zpočátku podporoval zahraniční obchod jako zdroj příjmů, ale záhy omezil kontakty se zahraničím a snažil se o kontrolu obchodu omezením na výměnu v rámci oficiálních misí. Kromě snahy o stabilitu státu hrála roli při omezování zahraničního obchodu i obava z odplynutí drahých kovů ze země.\n\nCísař roku 1371 omezil obchod systémem licencí, úplný zákaz vývozu platil pro koně, zbraně, výrobky ze železa a mědi (zejména mince). Nepovolené aktivity byly trestány, vážná porušení zákonů zaplatili provinilci smrtí.\n\nCísař také zakázal stavět lodě s dvěma nebo více stěžni, existující byly zničeny, přístavy zavaleny kameny a kládami. Export a import zboží byl zakázán a existující zboží zničeno. Pobřeží osazeno strážemi, předpokládalo se vybudování loďstva střežícího pobřeží a ve spolupráci s japonskou vládou zničení pirátů. Cíl všech opatření shrnovala věta „po moři nesmí plout ani kousek dřeva“. Svým poddaným císař zakazoval bez povolení vyplouvat na moře a stýkat se z cizinci. Zákazy byly zopakovány po deseti letech, roku 1381, a znovu v letech 1384, 1390, 1394 a 1397. Opakování zákazů svědčí o nízké míře jejich účinnosti.\n\nStátem kontrolovaná tributární výměna byla Chung-wuem omezena na tři přístavy – Ning-po, Čchüan-čou a Kanton. Na 60 % objemu tributu tvořilo státní zboží, zbytek zaplnili soukromníci, kteří získali licence. Úřady určovaly množství, komodity i ceny zboží.\n\nTributární obchod se zněkolikanásobil za vlády císaře Jung-le (1402–1424). Mingská poselstva tehdy křižovala východní a jihovýchodní Asií, sedm výprav Čeng Chea doplulo zprvu do Indie, později i do Persie, Arábie a východní Afriky.\n\nJung-leho nástupci styky se zahraničím opět omezili. Nicméně vzhledem k velkému zájmu o čínské zboží i mince připlouvala větší poselstva než byly mingské úřady ochotny přijmout. Například Japonci přivezli roku 1433 2,6 tun mědi s očekáváním výměny za měděné mince, ale roku 1453 už 90 tun. Mingská vláda odmítla dodat požadované mince, kterých sama neměla nazbyt (po zastavení jejich výroby ve 30. letech 15. století), a vyplácela Japonce hedvábím či jiným zbožím a papírovými penězi, které ale byly jako bezcenné odmítány.\n\nKontrola zahraničního obchodu nebyla projevem obranářského izolacionismu, ale uváženou politikou a integrální součásti projektu výstavby nové společnosti. Tato politika zahrnovala prosazování státní ideologie (neokonfucianismu), decentralizaci pozemkového vlastnictví a systém drobných vlastníků, prosazování samozásobitelské ekonomiky, státní řízení průmyslu a potlačování obchodu. Vše bylo prováděno k tomu ustavenými institucemi, které se nicméně po století dostaly do rozkladu. Konfuciánské hodnoty byly zpochybňovány, pozemkové vlastnictví se koncentrovalo, státní průmysl ztratil efektivitu, soběstačnost se ukazovala býti nevýhodnou a zákaz zahraničního obchodu vyvolával pašeráctví spojené s násilím.\n\nS rozpadem samozásobitelské ekonomiky rostl význam obchodu a trhu, společnost se stávala méně kontrolovanou státem a více tržně orientovanou. Postupně byly naturální daně a pracovní povinnosti převáděny na platby ve stříbře, k velké úlevě poplatníků i úřadů. Stříbro se stalo základem ekonomiky a rozložilo raně mingskou strukturu společnosti. Existující zákaz zahraničního obchodu se nyní jevil jako nepraktický, když bránil přílivu stříbra, kterého byl v zahraničí dostatek. Rodiny elity se koncem 15. století i přes oficiální zákaz zapojily do zámořského obchodu. Novou sociální realitu reflektovala i politika. Od konce 15. století byla politika zakázaného moře vynucována jen laxně, když podplacení úředníci tolerovali nedodržování zákonů.\n\nPo století důrazu na potlačování obchodu se otevřelo množství příležitostí. Ve srovnání s obchodem bylo nyní zemědělství nezajímavé - neslibovalo zisky, v důsledku nízké návratnosti investic a vysoké daňové zátěže. Místo do půdy kapitálové toky směřovaly do komerce. Zdokonalený finanční systém a zvýšená škála vnitřního obchodu podpořila i zahraniční obchod. Ten od poloviny 15. století rostl, současně s ekonomickým rozmachem jihovýchodní Asie.\n\nZměny ekonomiky přinesly i změny hodnot – oficiální konfuciánské doktríny. Např. Wang Jang-ming požadoval revizi konfuciánských zásad (říkal, že Cesta není soukromým majetkem Konfucia), odmítal bezvýhradné dodržování tradičních hodnot, a obhajoval právo lidí na následování svých zájmů. Li Č’ (1527–1602) tvrdil, že sledování vlastního zájmu je přirozené a není na něm nic špatného. Tyto názory převzali i vysoce postavení členové vlády jako Sü Ťie (1503–1583, první velký sekretář od 1562). Mentalita shora řízené stability byla nahrazena hospodařením orientovaným na zisk a kulturou orientovanou na jedince a individuální hodnoty. Nastoupil materialismus, pragmatismus a utilitarismus. Bohatí obchodníci byli ctěni, zatímco chudí učenci opovrhováni. Změnily se sociální normy, prosazoval se individualismus, nejdůležitější bylo získání bohatství projevované okázalou spotřebou, šetrnost byla nepopulární. V této společenské atmosféře byl zákaz zahraničního obchodu nesmyslný a nepřirozený.\n\nPočátkem 16. století se v jihovýchodní Asii objevili Portugalci. Jejich pirátské řádění zde vyvolalo v prvních dvou desetiletích 16. století pokles obchodu a krizi. Od 20. let vzrostlo pirátství a pašeráctví i u čínských břehů. Mingské úřady na růst násilností reagovaly zostřením zákazů a tažením proti obchodníkům. Např. roku 1523 po boji mezi zástupci japonských rodů Hosokawa a Óuči v Ning-po mingské úřady veškeré kontakty s Japonci přerušily, roku 1525 čeťiangské úřady zničily všechny dvojstěžníky. Oživení obchodu jihovýchodní Asie po 20. letech bylo doprovázeno dalším vzestupem násilností a následně přísným vynucováním zákonů ze strany mingských úřadů. Vláda sáhla k demonstrativním popravám desítek pochytaných delikventů, ale podařilo se jí jen zatlačit obchodníky blíže k pirátům a zvýšit násilnost obchodu. Násilí dosáhlo vrcholu ve 40. a 50. letech 16. století, kdy nájezdy pirátů ničily pobřežní vesnice a města od Kuang-tungu po Šan-tung.\n\nNeklidné situace na mořích východní Asie a zákazu přímých čínsko-japonských obchodních styků využili Portugalci, kteří od začátku 40. let 16. století převzali výnosnou roli prostředníků (od roku 1557 získali stálou základnu v Macau). Japonsko totiž bylo hladové po čínském zboží, zejména hedvábí, a mělo dostatek stříbra.\n\nRoku 1567 Tchu Ce-min, velký koordinátor (tj. guvernér) Fu-ťienu, inicioval zrušení zákazu soukromého námořního obchodu. Vláda jeho návrh přijala s platností od roku 1568. I nadále však nebyl povolen obchod s Japonskem. Zakázán byl i vývoz strategicky důležitých materiálů – síry, železa, mědi. Obchodníci museli mít licenci a museli se do roka z ciziny vrátit.\n\nZrušení politiky zakázaného moře přineslo rychlý růst obchodních aktivit. Současně se objevili noví zákazníci – po obsazení Filipín Španěly (ve 40. letech 16. století) vycítili Číňané příležitost zásobovat je vším potřebným, naopak od roku 1573 Španělé nakupovali čínské zboží za americké stříbro.\n\nPo dobytí Číny Čchingy byla roku 1647 politika „zakázaného moře“ obnovena. Podnětem k potlačování námořního obchodu se stal boj s Čeng Čcheng-kungem, vojevůdcem věrným Mingům, který ovládal pobřeží Fu-ťienu a dobyl Tchaj-wan. Jeho moc byla založena na kontrole moře a námořního obchodu.\n\nOd roku 1655, ve snaze o podlomení vlivu Čeng Čcheng-kunga, čchingská vláda v provincii Kuang-tung, a částečně i ve Fu-ťienu, Če-ťiangu, Ťiang-su a Šan-tungu vysídlila rolníky z 15–25 kilometrového pásu podél moře. Politika vysidlování byla zrušena roku 1669. Roku 1684 byla definitivně opuštěna i politika zakázaného moře.\n\n"}
{"id": "715710", "url": "https://cs.wikipedia.org/wiki?curid=715710", "title": "Philipp Bauknecht", "text": "Philipp Bauknecht\n\nPhilipp Bauknecht (1884, Barcelona, Španělsko – 1933, Davos, Švýcarsko) byl německý expresionistický malíř. V roce 1937 byl jedním z umělců, jejichž dílo bylo pranýřováno na výstavě „Zvrhlé umění“ (\"Entartete Kunst\") v Mnichově.\n\nPhilipp Bauknecht se narodil v roce 1884 v Barceloně. Pocházel z rodiny bádenských výrobců hodinek. Jeho rodiče se na přelomu let 1892/93 odstěhovali so německého Schrambergu.\n\nBauknecht se vyučil truhlářem v Norimberku. Poté studoval na státní akademii výtvarného umění (tehdy \"Königliche Kunstgewerbeschule\") ve Stuttgartu u Bernharda Pankoka. V roce 1910 se kvůli léčbě tuberkulózy, jíž trpěl, z Německa přestěhoval do Davosu. Zde poznal Erwina Poeschela. O několik let později se zde seznámil i s E. L. Kirchnerem.\n\nV letech 1920 až 1933 uspořádal ve Švýcarsku i Německu několik výstav. V roce 1925 se oženil s nizozemkou Adou van Blommestein a společně odcestovali do Holandska. V roce 1925 se jeho zdravotní stav zhoršil. 26. února 1933 Philipp Bauknecht zemřel během operace. Jeho manželka se synem se po jeho smrti vrátila do Baarnu u Hilversumu, kde opatrovala jeho dílo. Šlo o přibližně 160 olejomaleb, 60 akvarelů a 90 dřevořezeb. Obraz \"Hirtengespräch\" byl v roce 1937 nacisty zkonfiskován. Dílo Philippa Bauknechta bylo „znovuobjeveno“ až v roce 1960.\n\nV jeho dílech se tak odráželo jak prostředí Alp tak také jeho choroba, zobrazoval hory, krajiny, vesnice, vesnický život, ale také nemoci a smrt.\n\n\n"}
{"id": "715712", "url": "https://cs.wikipedia.org/wiki?curid=715712", "title": "Hvězda (povídka)", "text": "Hvězda (povídka)\n\nHvězda (anglicky \"The Star\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 , ve sbírce \"Devět miliard božích jmen\", ve sbírce povídek \"Odvrácená strana nebe\" a ve sci-fi antologiích \"Hugo Story I: 1955 - 1961\" a \"Velmistři SF 2\".\n\nV angličtině vyšla ve sbírce s názvem \"The Other Side of the Sky\".\n\nPoprvé se objevila ve sci-fi magazínu Infinity Science Fiction v roce 1955 a vyhrála cenu Hugo v roce 1956 v kategorii Nejlepší povídka .\n\nPosádka kosmické lodi se vrací z expedice ke vzdálenému hvězdnému systému, kde objevila technické pozůstatky civilizace zničené výbuchem supernovy. Hlavní astrofyzik, jezuitský kněz prochází hlubokou vnitřní krizí způsobenou pochybnostmi o své víře.\n\nZničená civilizace byla velmi podobná pozemské. Expedice objevila na planetě „Sklepení“, nad vchodem zbyl roztavený ukazatel, nepochybně dílo inteligentních tvorů. Později lidé objevili ještě výraznější důkaz, radioaktivní maják zakopaný do skal. Mimozemská rasa věděla, že se blíží její konec a připravila se na něj. Na tuto vzdálenou planetu uschovali do Sklepení vše, co považovali za vhodné zachovat pro jinou civilizaci - nahrávky vlastní historie, něco z kultury, optické záznamy, sochy. Dokázali cestovat mezi planetami, ale nikoli mezi hvězdami, což jim znemožnilo možnost záchrany.\n\nČlenové pozemské mezihvězdné posádky, zejména kněz, jsou hluboce pohnuti a dojati těmito artefakty, shledávají tuto civilizaci krásnou a ztotožňují se s ní. Někteří z nich se již setkali s ruinami jiných prastarých civilizací, avšak nic se nevyrovnalo této katastrofě. Proč tedy byli vyhlazeni? - táže se kněz. Jeho bolest prohlubuje poznatek, že se jedná o výbuch téže supernovy, která zazářila nad Betlémem.\n\nVe dne skonu A. C. Clarka (19. března 2008) detekoval satelit programu Swift Gamma-Ray Burst Mission gama záblesk RB 080319B.\n\n"}
{"id": "715713", "url": "https://cs.wikipedia.org/wiki?curid=715713", "title": "Paul Bindel", "text": "Paul Bindel\n\nPaul Bindel (7. ledna 1894, Magdeburg, Německo – 29. května 1973, Düsseldorf) byl německý sochař, malíř a karikaturista. V roce 1937 byla jeho díla vystavena na výstavě \"Entartete Kunst\" v Mnichově. Po 2. světové válce byl profesorem na Kunstakademie Düsseldorf.\n\nPaul Bindel byl synem generálního agenta Paula Bindela. Závěrečnou zkoušku složil v březnu 1912 na Fürstenwall-Oberrealschule v Düsseldorfu. Od roku 1912 do roku 1918 studoval Bindel na Kunstgewerbeschule Dusseldorf pod vedením Lothara von Kunowského s přerušením kvůli vojenské službě a obchodní činnosti. Od 1. října 1913 do mobilizace patřil do dolnorakouského pluku č. 39. Od srpna 1914 byl Paul Bindel v hodnosti vojína, poté od března 1915 povýšen na nadporučíka a ve službách pro vojsko sloužil až do prosince 1918.\n\nOd roku 1920 do roku 1922 se Bindel zúčastnil státního semináře pro lektory a získal kvalifikaci jako učitel s vyznamenáním. Následovala stáž, svou profesi praktikoval na Lessing Oberrealschule, na magistrále Realgymnasium na Rethelstraße v Düsseldorfu a dalších školách v Rheydtu, Wipperfürthu a Kleve. V roce 1926 byl pak jmenován do vyšší školní rady.\n\nV roce 1923 se Paul Bindel oženil s Irene, rozenou Greferath. Dne 11. září 1925 se jim narodil syn Werner Bindel.\n\nDo roku 1934 byl Paul Bindel učitelem na střední škole a od roku 1930 vyučoval současně s výukou na Umělecké akademii v Düsseldorfu. Během této doby patřili mezi jeho žáky mimo jiné Rolf Crummenauer, Ursula Benser, Helmut Georg, Anneliese Planken nebo Hellmut Steinbach. Bindelova díla se objevovala na výstavách sdružení Das Junge Rheinland, byl také členem uměleckého spolku Ey-Kreis.\n\nPaul Bindel se stal v červnu 1937 profesorem na Staatliche Kunstakademie v Düsseldorfu. Zároveň bylo zabaveno pět jeho děl, které byly označeny jako degenerované umění. Již v červenci 1937 byl jeho obraz \"Martinsjunge\" uveden na výstavě \"Zvrhlé umění\" v Mnichově. Ve stejném prostoru v horním patře byla zároveň díla Hanse Purrmanna, Heinricha Nauena, Edwina Scharffa nebo Otty Freundlicha. Bindel se osobně obrátil na Adolfa Hitlera.\n\nBindel se opakovaně účastnil významných výstav pořádaných Národními socialisty, například v roce 1942 na Düsseldorfské výstavě umění v muzeu Herzog-Anton-Ulrich, Braunschweig a ve stejném roce vystavoval na Velké německé výstavě umění v Domě německého umění v Mnichově.\n\nPo ukončení druhé světové války strávil Bindel od roku 1945 do roku 1947 v sovětském zajetí v táboře nedaleko Moskvy.\n\nBindel byl zkušeným malířem akvarelů, věrný žánrovým malbám a květinovým zátiším. Své studenty vyučoval klasickému akademickému řemeslu. A také nechával studenty své malířské třídy, kteří již měli dobrou malířskou zkušenost, pracovat po prvním semestru volně. V padesátých a šedesátých letech ovlivnil, mimo jiné, umělce jako byli Heinz Mack, Otto Piene, Hans Salentin, John Geccelli, Raimund Girke nebo Walter Cüppers.\n\nV roce 1961 vyšla kniha Paula Bindela \"Jugend sieht Deutschland\". Na podzim roku 1959 se správní rada nerozdělitelného Německa obrátila na mládež a pedagogy, aby stimulovali mladé lidi ve věku 12 až 25 let v soutěži nazvané \"Mládež vidí nerozdělitelné Německo\" v malbě, sochařství, kresbě a manuální práci. Vznikla německá divize a naděje na znovusjednocení. Účast byla silná: bylo předloženo více než 80 000 děl, proběhla celá řada výstav ve městech v řadě spolkových zemích. Z těchto děl bylo vybráno 100 nejlepších. Ty byly pak prezentatvány v knize čtenářům v Německu i v zahraničí.\n\nDíla Paula Bindela jsou v majetku Stadtmuseum Düsseldorf, včetně olejomalby \"Johanna Ey als Spanierin\", asi z roku 1930.\n\nPaul Bindel je zmiňován v následujících výstavních katalozích:\n\n\n\n"}
{"id": "715714", "url": "https://cs.wikipedia.org/wiki?curid=715714", "title": "Pohár vítězů pohárů 1962/63", "text": "Pohár vítězů pohárů 1962/63\n\nSezóna 1962/63 Poháru vítězů pohárů byla 3. ročníkem tohoto poháru. Vítězem se stal tým Tottenham Hotspur FC.\n\n Zvítězili v rozhodujícím zápase na neutrální půdě 2:1.\n\n Zvítězili v rozhodujícím zápase na neutrální půdě 3:1.\n\n Zvítězili v rozhodujícím zápase na neutrální půdě 3:1.\n\n"}
{"id": "715715", "url": "https://cs.wikipedia.org/wiki?curid=715715", "title": "Harold Cazneaux", "text": "Harold Cazneaux\n\nHarold Cazneaux (30. března 1878 – 19. června 1953) byl australský piktorialistický fotograf. Byl pionýrem australské fotografie, jehož styl měl nesmazatelný vliv na vývoj historie fotografie v této zemi. Byl zakladatelem piktorialistického spolku Sydney Camera Circle, jehož \"manifest\" byl vypracován a podepsán 28. listopadu 1916. To znamenalo založení skupiny, která obsahovala šest fotografů: Cecil Bostock, James Stening, W. S. White, Malcolm McKinnon a James Paton, (později spojovaný s Henri Mallardem). Tito muži se zavázali \"\"pracovat a zkvalitňovat piktorialistickou fotografii a reprezentovat Austrálii ve světle slunečním, a nikoli v šedi a ponurých stínech\"\". Skupina následovala kroky a inspirovala se piktorialistickými spolky v zahraničí jako například The Linked Ring, Photo Club de París a Fotosecese, její členové pořádali výstavy a šířili pojetí fotografie jako umění. V roce 1922 byl zvolen jejím prvním prezidentem.\n\nJako pravidelný účastník národních i mezinárodních výstav měl Cazneaux neutuchající touhu přispívat do diskuse o fotografii své doby. Sám vytvořil některé nejpamátnější snímky z počátku dvacátého století.\n\nHarold Pierce Cazneau (písmeno \"x\" ke svému příjmení přidal v roce 1904 aby zdůraznil svůj hugenotský původ) se narodil ve Wellingtonu na Novém Zélandu australským rodičům, kteří se po několika letech vrátili domů. Jeho matka byla Emily Florence Cazneau a otec Pierce Mott Cazneau, kteří byli oba fotografové.\n\nCelou řadu let byly Cazneauovy printy vystavovány na výstavách pořádaných Londýnským Salonem fotografie (London Salon of Photography, 1911-1952), později převzaté a pořádané výročními výstavami Královské fotografické společnosti Velké Británie (Royal Photographic Society of Great Britain’s). Kromě celé řady ocenění byl v roce 1937 prvním Australanem s uděleným čestným členstvím v této společnosti.\n\nCazneaux byl kromě fotografování také plodný redaktor. Jako dopisovatel pro \"Photograms of the Year\" (Velká Británie) po více než dvacet let působil jako zástupce australských fotografie pro celý svět. Byl oficiálním fotografem pro magazín \"The Home\" v letech 1920 až 1941. Měl pověření fotografovat pro řadu publikací Ure Smitha, včetně \"Sydney Surfing\" (1929), \"The Bridge Book\" (1930), \"The Sydney Book\" (1931) nebo \"The Australian Native Bear Book\" (1932).\n\nVýstava \"Harold Cazneaux: artist in photography\" v galerii Art Gallery of New South Wales v červnu a červenci 2008 obsahovala více než 100 jeho ikonických děl křížem krážem jeho tvorbou jako byly například krajiny, portréty lidí a výtvarníků, snímky z přístavu a měst.\n\nJeho snímek dětí na kolotoči byl přetištěn na poštovní známce připomínající 150 let fotografie v Austrálii v roce 1991.\n\n\n\n\n\n\n"}
{"id": "715716", "url": "https://cs.wikipedia.org/wiki?curid=715716", "title": "Theo Brün", "text": "Theo Brün\n\nTheo Brün (1885, Hamm, Vestfálsko, Německo – 1981) byl německý malíř a grafik. Svoji první výstavu měl v roce 1914. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nTheodor Brün se narodil jako první z devíti dětí. Jeho otec byl obchodník. Theo začal chodit do školy v Essenu, kam se rodina přestěhovala. V roce 1905 vystudoval střední školu a v Mnichově začal studovat právo. Toho však po krátké době zanechal, aby začal studovat umění. Navštěvoval seminář leptání Petera Halma v Mnichově a Académii Julian v Paříži. Seznámení s malířem Christianem Rohlfsem vedlo k první výstavě. Od roku 1914 do roku 1918 byl vojákem.\n\nPak se začal věnovat řezbářství. Od roku 1921 do roku 1928 umělec často měnil své bydliště, částečně z finančních důvodů, částečně z uměleckých. V této době první hlavní zakázka byla pro berlínské Furche-Verlag, kde ztvárnil ilustrace románů Tolstého. V listopadu 1928 se Theodor Brün oženil se svou ženou Carlou, se kterou měli tři syny Timo, Bernda a Borise. Pracovala jako učitelka a významně přispěla k podpoře rodiny v těžkých dobách.\n\nV roce 1931 navrhl památník v kostele v Traben-Trarbachu, v následujících dvou letech hrobku Waltera Schrenka na hřbitově Trinity v Berlíně. Ve třicátých letech se zúčastnil řady výstav v Düsseldorfu, Hagenu, Hammu, Münsteru a Hannoveru.\n\nV éře národního socialismu byl jedním z nechtěných umělců. V roce 1936, byla jedna z jeho tří řezbářských prací (Svatá trojice) odstraněna z výstavy „Westfront 36“. V roce 1937 byly všechny jeho exponáty odmítnuty v Mnichově. V roce 1939 se Theodor Brün dobrovolně přihlásil do armády, aby pomohl své rodině. Byl však po krátké době propuštěn. V roce 1940 mu bylo zakázáno vystavovat. Jeho díla všk i přesto byla do roku 1945 k vidění na výstavách v Hammu, Greifswaldu, Dortmundu, Vídni nebo Hagenu.\n\nCelkově měl umělec více než 100 výstav. Mezi ně patří společné výstavy s Oswaldem Achenbachem, Gertem Arntzem, Paulem Fechterem, Lisem Goebelem, Grosse-Perdekampem, Lotte Schrenkovou, Hermannem Kätelhönem, Otto Coesterem, Hermannem Kuhmichelem, Willem Lammertem, Lewym, Karlem Niestrathem, Grete Pennerem, Albertem Reichem, Christianem Rohlfsem, Wilhelmem Schmurrem, , Eberhard Viegener nebo Karlem Vogtem. V poválečném období až do jeho smrti následovaly výstavy v Münsteru, Telgte, Bielefeldu, Hersfeldu, Düsseldorfu, Hagen, Frankfurtu, Witten nebo Coesfeldu.\n\nTeodor Brün pracoval téměř do své smrti. Umřel na infarkt 4. srpna 1981 v Hagenu ve věku téměř 96 let.\n\n\n\n\n"}
{"id": "715717", "url": "https://cs.wikipedia.org/wiki?curid=715717", "title": "Heinrich Campendonk", "text": "Heinrich Campendonk\n\nHeinrich Mathias Ernst Campendonk (3. listopadu 1889, Krefeld, Německo - 9. května 1959, Amsterdam, Nizozemsko) byl nizozemský malíř a grafik, narozený v Německu. Byl členem skupiny Der Blaue Reiter. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nV letech 1905–1909 studoval na Uměleckoprůmyslové škole v Krefeldu. Přátelil se s Franzem Marcem, Augustem Mackem a Paulem Kleeem. S podporou Vasilije Kandinského a Franze Marca se stal členem mnichovské skupiny Modrý jezdec () a zúčastnil se obou výstav této skupiny v letech 1911 a 1912.\n\nPoté, co sloužil v armádě v letech 1914–1916, žil v Seeshauptu. V letech 1919–1921 byl členem pracovní rady pro umění. V letech 1923–1926 žil v Porýní, kde vyučoval na Uměleckoprůmyslové škole v Essenu. V letech 1926–1933 byl profesorem na Akademii výtvarných umění v Düsseldorfu a zabýval se uměním barevného skla.\n\nPoté, co se Hitler chopil moci, byl Campoendonk ze své pozice odstraněn. V roce 1934 emigroval do Belgie a o rok později byl jmenován profesorem na Akademii výtvarných umění v Amsterdamu. V roce 1937, v rámci boje proti takzvanému Zvrhlému umění, byly jeho práce z německých sbírek zabaveny. Později bylo na výstavě \"Entartete Kunst\" v Mnichově vystaveno šest jeho obrazů, které byly nacisty určeny k zachycení současných umělců představujících avantgardní trendy v umění.\n\nPo válce se Campendonk do Německa nevrátil. Zůstal v Amsterdamu, kde zemřel v roce 1957 ve svých 67 letech.\n\nCampendonkovo dílo bylo ovlivněno kubismem, futurismem a expresionismem.\n\nVe Ville Merländer, v jeho rodném městě Krefeldu, byly zachovány dvě jeho nástěnné malby - \"Koty\" a \"Arlekin\" z roku 1925. Vytvořil je metodou al fresco na čerstvé, stále vlhké omítce. Majitel vily, Richard Merländer, maloval obrazy během Třetí říše. Práce Campendonky byly objeveny v roce 1991 a zpřístupněny veřejnosti v roce 1998.\n\nV letech 1929-1930 vytvořil vitráž pro kostel Maria Grün v Hamburku-Blankenese.\n\nV kostele Krista krále v Penzbergu jsou další dvě vitrážová okna umělce. Vitráž \"Vášeň\" byla vytvořena v roce 1937 v Amsterdamu, určená pro světovou výstavu v Paříži, kde získala ocenění Grand Prix. Okno z barevného skla proroka Izaiáše z roku 1954 bylo fragmentem většího díla původně určeného pro katedrálu v Kolíně nad Rýnem.\n\nOkna z barevného skla Campendonka se nacházejí také ve westerworku katedrály v Essenu a v kryptě katedrály v Bonnu.\n\n\n"}
{"id": "715720", "url": "https://cs.wikipedia.org/wiki?curid=715720", "title": "Fritz Burger-Mühlfeld", "text": "Fritz Burger-Mühlfeld\n\nFritz Burger-Mühlfeld (* 3. března 1882, Augsburg, Německo – 17. května 1969, Hannover, Německo) byl německý abstraktní malíř a grafik pracující ve stylu Nové věcnosti, později expresionismu a abstraktního expresionismu. Vliv kubismu a konstruktivismu je charakteristický pro jeho pozdní práce. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nJeho rodiče provozovali společnost na výrobu etiket a plakátů „Etiketten- und Plakatfabrik Augsburg, F. Burger“. Fritz Burger studoval v roce 1901 s Franzem von Stuckem na Mnichovské akademii umění, kde se spřátelil s Albertem Weisgerberem, který ho později portrétoval (1911). Aby se odlišil od stejnojmenného malíře Fritze Burgera (1867-1927) a historika umění Fritze Burgera (1877-1916), přidal si ke svému ještě rodné jméno matky. V roce 1906 se poprvé zúčastnil výstavy spolku Münchner Sezession (Mnichovské secese).\n\nV roce 1909 se stal vedoucím grafické třídy na Handwerker- und Kunstgewerbeschule v Hannoveru. Obrazy z tohoto období jsou ve styli Nové věcnosti. V letech 1914 až 1916 sloužil jako voják v první světové válce a v souvisloti s válkou vznikl v roce 1916 jeho známý autoportrét jako voják. V roce 1917 založil Hannoverskou secesi (Hannoversche Sezession). Následovaly výstavy v Kestnerově společnosti. V roce 1918 habilitoval. Jeho práce byly ve dvacátých letech vystavovány v Mnichově a Berlíně.\n\nRostoucí vliv expresionismu a kubismu v Burger-Mühlfeldově díle vedly ke stigmatizaci jeho obrazů jako degenerované umění. V roce 1937 byly jeho obrazy vystaveny a hanobeny spolu s dalšími díly jiných umělců na “výstavě zvrhlého umění”, kterou zorganizovali Národní socialisté. V roce 1942 se opět stal vojákem a bojoval ve druhé světové válce. V roce 1947 se vzdal výuky. Zemřel v roce 1969 v Hannoveru ve svých 87 letech.\n\nNěkterá jeho díla jsou ve sbírce Roberta Simona a jsou vystavena v Kunstmuseum Celle. Od listopadu 2011 do února 2012 se v jeho rodném městě Augsburg konaly rozsáhlé výstavy jeho děl v Schaezlerpalais.\n\n"}
{"id": "715721", "url": "https://cs.wikipedia.org/wiki?curid=715721", "title": "Václav Cibula", "text": "Václav Cibula\n\nVáclav Cibula (7. listopadu 1925 Slaný – 4. května 2009 Praha) byl český spisovatel a překladatel z francouzštiny a španělštiny.\n\nPo maturitě na gymnáziu ve Slaném studoval v letech 1945 až 1949 srovnávací dějiny literatury u Václava Černého na Filozofické fakultě Univerzity Karlovy v Praze. Kde také roku 1950 získal titul PhDr. Od roku 1953 pracoval jako redaktor literární rubriky v deníku \"Lidová demokracie\", odkud přešel roku 1964 do literární redakce Československého rozhlasu, kde pracoval až do důchodu v roce 1990.\n\nVáclav Cibula je autorem řady i v zahraničí uvedených rozhlasových her a dramatizací, jako prozaik je významný svými převyprávěními českých i světových pohádek, bájí, legend, pověstí, středověké hrdinské epiky a taškářských příběhů určených dětem a mládeži. Ke svým adaptacím často připojuje spojovací texty a komentáře, které zasazují skladby do literárních a historických souvislostí.\n\n\n\n\n"}
{"id": "715723", "url": "https://cs.wikipedia.org/wiki?curid=715723", "title": "Arkadij Gajdamak", "text": "Arkadij Gajdamak\n\nArkadij Alexandrovič Gajdamak ( ארקדי אלכסנדרוביץ' גאידמק, Аркадий Александрович Гайдамак; * 8. duben 1952) je izraelsko-ruský podnikatel, filantrop a nositel Řádu čestné legie. V dubnu 2011 jej pařížský odvolací soud zprostil obvinění z nezákonného obchodování se zbraněmi. V minulosti byl majitelem izraelského fotbalového klubu Bejtar Jeruzalém a v únoru 2007 oznámil založení izraelského sociálního hnutí Sociální spravedlnost, které se v červenci téhož roku stalo politickou stranou. V komunálních volbách v roce 2008 se neúspěšně ucházel o post starosty Jeruzaléma, avšak ve volbách získal pouze 3,6 % hlasů.\n\nNarodil se v Moskvě a ve dvaceti letech byl jedním z prvních sovětských Židů, kteří za vlády Leonida Brežněva imigrovali do Izraele. Získal izraelské občanství, žil v kibucu Bejt ha-Šita a studoval hebrejštinu v ulpanu. Podle svých slov původně zamýšlel sloužit v izraelské armádě, ale nakonec se přestěhoval do Francie, kde založil překladatelskou firmu. V roce 1982 pak firma \"Gaydamak Translations\" otevřela pobočku v Kanadě. V té době se začal věnovat mezinárodnímu obchodu, a to jak importu, tak exportu. Po pádu Sovětského svazu navázal vztahy s Ruskem a Kazachstánem a založil řadu firem po celé Evropě.\n\nVe Francii si v 90. letech vysloužil uznání vlády za pomoc při záchraně dvou zajatých francouzských pilotů ve válce v Bosně, stejně jako dvou francouzských agentů tajné služby zajatých rebely na Kavkaze. Podle Gajdamaka byly tyto operace tajné. Nadto si vysloužil uznání za své přispění v oblasti zemědělství. Bývalý francouzský ministr vnitra Charles Pasqua potvrdil, že někdejší prezident Jacques Chirac osobně schválil veřejné vyzdvižení Gajdamakových zásluh.\n\nGajdamakovi bylo uděleno čestné občanství Angoly a je držitelem francouzského, kanadského, ruského a izraelského pasu. Vlastní dům v Caesarei, je ženatý s Irene Cirolnikovou a má tři děti. Hovoří rusky, francouzsky a anglicky. Má též základní znalost portugalštiny a hebrejštiny.\n\nV prosinci 2008 se objevily zprávy, že se Gajdamak přestěhoval z Izraele do Moskvy. V únoru následujícího roku pak zprávy, že Gajdamak usiluje o získání ruského občanství, o které přišel emigrací do Izraele.\n\nV říjnu 2009 byl Gajdamak společně s francouzským magnátem Pierrem Falconem usvědčen z prodeje zbraní do Angoly během občanské války, která v zemi panovala v letech 1993 až 1998, o celkovém objemu 790 milionů dolarů, a porušení Lusackého protokolu. V nepřítomnosti byl odsouzen k šesti letům odnětí svobody, avšak jeho odsouzení bylo 29. dubna 2011 zrušeno odvolacím soudem. Gajdamak žije v Izraeli a Francie se neúspěšně pokoušela o jeho vydání (mezi tím se izraelské právo změnilo a vydání svých občanů k trestnímu stíhání již umožňuje).\n\nV únoru 2007 Gajdamak založil stranu Sociální spravedlnost, zaměřující se na socioekonomická témata. Ačkoli byla organizace založena jako sociální hnutí, již při jejím vzniku oznámil, že může být v případě jistých okolností transformována na politickou stranu. K tomu došlo v červenci téhož roku a koncem roku 2007 se strana přihlásila do komunálních voleb, které se konaly v roce 2008.\n\nGajdamak se neúspěšně ucházel o post jeruzalémského starosty, avšak získal pouze 3,6 % hlasů a jeho strana se nedostala do městské rady. Během předvolební kampaně se ucházel i o hlasy palestinských Arabů žijících ve východním Jeruzalémě. Oslovil velkého jeruzalémského muftího Muhammada Ahmada Husseina, palestinské politické představitele a získal pro volbu jistou formu podpory.\n\nSvoji politiku označuje jako „aktivní pomoc“, zaměřenou na různé části izraelské společnosti. Ve svém projevu ze srpna 2008 se však vyslovil proti jeruzalémskému pochodu Gay Pride a prohlásil, že by raději zemřel, než aby umožnil, aby se tato akce opakovala.\n\nV červenci 2005 se stal sponzorem basketbalového klubu ha-Po'el Jeruzalém. Následující měsíc daroval 400 tisíc dolarů izraelsko-arabskému fotbalovému klubu Bnej Sachnin. Téhož dne ohlásil koupi majoritního podílu (55 %) fotbalového klubu Bejtar Jeruzalém a dva dny na to oznámil koupi celého klubu. Je patronem řady židovských charit a prezidentem Kongresu židovských náboženských komunit a organizací Ruska (KEROOR), což je nejstarší ruská zastřešující organizace židovských institucí. V létě 2008 oznámil, že je jeho syn Alexandr majitelem fotbalového klubu Portsmouth, což bylo potvrzeno Premier League.\nV březnu 2006 ohlásil svou nabídku ke koupi francouzského deníku \"France Soir\", prostřednictví své společnosti \"Moscow News\". Již v roce 2004 zakoupil ruský deník \"Moskovskie Novosti\", propustil několik výše postavených novinářů, a učinil z deníku provládní tisk, přičemž do jeho čela jmenoval proputinovského šéfredaktora. Tento počin byl v souvislosti se svobodou slova vnímán negativně a vyvolal otázky na Gajdamakovy možné vazby na Kreml.\n\nV červenu 2007 vyjednával dohodu o zakoupení řetězce nekošer supermarketů Tiv Ta'am. Podle médií plánoval uzavření obchodů během šábesu a ukončení prodeje vepřových produktů. O několik dní později však dohoda zkrachovala, což vedlo k soudnímu sporu.\n\nV červenci 2009 oznámil své rozhodnutí vzdát se majitelství klubu Bejtar Jeruzalém ve prospěch Jicchaka Kornfeina a Gumy Aguiara, kteří budou mít na starost nákup a prodej hráčů, respektive financování klubu.\n\nGajdamak věnoval finanční prostředky řadě izraelských organizací, mezi něž patří například Magen David Adom či Hacola. Přislíbil též dar ve výši 50 milionů dolarů pro Židovskou agenturu, ale nabídku stáhl, když byla agentura varována před možným podezřezním z praní špinavých peněz. Nakonec této organizaci věnoval 10 milionů dolarů.\n\nBěhem druhé libanonské války v roce 2006 nechal Gajdamak na pláži u kibucu Nicanim postavit stanovou vesnici pro tisíce rodin, které uprchly z ostřelovaného severu země a neměly kam jít. Celkem Gajdamak přispěl částkou 15 milionů dolarů (500 tisíc denně). V listopadu 2006 financoval týdenní dovolenou v Ejlatu pro stovky obyvatel jihoizraelského Sderotu, kteří jsou ohrožováni neustálými raketovými útoky z Pásma Gazy.\n\nV říjnu 2009 byl Gajdamak obviněn Telavivským distriktním soudem z pro podezření z praní špinavých peněz prostřednictvím banky ha-Po'alim. Obviněno bylo dále několik manažerů banky a italsko-izraelský podnikatel Nachum Galmor.\n\n"}
{"id": "715727", "url": "https://cs.wikipedia.org/wiki?curid=715727", "title": "Paul Camenisch", "text": "Paul Camenisch\n\nPaul Camenisch (7. listopadu 1893, Zürich, Švýcarsko – 13. února 1970, Basilej, Švýcarsko) byl švýcarský malíř, architekt a ilustrátor. Byl zakládajícím členem skupiny Rot-Blau. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nV letech 1912 až 1916 studoval architekturu na Spolkové vysoké technické škole v Curychu u Karla Mosera. V letech 1916 až 1919 byl stavebním manažerem v Ostpreussenu, Dánsku a Berlíně. V letech 1919 až 1923 pracoval v různých architektonických firmách. V letech 1921 až 1924 maloval akvarely s fantazijní architektonickou krajinou. V roce 1923 se přestěhoval do kantonu Ticino, aby tam působil jako malíř. V roce 1924/25 založil expresionistickou uměleckou skupinu Rot-Blau s Albertem Müllerem a Hermannem Schererem, později také s Wernerem Neuhausem. V roce 1926 se zastavil u Ernsta Ludwiga Kirchnera v Davosu.\n\nPo smrti Scherera a Müllera došlo v roce 1928 ke znovuzaložení skupiny Rot-Blau , zvané také Rot-Blau II, s Hansem Stockerem, Coghufem (Ernst Stocker), Otto Staigerem, Charlesem Hindenlangem a Maxem Sulzbachnerem. V roce 1933 byl jedním ze spoluzakladatelů „Skupiny basilejských umělců 33“, v letech 1936 až 1952 byl jejím prezidentem a v roce 1953 z ní byl vyloučen.\n\nCamenischova díla byla v roce 1937 očerněna na mnichovské výstavě Zvrhlé umění. Zpočátku se orientoval v barvě a formě na Kirchnera, na počátku 30. let se jeho styl od expresionismu odklonil.\n\nJeho dvě díla jsou ve sbírkách Museo Cantonale d'Arte v Luganu.\n\n\n"}
{"id": "715730", "url": "https://cs.wikipedia.org/wiki?curid=715730", "title": "Pohár vítězů pohárů 1963/64", "text": "Pohár vítězů pohárů 1963/64\n\nSezóna 1963/64 Poháru vítězů pohárů byla 4. ročníkem tohoto poháru. Vítězem se stal tým Sporting CP.\n\n Zvítězili v rozhodujícím zápase na neutrální půdě 1:0.\n\n"}
{"id": "715731", "url": "https://cs.wikipedia.org/wiki?curid=715731", "title": "Karl Caspar", "text": "Karl Caspar\n\nKarl Caspar (* 13. března 1879, Friedrichshafen, Německo - 21. září 1956, Brannenburg, Německo) byl německý malíř. V letech 1922-1937 byl profesorem na Akademie der Bildenden Künste München. Jeho manželka Maria Caspar-Filser byla také malířkou. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. Na této výstavě byla i díla jeho manželky.\n"}
{"id": "715732", "url": "https://cs.wikipedia.org/wiki?curid=715732", "title": "Maria Caspar-Filser", "text": "Maria Caspar-Filser\n\nMaria Caspar-Filser (* 7. srpna 1878, Riedlingen, Německo - 12. února 1968, Brannenburg, Německo) byla německá malířka. Její manžel Karl Caspar byl také malířem. V roce 1937 byla její díla spolu s mnoha dalšími vystavena na výstavě \"Entartete Kunst\" v Mnichově. Na této výstavě byla i díla jejího manžela.\n"}
{"id": "715733", "url": "https://cs.wikipedia.org/wiki?curid=715733", "title": "Silnice II/125", "text": "Silnice II/125\n\nSilnice II/125 je silnice II. třídy v trase: Mladá Vožice – Šebířov – Kamberk – Předbořice – Louňovice pod Blaníkem – Kondrac – Vlašim – Pavlovice – Tehov – přejezd nad dálnicí D1 – Zbizuby – Mitrov – Uhlířské Janovice – Jindice – Červený Hrádek – Poďousy – Pučery – Kořenice – Kbílek – Kolín – Velký Osek – napojení na dálnici D11.\n\nV Mladé Vožici se odděluje od silnice II/137. Ve Vlašimi se kříží se silnicí II/112, mezi Pavlovicemi a Tehovem se na ní napojuje silnice II/126, u Zbizub se silnicí II/111, v Uhlířských Janovicích se silnicí II/335, silnicí II/336 a silnicí II/337, u Poďous se silnicí I/2, v Kolíně se silnicí I/38 a silnicí II/322, za Kolínem se silnicí II/328. Cesta končí v Libice nad Cidlinou, kde se napojuje na dálnici D11 a silnicí I/32.\n\nCelková délka silnice je 89,3 km.\n\nV Mladé Vožici vede přes Blanici (přes ní vede i u Louňovic pod Blaníkem), mezi odbočkami na Kácov a Vranice přes Sázavu, v Uhlířských Janovicích přes Výrovku, v Kolíně přes Labe.\n"}
{"id": "715736", "url": "https://cs.wikipedia.org/wiki?curid=715736", "title": "Ústavní konvent", "text": "Ústavní konvent\n\nÚstavní konvent (též ústavodárné shromáždění) je politické shromáždění, jehož účelem je tvorba nové či revize již existující ústavy.\n\nNěkteré významné ústavní konventy:\n\n\n"}
{"id": "715738", "url": "https://cs.wikipedia.org/wiki?curid=715738", "title": "Yohan Blake", "text": "Yohan Blake\n\nYohan Blake (* 26. prosince 1989, Saint James Parish) je jamajský atlet, sprinter. V současnosti je s osobními rekordy 9,69 s. na stovce a 19,26 s. na dvoustovce druhým nejrychlejším mužem historie za svým krajanem Usainem Boltem. Je také spoludržitelem světového rekordu ve štafetě na 4 x 100 metrů.\n\nPrvní mezinárodní úspěchy získal v roce 2006 na juniorském mistrovství světa v Pekingu, kde vybojoval bronzovou medaili v běhu na 100 metrů a zlato ve štafetě na 4×100 metrů.\n\nV roce 2011 vybojoval v jihokorejském Tegu časem 9,92 s titul mistra světa v běhu na 100 metrů, když využil zaváhání svého krajana Usaina Bolta, který byl ve finále za předčasný start diskvalifikován. Na témže šampionátu dopomohl na třetím úseku jamajské štafetě na 4×100 m k novému světovému rekordu 37,04 s.\n\n16. září 2011 při závěrečném mítinku Diamantové ligy v Bruselu zaběhl dvoustovku ve druhém nejlepším času historie 19,26 s. Za světovým rekordem svého krajana Usaina Bolta zaostal o 7 setin sekundy. Na Letních olympijských hrách 2012 v Londýně vybojoval dvě stříbrné medaile v individuálních závodech na 100 a 200 metrů. V obou případech byl rychlejší jen jeho krajan Usain Bolt, se kterým později vybojoval zlatou medaili ve štafetě na 4×100 metrů. Na zlatu se dále podílel Nesta Carter a Michael Frater. Jamajské kvarteto dokázalo poprvé v historii pokořit hranici 37 sekund a časem 36,84 s o 20 setin vylepšilo původní maximum ze světového šampionátu v Tegu v roce 2011.\n\n24. srpna 2012 na mítinku Diamantové ligy ve švýcarském Lausanne zaběhl stovku v čase 9,69 s a jako třetí sprinter v historii pokořil hranici 9,70 s. Pod tento čas se dostal jednou také Američan Tyson Gay a třikrát Usain Bolt.\n\nNa světovém šampionátu v roce 2017 obsadil ve finále běhu na 100 metrů čtvrté místo.\n\n"}
{"id": "715740", "url": "https://cs.wikipedia.org/wiki?curid=715740", "title": "Kalina vonná", "text": "Kalina vonná\n\nKalina vonná (\"Viburnum farreri\") je opadavý časně kvetoucí keř pocházející z Číny. V České republice je poměrně často pěstována jako okrasná dřevina, nápadná vonnými růžovými květy rozkvétajícími v předjaří. Je to společně s vilíny a jasmínem nahokvětým jeden z nejčasněji kvetoucích okrasných keřů.\n\n\"Viburnum fragrans\"\n\nKalina vonná je opadavý až 5 metrů vysoký, vzpřímený, hustě větvený keř. Borka je šedohnědá. Letorosty jsou červenohnědé a většinou lysé. Listy jsou jednoduché, obvejčité nebo eliptické, bez palistů, v mládí roztroušeně pýřité, s červenavým řapíkem. Čepel je 4 až 8 cm dlouhá, špičatá, na bázi klínovitá, na okraji ostře pilovitá, se zpeřenou žilnatinou tvořenou 5 až 7 páry postranních žilek. Žilky jsou rovné nebo mírně zahnuté, větvící se a končící v zubech na okraji čepele.\n\nKvěty jsou v chudých asi 3 až 5 cm dlouhých latách na konci krátkých holých větévek. Rozkvétá ještě před olistěním, v březnu až dubnu, někdy již v listopadu až prosinci. V květenství nejsou sterilní květy. Květní stopky jsou velmi krátké, po odkvětu se prodlužují. Květenství jsou podepřena opadavými červenavými úzce kopinatými listeny. Květy jsou růžové, vonné. Kalich je asi 2 mm dlouhý, červenavý, trubkovitý, lysý, s krátkými cípy. Koruna je v poupěti růžová, po rozkvětu bledne. Korunní trubka je asi 7 až 10 mm dlouhá, korunní cípy jsou rozprostřené a asi 4 mm dlouhé. Tyčinky jsou kratší než koruna, s velmi krátkými nitkami, přirostlé v různé výšce nad polovinou korunní trubky. Čnělka nese trojlaločnou bliznu a nepřesahuje kališní cípy. Plody jsou oválné, asi 10 mm dlouhé, zprvu žlutavé, později červenofialové.\n\nDruh přirozeně roste v horských lesích v severočínských provinciích Kan-su, Čching-chaj a Sin-ťiang v nadmořských výškách od 1600 do 2800 m.\n\nKalina vonná je dosti běžně pěstovaný okrasný keř, ceněný především jako jedna z nejčasněji kvetoucích dřevin. Kultivarů není velké množství. Liší se především barvou květů a bohatostí kvetení. Kultivar 'Candidissimum' má hojné bílé květy, 'Nanum' je nízký kultivar do 50 cm výšky, nepříliš bohatě kvetoucí. Kalina vonná byla uvedena do kultury patrně v roce 1910.\n\nPoměrně málo známý, avšak nápadněji kvetoucí a velmi ozdobný je kříženec kaliny vonné s kalinou velkokvětou (\"Viburnum grandiflorum\"), zvaný kalina bodnantská (\"Viburnum x bodnantense\").\n\n"}
{"id": "715745", "url": "https://cs.wikipedia.org/wiki?curid=715745", "title": "Kalina bodnantská", "text": "Kalina bodnantská\n\nKalina bodnantská (\"Viburnum × bodnantense\") je opadavý časně kvetoucí keř. Vznikl jako okrasná dřevina křížením kaliny vonné a kaliny velkokvěté.\n\nKalina bodnantská je opadavý vzpřímený, středně hustě větvený keř dorůstající výšky asi 3 metry. Listy jsou vstřícné, kopinaté, vejčité nebo obvejčité, na okraji pilovité, špičaté, 3 až 10 cm dlouhé. Žilnatina je zpeřená, se 6 až 9 páry žilek. Květy jsou v hustých, až 7 cm širokých latách. Květy jsou vonné, asi 1 cm široké, v poupěti sytě růžové, po rozvinutí světlají. Kvete v zimním období od října do března.\n\nTento kříženec vznikl v kultuře kolem roku 1933 křížením asijských druhů kalina vonná (\"Viburnum farreri\") a kalina velkokvětá (\"Viburnum grandiflorum\").\n\nKalina bodnantská je poměrně málo známý, avšak velmi pěkný druh kaliny, cenný pro nápadné kvetení v zimním a předjarním období. Kultivarů je nemnoho. Růžové větší květy má kultivar 'Charles Lamont', bělavé 'Deben'. V našich podmínkách může být tento druh náchylný k vymrzání. Uváděna je teplotní zóna 7 s minimálními teplotami -17 °C. Je uváděn v několika kultivarech ze sbírek Dendrologické zahrady v Průhonicích, z botanické zahrady v Rakovníku, z Botanické zahrady a arboreta Mendelovy Univerzity v Brně.\n\n"}
{"id": "715747", "url": "https://cs.wikipedia.org/wiki?curid=715747", "title": "Kryštof Bernard Skrbenský z Hříště", "text": "Kryštof Bernard Skrbenský z Hříště\n\nKryštof Bernard Skrbenský z Hříště (5. ledna 1615 – 13. března 1686 Hošťálkovy) byl slezský šlechtic z rodu Skrbenských z Hříště.\n\nNarodil se jako syn Jana Skrbenského z Hříště a jeho manželky Judity Bruntálské z Vrbna.\n\nDne 26. ledna 1645 se oženil v Linci s Juditou Barborou Tvorkovskou z Kravař, dcerou Pertolda Tvorkovského z Kravař.\n\nJeho manželka Judita Barbora zemřela 9. dubna 1659 a 16. června byla pohřbena v dominikánském klášteře v Opavě. Podruhé se Kryštof Bernard oženil 13. dubna 1660 v Břehu s Kateřinou Apolonou Bořitovou z Budče, dcerou pobělohorského emigranta Jana Melichara Bořity z Budče.\n\n\n"}
{"id": "715754", "url": "https://cs.wikipedia.org/wiki?curid=715754", "title": "Zelené hnutí (Izrael)", "text": "Zelené hnutí (Izrael)\n\nZelené hnutí (: התנועה הירוקה‎, \"ha-Tnu'a ha-jeruka\") je izraelské politické hnutí prosazující zelenou politiku. Bylo založeno občanskými aktivisty, členy místních zastupitelstev, akademickými pracovníky a vědci, kteří sdílejí názor, že sociálně-environmentalistický program patří i na centrální úroveň izraelské politiky. Vzniklo v roce 2008, současnými spolupředsedy jsou Eran Ben-Yemini a Alon Tal.\n\nStrana byla založena na konci roku 2008 jako zelená strana západního typu, jejímž cílem je zařadit do každodenního života Izraele prvky zelené politiky. V roce 2009 vytvořila společnou kandidátku se stranou Meimad s cílem uspět v nadcházejících parlamentních volbách. Do parlamentu sice koalice nepronikla, stala se však nejsilnější mimoparlamentní stranou.\n\nZelené hnutí-Meimad usiluje o zvýšení kvality života v Izraeli, čehož lze dosáhnout mj. těmito kroky:\n\n\n\n\n\n\n\n\n"}
{"id": "715756", "url": "https://cs.wikipedia.org/wiki?curid=715756", "title": "Nicola Benedetti", "text": "Nicola Benedetti\n\nNicola Benedetti (* 1. července 1987, West Kilbride, Skotsko, Velká Británie) je britská houslová virtuózka.\n\nNarodila se ve vesničce West Kilbride v kraji Severní Ayrshire italskému otci a skotské matce. Na housle začala hrát již ve čtyřech letech. Ve svých 10 letech v roce 1997 začala studovat hru na housle ve škole pro mladé muzikanty Yehudi Menuhina. Již po prvním roce studia začala vystupovat jako sólistka. V roce 2000 již vystupovala s Royal Scottish National Orchestra, v dalších letech pak s dalšími předními britskými orchestry (např. Royal Philharmonic Orchestra).\n\nVe svých 16 letech v květnu roku 2004 vyhrála soutěž BBC pro mladé muzikanty, když si odvážně vybrala 1. houslový koncert Karola Szymanowského. Koncem roku 2004 pak přijala nabídku od Deutsche Grammophon na natočení šesti alb za 1 milion liber. První album vyšlo v roce 2005 a obsahovalo mimo jiné i houslový koncert Karola Szymanowského.\n\nOd té doby koncertuje s předními hudebními tělesy. Věnuje se také jazzu a hraje i díla soudobých skladatelů. V říjnu 2009 absolvovala turné s Českou filharmonií, poté také několikrát vystoupila v České republice - v lednu 2010 s Českou filharmonií a v srpnu téhož roku s Pražskou komorní filharmonií v rámci festivalu Dvořákova Praha. S Českou filharmonií pod vedením Jakuba Hrůšy také nahrála své poslední album, které vyšlo v roce 2010.\n\n\n"}
{"id": "715759", "url": "https://cs.wikipedia.org/wiki?curid=715759", "title": "Ťing-čou", "text": "Ťing-čou\n\nŤing-čou ( , pchin-jinem \"Jīngzhōu\") je město a městská prefektura v Čínské lidové republice. Leží na březích Modré řeky v provincii Chu-pej.\n\nNa východě (po proudu) sousedí s Wu-chanem, hlavním městě provincie. Na západě od Ťing-čouu leží I-čchang, Tři soutěsky a Čchung-čching. Na severu sousedí Ťing-čou s Ťing-menem, na jihu leží v provincii Chu-nan prefektury Jüe-jang a Čchang-te.\n\nV celé prefektuře žije pět a půl milionu obyvatel na ploše čtrnácti tisíc čtverečních kilometrů.\n\n\n"}
{"id": "715760", "url": "https://cs.wikipedia.org/wiki?curid=715760", "title": "Jakub Podaný", "text": "Jakub Podaný\n\nJakub Podaný (* 15. června 1987, Přerov) je český ofenzivní levý fotbalový záložník či obránce, od července 2016 působící v týmu FK Dukla Praha. Mimo ČR hrál na klubové úrovni na Slovensku, v Řecku a v Indii. Jeho strýc Petr Podaný byl rovněž prvoligovým fotbalistou.\n\nSvoji fotbalovou kariéru začal ve Zličíně, odkud v žákovském věku přestoupil do AC Sparta Praha. Ze Sparty hostoval v SK Motorlet Praha (podzim 2002), FK Meteor Praha VIII (podzim 2003), SK Kladno (2005/06).\n\nV roce 2008 se propracoval do prvního mužstva Sparty. Po hostování v FK Bohemians Praha a FK Senica se začal prosazovat do A-týmu, kde odehrál v ročníku 2010/11 v základní sestavě celou skupinu Evropské ligy, kdy se Sparta kvalifikovala do jarní fáze Evropské ligy. V osmifinále nakonec vypadla s celkem Liverpool FC po výsledcích 0:0 a 0:1. Na jaře 2012 hostoval v Olomouci, v průběhu sezony 2012/13 odešel na hostování do Teplic a v ročníku 2013/14 hostoval v AEL Kallonis. Po konci indické Superligy se v lednu 2015 zapojil do přípravy svého mateřského klubu AC Sparta Praha. Ve Spartě na jaře 2015 zůstal, ale po skončení ročníku klub definitivně opustil.\n\nV létě 2009 odešel na hostování do střížkovských Bohemians Praha, kde působil půl roku a během této doby nastoupil k pěti zápasům, v nichž se střelecky neprosadil.\n\nPřed jarní částí sezony 2009/10 odešel hostovat do slovenského klubu FK Senica, která se pro hráče stala prvním zahraničním angažmá. Za slovenské mužstvo odehrál dohromady devět střetnutí, ve kterých gól nevstřelil.\n\nV lednu 2012 odešel na hostování do Sigmy Olomouc, stal se součástí výměny za trenéra Václava Jílka. V Olomouci vyhrál český fotbalový pohár, když ve finále porazili Spartu 1:0. Během svého angažmá vsítil dvě branky v 11 utkáních.\n\nV srpnu 2012 odešel na další hostování do konce ročníku 2012/13 do klubu FK Teplice, za které během celého svého angažmá ve 20 zápasech vstřelil dvě branky.\n\nV létě 2013 zamířil opět hostovat, tentokrát do Řecka, do mužstva nováčka řecké nejvyšší ligy AEL Kallonis. Nastoupil k 34 zápasům, ve kterých dal jeden gól. V celé sezoně nechyběl v základní sestavě ani jeden zápas a stal se nejvytíženějším hráčem soutěže.\n\nV srpnu 2014 Spartu opustil a odešel na hostování do nově zformované indické ligy Indian Super League (ISL), kde byl draftován klubem Atlético de Kolkata. Stal se prvním českým hráčem v ISL, který skóroval, událo se to 16. října 2014 v zápase proti NorthEast United FC, kde v nastaveném čase zvyšoval na konečných 2:0. S Kalkatou slavil 20. prosince 2014 historicky první titul v ISL.\n\nPřed ročníkem 2015/16 zamířil do slovenského týmu ŠK Slovan Bratislava, kde podepsal dvouletý kontrakt. V létě 2016 uplatnil klauzuli o uvolnění ze smlouvy a ze Slovanu odešel.\n\nV červenci 2016 se vrátil do České republiky, kde se domluvil na smlouvě na dva roky s Duklou Praha.\n\n"}
{"id": "715761", "url": "https://cs.wikipedia.org/wiki?curid=715761", "title": "Silnice II/347", "text": "Silnice II/347\n\nSilnice II/347 je silnice II. třídy, která se nachází v severozápadní části Kraje Vysočina. Spojuje Habry, Světlou nad Sázavou a Humpolec. Končí zaústěním silnici II/602 u Strměch. Úsek Světlá nad Sázavou - Humpolec byl zařazen do páteřní sítě Kraje Vysočina. V současné době je silnice postupně rekonstruována a modernizována.\n\n\"- celková délka 18,846 km - mostů: 5 - železničích přejezdů: 2 - podjezdů: 1\"\nSilnice II/347 začíná u obce Habry na křižovatce se silnicí I/38. Pokračuje přes Bačkov, Kunemil, Josefodol až do Světlé nad Sázavou, kde peážuje se silnicí II/150 po mostě přes řeku Sázavu. Dále pokračuje přes Závidkovice, Radostovice, kolem Dolního Města, až na hranice okresů u rybníka Kamenná Trouba.\n\n\"- celková délka 22,639 km - mostů:3\"\n\"U Kamenné Trouby silnice pokračuje přes Kejžlici a Čejov, až do Humpolce. Zde zaúsťuje do silnice II/129 v ulici Okružní. Potom silnice vyúsťuje u Komorovic ze silnice I/34 a pokračuje dále přes Komorovice, Mladé Bříště, Staré Bříště, Mysletín a Zachotín. Za Zachotínem vede kolem Kladinských rybníků. Silnice II/347 končí zaústěním do silnice II/602 u obce Strměchy. V roce 2017 došlo ke stavbě okružní křižovatky na ulice Čejovské.\" Pokračování opravy je naplánováno na na rok 2018.\nMezi Zachotínem a Mysletínem vede přes Jankovský potok, mezi Mysletínem a Starými Bříštěmi přes Hejnický potok, v Humpolci přes Pstružný potok (opět jej přejíždí v Kejžlici a u odbočky na Dolní Město), v Čejově přes Čejovský potok a ve Světlé nad Sázavou přes Sázavu a Sázavku (opět ji přejíždí u Haber).\n"}
{"id": "715763", "url": "https://cs.wikipedia.org/wiki?curid=715763", "title": "Pařez (České středohoří)", "text": "Pařez (České středohoří)\n\nPařez (též Kloč či Kloc, německy Klotzberg – der Klotz = špalek) je se svou výškou 736 m n. m. třetí nejvyšší vrchol Českého středohoří. Jde o kopulovitý, zalesněný vrch, který se nachází asi jeden kilometr jihojihovýchodně od obce Kostomlaty pod Milešovkou a šest kilometrů východně od Bíliny. Vrch vznikl vypreparováním neovulkanického lakolitu tvořeného sodalitickým trachytem. Na svazích se projevují svahové procesy a deskovitá odlučnost horniny.\n\nNa kopec nevede žádná turisticky značená trasa, pouze sedlem mezi vrcholem a Klečí prochází modře značená stezka z Lukova na Milešovku. Z ní odbočuje široká neznačená lesní cesta k vrcholu. Na něm je navršená kamenná pyramida, zřejmě pozůstatek podstavce triangulačního bodu.\n"}
{"id": "715767", "url": "https://cs.wikipedia.org/wiki?curid=715767", "title": "Silnice II/602", "text": "Silnice II/602\n\nSilnice II/602 je česká silnice II. třídy, která je z velké většiny bývalou státní silnicí č. 2 v trase Brno – Jihlava – Pelhřimov, a nyní tvoří doprovodnou komunikací k dálnici D1 na stejném úseku. Díky tomuto původu má základní parametry (šířka, sklony, poloměry zatáček) odpovídající spíše silnici I. třídy. Někdy bývá nazývána \"Stará brněnská silnice\". Její celková délka je 111,475 km a patří tak mezi 10 nejdelší silnic II. třídy v ČR. Po celostátní úpravě číslování silnic roku 1997 byla prodloužena o úsek dosavadní silnice I/19 z Jihlavy do Pelhřimova.\n\ncelková délka 6,004 km, 6 mostů, 3 podjezdy\n\nSilnice začíná v Brně na křižovatce se silnicí I/52 (ul. Heršpická/ul. Vídeňská) a vede po ulici Jihlavská přes městské části Bohunice a Bosonohy. Na hranicích města přechází do okresu Brno-venkov.\n\ncelková délka 22,263 km, 5 mostů, 2 podjezdy\n\nSilnice kopíruje vedení dálnice D1 s několika kříženími. Vede přes obce Popůvky, Ostrovačice, Říčany, Říčky, Domašov a Přibyslavice.\n\ncelková délka 36,348 km, 17 mostů, 1 podjezd\n\nNejdelší část silnice připadá na okres Žďár nad Sázavou. Silnice pokračuje v Kraji Vysočina přes Velkou Bíteš, kde peážuje po silnici I/37. Dále vede přes Rudu a průtah Velkým Meziříčím. Následuje Stránecká Zhoř a Měřín. Před Řehořovem opouští okres Žďár nad Sázavou.\n\ncelková délka 34,034 km, 9 mostů, 1 podjezd\n\nV jihlavském okrese silnice II/602 vede přes Řehořov, Velký Beranov a Nové Domky. V Jihlavě pak peážuje po II/523. Na konci Jihlavy kříží silnici I/38 (E59) a pokračuje dále přes Nový Hubenov, Hubenov, kolem Dušejova až na hranice okresu Pelhřimov.\n\nV roce 2017 došlo k rekonstrukci silnice v úseku od Jihlavy po kruhovou křižovatku se silnici II/406. Na rok 2018 je připravovaná rekonstrukce tzv. Brněnského mostu v Jihlavě.\n\ncelková délka 12,820 km, 4 mosty\n\nOkresem, ve kterém silnice II/602 končí, je Pelhřimov. Silnice vede po přeložce kolem Vyskytné, přes Sedliště, dále kolem Zbilid, přes Olešnou až do Pelhřimova, kde končí zaústěním do silnice I/34 (E551). V roce 2016 proběhla rekonstrukce silnice v délce 0,9 km u Olešné.\n\nV Bosonohách vede přes Leskavu, v Říčanech přes Říčanský potok, ve Velké Bíteši přes Bítýšku, u Jabloňova přes Polominu, ve Velkém Meziříčí přes Oslavu, u Měřína přes Balinku, u Helenína přes Jihlavu (opět ji přejíždí u odbočky na Dvorce), v Jihlavě přes Jihlávku.\n\n"}
{"id": "715772", "url": "https://cs.wikipedia.org/wiki?curid=715772", "title": "Kalina Carlesiova", "text": "Kalina Carlesiova\n\nKalina Carlesiova (\"Viburnum carlesii\") je opadavý keř pocházející z východní Asie. Vyznačuje se silně vonnými, růžovými nebo bílými květy a je považována za jednu z nejkrásnějších kalin. Je vysazována jako okrasná dřevina.\n\n\nKalina Carlesiova je opadavý kulovitý keř dorůstající až 3 metrů výšky. Kůra je šedohnědá. Mladé větévky jsou šedavé a hustě hvězdovitě chlupaté, později olysávající. Listy jsou vstřícné, vejčité až vejčitě oválné, 3 až 10 cm dlouhé, špičaté, na bázi zaoblené až lehce srdčité, s tlustým krátkým řapíkem. Čepel listů je na okraji zoubkatá, na líci matně zelená a řídce chlupatá jednoduchými i hvězdovitými chlupy, na rubu šedozelená a hustě chlupatá. Žilnatina je zpeřená, se 5 až 7 páry postranních žilek. Žilky zpravidla nedosahují špiček zubů. Květy jsou silně vonné, v hustých polokulovitých, 5 až 8 cm širokých vrcholících. Kalich je drobný, zelenavý nebo načervenalý. Koruna je zprvu růžová, později bílá, asi 1,2 cm široká a s korunní trubkou 6 až 10 mm dlouhou. Kvete v dubnu až květnu. Tyčinky jsou dlouhé asi 5 mm, přirůstají v polovině nebo pod polovinou korunní trubky. Čnělka je asi stejně dlouhá jako kalich. Plody jsou modročerné, oválné, asi 1 až 1,4 cm dlouhé.\n\nDruh se vyskytuje v lesích Japonska a Koreje (var. \"carlesii\") a v Číně v provincii An-chuej (var. \"bitchiuense\").\n\nObčas používaný český název kalina korejská není příliš vhodný vzhledem k existenci kaliny \"Viburnum koreanum\", která si jej jistě zaslouží více.\n\nKalina Carlesiova je považována za jednu z nejkrásnějších kalin. Do Evropy byla přivezena v roce 1902. Kultivarů není mnoho. 'Aurora' má sytě červená poupata a růžové květy, 'Diana' se posléze odbarvuje až do bíla. Druh je uváděn v několika kultivarech ze sbírek Dendrologické zahrady v Průhonicích, letité keře jsou i v Průhonickém parku poblíž Podzámeckého rybníka.\n\nMimo původního čistého druhu jsou také pěstováni jeho kříženci. Kalina kulovitá (\"Viburnum x carlcephalum\") je kříženec s kalinou čínskou (\"V. macrocephalum\"), vhodný i pro chladnější oblasti. Kalina Burkwoodova (\"Viburnum x burkwoodii\") je stálezelený kříženec s kalinou užitečnou (\"V. utile\"). Kalina Juddova (\"V. x judii\") je vhodná i na zastíněnější stanoviště.\n\n"}
{"id": "715775", "url": "https://cs.wikipedia.org/wiki?curid=715775", "title": "Pomíjivost (povídka)", "text": "Pomíjivost (povídka)\n\nPomíjivost (anglicky \"Transience\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 , v ČR ve sbírce \"Devět miliard božích jmen\" z roku 2002 a ve sbírce povídek \"Odvrácená strana nebe\" z roku 2008.\n\nV angličtině vyšla např. ve sbírce s názvem \"The Other Side of the Sky\".\n\nPovídka je inspirována básní anglického básníka Alfreda Edwarda Housmana.\n\nZ pralesa vyběhne na pláž chlapec, opatrně se rozhlíží a hledá stopy případného nebezpečí. Je nahý, má silnou kostru a hrubou tvář. Jeho kmen nedávno vstoupil na toto území a on sám byl první, jehož stopy se otiskly do písku pláže. Něco jej pudilo vyjít ze stínu stromů a rozhlížet se po obrovské mase oceánu. Daleko v lese zavyje vlk, okolo sílí zvuky noci a je čas na odchod. Stopy jeho chodidel v písku budou zahlazeny, avšak nebudou poslední.\n\nDítě, jež si hraje v loužích mezi skalisky, nic netuší, že nedaleko býval kdysi prales. Za přístavní hrází se rozkládá malé městečko. Na pláži se tu a tam sluní ospalí lidé. Chlapec chvíli pozoruje parník na moři a pak se vrátí ke své činnosti - budování pískového hradu. Večer se chýlí, příliv se blíží k pevnině. Na matčinu pobídku chlapec vstává a odchází. Není mu líto hradu, který padne za oběť přílivu, ví, že se zítra vrátí.\n\nKrajina se výrazně změnila. Na obzoru vyvstává dlouhá kovová budova, jejíž účel by nedokázal uhodnout nikdo z dřívějších lidí, stejně jako by prehistorický člověk nepochopil princip observatoře. Na pláži si hraje malý Bran, dohlíží na něj robot. Propojuje loužičky složitou soustavou kanálků. V myšlenkách je vedoucím techniků, jenž zachraňuje lidi na Marsu před postupující pouští.\nNad hlavou mu přelétávají ohromné lodě, ale chlapec ani nevzhlédne, je to pro něj samozřejmost. Tyto lodě v posledním období často odlétají, ale nikdy se žádná nevrací a Bran by rád věděl proč. Když se na to ptal, nikdo mu nechtěl odpovědět a tak se naučil se nevyptávat. Přicházejí rodiče a volají chlapce k odchodu. Bran ještě není hotov a chce se další den vrátit, aby své dílo dokončil. Matce se zalijí oči slzami a s otcem odvádí Brana pryč. Za hodnou chvíli se odlepí z obzoru kosmická loď a opouští Zemi.\n\nChapadla Černé mlhoviny už zavadila o hranice Sluneční soustavy. Vlny budou již jen chvíli šplíchat na zlaté písky pláže. Člověk se vynořil a zase odešel.\n\n"}
{"id": "715776", "url": "https://cs.wikipedia.org/wiki?curid=715776", "title": "Mistinguett", "text": "Mistinguett\n\nMistinguett (vlastním jménem \"Jeanne-Marie Bourgeois\", 4. dubna 1875, Enghien-les-Bains, Francie – 5. ledna 1956, Bougival) byla francouzská herečka , tanečnice a varietní zpěvačka.\n\nPopularitu získala v Paříži - Moulin Rouge a Folies-Bergere-Casino Paris. Je autorkou vzpomínek \"Toute ma vie\".\n\n"}
{"id": "715778", "url": "https://cs.wikipedia.org/wiki?curid=715778", "title": "Silnice II/335", "text": "Silnice II/335\n\nSilnice II/335 je silnice II. třídy v trase: Mnichovice - Ondřejov - Hradové Střimelice - Stříbrná Skalice - Černé Budy - Nechyba - Staňkovice - Uhlířské Janovice - Sudějov - Žandov - Pivnisko - Rápošov - Kateřinky - Zbraslavice (napojení na silnici II/126).\n\nV Mnichovicích se odděluje od silnice II/508. U Ondřejova se kříží se silnicí II/113, v Uhlířských Janovicích se silnicí II/125. Ve Stříbrné Skalici se napojuje silnice II/108, v Černých Budách silnice II/110, mezi Nechybou a Staňkovicemi silnice II/334, v Uhlířských Janovicích silnice II/336.\n\nU Mnichovice vede přes Hrusický potok, ve Stříbrné Skalici přes Jevanský potok, v Uhlířských Janovicích přes Výrovku.\n"}
{"id": "715780", "url": "https://cs.wikipedia.org/wiki?curid=715780", "title": "Polock", "text": "Polock\n\nPolock, bělorusky Polack je historické město v severním Bělorusku, ve vitebské oblasti v místě, kde se do Západní Dviny (Daugava) vlévá říčka Polota. Od ní se odvozuje i jméno města. Poprvé se připomíná k roku 862 a ve středověku bylo sídlem mocných polockých knížat. Západně od města leží satelitní město Novopolock.\n\n\"Pověst dávných let\" zmiňuje Polock k roku 862 a od 10. do 12. století byl sídelním městem polockých knížat, kteří ovládali podstatnou část dnešního Běloruska. Nejmocnější z nich Vseslav Brjačislavič vládl v letech 1044–1101 a pamětní nápis jeho syna Borise je dodnes na velkém balvanu u chrámu Svaté Sofie. Polock byl sídlem biskupa, původní katedrála byla postavena v letech 1044–1066, a v letech 1120–1173 žila v Polocku řeholnice Eufrosina Polocká, která zakládala kláštery, opisovala knihy a podporovala umění. Zachovala se církevně slovanská kázání biskupa Cyrila Turavského (1130–1182).\n\nRoku 1240 Polock podrobila litevská knížata a roku 1307 jej anektoval litevský velkokníže Vytenis. Kolem roku 1490 se zde narodil první běloruský tiskař František Skorina (Skaryna), který své překlady biblických knih tiskl v Praze. Roku 1498 přijalo město Magdeburské právo a v Republice obou národů od 1569 bylo sídlem vévody. Polock se stal místem ostrých politicko-náboženských střetů mezi ruským pravoslavím a litevskými uniaty. Roku 1563 Polock dobyl car Ivan Hrozný, ale o 15 let později zase ztratil. Štěpán Báthory zde roku 1580 založil jezuitskou kolej, jejímž prvním rektorem se stal Petr Skarga. Při prvním dělení Polska roku 1772 připadl Polock Rusku a ztratil na významu, roku 1812 za napoleonských válek se blízko města odehrály dvě bitvy.\n\nKdyž roku 1941 Polock dobyla německá armáda, žilo zde asi 45 tisíc obyvatel, z toho asi 60 % Židů; přežilo jich jen asi 550, ostatní byli vyvražděni. Podle Ottova slovníku zde bylo 23 synagog, z nichž žádná nezůstala. Při osvobozování v roce 1944 bylo město téměř úplně zničeno a po válce muselo být vystavěno znovu, zčásti jako satelitní Novopolock.\n\nV Polocku je řada průmyslových závodů jako výroba skleněných vláken a velké potravinářské a dřevozpracující závody.\n\nPolock má civilní letiště a je důležitým dopravním uzlem. Má přímé železniční spojení s Gomelem, Minskem, Moskvou, Rigou, Vilniusem, Vitebskem a dalšími městy. Pravidelné autobusové spojení do Minsku, Petrohradu, Rigy, Vitebska aj. Polock je také důležitý uzel ropovodů.\n\n\n\n\n\n"}
{"id": "715781", "url": "https://cs.wikipedia.org/wiki?curid=715781", "title": "Antonín Tripes", "text": "Antonín Tripes\n\nAntonín Tripes (* 14. října 1932) je bývalý soudce, dlouholetý předseda odvolacího senátu u Krajského soudu v Českých Budějovicích, u kterého působil v letech 1970–2002. Po dosažení věku 70 let zde stále působí jako asistent soudce a vedoucí referent evidenčního senátu.\n\nAbsolvoval Právnickou fakultu Univerzity Karlovy, poté přešel do soudní praxe. Jeho celoživotním tématem se staly exekuce, kterým se věnuje také publicisticky v řadě odborných právnických časopisů (\"Právní praxe\" aj.) a zároveň o nich přednáší na Justiční akademii, plzeňské právnické fakultě i jinde. Bývá označován za „nejznámějšího exekučního soudce“, z jeho teoretického díla je pravidelně citováno v odborné literatuře i judikatuře.\n\n"}
{"id": "715785", "url": "https://cs.wikipedia.org/wiki?curid=715785", "title": "Snědek ocasatý", "text": "Snědek ocasatý\n\nSnědek ocasatý (\"Ornithogalum caudatum\", syn. \"O. longibracteatum\") je cibulnatá rostlina z čeledi chřestovité pocházející z Jižní Afriky. Velká cibule jí umožňuje přežít v době sucha klasického mediterátního klimatu této oblasti.\n\nCibule může dosáhnout v průměru až 10 centimetrů a její povrch je voskově zelený a převážně hladký s odumřelými částmi cibule, které se odlupují. Vytváří ve svém okolí velké množství malých dceřiných cibulek.\n\nZ cibule vyrůstají dlouhé zelené šťavnaté pruhovité listy, které při dobrých podmínkách mohou mít až metr.\n\nVytváří klasovité květenství o velikosti 70 až 90 cm s velkým množstvím (50 až 100 kvítků) vonných bílých květů se zelenkavým středem. Nejčastěji kvete od května do srpna.\nRostliny jsou velice přizpůsobivé a tím i velice vhodné pro pěstování v nádobách. Upřednostňuje především přímé letní slunce. Substrát by měl být dobře propustný. Nejlépe se osvědčila kaktusová zem s rašelinou, která dokáže dobře zadržet vodu. V případě, že rostlina nebude déle zalévána, dojde k úhynu listů a rostlina se zatáhne do cibule, kdy pro ní dochází k zimnímu spánku. Rostliny vydrží teploty maximálně k -5 °C.\nRostlinu můžeme množit pomocí dceřiných cibulí, které vytváří okolo hlavní cibule, ale i na ní (odtud anglický název těhotná cibule). Také je možno rostlinu množit semeny, které vysejeme do dobře propustného substrátu. Měly by vyklíčit během jednoho měsíce.\n\nVe své domovině jsou rozdrcené listy často používány na řezné rány a pohmožděniny. Podle některých zdrojů má podobné léčivé účinky jako například aloe vera. Také se její listy vařené v cukernatém roztoku využívají jako sirup proti nachlazení.\n\n \n"}
{"id": "715788", "url": "https://cs.wikipedia.org/wiki?curid=715788", "title": "Státní svátky Slovenska", "text": "Státní svátky Slovenska\n\nStátní svátky Slovenska vymezuje zákon číslo 241/1993 Z. z., ve znění pozdějších předpisů. Kromě státních svátků tento zákon vymezuje také dny pracovního klidu a památné dny.\n\nKromě státních svátků a neděl jsou dny pracovního klidu také tyto dny:\nPamátné dny jsou dny pracovními.\n"}
{"id": "715790", "url": "https://cs.wikipedia.org/wiki?curid=715790", "title": "Silnice II/126", "text": "Silnice II/126\n\nSilnice II/126 je silnice II. třídy v trase: odpojení od silnice II/125 - Trhový Štěpánov - Soutice - Zruč nad Sázavou - Slavošov - Hranice - Útěšenovice - Zbraslavice - Štipoklasy - Černíny - Bykáň - Kutná Hora (napojení na silnici I/2). Měří 44 km a v úseku od Zruče nad Sázavou (křižovatka s (II/336) se jedná o část bývalé trasy silnice I/33.\n\nVe Zruči nad Sázavou se kříží se silnicí II/336, ve Štipoklasích se silnicí II/339, u Bykáně se silnicí II/337. Ve Zbraslavicích se napojuje silnice II/335.\n\nU Trhového Štěpánova vede přes Štěpánovský potok, u Soutic přes Želivku, ve Zruči nad Sázavou přes Sázavu, u Slavošova přes Ostrovský potok, u Zbraslavic přes Hodkovský potok a u Bykáně přes Opatovický potok.\n"}
{"id": "715794", "url": "https://cs.wikipedia.org/wiki?curid=715794", "title": "Silnice II/111", "text": "Silnice II/111\n\nSilnice II/111 je silnice II. třídy v trase: Bystřice – Líšno – Struhařov – Divišov – přejezd nad dálnicí D1 – Šternov – Český Šternberk – Podveky – napojení na silnici II/125.\n\nV Bystřici se odpojuje od silnice I/3. V Divišově se kříží se silnicí II/113.\n\nV Bystřici vede přes Konopišťský potok a v Českém Šternberku přes Sázavu.\n"}
{"id": "715797", "url": "https://cs.wikipedia.org/wiki?curid=715797", "title": "Sloane Stephensová", "text": "Sloane Stephensová\n\nSloane Stephensová, příjmením nepřechýleně Stephens, (* 20. března 1993 Plantation, Florida), je americká profesionální tenistka. Ve své dosavadní kariéře na okruhu WTA Tour vyhrála šest turnajů, když dokázala ovládnout washingtonský Citi Open 2015, aucklandský ASB Classic 2016, acapulský Abierto Mexicano Telcel 2016, charlestonský Volvo Car Open 2016 i Miami Masters 2018.\n\nNa nejvyšší grandslamové úrovni vyhrála dvouhru na US Open 2017 po finálovém vítězství nad krajankou Madison Keysovou. Z boje o titul na French Open 2018 odešla poražena od Simony Halepové. V juniorské kategorii získala v roce 2010 s Tímeou Babosovou tři deblové grandslamové trofeje. Nejvyšším postavením na juniorském kombinovaném žebříčku ITF se stala 5. příčka. V rámci okruhu ITF získala jeden titul ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována v červenci 2018 na 3. místě a ve čtyřhře pak v říjnu 2011 na 94. místě. Od května 2019 ji trénuje Sven Groeneveld. V minulosti tuto roli plnili Nick Saviano, Paul Annacone, Thomas Högstedt a Kamau Murray (2015–2018).\n\nV ženském tenise na sebe poprvé upozornila v 19 letech, kdy postoupila do semifinále Australian Open 2013 po vítězství nad světovou trojkou Serenou Williamsovou. V sezónách 2016–2017 její kariéru přerušilo zranění nohy, kvůli němuž se odhlásila z US Open 2016. Před plánovaným návratem v lednu 2017 vyšetření odhalilo únavovou zlomeninu levé loďkovité kosti a následně se podrobila operaci. Na okruh se vrátila ve Wimbledonu 2017. Debut na Turnaji mistryň 2018 proměnila ve finálovou účast.\n\nV americkém fedcupovém týmu debutovala v roce 2012 dubnovou baráží o účast ve Světové skupině 2013 proti Ukrajině, v níž s Liezel Huberovou vyhrála čtyřhru nad sestrami Kičenokovými a přispěla k výhře Američanek 5:0 na zápasy. V roce 2018 se stala členkou vítězného družstva, které v minském finále zdolalo Bělorusko 3:2, přestože prohrála obě dvouhry. Do dubna 2018 v soutěži nastoupila ke čtyřem mezistátním utkáním s bilancí 2–2 ve dvouhře a 1–1 ve čtyřhře.\n\nSpojené státy americké reprezentovala na Letních olympijských hrách 2016 v Riu de Janeiru, kde v ženské dvouhře nestačila v úvodním kole na Kanaďanku Eugenii Bouchardovou.\n\nŽenská tenisová asociace její výkony v roce 2017 ocenila jako návrat roku.\n\nNa květnové juniorce French Open 2010 zvítězila s Maďarkou Tímeou Babosovou v deblu, po finálové výhře nad španělským párem Lara Arruabarrenaová-Vecinová a María Teresa Torrová Florová ve dvou setech.\n\nO necelé dva měsíce později získala se stejnou partnerkou druhý juniorský grandslam ve čtyřhře, když ve finále Wimbledonu 2010 zdolaly Rusky Elinu Svitolinovou a Irinu Chromačevovou.\n\nRok 2010 s Babosovou zakončily třetím deblovým titulem na juniorce US Open 2010 a staly se tak prvním párem historie, který triumfoval ve třech ze čtyř juniorských grandslamů čtyřhry v jedné sezóně.\n\nV sezóně se neprobojovala ani do jednoho finále, ale body sbírala dobrými výsledky na Grand Slamech. V jejím závěru, kdy figurovala na svém dosavadním maximu – 11. místu, poprvé zavítala na říjnový Turnaj mistryň v roli druhé náhradnice.\nRok zahájila na australském Brisbane International, kde v úvodním kole porazila slovenskou světovou patnáctku Dominiku Cibulkovou. Následně zdolala Švédku Sofii Arvidssovou a ve čtvrtfinále podlehla favorizované Sereně Williamsové po dvousetovém průběhu. Williamsová po utkání prohlásila, že by se Stephensová mohla jednoho dne stát světovou jedničkou. Čtvrtfinálové body jí zajistily posun z 38. místa na 29. příčku žebříčku WTA, což znamenalo, že na Australian Open, respektive na turnaj Grand Slamu, přijede poprvé jako nasazená hráčka.\n\nDo Moorilla Hobart International nastupovala jako turnajová osmička, kde nejdříve přešla přes rivalku z juniorských let Lauru Robsonovou. Poté porazila Rumunku Simonu Halepovou a ve třetí fázi krajanku Lauren Davisovou. V semifinále skončila na raketě vítězky turnaje Rusky Jeleny Vesninové ve dvou sadách. Ve světové klasifikaci si polepšila o čtyři místa na své maximum – 25. pozici.\n\nNa melbournské Australian Open přijížděla v roli dvacáté deváté nasazené. Podruhé v krátkém časovém období vyhrála nad Halepovou. V dalším kole zdolala Francouzku Kristinu Mladenovicovou a ve třetím opět Lauru Robsonovou, přemožitelku světové a turnaje osmičky Petry Kvitové . V osmifinále si poradila se srbskou tenistkou Bojanou Jovanovskou. Mezi posledními osmi se postarala o největší překvapení ženské dvouhry, když zdolala třetí nasazenou a pětinásobnou šampiónku melbournského grandslamu Serenu Williamsovou. Ta si během utkání stěžovala na bolesti zad a vyžádala si zdravotní přestávku. Stephensová tak postoupila do svého premiérového semifinále na Grand Slamu a stala se první Američankou, mladší než Serena Williamsová, která ji dokázala porazit.. V semifinále však nestačila na světovou jedničku Azarenkovou.\n\nOsmifinále si zahrála na French Open a na US Open, když v prvním případě vypadla s Mariou Šarapovovou a ve druhém ji oplatila porážku z úvodu roku Serena Williamsová. Ve wimbledonské dvouhře nestačila ve čtvrtfinále na pozdější šampiónku Marion Bartoliovou.\n\nChirurgickému zákroku nohy se podrobila 23. ledna 2017 po odhalení únavové zlomeniny levé loďkovité kosti. Na okruh se vrátila ve Wimbledonu, kde na úvod podlehla krajance Alison Riskeové. Vyřazena byla rovněž v prvním zápase letního Citi Open ve Washingtonu, D.C. od nejvýše nasazené Simony Halepové. Nárůst formy přišel v dalších dílech US Open Series, když až jako 934. hráčka pořadí tenistek pronikla do semifinále torontského Rogers Cupu. Poté, co ve třetí fázi zdolala Kerberovou, ocitla se na prahu vyřazení s Lucií Šafářovou, když Češka nevyužila tři mečboly. V semifinále však uhrála jen pět gamů na turnajovou šestku Caroline Wozniackou. Další týden prošla opět mezi poslední čtveřici tenistek na Western & Southern Open v Cincinnati, kde si na druhém turnaji za sebou poradila s Petrou Kvitovou. Tyto výsledky Američance zajistily návrat do první světové stovky žebříčku.\nDíky žebříčkové ochraně měla zajištěnu účast v hlavní soutěži US Open. Jako 83. žena klasifikace na úvod vyřadila italskou finalistku z roku 2015 Robertu Vinciovou ve dvou sadách a poté jedenáctou nasazenou Dominiku Cibulkovou po třísetovém průběhu. Ve třetí fázi ji nezastavila Australanka Ashleigh Bartyová a v osmifinále ani turnajová třicítka Julia Görgesová. V prvním čtvrtfinále na grandslamu od Wimbledonu 2013 zvládla duel proti šestnácté nasazené Lotyšce Anastasiji Sevastovové, když těsný průběh rozhodl až tiebreak závěrečné sady. Ve svém premiérovém grandslamovém semifinále narazila na Venus Williamsovou. Třísetový zápas plný nevynucených chyb měl divoký průběh s vítězným koncem pro Stephensovou. Ve finále zdolala další krajanku a turnajovou patnáctku Madison Keysovou, která uhrála jen tři gamy. Prvním grandslamovým titulem se po Clijstersové stala druhou nenasazenou šampionkou US Open v open éře tenisu. Nepočítaje sestry Williamsovy se také stala první americkou šampionkou Flushing Meadows od trofeje Lindsay Davenportové v roce 1998 a první americkou vítězkou grandslamu od Jennifer Capriatiové na Australian Open 2002. Bodový zisk ji katapultoval o šedesát šest míst výše, když po turnaji figurovala na 17. příčce žebříčku.\n\nBěhem podzimních čínských turnajů nepřekročila brány prvních kol. Nejdříve podlehla Číňance Wang Čchiang na Wuhan Open, aby její cestu pekingským China Open ukončila kvalifikantka Christina McHaleová, na níž uhrála jen tři gamy. Na závěrečném turnaji roku WTA Elite Trophy v Ču-chaji utržila v kaméliové skupině porážku od Sevastovové a během úvodní sady s Barborou Strýcovou utkání skrečovala. Jako týmová dvojka byla nominována do minského finále Fed Cupu proti Bělorusku, v němž překvapivě prohrála dvouhry proti Aryně Sabalenkové i Aljaksandře Sasnovičové. Američanky po sedmnácti letech přesto získaly osmnáctou trofej, když vyhrály 3:2 na zápasy.\n\nV první části sezóny se dále potýkala s poklesem formy, když na šest porážek z konce roku 2017 navázala jen třemi vyhranými zápasy ze čtyř prvních turnajových startů. V úvodním kole Sydney International ji vyřadila Italka Camila Giorgiová a na melbournském Australian Open čínská hráčka Čang Šuaj, přestože šla v zápase podávat na vítězství. Poprvé od prohry Kerberové na Roland Garros 2016 tak grandslamová vítězka nepřešla brány úvodního kola na navazujícím majoru.\n\nZ pozice nejvýše nasazené přijela na acapulský turnaj Abierto Mexicano Telcel, kde si připsala první výhraný duel od US Open 2017, když přehrála Francouzku Pauline Parmentierovou. Po postupu přes Nizozemku Arantxu Rusovou ji však ve čtvrtfinále zastavila Stefanie Vögeleová ze Švýcarska.\n\nNa prvním ze dvou velkých březnových turnajů BNP Paribas Open v Indian Wells postoupila přes Bělorusku Viktoriji Azarenkovou, aby poté nenašla recept na pozdější ruskou finalistku Darju Kasatkinovou, hrající svůj první turnaj v kariéře jako členka elitní světové dvacítky. Debutový titul v kategorii Premier Mandatory získala na navazujícím Miami Open naposledy hraném v Crandon Parku, kam zavítala v roli třinácté nasazené. Cestou soutěží na její raketě dohrály Australanka startující na divokou kartu Ajla Tomljanovićová, rumunská kvalifikantka Monica Niculescuová, světová trojka Garbiñe Muguruzaová, desítka Angelique Kerberová a v semifinále trojnásobná šampionka turnaje Azarenková, která se na okruh vracela po dlouhodobé přestávce. Ve finále pak zdolala lotyšskou světovou pětku Jeļenu Ostapenkovou po dvousetovém průběhu a udržela finálovou neporazitelnost, když všech šest závěrečných bojů na túře WTA vyhrála. Trofej jí zajistila debutový posun do elitní světové desítky, když jí 2. dubna 2018 patřila 9. příčka žebříčku WTA, z níž odsunula Kvitovou.\n\nVe třetích kolech dohrála na Mutua Madrid Open a římském Internazionali BNL d'Italia. V prvním případě nestačila na Karolínu Plíškovou a ve druhém na Caroline Garciaovou. Po výhrách nad Ruskou Darjou Kasatkinovou a Madison Keysovou prošla na French Open do druhého grandslamového finále. V něm po třísetovém průběhu nestačila na rumunskou světovou jedničku Simonu Halepovou. V prvním vzájemném třísetovém utkání Rumunka navýšila aktivní poměr mezi oběma hráčkami na 6–2. Bodový zisk posunul Stephensovou premiérově do elitní světové pětky na 4. příčku, a to vyjma sester Williamsových jako první Američanku od Lindsay Davenportové a sezóny 2006. Debutově také nezvládla singlové finále na okruhu WTA Tour, když ze šesti předchozích závěrečných duelů vždy vybojovala titul.\n\nTravnatou přípravu na londýnský grandslam vynechala. Ve Wimbledonu pak dohrála již v úvodní fázi na raketě Chorvatky Donny Vekićové. Přesto se po turnaji poprvé posunula na 3. místo ženské klasifikace. Letní túru na amerických betonech zahájila druhým kolem washingtonského Citi Open, kde podlehla Andree Petkovicové. Třetí sezónní finále si zahrála na Rogers Cupem. V boji o titul však opět nestačila na první hráčku žebříčku Halepovou po třísetovém průběhu. Ve třetí fázi opustila Western & Southern Open, kde ji vyřadila Elise Mertensová. Jako obhájkyně trofeje zavítala na US Open. Ve čtvrtfinálovém duelu uhrála jen pět gamů s Anastasijí Sevastovovou a Lotyška jí oplatila porážku z téhož kola US Open 2017. Během podzimní asijské túry opustila soutěže Toray Pan Pacific Open a Wuhan Open již v úvodních kolech, když v prvním případě podlehla Vekićové a ve druhém Anastasiji Pavljučenkovové. Pekingský China Open znamenal vyřazení ve třetí fázi od Dominiky Cibulkové. Divokou kartu poté obdržela na moskevský Kremlin Cup, kde ji po volném losu stopku vystavila kvalifikantka Ons Jabeurová.\n\nNa singapurský WTA Finals, kde startovala jako světová šestka, se kvalifikovala 2. října 2018. Při debutovém startu na Turnaji mistryň nejdříve ovládla červenou základní skupinu, v níž porazila všechny tři soupeřky, Bertensovou, Kerberovou i Ósakaovou. V semifinále pak otočila průběh s Karolínou Plíškovou, když doháněla ztrátu 0–6, 0–2 a 15:40. Ve finále však podlehla ukrajinské světové sedmičce Elině Svitolinové ve třech sadách. Následně ukončila sezónu na 6. místě jako nejvýše postavená Američanka a na pražské finále Fed Cupu odmítla nominaci do amerického týmu.\n\nNarodila se v roce 1993 ve floridském Plantation do rodiny Sybil Smithové a profesionálního hráče amerického fotbalu Johna Stephense. S otcem, který zemřel při dopravní nehodě 1. září 2009, před jejím startem na US Open, neudržovala žádný kontakt do třinácti let. Její mladší bratr Shawn hraje baseball a americký fotbal na Notre Dame High School v Los Angeles. Tenisovými vzory pro ni jsou Kim Clijstersová, Venus Williamsová a Serena Williamsová.\n\nV roce 2016 navázala partnerský vztah s americkým fotbalovým útočníkem, reprezentantem a olympionikem Jozym Altidorem, s nímž se v dubnu 2019 zasnoubila. \n\n"}
{"id": "715801", "url": "https://cs.wikipedia.org/wiki?curid=715801", "title": "Silnice II/337", "text": "Silnice II/337\n\nSilnice II/337 je silnice II. třídy v Středočeském a Pardubickém kraji. Spojuje Uhlířské Janovice, Čáslav, Ronov nad Doubravou, Nasavrky a Skuteč. Je dlouhá 80 km.\n\nOdpojení od silnice II/125 (u Uhlířských Janovic) – Mančice – Onomyšl – Košice – Polánka – Malešov – Křesetice – Pucheř – Kluky – Močovice – Čáslav – Filipov – Markovice – Žleby – Ronov nad Doubravou – Závratec – Starý Dvůr – Kraskov – Seč (krátké napojení na silnici II/340) – Horní Bezděkov – Bojanov – Libkov – Hodonín – Nasavrky (asi 1 km dlouhé napojení na silnici I/37) – Březovec – Ochoz – Švihov – Holčí – Miřetice – Dubová – Havlovice – Louka (krátké napojení na silnici II/355) – Vrbatův Kostelec – Leštinka – Skutíčko – Skuteč.\n\nU Křesetic se kříží se silnicí II/126. V Seči se napojuje silnice II/343 a v Hodoníně silnice II/344.\n\nNa okraji Čáslavi se napojuje silnice II/339, která se odpojuje na křižovatce ulic Tylova, Masarykova a Pražskou, kterou pokračuje. Na křižovatce ulic Na Bělišti, Tylova a Za Rybníkem, kterou přichází, se napojuje silnice II/338, odpojující se až za městem ze silnice I/17. Na ulici Chrudimská se napojuje na silnici I/38, ze které se odpojuje u Filipova.\n\nV Malešově vede přes Vrchlici, v Klukách přes Souňovský potok, v Močovicích přes Klejnárku, v Čáslavi přes Brslenku, ve Žlebích přes Doubravu, v Ronově nad Doubravou přes Kurvici, v Kraskově přes Zlatý potok a u Seče přes Chrudimku (opět ji přejíždí v Bojanově a u Libkova).\n"}
{"id": "715804", "url": "https://cs.wikipedia.org/wiki?curid=715804", "title": "Sófrosyné", "text": "Sófrosyné\n\nSófrosyné (slovo pochází z řeckého slova \"σωφροσύνη\") je starověký řecký mytologicko-filosofický pojem, který se dnes v zjednodušené formě do češtiny překládá jako střízlivost, střídmost, umírněnost, uměřenost, zdrženlivost, uvážlivost, prozíravost, sebekontrola, sebeovládání nebo také jako rozumnost.\n\nV původní starořecké mytologii šlo o řeckého bůžka (ducha nebo démona), který sídlil s ostatními\nřeckými bohy na Olympu. Řečtí bohové prý mohli podle svého vlastního uvážení obdařit každého lidského jednotlivce ctností životní vyrovnanosti a harmonie spojenou se střídmostí, uvážlivosti a sebeovládáním, která byla s tímto božstvem spojována.\n\nV pozdější filosofické rovině šlo ale o dosti složitou myšlenkovou konstrukci, která měla svůj hlubší komplexní význam,\nkterý je dnes do většiny současných moderních jazyků jen velmi obtížně přeložitelný. Šlo o sofistikovaně ušlechtilý\nantický ideál, jenž prezentoval určitou idealizovanou představu harmonického života každého jednotlivce spojenou se životní moudrostí a sebeovládáním (sebekontrolou). Šlo o ideál dokonalosti lidského charakteru spojeného se zdravým myšlením, který se vyskytuje v dokonale harmonicky vyvážené podobě v nějakém lidském jedinci.\n\nMyšlenka byla dosti podobná některým ideálům známým například i z Konfuciových spisů a východních myšlenek obsažených v hinduismu, buddhismu a taoismu.\n\nU starořeckých řeckých stoiků pak představovala sófrosyné jednu z vůbec nejdůležitějších lidských ctností společně s odvahou, opatrností a spravedlností. S ideálem sófrosyné pak také souviselo i známé latinské rčení:\n\n\"\"Mens Sana in corpore sano\"\" - česky \"\"Ve zdravém těle zdravý duch\"\".\n\nPojem sófrosyné se běžně vyskytuje jak ve starořeckých filosofických spisech, tak i v literatuře (např. u Homéra).\nZ filosofických spisů jsou patrně vůbec nejznámější Platónovy dialogy. Pojem ale užíval i Pythagoras, kde je tímto pojem spojována právě myšlenka životní harmonie.\n\nJak opak pojmu sófrosyné je uváděna arogance.\n\nPojem později převzala i raná východokřesťanská teologie, kde ale došlo k výraznému významovému posunu jeho původního významu.\nZde tento pojem představuje čistotu a panenství (Evangelium podle Matouše). Za příklad byla v tomto smyslu dávána například řecká novoplatonská filosofka Hypatia z Alexandrie.\n\n"}
{"id": "715805", "url": "https://cs.wikipedia.org/wiki?curid=715805", "title": "Pohár vítězů pohárů 1964/65", "text": "Pohár vítězů pohárů 1964/65\n\nSezóna 1964/65 Poháru vítězů pohárů byla 5. ročníkem tohoto poháru. Vítězem se stal tým West Ham United FC.\n\n Zvítězili v rozhodujícím zápase na neutrální půdě 1:0.\n\n"}
{"id": "715810", "url": "https://cs.wikipedia.org/wiki?curid=715810", "title": "De Grønne", "text": "De Grønne\n\nDe Grønne (Zelení) je dánská politická strana prosazující zelenou politiku. Dánským zeleným se nikdy nepodařilo proniknout do parlamentu, zastoupení však mají na všech úrovních místní a krajské samosprávy.\n\nDo dubna 2008 byla strana členem Evropské strany zelených a Global Greens. Byla vyloučena kvůli předvolební spolupráci s nacionalistickým Lidovým hnutím proti EU, které je součástí konkurenční frakce v Evropském parlamentu (Evropská sjednocená levice a Severská zelená levice). Předpokládá se její návrat do ESZ, protože se po několika neúspěšných pokusech o společnou kandidátku rozhodla kandidovat opět nezávisle.\n\n"}
{"id": "715812", "url": "https://cs.wikipedia.org/wiki?curid=715812", "title": "Brzozów", "text": "Brzozów\n\nBrzozów je město v polském Podkarpatském vojvodství. Podle sčítání lidu v roce 2001 mělo 7 677 obyvatel. Je správním sídlem powiatu (okresu). Založeno bylo v roce 1359, v průběhu let se zde usídlila četná židovská populace, jejíž konec přišel až během druhé světové války. Během existence PLR byly ve městě a v okolí budovány průmyslové podniky.\n"}
{"id": "715813", "url": "https://cs.wikipedia.org/wiki?curid=715813", "title": "Čung-šan", "text": "Čung-šan\n\nČung-šan ( , pchin-jinem \"Zhōngshān\") je město a městská prefektura v Čínské lidové republice.\n\nČung-šan leží v provincii Kuang-tung v jižní části delty Perlové řeky, naproti Šen-čenu a Hongkongu. Na severu sousedí s Kantonem a Fo-šanem, na západě s Ťiang-menem a na jihu s Ču-chajem.\n\nAž do dvacátého století se město nazývalo Siang-šan ( ), přejmenována bylo na počest Sunjatsena, kterého Čínská lidová republika i Čínská republika považují za „otce moderní Číny“ a který pocházel z vesnice Cchuej-cheng ležící nedaleko dnešního centra Čung-šanu.\n\n"}
{"id": "715818", "url": "https://cs.wikipedia.org/wiki?curid=715818", "title": "Sergej Bubka (tenista)", "text": "Sergej Bubka (tenista)\n\nSergej Bubka, ukr. \"Сергій Бубка\" / Serhij Bubka (* 10. února 1987, Doněck) je ukrajinský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu ITF získal do roku 2013 dva tituly ve dvouhře a čtyři ve čtyřhře. Jeho otcem je bývalý tyčkař a olympijský vítěz Sergej Bubka.\n\nNa žebříčku ATP byl nejvýše ve dvouhře klasifikován v listopadu 2011 na 145. místě a ve čtyřhře pak v květnu téhož roku na 134. místě. Od roku 2011 jej trénuje Olivier Morel, který na této pozici vystřídal Tibora Totha.\n\nNa turnaji Dubai Tennis Championships 2011 porazil pátého nasazeného Chorvata Ivana Ljubičiće.\n\nV ukrajinském daviscupovém týmu debutoval v roce 2005. Do roku 2013 v něm nastoupil k sedmnácti mezistátním utkáním s bilancí s bilancí 9–4 ve dvouhře a 6–5 ve čtyřhře. .\n\nČasně ráno 1. listopadu 2012 vypadl Sergej Bubka z okna svého bytu v Paříži a s množstvím zlomenin byl převezen do nemocnice George Pompidoua. Po nočním návratu se omylem zamkl v koupelně a při pokusu přelézt do okna vlastního bytu se zřítil na Avenue de Camoëns v 16. pařížském obvodu.\n\n"}
{"id": "715820", "url": "https://cs.wikipedia.org/wiki?curid=715820", "title": "Pchan-č’-chua", "text": "Pchan-č’-chua\n\nPchan-č’-chua () je město a městská prefektura v Čínské lidové republice. Leží na jihu provincie S’-čchuan v Jihozápadní Číně na soutoku řek Ťin-ša a Ja-lung z povodí Modré řeky. Na ploše přibližně 7440 čtverečních kilometrů zde žilo v roce 2007 přes milion obyvatel.\n\n"}
{"id": "715822", "url": "https://cs.wikipedia.org/wiki?curid=715822", "title": "Jonathan Dasnières de Veigy", "text": "Jonathan Dasnières de Veigy\n\nJonathan Dasnières de Veigy (* 5. ledna 1987, Nîmes) je francouzský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k srpnu 2011 pět titulů ve dvouhře a dva ve čtyřhře.\n\nNa žebříčku ATP byl nejvýše ve dvouhře klasifikován v červenci 2010 na 201. místě a ve čtyřhře pak v srpnu 2011 na 426. místě. K roku 2011 jej trénoval Thierry Ascione.\n\n"}
{"id": "715825", "url": "https://cs.wikipedia.org/wiki?curid=715825", "title": "Pohár vítězů pohárů 1965/66", "text": "Pohár vítězů pohárů 1965/66\n\nSezóna 1965/66 Poháru vítězů pohárů byla 6. ročníkem tohoto poháru. Vítězem se stal tým Borussia Dortmund.\n\n"}
{"id": "715828", "url": "https://cs.wikipedia.org/wiki?curid=715828", "title": "Pohár vítězů pohárů 1966/67", "text": "Pohár vítězů pohárů 1966/67\n\nSezóna 1966/67 Poháru vítězů pohárů byla 7. ročníkem tohoto poháru. Vítězem se stal tým FC Bayern Mnichov.\n\n"}
{"id": "715829", "url": "https://cs.wikipedia.org/wiki?curid=715829", "title": "Silnice II/336", "text": "Silnice II/336\n\nSilnice II/336 je silnice II. třídy v trase: Bezděkov - Čejtice - Buda - napojení na silnici II/126 - Zruč nad Sázavou (odpojení od silnice II/126) - Jiřice - Starý Samechov - Čestín - Čentice - Stará Huť - Janovická Lhota - Uhlířské Janovice (napojení na silnici II/335).\n\nV Bezděkově se odděluje od silnice II/150.\n\nU Budy vede přes Sázavu, ve Zruči nad Sázavou přes Ostrovský potok, v Čestíně přes Čestínský potok a ve Staré Huti přes Losinský potok.\n"}
{"id": "715833", "url": "https://cs.wikipedia.org/wiki?curid=715833", "title": "Velká modrá díra", "text": "Velká modrá díra\n\nVelká modrá díra je zatopený závrt ve vodách Honduraského zálivu u pobřeží Belize. Nachází se v centrální části atolu Lighthouse zhruba 72 km od Belize City. Jáma má téměř dokonalý kruhový půdorys o průměru 300 metrů a hloubce 124 metrů. Je obklopena úzkým pásem pevniny. \n\nVznikla během minulých dob ledových, kdy hladina moře byla výrazně nižší než v současnosti. Jedná se o závrt krasového původu, který vznikal rozpouštěním vápenaté horniny. Takto se utvořila jeskyně, u které se následně probořil strop. Později se celá formace ocitla pod hladinou moře a vnitřní prostor byl vyplněn mořskou vodou. Pro obdobné geomorfologické útvary na pevnině se používá pojmenování „cenote“. \n\nV roce 1971 prozkoumal tuto lokalitu Jacques-Yves Cousteau. Při své výpravě zde objevil a zdokumentoval krasové útvary (stalaktity), které vznikaly během dob ledových, kdy jáma ještě nebyla pod mořskou hladinou.\n\nZávrt je součástí rozlehlého korálového systému známého jako Belizský bariérový útes. Great Blue Hole a okolních 4 100 hektarů bylo v roce 1996 zapsána na seznam světového dědictví UNESCO. V současnosti je celosvětově vyhledávaným místem pro potápění.\n\n"}
{"id": "715834", "url": "https://cs.wikipedia.org/wiki?curid=715834", "title": "Pohár vítězů pohárů 1967/68", "text": "Pohár vítězů pohárů 1967/68\n\nSezóna 1967/68 Poháru vítězů pohárů byla 8. ročníkem tohoto poháru. Vítězem se stal tým AC Milán.\n\n"}
{"id": "715835", "url": "https://cs.wikipedia.org/wiki?curid=715835", "title": "Silnice II/339", "text": "Silnice II/339\n\nSilnice II/339 je silnice II. třídy v trase: oddělení od silnice I/38 - Čáslav - Krchleby - Chedrbí - Lány - Červené Janovice - Štipoklasy - Radvančice - Prostřední Ves - Bohdaneč - Třebětín - Vrbka - Habrek - Ledeč nad Sázavou (napojení na silnici II/150).\n\nVe Štipoklasích se kříží se silnicí II/126, u Vrbky se napojuje silnice II/338.\n\nÚsek Čáslav - Štipoklasy byl dříve součástí silnice I/17. Ve Štipoklasech byla zaústěna do silnice I/33, která vedla z Písku a Zruče nad Sázavou do Kutné Hory a dále do Náchoda.\n\nV Čáslavi vede přes Brslenku a v Chedrbí přes Klejnarku.\n"}
{"id": "715840", "url": "https://cs.wikipedia.org/wiki?curid=715840", "title": "Robert Farah Maksúd", "text": "Robert Farah Maksúd\n\nRobert Charbel Farah Maksúd (* 20. ledna 1987 Montréal) je kolumbijský profesionální tenista narozený v Kanadě, který s Juanem Sebastiánem Cabalem vyhrál mužské čtyřhry ve Wimbledonu 2019 a na US Open 2019. Od července 2019 je spolu s Cabalem světovou jedničkou ve čtyřhře, jakožto padesátý třetí, respektive padesátý čtvrtý takový tenista od zavedení klasifikace ATP v roce 1973. Oba se stali prvními Kolumbijci na vrcholu světových žebříčků.. Ve své dosavadní kariéře na okruhu ATP Tour vyhrál patnáct deblových turnaj. Na challengerech ATP a okruhu Futures získal tři tituly ve dvouhře a šestnáct ve čtyřhře. \n\nNa žebříčku ATP byl ve dvouhře nejvýše klasifikován v červnu 2011 na 163. místě a ve čtyřhře pak v červenci 2019 na 1. místě. Trénuje ho Jeff Coetzee.\n\nV kolumbijském daviscupovém týmu debutoval v roce 2010 baráží Světové skupiny proti Spojeným státům americkým, v níž prohrál po boku Cabala čtyřhru s Isnerem a Fishem. Američané zvítězili 3:1 na zápasy. Do roku 2020 v soutěži nastoupil k sedmnácti mezistátním utkáním s bilancí 1–3 ve dvouhře a 11–6 ve čtyřhře. \n\nKolumbii reprezentoval na Letních olympijských hrách 2016 v Riu de Janeiru. Do mužské čtyřhry nastoupil s Juanem Sebastiánem Cabalem. Soutěž opustili ve druhém kole na raketách Američanů Steva Johnsona a Jacka Socka.\n\nNa Panamerických hrách 2011 v mexické Guadalajaře získal zlatou medaili ve dvouhře a s Cabalem také ve čtyřhře. \n\nNarodil se roku 1987 v kanadském Montréalu. Otec Patrick Farah Maksúd jej jako tenisový trenér přivedl ve třech letech k tenisu. Matka Eva Farahová pracovala jako učitelka. Sestra Romy Farahová Maksúdová hrála tenis na Miamské univerzitě.\n\nRobert Farah Maksúd vystudoval ekonomii na Univerzitě Jižní Kalifornie, za níž startoval mezi lety 2007–2010 v tenisovém týmu. V závěrečném ročníku mu patřila první příčka v singlovém a druhá v deblovém žebříčku. Roku 2008 vyhrál s Kaesem Van’t Hofem čtyřhru celoamerického mistrovství NCAA. Do debla také příležitostně nastupoval s budoucím profesionálem Stevem Johnsonem.\n\nPozitivní dopingový test na anabolický steroid boldenon měl 17. října 2019 v Cali. Informaci oznámil 14. ledna 2020, s tím že jej Mezinárodní tenisová federace suspendovala a nemohl tak jako deblová světová jednička vytvořit nejvýše nasazený pár ve čtyřhře na nadcházejícím Australian Open 2020. Dva týdny před pozitivním nálezem měl v Šanghaji výsledek negativní, stejně jako dalších patnáct testů během sezóny 2019. Přítomnost anabolik v těle zdůvodnil kontaminovaným kolumbijským masem, které snědl.\n\nV rámci hlavních soutěží událostí Futures debutoval v květnu 2003 na turnaji v kolumbijském Cali, kde zasáhl se Santiagem Giraldem do čtyřhry. První turnaj na okruhu ATP Tour odehrál na únorovém SAP Open 2011 v kalifornském San José. Po zvládnuté kvalifikaci jej v úvodním kole dvouhry vyřadil Američan Tim Smyczek. \n\nS krajanem Juanem Sebastiánem Cabalem nastoupil do první deblové soutěže během medellínské události ITF v říjnu 2004. Vypadli ve druhém kole. Stabilní spolupráci navázali o šest sezón později. Impulzem se stal triumf na maracaibském turnaji z června 2010. Debut v hlavní soutěži nejvyšší grandslamové kategorie zaznamenal v mužském deblu Wimbledonu 2011. Po boku Cabala dohráli ve čtvrtfinále. Premiérovou trofej společně získali na antukovém Rio Open 2014 po finálové výhře nad párem David Marrero a Marcelo Melo. Druhý triumf v Riu přidali v roce 2016. V sérii Masters ovládli Rome Masters v letech 2018 a 2019.\n\nJako poražený finalista odešel ze závěrečných zápasů smíšené čtyřhry ve Wimbledonu 2016 a na French Open 2017, na nichž startoval s Němkou Annou-Lenou Grönefeldovou. V boji o deblový titul Australian Open 2018 s Farahem nestačili na rakousko-chorvatskou dvojici Oliver Marach a Mate Pavić. \n\nV červenci 2018 mu byl uložen podmíněný tříměsíční trest za propagaci kanceláře kurzového sázení na twitterovém účtu. V případě dalšího porušení protikurupčních pravidel mu s tříměsíčním zákazem hrozila pokuta 5 tisíc dolarů.\n\nVe Wimbledonu 2019 vytvořil s Cabalem druhý nasazený pár. Při 31. grandslamové účasti se ocitli na prahu vyřazení ve čtvrtfinále, v němž odvrátili pět mečbolů nizozemsko-rumunské dvojici Jean-Julien Rojer a Horia Tecău. Ve finálovém pětisetovém boji pak přehráli francouzské turnajové jedenáctky Nicolase Mahuta s Édouardem Rogerem-Vasselinem. Utkání trvalo 4.56 hodin a úvodní čtyři sady rozhodl až tiebreak. Triumfem se stali první ryze kolumbijskou dvojicí, která vyhrála grandslam a premiérově vystoupali na vrchol deblového žebříčku ATP, kde vystřídali 41letého Mika Bryana. Na US Open 2019 opět nenašli přemožitele. Ve finále, které znamenalo jubilejní 400. společnou výhru na okruhu ATP Tour, porazili španělsko-argentinské turnajové osmičky Marcela Granollerse s Horaciem Zeballosem po dvousetovém průběhu. Jako šestá dvojice otevřené éry ovládli Wimbledon i Flushing Meadows v jedné sezóně.\n\n"}
{"id": "715843", "url": "https://cs.wikipedia.org/wiki?curid=715843", "title": "Kalina řasnatá", "text": "Kalina řasnatá\n\nKalina řasnatá (\"Viburnum plicatum\") je opadavý keř pocházející z východní Asie. Někdy je tento druh uváděn pod jménem kalina japonská, které však přísluší druhu \"Viburnum japonicum\". Je využívána jako okrasná dřevina, nápadná v době květu. Některé kultivary mají bílá kulovitá květenství složená ze sterilních zvětšených květů.\n\nkalina řasnatá\n\nKalina řasnatá je opadavý polokulovitý až kulovitý keř dorůstající 3 metrů výšky. Větve jsou vodorovně postavené a někdy i patrovité. Kůra je světle hnědá. Listy jsou vstřícné, bez palistů, široce vejčité, okrouhle vejčité nebo obvejčité, 4 až 10 cm dlouhé. Na líci jsou listy tmavě zelené a přitiskle pýřité, na rubu obvykle hustě plstnaté. Řapík je zelený, tlustý, 1 až 2 cm dlouhý. Žilnatina je zpeřená, s 8 až 17 páry postranních žilek dosahujících až do špiček zubů na okraji čepele. Na bázi jsou listy zaoblené, široce klínovité nebo slabě srdčité. Na podzim se listy zbarvují do tmavě červených až fialově hnědých odstínů.\n\nKvěty se rozvíjejí až po olistění, jsou uspořádané ve složeném vrcholíku připomínajícím okolík. U původní formy jsou na okraji květenství velké sterilní květy podobně jako u naší domácí kaliny obecné, u některých šlechtěných forem jsou květenství složena jen ze sterilních květů. Koruna je u fertilních květů nažloutlá, asi 3 mm široká, u sterilních květů bílá,až 4 cm široká, často s nestejně velkými cípy. Kvete v červnu, květy nejsou vonné. Plody jsou zprvu červené, později modročerné.\n\nDruh se přirozeně vyskytuje v rozsáhlých oblastech střední a jižní Číny, v Japonsku a na Taiwanu. Roste ve smíšených lesích v nadmořské výšce 200 až 3 000 m.\n\nKalina řasnatá je pěstována jako okrasný keř v celé řadě kultivarů. Ozdobná je zejména v době květu.\n\n"}
{"id": "715847", "url": "https://cs.wikipedia.org/wiki?curid=715847", "title": "František Jílek (1913–1993)", "text": "František Jílek (1913–1993)\n\nFrantišek Jílek (22. května 1913 Brno – 16. září 1993 Brno) byl český dirigent, klavírista a skladatel.\n\nVystudoval reálné gymnázium a obchodní školu. Teprve poté vstoupil na brněnskou konzervatoř. Klavír a skladbu studoval u Jaroslava Kvapila a dirigování u Zdeňka Chalabaly a Antonína Balatky. Studia dokončil na mistrovské škole Pražské konzervatoře u Vítězslava Nováka. Nejprve učil na hudební škole \"Brněnské Besedy\" a byl druhým sbormistrem jejího pěveckého sboru. V roce 1937 se stal korepetitorem a příležitostným dirigentem brněnské opery. V letech 1939–1948 působil jako dirigent opery v Ostravě. V roce 1948 se stal dirigentem opery Národního divadla v Brně a po odchodu Zdeňka Chalabaly do Prahy i jejím šéfem. \n\nVedle klasického českého a světového operního repertoáru věnoval svou pozornost zejména dílu Leoše Janáčka a soudobých českých skladatelů. Již v Ostravě uvedl poprvé na scénu operu \"Veselohra na mostě\" Bohuslava Martinů. Jako interpret Janáčkových oper proslul i v zahraničí. Hostoval v řadě operních scén (Lipsko, Helsinky, Drážďany, Záhřeb). V roce 1958 provedl poprvé operu \"Osud\" a za nahrávku \"Její pastorkyně\" (v zahraničí uváděné jako \"Jenůfa\") obdržel cenu\" Orphée d'Or de l'Academie National du Disque Lyrique (Prix Arturo Toscanini-Paul Vergnes)\".\n\nKromě operních představení řídil i symfonické orchestry v Ostravě i v Brně. V letech 1978–1983 převzal umělecké vedení Státní filharmonie Brno. Byl rovněž vynikající klavírista. Kromě sólových koncertů spolupracoval s \"Moravským kvartetem\" a byl znám jako výborný improvizátor. Již v době studií na konzervatoři získal za tuto schopnost \"Zeleného cenu\".\n\nJako hudební skladatel vycházel z díla svých učitelů Jaroslava Kvapila a Vítězslava Nováka. Skladatelské dílo není příliš rozsáhlé. K nejznámějším dílům patří:\n\n\n"}
{"id": "715849", "url": "https://cs.wikipedia.org/wiki?curid=715849", "title": "19. ročník udílení Zlatých glóbů", "text": "19. ročník udílení Zlatých glóbů\n\n19. ročník udílení Zlatých glóbů se konal 5. března 1962 v hotelu Beverly Hilton v Los Angeles. Asociace zahraničních novinářů v Hollywoodu vyhlásila nominace 31. ledna.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "715850", "url": "https://cs.wikipedia.org/wiki?curid=715850", "title": "Pohár vítězů pohárů 1969/70", "text": "Pohár vítězů pohárů 1969/70\n\nSezóna 1969/70 Poháru vítězů pohárů byla 10. ročníkem tohoto poháru. Vítězem se stal tým Manchester City FC.\n\n"}
{"id": "715855", "url": "https://cs.wikipedia.org/wiki?curid=715855", "title": "Andorrští zelení", "text": "Andorrští zelení\n\nAndorrští zelení (\"Partit Verds d'Andorra\") je politická strana v Andoře prosazující zelenou politiku. Byla založena v roce 2003 a do současné doby nezískala zastoupení v parlamentu.\n\n"}
{"id": "715857", "url": "https://cs.wikipedia.org/wiki?curid=715857", "title": "Karibská deska", "text": "Karibská deska\n\nKaribská deska je tektonická deska převážně tvořená oceánskou zemskou kůrou nacházející se v regionu Střední Ameriky a Karibiku severně od jihoamerického kontinentu.\n\nJejí plocha činí přibližně 3,2 milionu km², dotýká se desky Nazca, Severoamerické, Jihoamerické a Kokosové desky. Na styku s těmito okolními deskami probíhá v různé intenzitě seismická činnost (zemětřesení, sopečné erupce, ojediněle i tsunami).\n\nZlom mezi Karibskou a Severoamerickou deskou probíhá údolím řeky Motagua v Guatemale, dále pokračuje Kajmanským příkopem jižně od Kuby, linie se dále táhne severně od ostrovů Hispaniola a Portoriko. Zde se nalézá Portorický příkop. Pak se stáčí na jih do oblouku Malých Antil.\n"}
{"id": "715864", "url": "https://cs.wikipedia.org/wiki?curid=715864", "title": "Silnice II/127", "text": "Silnice II/127\n\nSilnice II/127 je silnice II. třídy v trase: Načeradec – Vračkovice – Tisek – Pravonín – Malovidy – Zdislavice – Chlum – Trhový Štěpánov (napojení na silnici II/126).\n\nV Načeradci se odpojuje od silnice II/150 a u Zdislavic se kříží se silnicí II/112.\n\nU Trhového Štěpánova vede přes Štěpánovský potok.\n"}
{"id": "715867", "url": "https://cs.wikipedia.org/wiki?curid=715867", "title": "Grand Prix Itálie 2011", "text": "Grand Prix Itálie 2011\n\nGrand Prix Itálie 2011 (LXXXII Gran Premio Santander d'Italia) třináctý závod 62. ročníku mistrovství světa vozů Formule 1, historicky již 853. grand prix, se uskutečnila na okruhu Monza.\n\n"}
{"id": "715869", "url": "https://cs.wikipedia.org/wiki?curid=715869", "title": "Karboxymethyl", "text": "Karboxymethyl\n\nKarboxymethyl (-CH-COOH) je složená funkční skupina, která se skládá z methylu a karboxylu. \n\nV podstatě nejjednodušší karboxymethylovou sloučeninou je kyselina octová, dále sem patří kyselina propanová, kyselina máselná a vyšší karboxylové kyseliny.\n\nKarboxymethylovou sloučeninou je také karboxymethylcelulóza.\n"}
{"id": "715870", "url": "https://cs.wikipedia.org/wiki?curid=715870", "title": "Schima", "text": "Schima\n\nSchima, někdy též \"skima\" (ze starořeckého \"σχῆμα\" []) je v pravoslavném prostředí součást hábitu, kterou nosí mniši a mnišky. \n\nOděv je určen především asketickým stoupencům klášterního života. Na znamení svého zasvěcení nosí bohatě zdobený škapulíř s vyšitým křížem. \n\nPodle legendy měli Antoniovi Velikému ve snu vyjevit podobu schimatu andělé. \n\nKdy mohou mniši nebo mnišky schimu nosit, není jednotně určeno. Podle jednotlivých tradic musí mnich nebo mniška strávit nejméně až 25 let klášterního života, podle jiné tradice je nositeli propůjčen až na smrtelném loži.\n"}
{"id": "715876", "url": "https://cs.wikipedia.org/wiki?curid=715876", "title": "Filadelfský ústavní konvent", "text": "Filadelfský ústavní konvent\n\nFiladelfský ústavní konvent (ve Spojených státech často nazýván pouze jako Ústavní konvent či Federální konvent) bylo americké ústavodárné shromáždění, které zasedalo od 14. května do 17. září 1787 ve Filadelfii v Pensylvánii. Jeho účelem bylo řešení problémů týkajících se vládního systému ve Spojených státech amerických, fungujícího od získání nezávislosti na Velké Británii na základě tzv. Článků Konfederace a trvalé unie. Ačkoliv původním záměrem konventu bylo pouze revidovat zmíněné Články Konfederace, někteří významní delegáti, zejména James Madison a Alexander Hamilton, od počátku zamýšleli vytvořit zcela nový systém vlády. Prezidentem konventu delegáti zvolili George Washingtona. Konečným výsledkem konventu byla Ústava Spojených států amerických, čímž se zařadil mezi nejvýznamnější události v americké historii.\n\nTohoto setkání se účastnilo 55 poslanců z dvanácti zúčastněných států, Rhode Island účast odmítl. Většina přítomných si uvědomovala, že posílení výkonné moci oproti současným článkům konfederace je bezpodmínečně nutné. Deset let od jejich schválení roku 1787 dostatečně ukázalo, že bez silnější centrální vlády nebude mít nově vzniklý stát proti ostatním mocnostem ve světě příliš mnoho šancí. To kolidovalo s obecnou nejistotou ohledně připravenosti obyvatel akceptovat centrální nárůst moci, ke které z minulosti byla velká nedůvěra.\n\nUž od počátku vzniku Unie byl ve Článcích zřízen úřad prezidenta. Ten byl však spíše jakýmsi ceremoniářem Kongresu zúčastněných třinácti států. Navíc byl vždy volen pouze na jeden rok a nemohl tak reálně do politického dění osobně příliš zasáhnout. Veškerá reálná moc proto příslušela parlamentu. Podobně to bylo jako i v jednotlivých státech s úřady guvernérů (pouze v New Yorku a v Massachusetts byl guvernér volen přímo). Proto i na celostátní úrovni byla snaha o parlamentní vládu. Avšak její neschopnost jednat, finanční propad a krizová 80. léta 18. století a s tím hrozící rozpad Unie zásadně rozšířili volání po zásadní reformě. Základním pohledem na celý problém bylo odstranění příliš velké množství moci lokálních státních parlamentů a posílení federálních orgán, především exekutivy. Prakticky hned na začátku Filadelfského konventu byla zavržena možnost pouhé revize Článků konfederace a byl přijat plán virginské delegace o zahájení diskuze o zcela nové ústavě. V podstatě se jednalo o velmi chladnou úvahu delegátů, kteří vnímali ekonomicky rozvinutou Anglii, proti republikám typu Švýcarska a Nizozemí. Neomezovaná vláda většiny občanů už nebyla považována za preferovanou, ale snažili se o vytvoření principu dělby moci mezi tři základní pilíře. Těmi měli být: „král“, Horní a Dolní sněmovna. Tento model však v Novém světě komplikovala absence šlechtického stavu. Tradiční Horní sněmovnu mohla nahradit federální struktura Spojených států. Senát by tak fungoval jako zastupitelstvo jednotlivých států. Náhrada krále už byla složitější. Existovalo mnoho modelů. Například Hamiltonův návrh na doživotně voleného prezidenta, který neměl nejmenší šanci nebo jakési kolektivní řídící grémium, které by nejvíc vyhovovalo republikánským myšlenkám. Celou debatu velmi výrazně ovlivnil fakt, že mnoho delegátů už mělo jasnou představu o budoucím prezidentovi v osobě přítomného George Washingtona. I proto se nakonec návrh, aby se exekutiva sestávala z jediné osoby, většinově prosadil. Předpoklady, které by měl kandidát na tuto funkci splňovat, byly stanoveny bez větších sporů: minimální věk 35 let, občan, narozený ve Spojených státech nebo osoba, která byla Americkým občanem v době přijetí ústavy alespoň čtrnáct let. Tyto podmínky možná znějí velmi přísně, ale na druhou stranu nezazněly vůbec žádné nároky v oblasti majetku nebo náboženství, které byly v té době v mnoha jednotlivých státech zcela běžné. Za výkon prezidentského úřadu měla náležet peněžní náhrada, která vzala v úvahu jako samozřejmost náklady na soukromého tajemníka a další osobní spolupracovníky. Zatímco všechny předchozí principy byly schváleny celkem rychle, tak dlouhé měsíce trvala diskuze, jaké pravomoci prezidentskému úřadu přiznat. Velmi obtížné bylo také nalézt vhodný volební postup a také shodu na délce funkčního období. Ten se nakonec vyostřil do dvou návrhů: sedm let bez opětovné volby nebo čtyři roky s možností kandidovat znovu. K rozhodnutí pro druhou variantu přiměl delegáty argument k lepšímu zajištění proti zneužití moci a také to, že zákaz opakované kandidatury by svým způsobem ochromoval energii budoucího prezidenta. Pro způsob volby prezidenta se dlouho počítalo s hlasováním v Kongresu, protože všelidová volba byla delegáty zavržena hned v počátku jako příliš radikální. Také by byla příliš nevýhodná pro malé státy a pro státy otrokářské, kde bylo málo bílých voličů. Kongresové hlasování by bylo analogií ke jmenování guvernérů v jednotlivých státech jejich parlamenty. Během debat se však ukázalo, že na federální rovině by v takovém případě ve společných volbách ve Sněmovně reprezentantů a Senátu měli vždy převahu velké státy. To by bylo především díky poměrnému zastoupení jednotlivých států ve Sněmovně reprezentantů. Nepřímé volby prostřednictvím volitelů byl nakonec ústupek vůči malým státům a federativnímu principu uspořádání. Nemalým vývojem prošlo samotné hlasování volitelů, z nichž každý měl dva hlasy. K tomu se vázalo několik ustanovení: povinnost dát jeden hlas kandidátovi z jiného, než z vlastního státu, ale také, že se hlasy musí odevzdat v domovském státě a ne v hlavním městě. Silný důsledek měla zásada, že ke zvolení prezidenta je potřeba absolutní většiny hlasů. Mnoho delegátů tak předpokládalo, že k tomu dojde pouze zřídka a ve výsledku připadne hlasování Sněmovně reprezentantů. Dále návrh předpokládal, že při nerozhodných volbách ve sněmovně se bude hlasovat podle států, kde každý bude mít jeden hlas. V počátečním období nového státu se tato procedura opravdu několikrát uskutečnila. Ale silný systém dvou stran, který se nakonec etabloval, zabránil velkému tříštění hlasů. Jako vedlejší produkt všech těchto ustanovení vznikl vedlejší úřad prezidenta, se kterým se počítalo pouze jako náhradou prezidenta v důsledku smrti, zbavení úřadu, odstoupení nebo jiných příčin. Největším problémem bylo vybavení prezidenta odpovídajícími kompetencemi. Ty se ostatně v průběhu času měnily a byly častým zdrojem konfliktů a jejich výsledek byl závislý na politickém poměru sil a osobnosti samotného prezidenta.\n\nTím se v podstatě Filadelfský konvent vypořádal vztahem mezi jednotlivými státy a centrální vládou, což byl ale jen jeden z problémových okruhů. Dalším byla problematika zastoupení velkých a malých států v budoucím parlamentu, ale také rozpor mezi severními a jižními státy, který měl zárodek především v otázce otroctví.\n\nZ praktického hlediska měla nová úprava největší efekt v hospodářské oblasti. Federální vláda měla získat právo na výběr daní a zavádění dovozního cla, regulovat obchod mezi státy a zahraničím. Jednotlivé státy už také nemohly vydávat papírové peníze či razit mince. Tak byl položen základ pro jednotný vnitřní trh a společnou hospodářskou a měnovou politikou. Ústava garantovala jednotlivým státům republikánskou formu vlády a její ochranu. Proto směla vláda udržovat armádu a námořnictvo a mohla ji v případě nutnosti použít proti nepokojům.\n\nVzájemný spor mezi severními a jižními státy spočíval v tom, že jižní státy se obávaly svého přehlasování v Kongresu kvůli malému počtu bílých obyvatel. Jejich delegáti chtěli proto zajistit, aby budoucí hospodářská politika brala ohledy na jižní plantážníky a farmáře závislé na exportu, a že se zbytek států nespojí, aby zakázal otroctví. Z počátku se severští delegáti rozhodli, že si jižní státy budou moci započítat pro své zastoupení ve spodní komoře nejen bílé obyvatele, ale i tři pětiny ostatních osob s výjimkou Indiánů (ústava se chtěla vyhnout pojmu otrok). Později však jižní státy začaly požadovat, aby všechny obchodní zákony vyžadovaly ke schválení dvou třetinovou většinu v obou komorách Kongresu. Ostatní delegace proto stáhly své ústupky zpět, protože se začaly obávat mocenské převahy Jihu. Nakonec se podařil tzv. Velký kompromis: „\"Sever svolil k použití třípětinové klauzule při výpočtu zastoupení a že Kongres nesmí zakázat dovoz otroků do roku 1808. Na oplátku se Jih na základě lepšího zastoupení uvolil platit více přímých daní a k tomu, že upustí od kvalifikovaných většin pro obchodní zákony.“\"\n\nKonvent přijal konečný návrh dne 17. září 1787 a předložil jej Konfederačnímu kongresu. Závěrečného schválení se nezúčastnil již zmíněný Rhode Island, ale také chyběl New York. Svůj podpis odmítli připojit dva delegáti z Virginie a jeden z Massachusetts. To byly zárodky všeobecného opozičního hnutí proti výsledkům Konventu. Ten však s potížemi při ratifikaci ústavy počítal a tak nebyl potřeba jednohlasný souhlas všech států, ale k platnosti ústavy stačil souhlas devíti z nich. Mimo jiné neměli rozhodovat národní státy ani referenda, ale zvlášť volené ratifikační konventy, u kterých se předpokládala větší nestrannost a objektivita. Konfederační kongres předal návrh ústavy bez jakéhokoliv komentáře ke schválení jednotlivým státům na konci září roku 1787.\n"}
{"id": "715878", "url": "https://cs.wikipedia.org/wiki?curid=715878", "title": "Křížová výprava (povídka)", "text": "Křížová výprava (povídka)\n\nKřížová výprava (anglicky \"Crusade\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírce \"Devět miliard božích jmen\" z roku 2002.\n\nV angličtině vyšla např. ve sbírce s názvem \"The Wind from the Sun\".\n\nVesmírem putuje svět, jenž nikdy nepoznal slunce. Je zachycen mezi dvěma galaxiemi a v budoucnu si jej jedna z nich přitáhne gravitační silou. Nachází se na něm moře kapalného hélia, jež může existovat v tomto stavu i zlomek nad absolutní nulou. Jednou vzniklé elektrické proudy trvají napořád, nic je nemůže oslabit. Supravodivost je zde normální jev a spotřeba energie je zanedbatelná. Pro život je to nepříznivá planeta, pro elektronickou inteligenci naopak ta nejvhodnější.\n\nPlanetární inteligence během mnoha milionů roků hloubá o své budoucnosti a pociťuje určitý nedostatek informací. Ví, že jednou podlehne gravitačním silám a rozhodne se vyslat sondy do opačných směrů, aby se pokusily zajistit některé data. Sondy však vlivem tepla a ztráty supravodivosti selžou.\n\nInteligence opakuje pokus a vyšle další sondy. Od jedné sondy dojde zpráva, že galaxie, v níž se pohybuje, je zcela opuštěná, neobsahuje žádné umělé záření, pouze mezihvězdný šum. Jiná sonda však posílá informaci o hemžícím se vesmíru, kde informace létají od hvězdy k hvězdě. Mateřská inteligence se pokouší pochopit, jaký druh života má před sebou, ale ani za celé tisíciletí se jí to nepodaří. Domnívá se, že zaslaná data musí být nesprávná, neboť:\n\nPo analýze je zřejmé, že musí být provedena ozdravná akce.\n\nV souhvězdí Orla se vznítí celá řada jasných nov, křížová výprava dosáhne planetu Zemi kolem roku 2050.\n\n"}
{"id": "715879", "url": "https://cs.wikipedia.org/wiki?curid=715879", "title": "Silnice II/128", "text": "Silnice II/128\n\nSilnice II/128 je silnice II. třídy, která spojuje Kraj Vysočinu a Jihočeský Kraj s Rakouskem. Je to spojnice měst Pacov – Černovice – Deštná – Jindřichův Hradec a Nová Bystřice. Její celková délka je 76,735 km. Úsek: Čáslavsko – Černovice je zařazen do páteřní sítě Kraje Vysočiny.\n\n\"- celková délka 39,824 km - mostů: 9 - železničních přejezdů: 2\"\nSilnice začíná v Čáslavsku na křižovatce se silnicí II/150. Prochází Lukavcem, Salačovou Lhotou a Pacovem. Pod Salačovou Lhotou přechází přes řeku Trnavu. Mezi Pacovem a Eší silnice kříží železniční trať Tábor - Horní Cerekev. Za Eší pak zaúsťuje do silnice I/19, která spojuje Pelhřimov s Táborem.\n\nPoté vyúsťuje z I/19 u Dvořiště a pokračuje dále přes Věžnou do Černovic, kde kříží úzkokolejnou trať Obrataň - Jindřichův Hradec. Po průjezdu Černovicemi následují obce Dobešov, Vlkosovice a Mnich. Silnice opouští pelhřimovsko na hranicích Jihočeského Kraje.\n\nV roce 2006 byl úsek Čáslavsko - Černovice zařazen do páteřní sítě Kraje Vysočina.\n\n\"- celková délka 36,911 km - mostů: 14 - železničních přejezdů: 1\"\nNa hranicích okresu Pelhřimov silnice II/128 přechází do Jihočeského Kraje. Následuje průtah obcemi Světce, Deštná a Lodhéřov. V Jindřichově hradci silnice zaúsťuje do I/23, která spojuje Jindřichův Hradec a dálnici D3.\n\nSilnice vyúsťuje v Jindřichově Hradci ze silnice I/34 (E551), a pokračuje dále přes Horní Pěnu, Číměř, Novou Bystřici, až ke státní hranici s Rakouskem.\n\nPoté vyúsťuje z I/19 u Dvořiště a pokračuje dále přes Věžnou, Černovice, Dobešov, Vlkosovice a Mnich na hranice Jihočeského Kraje.\n\nU Čáslavska vede přes Martinický potok, u odbočky silnice na Bratřice přes Trnavu, u Eše přes Kejtovský potok, v Deštné přes Dírenský potok,\n"}
{"id": "715882", "url": "https://cs.wikipedia.org/wiki?curid=715882", "title": "Delek", "text": "Delek\n\nDelek nebo Delek Group (: קבוצת דלק, \"Kvucat Delek\", zkratka DLEKG) je izraelská firma.\n\nJde o firmu zaměřující se na energetický trh (paliva), infrastrukturu, realitní trh, finanční služby a dovoz a prodej automobilů. Vznikla roku 1951 jako Israel Fuel Corporation. Od roku 1998 ji ovládá podnikatel Jicchak Tšuva. Výkonným ředitelem je Asaf Bartfeld. V roce 2000 prošla reorganizací. Firma je obchodována na Telavivské burze cenných papírů a je zařazena do indexu TA-25. Působí i na zahraničních trzích. V USA operuje podnik Delek US, který provozuje stovky čerpacích stanic pohonných hmot a rafinérii. Delek Benelux provozuje čerpací stanice v zemích Beneluxu pod značkou Texaco. Firma se podílí na těžbě ropy v USA, Vietnamu a Rusku. Expandovala také do sektoru pojišťovnictví a finančních služeb.\n\nPodle dat z roku 2010 byla Delek Group pátým největším podnikem v sektoru holdingových a investičních společností v Izraeli podle vlastního kapitálu, který roku 2010 dosáhl 2,652 miliardy šekelů.\n\n\n"}
{"id": "715883", "url": "https://cs.wikipedia.org/wiki?curid=715883", "title": "Železniční nehoda v Abermule", "text": "Železniční nehoda v Abermule\n\nŽelezniční neštěstí v Abermule byla čelní srážka vlaků proběhnuvší 26. ledna 1921 v obci Abermule ve Walesu. Tato nehoda, způsobená řetězcem nedbalostí několika železničních zaměstnanců, si vyžádala 17 obětí.\n\nMalá železniční stanice v obci Abermule se nacházela na tzv. Kambrické trati \"(Cambric Line)\" vedoucí z anglického Shrewsbury a procházející Walesem až k pobřeží do měst Aberystwyth a Barmouth. Trať je v mnoha úsecích jednokolejná; stanice Abermule se nacházela právě v jednokolejném úseku a sloužila ke křižování (vyhýbání) vlaků. \n\nPro zajištění volnosti a bezpečnosti provozu na jednokolejných úsecích tratí mezi stanicemi byly stanice na Kambrické trati, mezi nimi i Abermule, vybaveny zabezpečovacím zařízením v podobě elektromechanických žezlových přístrojů. Ve stanici Abermule se nacházel tzv. \"Tyer's Electric Train Tablet apparatus\", Tyerův elektrický známkový přístroj. Stejnými přístroji, elektricky propojenými s tím v Abermule, byly vybaveny i sousední stanice Newtown a Montgomery. \nSystém fungoval na obdobném principu jako železniční žezlo: Strojvůdce směl odjet ze stanice na trať do sousední stanice pouze tehdy, pokud měl u sebe patřičnou kovovou známku, která jej opravňovala vjet do příslušného mezistaničního oddílu a kterou obdržel od obsluhy stanice, z níž odjížděl. Známka měla podobu kovové kruhové destičky s otvorem uprostřed, na které jsou napsány názvy sousedních stanic, mezi kterými známka platí. Ve známkovém přístroji byla zásoba totožných známek. Pokud byl očekáván vlak, zazvonil zaměstnanec stanice elektrickým zvonkem do sousední stanice, do které vlak směřoval. Tamější zaměstnanec obsluhou uvolňovacího tlačítka elektricky uvolnil známku v přístroji ve výchozí stanici, kde jí zaměstnanec vyňal z přístroje a předal strojvedoucímu. Dokud nebyla známka vrácena do přístroje v sousední stanici, byly oba přístroje zablokovány a další známka z nich nešla vyjmout. Tím bylo zajištěno, že vyňata z přístrojů bude vždy jen jediná známka a v jednokolejném úseku tedy bude jen jeden vlak. \n\nZ uvedeného plyne, že v Abermule se nacházely dva takové známkové přístroje, jeden přístroj pro traťový oddíl do stanice Newtown a druhý do Montgomery. V každém byla sada odlišných známek - známku z jednoho přístroje nebylo možno vložit do druhého. Známkové přístroje byly umístěny v kanceláři ve staniční budově, zatímco návěstidla a některé výhybky byly obsluhovány ze stavědla na konci stanice. Zbylé výhybky se přestavovaly malým pákovým přístrojem na opačném zhlaví stanice. Podle předpisů směl známkový přístroj obsluhovat výhradně přednosta stanice nebo signalista, ovšem běžně byli oba zaneprázdněni a přístroj obsluhovali v rozporu s předpisy jiní zaměstnanci.\n\nKrátce před polednem 26. března 1921 se ke stanici Abermule z opačných směrů po jednokolejných tratích blížily dva vlaky: zastávkový osobní vlak z Whitchurchu a rychlík od Aberystwyth. Tyto vlaky se měly křižovat právě v Abermule. V tu dobu ve stanici měli službu čtyři zaměstnanci: zastupující přednosta Lewis (řádný přednosta byl na dovolené), signalista Jones, nádražní vrátný Rogers a patnáctiletý pokladník v zácviku Thompson. Přednosta Lewis však ve stanici momentálně nebyl přítomen.\n\nZe stanice Montgomery zvonkovým znamením žádali, aby jim obsluhou známkového přístroje uvolnili pro osobní vlak známku do úseku Montgomery - Abermule, což signalista Jones provedl. Pak se informoval že protijedoucí rychlík se nachází v Moat Lane, stanici před Newtownem a odešel na stavědlo postavit vlakovou cestu a návěstidla pro osobní vlak od Montgomery. \n\nNásledně přišla žádost o uvolnění známky Newtown - Abermule pro rychlík z Newtownu. Známkový přístroj obsloužil v rozporu s předpisy vrátný Rogers a poté odešel na západní zhlaví stanice pro zmíněný rychlík přehodit výhybky, tam ale seznal, že výhybky již signalista Jones zajistil pro odjezd osobního vlaku. Mezitím bylo z Newtonu dáno znamení o odjezdu rychlíku z Newtonu do Abermule, avšak v kanceláři ve staniční budově nikdo nebyl, takže znamení nebylo nikým zaznamenáno. \n\nV tu chvíli právě do stanice vjel osobní vlak od Montgomery. Od jeho strojvůdce převzal staniční pokladní Thompson známku pro úsek Montgomery - Abermule a šel jí vložit do známkového přístroje v kanceláři, avšak potkal přednostu Lewise, která se právě navracel z nákladiště do stanice. Následoval klíčový omyl, který vedl k nehodě. Pokladní Thompson předal známku přednostovi Lewisovi se slovy, že musí zkontrolovat jízdenky vystupujících cestujících a mylně přednostu informoval, že rychlík je „někde u Moat Lane“, což patrně předtím vyslechl od signalisty. Přednosta, aniž se na známku podíval, se domníval, že jde o známku do úseku Abermule - Newtown a že jí pokladní pro osobní vlak právě vyzvedl ze známkového přístroje. Dále z chybného sdělení pokladního vyvozoval, že rychlík je ještě před Newtownem a že se tedy s osobním vlakem bude křižovat v Newtownu. Ve skutečnosti měl v ruce známku od úseku Abermule - Montgomery a rychlík právě projížděl z Newtownu do Abermule! \n\nPřednosta přešel na nástupiště, předal známku topiči (strojvůdce mazal lokomotivu) osobního vlaku a dal rozkaz k odjezdu. Ani posádka lokomotivy si neověřila, zda obdržela správnou známku a vlak rozjela. \n\nRychlík právě zpomaloval před vjezdem do stanice Abermule, když jeho lokomotivní četa pří rychlosti kolem 80 km/h spatřila proti nim jedoucí osobní vlak. Přes okamžité použití brzdy byla srážka neodvratná, strojvůdce a topič rychlíku ze zachránili vyskočením z lokomotivy. Při srážce zahynulo patnáct cestujících, mezi nimi i ředitel Kambrických železnic, a strojvůdce a topič osobního vlaku, kteří protijedoucí rychlík patrně téměř do posledního okamžiku nezaznamenali. \nObě lokomotivy musely být kvůli poničení zrušeny a množství vozů bylo navršeno na sobě. \n\nZřejmá příčina nehody spočívala v tom, že známkové přístroje obsluhoval v rozporu s předpisy kterýkoli zaměstnanec, který se u nich právě vyskytl. Nikdo tak neměl přehled o tom, co jiný zaměstnanec právě koná či který úkon byl vykonán jako předešlý. Z popisu průběhu nehody je patrné, že známkový přístroj postupně obsluhoval nebo se známkou manipuloval pokaždé jiný zaměstnanec stanice!\n\nDalším klíčovým selháním bylo to, že si nikdo neověřoval, zda opravdu od jiného zaměstnance přebírá správnou známku. Dlouholeté bezchybné fungování známkového systému způsobilo, že se stal rutinním a o správnosti předávaných známek nikdo nepochyboval. Příliš nápadné čtení nápisu vyraženého na známce se dokonce považovalo za nepatřičné až neslušné, neboť bylo pokládáno za podezíravost k osobě, která známku předávala. Známku si nezkontroloval ani přednosta stanice, ani lokomotivní četa osobního vlaku a právě tímto řetězovitým pochybením nehoda vznikla.\n\nSvůj podíl na vzniku nehody mělo i špatné umístění jednotlivých zařízení ve stanici. Známkový přístroj byl umístěn v kanceláři ve staniční budově, kdežto návěstidla a výhybky se ovládaly ze stavědla. Mezi zařízeními tak nebyla zřízena žádná závislost, což umožnilo signalistovi postavit odjezdová návěstidla do polohy dovolující jízdu, ačkoliv v příslušném oddíle byl protijedoucí vlak a známkový přístroj byl v blokované poloze. Bylo doporučeno, aby známkové přístroje byly umístěny na stavědle, kde by je ovládal a měl pod přímou kontrolou signalista a zároveň by byla zřízena závislost znemožňující přestavit návěstidlo do polohy volno, dokud je příslušný známkový přístroj zablokován, jak tomu je v některých jiných stanicích. Dalším řešením by bylo zdvojkolejnění celé trati, ke kterému však dosud nedošlo.\n\nStanice Abermule byla zrušena za Beechingovy reformy v 60. letech minulého století, zabezpečovací zařízení s Tyerovými známkovými přístroji ale na trati ve zbylých stanicích fungovalo v nezměněné podobě až do roku 1988, kdy bylo nahrazeno elektronickým radiovým systémem.\n"}
{"id": "715885", "url": "https://cs.wikipedia.org/wiki?curid=715885", "title": "Magdalena Abakanowiczová", "text": "Magdalena Abakanowiczová\n\nMarta Magdalena Abakanowiczová (Abakanowicz-Kosmowska) (* 20. června 1930, Falenty – 20. dubna 2017, Varšava) je polská sochařka, která se ve svém oboru proslavila netradičním využitím textilních materiálů a skupinovými sochami s fragmenty lidských postav. Figurám nejčastěji chybí hlavy, ale také ruce nebo nohy.\n\nMagdalena Abakanowiczová se narodila v roce 1930 do šlechtické rodiny z polského venkova, její život i uměleckou tvorbu ale významně poznamenala politická situace Polska v 2. polovině 20. století.\n\nV letech 1950 – 1954 studovala na varšavské Akademii výtvarných umění (\"Akademia Sztuk Pięknych\"). Zpočátku vytvářela velkoformátové kvaše, v 60. letech ale přešla k výrobě rozměrných tkaných textilií z odpadových materiálů. Tato unikátní abstraktní díla byla podle autorčina příjmení nazvána \"„abakany“\". V 70. letech začaly její abstraktní tvorbu vytlačovat figurální motivy. V prvních dílech ještě dominoval textilní materiál – sochy byly vytvářeny z juty, tvrzené pryskyřicí. Až od počátku 80. let byla díla odlévána nebo svařována z kovu – hliníku, bronzu i ze železa. Ačkoliv jsou sochy často tvořeny desítkami figur, nikdy nejsou vyráběny sériově a každá část je originální.\n\nAutorka obdržela řadu ocenění po celém světě. V roce 1965 byla oceněna na bienále umění v brazilském Sao Paulu a značné pozornosti se jí dostalo i na bienále v Benátkách v roce 1980. V roce 2005 obdržela cenu za celoživotní dílo od organizace \"International Sculpture Center \"a v roce 2010 Řád za zásluhy spolkové republiky Německo.\n\nV letech 1965 – 1990 vyučovala na Akademii výtvarných umění v Poznani.\n\nAutorka svá díla vystavuje v mnoha galeriích po celém světě. Kromě toho však vytvořila i množství stálých expozicí. Největší venkovní instalací je \"Agora\", umístěná roku 2006 v Grant Park v Chicagu. Dílo tvoří celkem 106 železných figur, jejichž výška přesahuje 250 cm.\n\nMezi další venkovní díla patří:\n\n"}
{"id": "715886", "url": "https://cs.wikipedia.org/wiki?curid=715886", "title": "Kyselina fulminová", "text": "Kyselina fulminová\n\nKyselina fulminová triviálně \"třaskavá\" (chemický vzorec HCNO) je chemická sloučenina, kterou objevil roku 1824 Justus von Liebig. Její výpary jsou toxické. Je to organická kyselina a její izomer kyselina isokyanatá (HNCO) byl objeven o rok později Friedrichem Wöhlerem.\n\nSoli kyseliny se nazývají \"fulmináty\" a jedním ze stabilnějších (ale stále vysoce nebezpečným) je fulminát rtuťnatý (Hg(CNO)). Všechny fulmináty jsou nestálé a snadno se explozivně rozkládají, což je důvod, proč se využívají jako detonátory pro jiné explozivní materiály a samy tak patří mezi primární výbušniny.\n\n"}
{"id": "715894", "url": "https://cs.wikipedia.org/wiki?curid=715894", "title": "Kalina Davidova", "text": "Kalina Davidova\n\nKalina Davidova (\"Viburnum davidii\") je stálezelený keř s kožovitými listy, pocházející z Číny. V Česku je poměrně zřídka pěstována v teplejších oblastech jako okrasná dřevina.\n\nKalina Davidova je stálezelený, hustě větvený, nízký keř dosahující obvykle výšky do 1 metru. Kůra je šedohnědá. Listy jsou vstřícné, bez palistů, tuhé a kožovité, na líci lesklé a zřetelně svraskalé, na rubu s vyniklou žilnatinou a žlutavými chlupy v paždí žilek. Mladé listy jsou nafialovělé. Řapík je tlustý, lysý, asi 1 až 2,5 cm dlouhý. Čepel listů je obvejčitá, eliptická nebo oválná, zašpičatělá, celokrajná nebo v horní polovině s několika nepravidelnými zuby. Báze čepele je široce klínovitá až zaoblená. Žilnatina je triplinervní, se třemi hlavními žilkami jdoucími od báze k vrcholu listu a propojenými tenkými vedlejšími žilkami.\n\nKvěty jsou nevonné, matně bělavé, v koncovém, hustém, 4 až 6 cm širokém vrcholíku připomínajícím okolík. Koruna je asi 5 mm široká, s velmi krátkou korunní trubkou. Tyčinky jsou přirostlé u báze korunní trubky, s krátkými nitkami. Čnělka téměř dosahuje délky kališních cípů. Kvete v červnu. Plody jsou jasně a sytě modré, asi 6 mm dlouhé.\n\nKalina Davidova je horský druh, přirozeně rostoucí v západním Sečuánu v západní Číně v nadmořské výšce 1800 až 2400 m.\n\nKalina Davidova je pěstována poměrně zřídka. Nápadná je především v podzimním období vrcholíky modrých plodů na červenavých stopkách. Je uváděna např. ze sbírek Dendrologické zahrady v Průhonicích.\n\nTento druh vyžaduje polostinné chráněné stanoviště a na zimu je vhodný lehký kryt. Množí se podobně jako jiné stálezelené kaliny polovyzrálými letními řízky, sbíranými v srpnu a září.\n\n"}
{"id": "715896", "url": "https://cs.wikipedia.org/wiki?curid=715896", "title": "Riccardo Moizo", "text": "Riccardo Moizo\n\nGenerál Riccardo Moizo (27. srpna 1877 Saliceto – 26. února 1962 Řím) byl italský vojenský velitel, jenž zastával i funkci vysokého komisaře Lublaňské provincie.\n\nNarodil se v Salicetu v provincii Cuneo. Absolvoval vojenské školy: v říjnu 1894 vojenskou akademii, v červenci 1897 dělostřeleckou školu a v roce 1908 válečnou školu. Následovala kariéra v armádě. V letech 1911 až 1912 se zúčastnil turecko-italské války. V tomto válečném konfliktu byla poprvé užita letadla a byl to právě kapitán Moizo, který 22. října 1911 uskutečnil první bojový let, když přeletěl osmanské pozice na bojišti. V konfliktu byl opakovaně vyznamenán. Poté bojoval také v první světové válce a byl opět vyznamenán. Od října 1917 do dubna 1918 byl náčelníkem kanceláře letecké služby na generálním štábu, v období od března do října 1923 byl generálem – velitelem letectva, v roce 1932 převzal velení pěchotní divize \"Legnano\" v Milánu, od listopadu 1935 do srpna 1940 byl generálem – velitelem karabiníků. V lednu 1937 byl povýšen do hodnosti sborového generála (\"\"). V listopadu 1938 ho italské ministerstvo války navrhlo jako kandidáta do Senátu. Schválen byl v březnu 1939 s platností od 5. dubna 1939, přísahu složil 17. dubna 1940. Poté zastával různé funkce v orgánech Senátu. S účinností od 12. srpna 1943 převzal funkci vysokého komisaře Lublaňské provincie. V září 1943 byla provincie v důsledku italské kapitulace obsazena oddíly říšskoněmecké branné moci, čímž došlo k faktickému zániku funkce vysokého komisaře.\n\nPo druhé světové válce byl generál Moizo postaven před soud, který v červnu 1947 rozhodl o kasaci (zbavení hodnosti). Zemřel v Římě v únoru 1962.\n\n"}
{"id": "715899", "url": "https://cs.wikipedia.org/wiki?curid=715899", "title": "Brockhaus", "text": "Brockhaus\n\nBrockhaus, Brockhaus Lexikon nebo Brockhaus Enzyklopädie je mnohosvazková obecná encyklopedie v němčině. Toto dílo bylo v průběhu času nazýváno různě, nejprve \"Conversations-Lexikon\", \"Brockhaus’ Konversations-Lexikon\", dále \"Der Große Brockhaus\". Od roku 1996 je oficiální jméno tohoto obsáhlého díla \"Brockhaus Enzyklopädie\". K prvnímu vydání došlo v letech 1796–1808 v Lipsku v rozsahu šesti svazků, nakladatel byl Friedrich Arnold Brockhaus. Další důležitá vydání jsou patnácté z let 1928–1935, čítající dvacet svazků, devatenácté (dvacet šest svazků) a zatím poslední, dvacáté první vydání z let 2005–2006, čítající třicet svazků.\n\nO vydávání Brockhausu se staralo nakladatelství F. A. Brockhaus až do roku 1984, kdy bylo spojeno s nakladatelstvím Bibliographisches Institut (Bibliografický institut), které do té doby vydávalo svou vlastní velkou encyklopedii \"Meyers Konversations-Lexikon\". Tím vzniklo nakladatelství Bibliographisches Institut & F. A. Brockhaus.\n\nVzhledem k tomu, že digitalizace vědomostí pokračuje razantním tempem, rozhodl v roce 2013 nový majitel nakladatelství, celosvětově činný velký mediální koncern Bertelsmann (mj. majitel televizní společnosti RTL), že už nebude žádné další tištěné vydání této encyklopedie, nýbrž napříště budou publikovány jen verze digitální respektive onlinové.\n\n"}
{"id": "715906", "url": "https://cs.wikipedia.org/wiki?curid=715906", "title": "Grádl", "text": "Grádl\n\nGrádl (angl.: \"cotton duck\" aj., něm.: \"Drell\" aj.) je obchodní označení pro několik druhů tkanin (jejichž definice není jednoznačná ani v češtině ani v jiných jazycích).\n\nOznačení se používá zejména pro \n\nZnámé jsou také bavlněné grádly s žakárovým vzorováním (viz \"Talavášek\")\n\nPodle účelu použití se rozeznávají různé druhy grádlu, např. matracový, roletový, povlakový aj.\n\n\nPoužití: lékařské pláště, ložní prádlo \n\n"}
{"id": "715907", "url": "https://cs.wikipedia.org/wiki?curid=715907", "title": "Paz Oil Company", "text": "Paz Oil Company\n\nPaz Oil Company (: פז, \"Paz\", zkratka PZOL) je izraelská firma.\n\nJde o firmu zaměřující se na energetický trh (paliva). Vznikla roku 1922 jako Anglo-Asiatic Petroleum. Od roku 1927 působila pod značkou Shell, později Shell Palestine. Kvůli tlaku arabských zemí proti obchodu s Izraelem se roku 1958 firma oddělila do samostatné akciové společnosti s názvem Paz Petroleum Company. V roce 1981 prodal jeden z významných akcionářů svůj podíl izraelské vládě, která jej roku 1988 privatizovala milionáři z Austrálie Jackovi Liebermanovi. V roce 1994 získala třetinový podíl ve firmě Claridge Group a Renaissance Fund. K poslední velké majetkové změně došlo roku 1999, kdy 60% podíl v Paz Oil Company koupil Bino Zadik, 30% podíl držel Jack Lieberman. V roce 2000 část z jejich podílů získala Banka Le'umi. Hlavním akcionářem je v současnosti Bino Holdings (cca 51 %), Lieberman Group (cca 20 %), Banka Le'umi (cca 19 %). Firma je obchodována na Telavivské burze cenných papírů a je zařazena do indexu TA-25.\n\nFirma zajišťuje okolo třetiny izraelské spotřeby ropných produktů. Provozuje 260 čerpacích stanic pohonných hmot. Patří ji ašdodská rafinérie. Podle dat z roku 2010 byla Paz Oil Company čtvrtým největším podnikem v sektoru služeb a obchodních solečností v Izraeli podle tržeb, které roku 2010 dosáhly 15,049 miliardy šekelů.\n\n\n"}
{"id": "715908", "url": "https://cs.wikipedia.org/wiki?curid=715908", "title": "Joseph Adamowski", "text": "Joseph Adamowski\n\nJoseph Adamowski (4. července 1862, Varšava, Polsko – 8. května 1930, Cambridge, Spojené státy americké) byl americko-polský violoncellista. Spolu se svým bratrem, Thimotheem Adamowskim, a svou manželkou, založili Adamowski trio.\n\nStudoval v letech 1873 až 1877 na varšavské konzervatoři a později i v Moskvě. Jeden z jeho spolužáků byl i Čajkovskij. Odešel do Spojených států amerických a v letech 1889-1890 hrál v Bostonském symfonickém orchestru. Stal se spoluzakladatelem jeho penzijního fondu. Působil jako pedagog na New England Conservatory a jako soukromý učitel.\n"}
{"id": "715910", "url": "https://cs.wikipedia.org/wiki?curid=715910", "title": "Nevěsta husitská", "text": "Nevěsta husitská\n\nNevěsta husitská (hráno též pod názvem Husitská nevěsta) je opera – autor ji označuje jako \"velkou romantickou zpěvohru s baletem v 5 jednáních\" – českého skladatele Karla Šebora z roku 1868 na původně německé libreto německého spisovatele Eduarda Rüffera. Premiéru měla v pražském Novoměstském divadle (letní scéně Prozatímního divadla) dne 27. září 1868.\n\nKarel Šebor začal na své třetí opeře pracovat bezprostředně po uvedení \"Drahomíry\". Již v \"Templářích na Moravě\" a \"Drahomíře\" tíhnul Šebor ke vzoru francouzské velké opery a německý spisovatel a dramatik působící v Praze Eduard Rüffer mu poskytl libreto (psané v němčině) v plném velkooperním formátu: pět jednání, místo pro rozsáhlé sbory (i dvojité) a balet. Na hlavní vzor, Meyerbeerovy \"Hugenoty\", poukazuje i námět milostného vztahu na pozadí náboženského boje, řada postav \"Nevěsty husitské\" má v \"Hugenotech\" přímé ekvivalenty (Jaroslav = Raoul de Nangis, Růžena = Valentine, Dalibor = Marcel, Radimský = Saint-Bris), i citace husitského chorálu \"Ktož jsú boží bojovníci\" (vůbec první využití tohoto nápěvu v moderní hudbě) odpovídá obdobné citaci protestantského chorálu \"Ein feste Burg ist unser Gott\" v \"Hugenotech\". Jsou však zjevné i vlivy verdiovské opery a zčásti i novější wagnerovské proudy — jedna z kritik v souvislosti s \"Nevěstou husitskou\" poznamenala, že Šebor má „v srdci napůl Meyerbeera, napůl Wagnera“. Šebor napsal hudbu k opeře na německé libreto, které až později neznámý překladatel přeložil do metricky odpovídající češtiny. Z postav, jejichž party jsou vesměs nadprůměrně pěvecky náročné, skladatel nejlépe vystihl hlavní milenecký pár Jaroslava a Růženy i postavu cikánky, méně zdařile pak hlavní ideové odpůrce Radimského a Dalibora. Šebor napsal objemnou partituru ve velmi krátkém čase a pražské Prozatímní divadlo ji rovněž rychle uvedlo, a to již v září roku 1868 na scéně Novoměstského divadla, které poskytovalo pro nutnou velkooperní výpravu více prostoru než vlastní stísněné Prozatímní divadlo.\nPo předchozím úspěchu \"Templářů na Moravě\" a \"Drahomíry\" patřil Šebor přes své mládí k nejnadějnějším a nejuznávanějším českým hudebníkům, v roce 1868 navíc obdržel 1. cenu za kantátu ke slavnosti položení základního kamene Národního divadla. Proto vyvolávalo jeho nové dílo již před uvedením očekávání, „že dostane se hudbymilovnému obecenstvu opět neobyčejně efektuplného uměleckého požitku“ (Národní noviny). A skutečně, při prvním uvedení zaznamenala opera bouřlivý úspěch, skladatel „byl hned při vstupu od obecenstva hlučně uvítán a po každém jednání volán a vyznamenán třemi skvostnými věnci“. Přes značné nároky partitury bylo provedení velmi zdařilé a dokazovalo vzrůstající úroveň první české profesionální scény.\nBedřich Smetana, jehož \"Dalibor\" nedlouho před premiérou Šeborovy opery propadl, si do svého deníku poznamenal: „\"Od Šebora nově provozovaná opera: Husitská nevěsta je nadmíru lehkomyslná práce; vzdor její nicoty byl komponista po každém aktu volán — špatné znamení vkusu obecenstva.\"“ Kritik Národních novin Jan Ludevít Procházka se vyjadřoval mírněji, avšak s řadou výhrad: uznával „bohaté nadání skladatelovo a zručnost jeho operistickou“, vytýkal mu však „neutvrzenost v zásadách uměleckých“ a „snahu […] lesknouti se a obdiv u velkého obecenstva sobě získati“. Jiný známý hudební kritik a Smetanův příznivec Otakar Hostinský však našel v opeře řadu kladů: oproti předchozím dvěma Šeborovým operám byla \"Nevěsta husitská\" hudebnědramaticky ucelenější, jednotlivá čísla byla spojena v kompaktní scény, Hostinský zejména chválil „věrné a dojímavé líčení citů a dramatických situací vůbec“. I jiné kritiky hovořily o „hojnosti, ba nadbytku dramatické síly“ jako nejcharakterističtější kvalitě Šeborovy hudby; naproti tomu melodická stránka trpěla nedostatkem originality — podle Procházky „dílo jest […] přeplněno melodiemi a přec mu schází takových, které z hluboké duše jsou čerpány“. Hudebním těžištěm opery byly sbory a balety; méně výrazné byly intimnější části, ač podle kritiky skladatel „lyrickými momenty ovšem také neskoupí a vymačká naivní libreto až na poslední krůpěj šťávy“, a ansámbly „jsou skoro kopie vlašských finalů“. Z jednotlivých čísel kritika chválila například dvojzpěvy Jaroslava a Růženy v 1. a 3. dějství, scény s cikánkou v 1 a 3. dějství nebo duet Radimského a Růženy ve 4. dějství. Výtky odborníků směřovaly mimo jiné na časté používání nedoprovázeného zpěvu a vedení zpěvních a orchestrálních hlasů v unisonu, což sice cíleně navozovalo archaizující atmosféru a zaručovalo „národní ráz“ spatřovaný v písňové zpěvnosti, na druhé straně to však vedlo k jisté chudobě hudebního výrazu. I samotné Šeborovo pojetí slavné husitské doby nalézalo mezi kritiky odpůrce. Při druhém nastudování (1873), kdy již nebyl brán ohled na skladatele působícího nyní v cizině, Národní listy psaly: „\"Nechceme více rozepisovati se o tom, jak nečeským, namnoze naivním duchem pojal skladatel nejsvětější a zároveň nejbohatýrštější dobu našich dějin vlasteneckých, do jakého cizorodého roucha vtěsnal toho velikánského ducha husitského,\" českou \"zpěvohrou — není a nebude nikdy „Husitská nevěsta“\".“\n\n\"Nevěsta husitská\" se stala Šeborovým nejúspěšnějším dílem a dosud mladý skladatel se ocitl na vrcholu své popularity. První kapelník Prozatímního divadla Bedřich Smetana ji uváděl i po autorově roztržce s vedením divadla a jeho odchodu z Prahy (1870). Po prvním nastudování byla inscenace obnovena v roce 1872 k benefici zpěváka Karla Čecha a opětovně nastudována k 20. září 1873. Jako jediná z pěti Šeborových oper přešla i do repertoáru Národního divadla a ve čtvrtstoletí po svém vzniku (do roku 1894) byla hrána 43krát, což bylo na domácí operu velmi vysoké číslo. Šebor o její osudy neztratil zájem ani poté, co roku 1870 odešel z Prahy a přerušil většinu styků s českým divadlem. V 70. letech provedl v naději na uvedení díla ve Vídni některé úpravy směřující k potlačení možného výkladu námětu ve smyslu českoněmeckého sporu. Další úpravy provedl pro první nastudování v novém Národním divadle v roce 1884; při té příležitosti bylo vydáno i původní německé libreto v úpravě T. Falleraua. Bylo plánováno i její uvedení na známém zájezdu Národního divadla na divadelní festival do Vídně roku 1892, ale po neúspěchu Dvořákova \"Dimitrije\" vedení divadla z programu obě další vážné opery (vedle \"Nevěsty husitské\" také Bendlovu \"Lejlu\") vyřadilo ve prospěch úspěšné \"Prodané nevěsty\".\n\nOpera se odehrává v Čechách před bitvou u Lipan.\n\n(Krajina lesní) Osamocen v lese leží husita Jaroslav, raněný v bitvě s papeženci. Nejprve vzpomíná na právě přestálou bitvu, krásná příroda v něm však vzbudí klidnější myšlenky, na mír, odpuštění a lásku (árie \"Ha, byl to tuhý boj… Zde krásně jest, zde věčně chtěl bych dlíti\"). Nalézá ho husitský oddíl vedený Daliborem. Jaroslav se mu prokáže jako kališník a sděluje nepříznivé zprávy: Praha se spikla se šlechtou a Zikmundem, zradila boj za Boží pravdu a nyní táhne na Tábor. Ubohá vlast! (scéna \"Kalich či meč?\" s vyprávěním Jaroslava \"Na víře malí jsou\"). Vojáci odcházejí s touto zprávou k Prokopovi Velikému, zanechávajíce zraněného Jaroslava na místě.\n\nZblízka se ozývá dívčí hlas (píseň \"Halůzky mlada keře čarovný zdobí květ\") a brzy vstupuje Růžena. Slituje se nad poraněným cizincem a jeden do druhého se na první pohled zamilují, ačkoli hned zjistí, že jsou odlišní ve víře a jejich láska je tedy hříchem (duet \"Kdo jest ten cizinec?… Či bdím, či sním?... Pohled toho oka mi život vrací vnadami\"). Růžena Jaroslavovi nabízí pohostinství na hradě svého otce, rytíře Radimského.\n\nTen právě přichází s katolickým oddílem. Nalézaje táboritu nedbá na prosby své dcery a hodlá Jaroslava zabít (arioso-duet \"Již taste zbraň, vyrazte meč\"). Jaroslav se mu za zpěvu písně \"Kdož jste Boží bojovníci\" postaví. Když však na sebe soupeři pozvedají zbraně, přepadne je náhlá slabost a malátnost, již Růžena připisuje přímluvě Panny Marie, a Radimskému se zdá, že poznává Jaroslavův hlas. Nabízí mladému husitovi pohostinství na svém hradě (finále \"Ať padne!... Co to znamená?... Pravý to zázrak jest\").\n\n(Husitský tábor) Husité i jejich ženy popíjejí a prozpěvují bojovou píseň (sbor vojáků \"Hurá! časně za svítání píseň naše zní\"). Zavítá mezi ně i mladá cikánka a lidé se po ní dožadují, aby jim předpověděla osud z ruky (sbor žen \"Pověz nám, co v lůně hvězd osudem nám psáno jest\"). Její věštby jsou však příliš pochmurné a neurčité, takže ji husité raději vyzvou ke zpěvu (píseň cikánky \"Burácí vichr po lesích\"). Do tábora zavítají adamité a adamitky v divokém tanci. Přeruší je příchod Daliborova oddílu, jenž válečníkům zvěstuje špatnou novinu o pražském tažení proti Táboru. Všichni se připravují k boji (finále se zpěvem Dalibora a sboru \"Umlkni veselosti!... Poslední zápas kyne vám… Ó proč tě Žižka zachoval\").\n\n(Zámecká zahrada romantické polohy) Růžena se prochází krásnou zahradou Radimského hradu a nachází v ní spícího Jaroslava. Ač má obavy, je do mladíka, který ze spánku volá její jméno, zamilována. A i Jaroslav, když se probudí, jí přísahá lásku. Růžena mu nevěří; teď ji nazývá hvězdou svého života, ale brzy ji snad opustí a ve válečné vřavě na ni zapomene (Růženina árie \"Mír vzduchem dýše, klid po vůkolí\" a duet \"Růženo! Ne, ne, to nebyl sen\"). Jaroslav jí však dává jako zástavu prsten, který kdysi zanechal jeho matce nepoznaný otec, když ji opustil. Matka mu jej odkázala pod přísahou, že on nikdy neopustí svou budoucí vyvolenou (balada \"Hle, ten klenot zlatý dal nevěrný rytíř matce mé\"). Růžena uvěří, zástavu přijímá a slibuje stát se husitskou nevěstou.\n\nKdyž oba odejdou, vkrádá se na hrad ostražitě mladá cikánka. Ukázala husitskému vojsku, které se vydalo osvobodit domněle zajatého Jaroslava, tajný přístup. Hradní panošové ji zadrží jako zvěda a nevěří jejím výmluvám. Povolí jí ale zazpívat píseň, jejímž halekavým refrénem cikánka upozorní a přivolá táborské vojsko (scéna \"Zde jsem ho viděla, na živě jest\" a píseň \"Kukačka v houští seděla\"). Nato vpadne do hradu Daliborův oddíl a brzy přemůže hradní posádku a zajme rytíře Radimského (scéna boje se sborem \"Taste meče v tuhé seče\").\n\nJaroslav a Růžena přicházejí se sborem panen z hradu a půtku zastaví. Vysvětlují, že Jaroslav není na hradě vězněm, nýbrž hostem. Oba mladí lidé nabádají ke smíru a ke svornosti. Husité skládají zbraně a jsou ochotni i ve válce ctít pohostinské právo. Uzdraveného Jaroslava ale vyzývají, aby s nimi odtáhl, a ten přes Růženino zapřísahání následuje volání kalicha (finále \"Co jest, co to? Kdo vpadl sem\" s ansámblem \"Skloňte rudý prapor v jase… Nuž vzhůru, příteli, boj kyne všady\").\n\n(Síň na hradě Radimského) Růžena se bojí o Jaroslava a líbá prsten jako posla lásky (árie \"Miláčku můj! Ó kdy tě spatřím zas?... Rozmilý můj poklade\"). Radimský přichází znepokojen, schyluje se k rozhodnému boji. Vida Jaroslavův prsten, vyslechne jeho historii a pak Růženě vypráví, že týž klenot zanechal on sám kdysi své milé: Jaroslav je tedy jeho syn a Růženin nevlastní bratr a dívka proto musí na svou hříšnou lásku zapomenout (scéna \"Neblahé zprávy nesou poslové\" s arietou Radimského \"Nechceš-li na věky věků ztracena být ve světě\").\n\nNejprve přináší cikánka Růženě zprávu, že Jaroslav přichází pro svou snoubenku, a vzápětí se dostaví i sám mladý táborita. Je překvapen Růženinou zdrženlivostí, když mu však dívka vyjeví její příčinu, rozohní se: Radimského vyprávění považuje za pouhou lest, aby by svou katolickou dceru odlákal od husitského ženicha. Totéž opakuje vzápětí rytíři Radimskému tváří v tvář. Růžena v napjatém sporu volí odchod s Jaroslavem. Radimský chce dceru na ochranu její i své cti zabít, ale Jaroslav jej přemůže a Růženu odvádí jako svou nevěstu (finále – tercet \"Tajemství roucho jsem ti odhalila… Již pojď, o pojď, nevěsto má\").\n\n(Krajina u Lipan) Schyluje se k bitvě. Táboritští kněží se modlí (sbor \"Otče náš, slunéčka zář\"). Dalibor přivádí Jaroslava a Růženu ve svatebním úboru a prostým obřadem je sezdává (árie \"Věnec, dívko, myrtový tobě na hlavě se skví\"). Zvuk rohu ohlašuje začátek bitvy: Jaroslav svou choť posílá do bezpečí, ona však se rozhoduje zůstat s ním. Táborští muži a ženy se chystají do boje (sbor \"Do války, hoj, neste se\"), Dalibor notuje válečnou píseň (\"Hejsa, bratři, přátelé, s chutí dál a vesele!... Meče taste za svobodu!\"), kněží rozdávají večeři Páně pod obojí způsobou a všichni táborité pějí \"Kdož jste boží bojovníci\". Je slyšet, jak probíhá bitva a její ohnisko se blíží k táboru. V boji ustupující Jaroslav a Růžena jsou zraněni a umírají společně na bojišti. S katolickým vojskem přichází Radimský. Želí života svých dětí, ale doufá v lepší budoucnost národa.\n\nCelková nahrávka \"Nevěsty husitské\" dosud nebyla pořízena. Předehru nahrál Československý rozhlas v Praze roku 1964, 1970 (dir. Vladimír Válek) a 1998 (dir. Ondřej Kukal) a v Plzni roku 1981, milostný duet z počátku 3. jednání Československý rozhlas v Brně roku 1987 (Renée Nachtigallová a Jiří Staněk, Plzeňský rozhlasový orchestr řídí Jiří Malát), avšak ani jedna z těchto nahrávek nebyla vydána.\n\n"}
{"id": "715912", "url": "https://cs.wikipedia.org/wiki?curid=715912", "title": "Zrození Planety opic", "text": "Zrození Planety opic\n\nZrození planety opic (v anglickém originále Rise of the Planet of the Apes) je americký sci-fi film z roku 2011. Jeho režisérem je Rupert Wyatt.\n\nJedná se o reboot původního filmu z roku 1968 \"Planeta opic\".\n\nVědec Will Rodman testuje na opicích svůj lék na Alzheimerovu chorobu. Opici Jasnoočce díky tomu vzroste inteligence. Když ji Will chce ukázat komisi, Jasnoočka napadne ošetřovatele a musí být zastřelena; proto je Willův lék odmítnut. Ukáže se však, že Jasnoočka porodila mládě, aniž by si toho někdo všiml, a to bylo pravým důvodem její agresivity.\n\nWillův nadřízený Steven Jacobs nařídí se opic zbavit, ale Will nedokáže mládě Jasnoočky zabít, takže si je tajně vezme k sobě domů; pojmenuje je Caesar. Naučí jej znakovou řeč, hrát šachy a bezchybně řešit úlohu Hanojské věže.\n\nWillův otec trpí Alzheimerovou chorobou a Will mu tajně dá svůj preparát, ačkoli nebyl ještě schválen k testování na lidech. Otcův stav se na několik let pronikavě zlepší, ale pak nemoc opět vítězí. Will začne vyrábět ještě účinnější preparát. Ten na opice výborně funguje, ale nikdo netuší, že pro lidi je smrtelný. Will nakonec uzná postoj své partnerky, že vývoj takových preparátů je neetický, a odejde z projektu; ten však pokračuje.\n\nKdyž Willův otec poškodí auto souseda Hunsikera, ten mu vyhrožuje a přitlačí ho ke zdi. Vidí to však Caesar a napadne Hunsikera. Za to je odebrán Willovi a zavřen do zařízení, kde je s opicemi krutě zacházeno. Caesar se však zmocní kapesního nože a dokáže s ním utéci ze své cely. Ukradne z Willova domova preparát a dá ho inhalovat všem opicím v zařízení. Když se ho krutý dozorce snaží přimět k poslušnosti, poprvé promluví – řekne \"Ne!\" – a zabije dozorce.\n\nPoté opice ze zařízení utečou a osvobodí opice držené v ZOO a ve výzkumné laboratoři, kde pracuje Will. Poté se šíří po městě. Policie je chce postřílet na mostu, ale jsou opicemi přemoženi.\n\nWill vyhledá Caesara. Ten ho zachrání před opicí, která ho chce zabít. Will jej žádá, aby šel domů, ale Caesar, nyní schopný mluvit, odpoví: \"Caesar je doma\".\n\nMezitím se ukáže, že jeden výzkumný pracovník, který se náhodou nadechl Willova preparátu, z něho dostal krvácivou infekci a zemřel; předtím však nakazil Hunsikera. Ten jde na letiště. Během závěrečných titulků je naznačeno, že infekce se rozšířila po celé zeměkouli.\n"}
{"id": "715913", "url": "https://cs.wikipedia.org/wiki?curid=715913", "title": "Kostel Povýšení svatého Kříže (Vrbno)", "text": "Kostel Povýšení svatého Kříže (Vrbno)\n\nŘímskokatolický kostel Povýšení svatého Kříže je od 12. století dominantou Vrbna nedaleko Mělníka. Snad v roce 1236 svěřila česká královna Kunhuta Štaufská, manželka krále Václava I. kostel do správy špitálního bratrstva sv. Františka, pozdějšího Rytířského řádu Křižovníků s červenou hvězdou. Patronátní právo ke kostelu si však ponechala jakožto majitelka nedalekého Mělníka, na počátku 14. století přešlo na místní vladycký rod Mléčků z Vrbna, od nichž je roku 1352 koupil již zmíněný Rytířský řád křižovníků s červenou hvězdou. Ve 14. století bylo k obdélné románské lodi původně tribunového kostela přistavěno východní pětiboké kněžiště s gotickými klenbami a nástěnnými malbami. Původní románský portál v jižní stěně lodi nahradilo gotické profilované ostění, odkryté znovu po povodních v roce 2002. V první polovině 16. století byl kostel rozšířen o pozdně gotickou zvonici s pokladnicí, která slouží coby sakristie, čímž získal podobu posledního útočiště obyvatel vsi v případě nepřátelského útoku. Renesanční stavební činnost v okolí kostela dosvědčují zbytky sgrafit, která jsou zazděná do barokní ohradní zdi hřbitova. Z doby baroka pochází kostelní předsíň a kruchta (1790). Původní gotické malby s pašijovým cyklem byly až do roku 2004 skryty pod pozdějšími barokními a historizujícími přemalbami, z nichž zatím poslední byla provedena v roce 1903. Nyní se kostel nachází ve správě Arcibiskupství pražského. Do 31. prosince 2005 byl kostel farní, od roku 2006 patří do farnosti Roudnice nad Labem.\n\nJe chráněn jako kulturní památka České republiky.\n\nKostel je od svého založení obklopen hřbitovem, jehož dominantou je nyní hrobka rodu Plačků se sochou anděla. Hřbitov, jenž byl rozsáhlejší než dnes, zahrnoval také hrob s depotem přemyslovských denárů (objeven 1969). Součástí ohradní zdi jsou i dvě kaple. Osmiboká barokní kaple sv. Barbory (až do zrušení hřbitova v roce 1880 sloužící jako márnice) byla vyzdobena barokními nástěnnými malbami s motivy Narození, Života, Smrti a Posledního soudu. Jednoduchá výklenková kaple z roku 1828 byla opatřena sochou sv. Jana Nepomuckého.\n\nJiž v 90. letech 20. století bylo veškeré cenné vybavení kostela odvezeno do depozitářů, kde je uloženo až do současnosti. V kostele jsou nyní pouze kazatelna, oltáře z roku 1903 bez obrazů, varhany s píšťalami zničenými v 80. letech 20. století a některé skříně.\n\nV kostele nejsou slouženy pravidelné bohoslužby, pouze každoroční poutní mše svatá v polovině září, která bývá spojena s komentovanými prohlídkami a zpřístupněním památky pro veřejnost v rámci Dnů evropského dědictví. Po domluvě bývá kostel zpřístupněn i v jiných termínech.\n"}
{"id": "715917", "url": "https://cs.wikipedia.org/wiki?curid=715917", "title": "Timothee Adamowski", "text": "Timothee Adamowski\n\nTimothee Adamowski (24. března 1857, Varšava, Polsko – 18. dubna 1943, Boston, Spojené státy americké) byl americko-polský violoncellista, dirigent a hudební skladatel. Spolu se svým bratrem, Josephem Adamowskim, a svou švagrovou, založili Adamowski trio.\n\nStudoval na varšavské a pařížské konzervatoři. V roce 1879 podnikl koncertní šňůru po USA se zpěvačkou Clarou Louisou Kelloggovou. V USA zůstal a stal se pedagogem na New England Conservatory v Bostonu. V letech 1890 až 1894 dirigoval Boston Pops Orchestra. Složil několik skladeb pro violoncello.\n"}
{"id": "715920", "url": "https://cs.wikipedia.org/wiki?curid=715920", "title": "Jaroslav Zaviačič", "text": "Jaroslav Zaviačič\n\nJaroslav Zaviačič (* 1939 v Čejči) je bývalý český reprezentant v psaní na mechanickém stroji, který v této disciplíně získal titul vicemistra světa (jako jediný Čech dokázal napsat více než 18 000 úhozů za 30 minut). Posléze působil též jako trenér celku Rakouska, které dokázal vypracovat mezi světovou elitu a udělat z něj nejsilnější družstvo na světě. Po rakouském angažmá se věnuje trénování reprezentace České republiky. Ta pod jeho vedením devětkrát vyhrála mistrovství světa (v letech 2003, 2005, 2007, 2009, 2011, 2013, 2015, 2017 a 2019) \n\nV 80. letech 20. století působil jako expert elektronických psacích strojů u firmy IBM. Zavedl například označení kláves pro písmena F a J formou malého výstupku. Založil skupinu „Interinfo ČR“ (česká sekce světové organizace pro zpracování informací) a v roce 2005 byl ve Vídni zvolen předsedou světové organizace INTERSTENO. Na 52. kongresu této organizace obdržel titul čestného prezidenta INTERSTENO.\n\nZaviačič je autorem vysoce efektivní individuální výuky psaní na klávesnici, o psaní na klávesnici napsal několik knih a je též spoluautorem počítačového programu \"ZAV\", který se učení psaní na stroji věnuje.\n\n"}
{"id": "715922", "url": "https://cs.wikipedia.org/wiki?curid=715922", "title": "František Jílek (1865–1911)", "text": "František Jílek (1865–1911)\n\nFrantišek Jílek (16. února 1865 Písek – 25. ledna 1911 Praha) byl český dirigent a hudební skladatel.\n\nV některých regionálních publikacích je uváděn jako místo narození Písek v okrese Hradec Králové . Jde o zřejmý omyl, neboť prokazatelně studoval na gymnáziu v Písku v Jižních Čechách .\n\nNavštěvoval gymnázium v Písku a zde také získal základní hudební vzdělání u hudebního skladatele Františka Gregory. Ve studiu pokračoval na Pražské konzervatoři, kde byli jeho učiteli Antonín Bennewitz na housle a Zdeněk Fibich na kompozici a klavír. V letech 1885–1889 hrál 1. housle v orchestru Národního divadla.\n\nJako operní dirigent začínal u německého divadla v Opavě. V letech 1891–1892 působil u divadelní společnosti Ladislava Chmelenského a v letech 1892–1893 u společnosti Vendelína Budila. V roce 1893 řídil řadu představení Smetanovy Prodané nevěsty v divadle \"Unter den Linden\" v Berlíně. V operním souboru zpívala Růžena Maturová, se kterou se později oženil. Ke stému výročí narození Wolfganga Amadea Mozarta uvedl poprvé v Brně symfonický koncert orchestru Národního divadla (\"Requiem, Symfonie Jupiter\").\n\nPoté působil jako operní dirigent v Sarajevu a od roku 1894 vyučoval na konzervatoři v Záhřebu housle, komorní hru a operní zpěv. V roce 1903 vystoupil na pozvání Karla Kovařovice v Národním divadle v Praze a od 15. září 1905 zde byl trvale angažován. V Národním divadle zůstal až do své smrti v roce 1911.\n\nSkladatelské dílo není příliš rozsáhlé a nesklidil za ně žádný větší úspěch. Připomínají se:\nNěkolik oper zůstalo ve stádiu náčrtu.\n\n\n"}
{"id": "715924", "url": "https://cs.wikipedia.org/wiki?curid=715924", "title": "Batagurovití", "text": "Batagurovití\n\nBatagurovití (\"Bataguridae\"), též geoemydovití (\"Geoemydidae\") je největší a nejrozmanitější čeledí nadčeledi Testudinoidea s asi 70 druhy želv.\n\nŽelvy dorůstají různých velikostí (od 10 do 80 cm) s často vysokým stupněm pohlavního diformismu. Obvykle mají mezi prsty plovací blány a pánevní pletenec spojený pružně s plastronem. Karapax má 24 okrajových štítků. Plastron je složen z 12 štítků a hrudní a břišní štítky má spojeny se štítky okrajovými.\n\nŽijí v tropech a subtropech Asie, Evropy a severní Afriky. Jen jediný rod \"Rhinoclemmys\" žije ve Střední a Jižní Americe. Obývají sladkovodní ekosystémy, pobřežní oblasti a tropické lesy. Většina z nich jsou býložraví, ale některé druhy jsou i všežraví a masožraví. Při páření jsou samci obvykle mnohem aktivnější než samičky. Kladou poměrně malý počet vajec několikrát do roka. Některé druhy mají v závislosti na teplotě určení pohlaví, zatímco jiní mají odlišné pohlavní chromozomy.\n\nAsi 70% druhů je považováno za ohrožené nebo zranitelné. Mezi nejohroženější patří například želva žlutočelá \"(Cuora galbinifrons)\" a želva třípásá \"(Cuora trifasciata)\".\n\nTradiční systematika je umístila do čeledi emydovití \"(Emydidae)\" jako podčeleď \"Batagurinae\". V roce 1980 byla podčeleď povýšena na čeleď a přejmenována na Bataguridae (Geoemydidae) podle ICZN pravidel.\n\nVětšina fosilních a molekulárních údajů podporuje jejich blízký vztah s čeledí Želvovití \"(Testudinidae)\".\n\nTaxonomie čeledi ještě není dobře zhodnocena vzhledem k velkému počtu a rozmanitosti druhů. Čeleď je obvykle rozdělena do dvou podčeledí a 22–27 rodů. Rozdělení do podčeledí je v současné době sporné některými vědci. U několika druhů je známo, že se můžou křížit a vznikají tak hybridi, což systematiku ještě více komplikuje.\n\n\n"}
{"id": "715926", "url": "https://cs.wikipedia.org/wiki?curid=715926", "title": "Emma Caulfield", "text": "Emma Caulfield\n\nEmma Caulfied (* 8. dubna 1973 San Diego, Kalifornie), rozená Emma M. Chukker, je americká herečka.\n\nUž od mládí se věnovala herectví. V televizi začínala v roce 1994 epizodními postavami, v letech 1995–1997 působila v seriálech \"Beverly Hills 90210\" a \"General Hospital\". Od roku 1998 hrála v seriálu \"Buffy, přemožitelka upírů\" Anyu Jenkinsovou. Původně se mělo jednat o postavu pro pár dílů, ovšem díky úspěchu u diváků ji autoři přidali mezi hlavní role a zůstala tak v show až do roku 2003. V dalších letech hrála např. ve filmech \"Propad do temnot\" (2003) či \"Stopky lásky\" (2009), působila v seriálech \"Gigantic\" a \"Změna je život\" či hostovala v seriálech \"Můj přítel Monk\", \"Dokonalý podraz\" a \"Bylo, nebylo\".\n\nSaturn Award 2003\n\nSatellite Awards 2003\n\nBeverly Hills Film Festival\n\nSydney Film Festival\n\n"}
{"id": "715930", "url": "https://cs.wikipedia.org/wiki?curid=715930", "title": "Seznam nábřeží v Paříži", "text": "Seznam nábřeží v Paříži\n\nSeznam nábřeží v Paříži obsahuje všechna nábřeží podél Seiny a pařížských vodních kanálů:\n\n"}
{"id": "715931", "url": "https://cs.wikipedia.org/wiki?curid=715931", "title": "Ryhor Baradulin", "text": "Ryhor Baradulin\n\nRyhor Baradulin (24. února 1935 Haradok, Běloruská SSR, SSSR − 2. března 2014) byl běloruský publicista, redaktor, překladatel a básník, navržený v roce 2006 na Nobelovu cenu.\n\nNarodil se ve Vušackém regionu ve Vitebské oblasti a jeho venkovský původ ovlivnil jeho životní i umělecký vývoj. Jeho život poznamenaly traumatické zážitky z konce třicátých let a z války, kdy se jako dítě dokonce ocitl sám na obklíčeném území. Jeho otec zahynul jako velitel partyzánského oddílu. Matka, která vystavěla znovu jejich dům ve zničené vesnici, ho seznámila s jazykem, s lidovými písněmi a zvyky, s náboženstvím.\n\nVystudoval Běloruskou státní univerzitu v Minsku (1959) a stal se novinářem, později působil mimo jiné jako redaktor literárního časopisu \"Polymja\". I jako obyvatel velkoměsta zůstal věrný venkovu, kde se zachovala navzdory násilné rusifikaci běloruština i různá nářečí. Přátelil se se spisovatelem Vasilem Bykavem.\n\nDo literárního života vstoupil jako představitel básnické mládeže padesátých let. První verše začal publikovat časopisecky v roce 1954, a první sbírku vydal v roce 1959. Jeho dílo, pro něž je typické žánrové bohatství (lyrika, poémy, satiry, humorné verše, knížky pro děti, literární kritika, eseje), prozrazuje svůj původ v lidové tradici a vyznačuje se srozumitelností až prostotou a zájmem o spirituální hodnoty lidské existence. Jeho reflexívní lyrika se během let stále hlouběji zduchovňuje. V posledních desetiletích psal také duchovní poezii, parafráze modliteb a biblických textů (žalmů aj.) Od mládí provázejí jeho poezii i válečné motivy a otázka lidské odpovědnosti za sebe i za druhé. V roce 1982 pobýval v Československu, což inspirovalo jeho cyklus veršů \"Gotika topolů\" (1982). Baradulin obdržel řadu cen za literaturu a v roce 1992 byl jmenován národním básníkem Běloruska. V roce 2006 byl navržen na Nobelovu cenu za literaturu za životní dílo a za sbírku duchovní lyriky \"Ksty\" (\"Kříže\"), kterou vydala roku 2005 římskokatolická farnost sv. Šimona a Heleny v Minsku.\n\nÚsilím o obohacení běloruského jazyka je vedena i jeho rozsáhlá překladatelská činnost (Adam Mickiewicz, Marc Chagall, Boris Pasternak, Bulat Okudžava, Karol Wojtyła).\n\nV roce 2006 vyšel pod názvem \"Žít!\" český výbor z Baradulinova díla v překladu Františky Sokolové (Národní knihovna ČR).\n\n\nJe zastoupen např. v antologii \"Krasa i sila. Antalohija belaruskaj paezii XX stahoddzja\" (2003)\n\n"}
{"id": "715933", "url": "https://cs.wikipedia.org/wiki?curid=715933", "title": "Football League First Division", "text": "Football League First Division\n\nFootball League First Division byla anglická fotbalová soutěž, která předcházela dnešní Premier League. Mezi roky 1888 až 1992 byla nejvyšší ligou v Anglii. Poté co se Premier League osamostatnila, byla od roku 1992 do roku 2004 soutěží druhou nejvyšší. V roce 2004 byla nahrazena soutěží známou jako The Championship. Second Division byla nahrazena League One a Third Division byla nahrazena League Two.\n\nSoutěž byla založena v roce 1888 ředitelem Aston Villy Charlie Fosseym. Původně se jednalo o soutěž, ve které nastupovalo 12 klubů (Accrington, Aston Villa, Blackburn Rovers, Bolton Wanderers, Burnley, Derby County, Everton, Notts County, Preston North End, Stoke (nyní Stoke City), West Bromwich Albion a Wolverhampton Wanderers), známou jako \"The Football League\". V roce 1892 se přidaly kluby z , proto se liga rozšířila na dvě. První získala název Football League First Division a druhá Football League Second Division. Po dalších 100 let byla First Division nejvyšší soutěží v Anglii. Až v roce 1992 se 22 týmů First Division rozhodlo odstoupit z First Division a založit Premier League. To mělo zvýšit zisky a příjmy z televizních práv. Football League byla reorganizovaná. First Division byla přeměna na 2. nejvyšší soutěž, Second a Third Divison na 3. a 4. nejvyšší soutěž, v novém formátu pak u všech soutěží zůstal systém play-off. Fourth Division byla jako jediná soutěž zrušena.\n\nV roce 2004 byla z komerčních důvodů přejmenována First Division na The Championship. Nicméně nadále zůstala soutěž druhou nejvyšší v Anglii.\n\n† jako druhá nejvyšší soutěž v Anglii (od roku 1992)\n\n\nPoznámka:\n"}
{"id": "715936", "url": "https://cs.wikipedia.org/wiki?curid=715936", "title": "Kalina modroplodá", "text": "Kalina modroplodá\n\nKalina modroplodá (\"Viburnum tinus\") je stálezelený hustý keř rostoucí ve Středomoří a na Kanárských ostrovech. V našich podmínkách je možno ji pěstovat jako kbelíkovou rostlinu.\n\nKalina modroplodá je hustě větvený stálezelený keř dosahující výšky 1 až 6 metrů. Listy jsou vstřícné, 2 až 10 cm dlouhé, kožovité, na líci lesklé, s hustou síťovitou žilnatinou. Čepel listů je okrouhle vejčitá až vejčitě kopinatá, celokrajná. Květy jsou malé, směstnané ve vrcholíku připomínajícím okolík. Koruna je bílá, v poupatech narůžovělá, se zaoblenými cípy, 5 až 9 mm široká. Kvete od ledna do června. Plody jsou oválné, 5 až 8 mm dlouhé, za zralosti kovově modré.\n\nDruh roste na stinných vlhkých místech v neopadavých lesích a křovinách. Je rozšířen téměř v celém Středomoří. Na Kanárských ostrovech roste kalina modroplodá kanárská (\"Viburnum tinus\" ssp. \"rigidum\"), lišící se od typového poddruhu chlupatými letorosty a matnými, na rubu plstnatými listy.\n\nV našich podmínkách kalina modroplodá vymrzá, lze ji však pěstovat jako kbelíkovou rostlinu přes léto venku a na zimu v chladné světlé místnosti. V jižní Evropě je pěstována v různých kultivarech jako okrasný keř. Protože dobře snáší řez, je používána do živých plotů. Listy jsou velmi hořké, nálev z nich byl kdysi používán ke snížení horečky a plody jako drastické projímadlo. Rostlina obsahuje hodně tříslovin a byla používána při vydělávání kůží.\n\n"}
{"id": "715937", "url": "https://cs.wikipedia.org/wiki?curid=715937", "title": "Maelström II", "text": "Maelström II\n\nMaelström II (anglicky \"Maelstrom II\") je sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a ve sbírce \"Devět miliard božích jmen\".\n\nToto Clarkovo krátké literární dílo je inspirováno povídkou Edgara Allana Poea Pád do Maelströmu.\n\nV angličtině vyšla např. ve sbírce s názvem \"The Wind from the Sun\".\n\nCliff Leyland se rozhodne ušetřit peníze a cestuje z Měsíce na Zemi nákladním modulem namísto raketoplánem. Při startu však dojde k poruše, motory na moment vypadnou, což znamená, že modul nedosáhne únikové rychlosti. Cliff si je této vážné situace vědom. Znamená, že za pět hodin po obletu Měsíce dopadne na povrch.\n\nVolá řídící letového střediska a sděluje Cliffovi, že může použít pomocné trysky, které by měly stačit na to, aby modul vytlačily na nízkou, ale přece jen oběžnou dráhu. Cliffovi se uleví, na pomocné motory zapomněl. Provede kontrolu startovacích obvodů a nadšení v mžiku vyprchne - ruční ani automatické zapalování těchto trysek nefunguje. Trocha paliva v nádržích, která by mu mohla zachránit život je tedy k ničemu. Leyland pozoruje úžasnou scenérii vycházející Země a požádá letové středisko, aby jej spojilo s jeho ženou Myrou v Africe. Informuje ji o situaci a než se s ní rozloučí, chce ještě slyšet děti. Jakmile je spojení přerušeno, emoce již nejdou potlačit a Cliffovi vstoupí slzy do očí.\n\nZ reproduktoru se ozve nový hlas, jenž prozrazuje rozhodného a velmi schopného člověka. Ohlašuje se vedoucí záchranného oddílu sekce pilotovaných letů Van Kessel. Oznamuje Leylandovi, že přišli na způsob, jak by z této patálie mohl vyváznout živý. Je sice poněkud krkolomný, ale je to jediná šance. V aposeleniu, kde bude mít modul nejnižší rychlost mu bude stačit nepatrně změnit dráhu letu. Toho docílí tak, že vyskočí v kosmickém skafandru do prostoru. To by mělo stačit na dosažení orbity. Leyland je skeptický, ale Van Kessel nepřipouští diskuzi.\n\nJakmile se nákladní modul přiblíží k aposeleniu, Leyland si upevní lahvičku s měsíčním prachem pro synka k popruhu skafandru, vyleze přechodovou komorou na trup, odrazí se a skočí do prázdna. Letové středisko již dříve zjistilo, že modul je orientován správným směrem.\n\nLeyland je uchvácen tím, co vidí. Pozvolna rotuje a pozoruje Zemi v úplňku, záři zapadajícího Slunce, měsíční pohoří, spící osady na noční straně Měsíce (zdali někdo ví, že mu nad hlavou prolétává lidský meteor?). Před sebou má hlavní překážku - více než 1500 km dlouhé pohoří zvané Sovětský hřbet. Vzpomíná na své mládí, když se na něj díval na fotografiích. Nikdy by ho nenapadlo, že jednoho dne poletí proti němu rychlostí větší než vypálená kulka a bude čekat, jak rozhodne o jeho osudu.\n\nSkalní stěna se již přiblížila a Cliff ví, že ji nepřekoná. 30 km před ním dojde k výbuchu a ve skalním masivu zeje díra, která mu umožní prolétnout skrz. Přemýšlí, jak se to řídícímu středisku podařilo. Vzápětí si uvědomí, že celou dobu před ním letěl po nepatrně odlišné dráze kosmický buldozer - nákladní modul, jenž před několika hodinami opustil. Nebezpečí pominulo a záchrana je na dosah.\n\n"}
{"id": "715939", "url": "https://cs.wikipedia.org/wiki?curid=715939", "title": "Protokoly a architektura pro X Window System", "text": "Protokoly a architektura pro X Window System\n\nX Window System (též X11, nebo jen X) je v informatice síťově transparentní grafické uživatelské rozhraní pro rastrové displeje. Vznikl jako součást projektu Athena na Massachusettském technologickém institutu v roce 1984.\n\nX používá model klient-server. Program X Server běží na počítači s grafickým displejem a komunikuje s programy klientů. X Server funguje jako prostředník mezi uživatelem a programy klientů. Přijímá požadavky pro grafický výstup (okna) z programů klientů a zobrazuje je uživateli. Dále zpracovává vstup uživatele (klávesnice, myš) jako události a přenáší je do programů (klientů).\n\nX server běží na počítači uživatele, přičemž klienti mohou běžet na různých počítačích. Je to obráceně než při běžných konfiguracích systémů klient-server, kde klient běží na počítači uživatele a server běží na vzdáleném počítači. Tato obměna často mate nové uživatele X Window System. X Window terminologie vychází z hlediska programu, nikoli konečného uživatele nebo hardwaru: vzdálené programy se pak připojí k displeji X Serveru operujícím na místním počítači, a tak působí jako klienti; zatímco místní X displej přijímá příchozí provoz, a tím vystupuje jako server. V tomto případě X Server přijímá vstup z klávesnice a myši a zobrazuje ho na obrazovce. Webový prohlížeč a emulátor terminálu operují na stanici uživatele a aktualizace systému běží na serveru vzdáleném, ovšem pod kontrolou počítače uživatele. Vzdálené aplikace pak fungují stejně, jako by se tomu dělo místně.\n\nKomunikační protokol mezi serverem a klientem běží na síti transparentně: klient a server mohou operovat na počítači stejném nebo na počítačích odlišných, eventuálně s různými architekturami a operačními systémy. Klient a server spolu mohou bezpečně komunikovat za pomoci využití šifrovaných tunelových spojení.\n\nBob Scheifler a Jim Gettys stanovili principy X takto (uvedeno v Scheifler/Gettys 1996):\n\nPrvní zásada byla upravena během návrhu X11 na znění: Nové funkce přidávat pouze v případě, pokud víte o nějaké aplikaci, která je bude vyžadovat.\n\nKomunikace mezi serverem a klienty probíhá pomocí výměny paketů přes síťový kanál. Klient naváže spojení odesláním prvního paketu. Server odpoví, odešle zpět paket obsahujícím přijetí nebo odmítnutí spojení, nebo žádosti pro další ověření. Pokud je spojení přijato, server odešle klientovi paket obsahující data pro následující interakci se serverem.\n\nPo navázání spojení si klient a server po síti vyměňují 4 různé typy paketů:\n\nX Server poskytuje sadu základních služeb, klientské programy realizují složitější funkce pomocí interakce se serverem.\n\nTo co ostatní grafická uživatelská rozhraní obvykle nazývají okno je v X Window System úrovní okna nejvyšší. Termín okno je také používán pro okna, která se nacházejí v jiném okně, to znamená tzv. podokno mateřského okna. Grafické elementy jako tlačítka, menu, ikony, atd., jsou všechna realizována pomocí oken.\n\nOkno může být vytvořeno pouze jako podokno mateřského okna, což v praxi znamená, že okna jsou uspořádána hierarchicky ve stromu. X Server automaticky vytváří kořen stromu, tzv. hlavní okno (plochu). Nejvyšší úrovně oken jsou pak přímá podokna okna hlavního. Hlavní okno je tak viditelně stejně velké jako obrazovka a je umístěno za všemi ostatními okny.\n\nX Server ukládá všechna data o oknech, písmu atd. Uživatel zná identifikátory těchto objektů – integery. Mohou být užívány jako jména při komunikaci se serverem. Například, pokud chce uživatel vytvořit nové okno, je zaslán serveru požadavek pro vytvoření okna s přiděleným identifikátorem. Server vytvoří okno a je spojen s daným identifikátorem. Identifikátor může být později klientem použit při žádosti, např. pro zaznamenání vlákna do okna. Identifikátory jsou unikátní také pro server, nikoliv pouze pro uživatele. Například, žádná dvě stejná okna nemají stejný identifikátor, přestože jsou vytvořena dvěma různými uživateli. Uživatel může přistupovat ke každému objektu s přiděleným identifikátorem, přestože byl objekt vytvořen jiným uživatelem. \n\nKaždé okno má předdefinovanou sadu atributů a soubor vlastností, které jsou uloženy na X Serveru a jsou dostupné všem uživatelům prostřednictvím příslušných žádostí. Atributy jsou údaje o oknech, např. velikost, pozice, pozadí, barva atd. Vlastnosti jsou části dat, která jsou připojena k oknům. Na rozdíl od atributů, vlastnosti nemají žádný význam na úrovni X Window jádra protokolu. Uživatel může ukládat libovolná data do vlastností okna. \n\nVlastnosti jsou charakterizovány jménem, typem a hodnotou. Vlastnosti připomínají proměnné v imperativním programování, ve kterém může aplikace vytvořit nové vlastnosti s daným jménem, typem, úložištěm a vloženou hodnotou. Vlastnosti jsou sjednoceny s okny. Dvě vlastnosti mohou existovat na dvou rozdílných oknech, pokud mají odlišné typy a hodnoty. Vlastnosti jsou užívány převážně pro interní uživatelskou komunikaci. Například, vlastnost pojmenovanán WM_NAME ukládá jméno pro okno. Správce okna obvykle přečte jeho vlastnosti a zobrazí jméno okna na jeho horním okraji. Program xprop umožňuje zobrazení vlastností okna. Detailněji, program xprop – root zobrazuje vlastnosti kořenového okna, které obsahuje X-resources (parametry programu).\n\nUdálosti jsou pakety zasílané serverem uživateli, s cílem sdělit mu, že došlo k situaci, která jej může zajímat. Uživatel může zaslat serveru žádost o přeposlání dalšímu uživateli. Toto se užívá při komunikaci mezi dvěma uživateli. Například, když uživatel požaduje text, který je aktuálně vybraný, událostí je zaslání uživateli informace, že nyní pracuje s oknem, které nese požadovaný výběr. \nObsah okna může být „zničen“ za některých podmínek (například, pokud je okno zakryto). Kdykoliv se oblast zničení stane viditelnou, server generuje Expose událost za účelem oznámení uživateli, že část okna byla vyobrazena. Jiné události mohou sloužit k oznámení uživateli vstupních zařízení (klávesnice, myš) o vytvoření nového okna atd. Některé druhy událostí jsou uživateli zasílány vždy, ale většina z nich je zasílána pouze v případě předcházejícího zájmu uživatele, neboť se může zajímat pouze o některé z nich. Například, uživatel se může zajímat o události spjaté s klávesnicí, nikoliv však s myší. \n\nZpůsob, jakým X Window System zachází s barvami, může být někdy pro uživatele matoucí a historicky je podporováno několik různých módů. Nejmodernější aplikace užívají TrueColor (24bitové barvy, 8 bitů pro každou červenou, zelenou a modrou barvu). Starší speciální aplikace však mohou vyžadovat odlišný barevný mód. Mnoho komerčních speciálních aplikací užívají PseudoColor. Protokol X11 v současné době užívá jednoduchý 32bitový integer bez znaménka – zvaný pixelvalue – pro prezentování jednotlivých barev ve většině grafických operací. Při přenosu intenzity primárních barev je užíván 16bitový integer pro každou jednotlivou barevnou složku. Následující reprezentace barev existují, avšak některé z nich nemusí být podporovány na různých zařízení.\n\n\n1. X Window System protocols and architecture\n"}
{"id": "715949", "url": "https://cs.wikipedia.org/wiki?curid=715949", "title": "Pohár vítězů pohárů 1970/71", "text": "Pohár vítězů pohárů 1970/71\n\nSezóna 1970/71 Poháru vítězů pohárů byla 11. ročníkem tohoto poháru. Vítězem se stal tým Chelsea FC.\n\n"}
{"id": "715954", "url": "https://cs.wikipedia.org/wiki?curid=715954", "title": "Kalina pražská", "text": "Kalina pražská\n\nKalina pražská (\"Viburnum × pragense\") je stálezelený keř používaný jako okrasná dřevina. Byl vyšlechtěn v Praze.\n\n\"Viburnum\" 'Pragense'\n\nKalina pražská je stálezelený keř dorůstající výšky 1 až 2,5 metru. Letorosty jsou tenké, plstnaté. Listy jsou kožovité, podlouhlé až vejčitě kopinaté, 5 až 10 cm dlouhé. Čepel listů je na líci tmavě zelená, lesklá a slabě svraskalá, na rubu hustě plstnatá hvězdovitými chlupy. Květy jsou bělavé až narůžovělé, v plochých, 8 až 12 cm širokých vrcholících.\n\nKalina pražská byla vyšlechtěna v roce 1955 v Praze křížením dvou čínských druhů kalin: kaliny vrásčitolisté (\"Viburnum rhytidophyllum\") a kaliny užitečné (\"V. utile\"). Od kaliny vrásčitolisté se liší menšími a na líci jen slabě svraštělými listy. Kalina užitečná má naproti tomu listy na líci hladké a ještě o něco menší.\n\nKalina pražská je poměrně často pěstována jako okrasný stálezelený keř v parcích a zahradách. Kontakt s listy (chloupky na rubu) může vyvolávat alergickou reakci.\n\nTato kalina je podobně jako kalina vrásčitolistá poměrně odolná. Vyžaduje hlinitopísčité a nezamokřené půdy. K rozmnožování se používají letní polovyzrálé řízky řezané v srpnu nebo září.\n\n"}
{"id": "715958", "url": "https://cs.wikipedia.org/wiki?curid=715958", "title": "Lucerna (opera)", "text": "Lucerna (opera)\n\nLucerna je opera (podle autora \"hudební pohádka\") (Op. 56) o čtyřech jednáních českého skladatele Vítězslava Nováka. Libreto napsal český spisovatel Hanuš Jelínek podle stejnojmenné populární hry Aloise Jiráska z roku 1905. Poprvé byla provedena dne 13. května 1923 v Národním divadle v Praze.\n\nKe kompozici své třetí opery Novák sáhl počátkem 20. let v období tvůrčí krize. Vznik Československé republiky jej zastihl v situaci, kdy byl sice uznávaným a veřejně oceňovaným skladatelem, jako spíše tradicionalistický pokračovatel Bedřicha Smetany a Antonína Dvořáka byl ale považován i ve srovnání se svými generačními souputníky Sukem, Foersterem, Ostrčilem a zejména Janáčkem v době prudkých změn ve společnosti i umění za umělce konzervativního až zastaralého. \"Lucernou\" se Novák pokusil prokázat oprávněnost své cesty.\n\nJako u předchozích dvou oper se rozhodl využít dobře známé a úspěšné divadelní hry, tentokrát nejznámějšího díla populárního Aloise Jiráska. Jiráskova \"Lucerna\" (1905) obsahovala v době svého vzniku politický kontext, ten však vyprchal a Nováka zaujala především jako pohádka: „Cítil jsem, jak ze hry Jiráskovi prýští všemi póry hudba – jen ji podchytit, aby se plně rozezvučela.“ Na kompozici myslel již od roku 1919, ale Alois Jirásek dlouho nechtěl udělit k opernímu zpracování svolení. Teprve roku 1921 je spisovatel vydal a text hry pak pro účely libreta zpracoval a zveršoval Hanuš Jelínek. Jelínek se snažil při zpracování zachovat co nejvíce charakteristickou dikci Jiráskova originálu, výsledek je však hodnocen různě: zatímco např. Ladislav Šíp se domnívá, že vzniklo libreto literárně obratné a poetické, podle Jana Trojana (přejímajícího názor Johna Tyrrella) Jelínek „zveršoval a zrýmoval předlohu do konvenčního až říkankovitého operního textu“.\n\nPráce pokračovala zprvu rychle, pak ale Novák dostal oční chorobu a musel partituru diktovat svému žáku Františku Škvorovi, dirigentovi Národního divadla. Přesto mohla být nastudována již roku 1923.\n\n\"Lucerna\" překvapila svým lyrismem. Obecenstvo ji přijalo příznivě jako „jemnou, utěšenou a vpravdě národní operu“, oslovovala je pohádková atmosféra, vlastenecký námět, známý a bohatý děj, charakteristické postavy a na Nováka nezvykle přímočará hudba s názvuky lidových melodií. Následně se z Novákových děl těšila zvláštní oblíbenosti. Novákovi však přinesla zklamání, očekával větší úspěch a navíc jej zklamala kritika, která dílo označovala za konzervativní, snad až „předsmetanovské“, a zčásti i příkře odsuzovala.\n\nNovák \"Lucernu\" jednou revidoval, a to roku 1930 při příležitosti uvedení cyklu svých oper v Národním divadle. Klavírní výtah vydala Hudební matice roku 1923.\n\n\"Lucerna\" je Novákovou nejhranější operou. V pražském Národním divadle byla po první inscenaci roku 1923 nastudována znovu k novákovskému cyklu roku 1930 (20. 10. 1933 ji přenášel přímo Československý rozhlas), pak v letech 1940, 1945 a 1960, naposledy se zde hrála 18. dubna 1964. Národní divadlo v Brně ji uvedlo ihned po Praze ještě roku 1923, dále opět v letech 1939, 1946 a 1960. V Plzni se hrála v letech 1926 a 1944, v Olomouci v letech 1929, 1950, 1966 a 1991, v Ostravě v letech 1930, 1940 a 1951. Po druhé světové válce ji uvedla rovněž divadla v Opavě (1965) a Ústí nad Labem (1976). Dosud poslední inscenaci této opery připravilo Divadlo Josefa Kajetána Tyla v Plzni roku Plzeň 2004, derniéra se konala 31. března 2005.\n\nMimo české země byla \"Lucerna\" hrána ve Slovenském národním divadle v Bratislavě (1928 – s touto inscenací SND hostovalo o rok později i ve Vídni – a 1947) a ve slovinské Lublani (premiéra 8. 10. 1931). Pro případné německé uvedení přeložil libreto Max Brod.\n\n(Světnice mlýna) Mlynář zapisuje babiččino vyprávění o Sibylině proroctví o blanických rytířích (vyprávění babičky \"Hrozná že vojna se přivalí\"). Do mlýna přichází vrchnostenský mušketýr se vzkazem od panského správce: na panství poprvé přijíždí mladá paní kněžna a vrchní chce, aby ji mlynář v čele sedláků uvítal. Mlynář odmítá – není jí ničím povinován a rozhodně se nehodlá klanět vrchnosti, která jej chce v soudním sporu připravit o stará práva a nechat pokácet jeho starou lípu. Mušketýr ho alespoň vyzývá, aby k vítání vyslal Haničku, sirotka, kterého se kdysi mlynář ujal, ale který – jako všichni sirotci na panství – náleží pod ochranu vrchnosti. Ale i to mlynář odmítá, a když se mušketýr zmíní o lucerně, vyhodí jej.\n\nHanička si zpívá za doprovodu houslí učitelského pomocníka Zajíčka (píseň \"Když ponejprv ťali, dřevo zavzdychalo\"). Zajíček smutní: rád by si vzal milovanou Dorničku, ale bez stálého učitelského místa a se dvěma školami na starosti na to nemůže pomyslet (vyprávění \"Být učitelským mládencem\"). Proto chce nové kněžně spolu s kamarády Sejtkem, Kláskem a Zimou zahrát novou kasací a podat supliku (píseň–suplika \"Pomni jenom, že jsem kvočna tvoje\"). Marné jsou výzvy Haničky a mlynáře, aby před vrchností hřbet neohýbal; co dělat, když je chudý? Hanička odnáší na půdu bylinky a černobýl proti hastrmanovi.\n\nDo mlýna vtrhne Klásková hledající svého manžela. Prý šel do mlýna, ale bral s sebou klarinet a jistě vyrazil na zálety, to jí pověděly karty (zpěv \"Ó, to mužské pokolení!\") Když slyší o hastrmanovi líčícím na Haničku, jde si to s ním rázně vyřídit.\n\nHanička snesla z půdy lucernu. Vypráví babičce, jak ji má ráda, připomíná jí zakletý skleněný zámek. Ale babičce se svítilna oškliví, protože je symbolem jediné poddanské povinnosti váznoucí na mlýně: mlynář nemusí platit ani robotovat, ale kdykoli si vrchnost usmyslí, musí ji s lucernou doprovodit k zámečku v lese (scéna \"Tady je, naše Hanička\" a babiččino vyprávění \"Vina ne, ale ta lucerna zlé věci připomíná\").\n\nKlásek se zastavuje a hledá Zajíčka. Když mu Hanička vypráví, že ho hledala jeho rozzlobená žena, Klásek to popírá: ta a hněvat se? Vždyť jsou spolu jako dvě hrdličky! Klásková se vrací a hned na něj zhurta spustí. Přeruší je návštěva vrchního, který opakuje příkaz tlumočený mušketýrem a tvrdí, že vrchnost má právo na sirotka i na lípu. Mlynář je opět odmítá. Vrchní s hrozbami odchází (dialog \"Povídal mušketýr, mlynáři, že prý se zpupně chová\"); Kláskovi se mezitím podařilo vytratit. Babička má ze zlosti vrchního strach, ale mlynář ani Hanička se nebojí. Do okna nakoukne vodník Michal vzdychající po Haničce, ale mlynář jej lýkovým provazem zažene. Haničku, svou mateřídoušku, nedá ani zelenému panáčkovi, ani pánům ze dvora.\n\n(Před mlýnem) Vodník Michal věší pentličky na rákosí, aby na ně nalákal Haničku. Mlýnským náhonem prochází starý vodník Ivan, kterému je zamilované bláznovství mladšího Michala k smíchu. Sám se stěhuje z rybníka pod městečkem, který se bude vysoušet, do jezírka u lesního zámečku, kde bude žít o samotě a v klidu, pryč od lidských tvorů (zpěv \"Nenávidím lidskou havěť… V osamělé lesní tůni\").\n\nZ mlýna vychází Hanička, hledá mlynáře. Muzikanti – Zajíček, Zima, Klásek a Sejtko – byli při vítání odbyti, ale zaslechli, že se paní kněžna chce vydat na zámeček, a hodlají jí svou kasací předvést tam. Vrchní přichází spolu s dvořanem z kněžnina doprovodu, aby znovu promluvil s mlynářem. Hrabě se dvoří Haničce, přičemž je překvapí kněžna. Slyšela o mlynářově odporu a přišla se na „rebelanta“ podívat; poklonkování a úlisná poddanost, se kterou se všude setkává, ji už omrzely (árie \"Aj, hleďme pana hraběte… Mne omrzelo kněžnou býti\"). Z úkrytu pozoruje, jak mlynář opět odpírá vydat lípu, jež od dávné doby chrání jeho domov, a sirotka Haničku by museli odvést přes jeho mrtvolu. V přímém hovoru jej ale kněžna žádá, aby ji s lucernou dovedl na zámeček, a tu musí mlynář poslechnout i přes Haniččiny zlé předtuchy a prosby.\n\nKlásková pátrá po svém muži, kterého podezřívá z nevěry, a i ona se vydává za ním k zámečku. Michal se směje: u zámečku teď bude rušno, Ivan tam užije málo vytouženého klidu (zpěv \"Chechecheche, Ivan chtěl mít klid\"). Za mlynářem do lesa vyběhne i Hanička a Michal ji hbitě následuje.\n\n(Lesní palouk pod starou lípou) Je noc. U lípy se sešli muzikanti, ale než stačí nacvičit kasací, rozežene je zjevení lesních panen a hejkala. Ke stromu se pak blíží mlynář s kněžnou. Ta je krásou místa i mlynářovým vyprávěním o „staré slávě a úpadku, staletém ponížení“ okouzlena (zpěv \"Oh! Jaký čarovný to kout\"). Láká ji mužný zjev jejího průvodce a chtěla by této chvíle využít ke sblížení, ale romantickou náladu jim zkazí suplika, kterou najde mlynář pod lípou, a když zaslechnou zvuk nástrojů, jehož pomocí se muzikanti navzájem hledají, pokračují raději v cestě.\n\nK lípě dorazil i vodník Michal, čekající zde na Haničku (zpěv \"Neste mne polem a neste mne dolem\"). Pan Franc a mušketýr přicházejí obhlédnout lípu, protože vrchní hodlá mlynářovy nepřítomnosti rychle využít, ještě dnes večer strom porazit a odvést Haničku do panského dvora. Michal je ale vyleká a zažene. Zato Klásková, stále hledající manžela, vodníka rychle zkrotí. Donutí ho prozradit, co se doslechl, a pak ji Michal musí odvést za mlynářem, aby ho mohla varovat.\n\n(Proměna – Terasa před zámečkem) Ivan v zámeckém rybníku opěvuje svou samotu (zpěv \"Hluboké ticho nad lesy\"), ale brzy jej z něho vyruší komorník Žán a panská Tereza, kteří připravují kněžninu návštěvu. Vyprávějí si strašidelné příhody, a pro Ivana proto není obtížné je ve tmě vystrašit.\n\nMlynář přivádí kněžnu, jež je omámena kouzlem nočního lesa (zpěv \"Všechno tak, jak jsem si myslila… Čarovná, vlahá lesní noc\"). Láká mlynáře, aby s ní odešel do města: v jejích službách by mohl nejlépe pomoci svému lidu. Mlynář již téměř podléhá, ale v tom přibíhá Klásková a vypráví mu o nebezpečí, které Haničce i lípě hrozí. Mlynář kněžně ostře vyčte, že jej oklamala (zpěv \"Slyšíte, jasná paní?\"), a odbíhá s Kláskovou.\n\nTerasa před zámečkem opět osamí. Jen ztrápený Michal si u Ivana vyprosí, aby jej nechal ve svém rybníku alespoň dnes přenocovat (dvojzpěv \"Ivane, je pryč ta dračice?\").\n\n(Lesní palouk pod starou lípou) U lípy se potkávají Hanička a Zajíček hledající svou supliku. V nočním lese zpívají a tancují víly (sbor \"Po mezi, po stráni, u ohně pastevců\" a balet). Když se přibližují drábi a Hanička již nemá kam utéci, lípa se náhle rozevře a dívka na pokyn lesních víl vstupuje do jejího kmene. Hned jsou tu vrchní s dráby a chtějí Zajíčka slibem učitelského místa a pak i hrozbami přimět, aby jim prozradil, kam se Hanička poděla, ale ten odmítá a brání lípu před jejich sekerami. Nezůstává sám, vzápětí přibíhají mlynář, Klásková a ostatní šumaři. Když se mlynář na dráby rozmáchne sekyrou, lípa se náhle rozzáří a vystoupí z ní Hanička. Vrchní a drábové před těmito čarami utíkají, mlynář bere svou milovanou do náručí a omlouvá se jí za chvilkové zaváhání. Zázrak viděla i kněžna. Na důkaz, že o chystaném bezpráví nevěděla, rozbíjí lucernu a ruší mlynářovo poddanství (zpěv \"Chápu již, jaké tajemství v té staré lípě je skryto\"). I Zajíček dostává své učitelské místo v městečku. Zatímco kněžna se vrací „do zámku, do svojí zlaté nudy“, mlynář žehná své nevěstě a lípě (závěrečný zpěv \"A ty, má dobrá žena… A ty, má lípo prastará\").\n\nČeskoslovenský rozhlas pořídil dvě nahrávky \"Lucerny\", z nichž jednu vydal Supraphon na CD.\n\nVedle toho vydal Supraphon na LP úryvky z opery. Zpívají Libuše Domanínská, Antonín Votava, Václav Bednář, Karel Hruška, Jaroslav Veverka, Maria Tauberová, Orchestr Smetanova divadla v Praze diriguje František Škvor.\n\n"}
{"id": "715960", "url": "https://cs.wikipedia.org/wiki?curid=715960", "title": "My Country, 'Tis of Thee", "text": "My Country, 'Tis of Thee\n\nMy Country, 'Tis of Thee, také známá pod názvem \"\"America\"\", je americká vlastenecká píseň, jejíž text napsal \" Samuel Francis Smith\". Melodie je stejná jako u anglické národní hymny God Save the Queen. Tato píseň sloužila jako národní hymna Spojených států před tím, než byla přijata jako oficiální hymna The Star-Spangled Banner.\n\nSamuel Francis Smith napsal text písně \"\"My Country, 'Tis of Thee\"\" v roce 1831, jako student \"Andover Newton Theological School\" ,Andover, Massachusetts. Jeho přítel,varhaník a skladatel \"Lowell Mason\" ho požádal aby přeložil text z německé školní knížky hudebních textů nebo napsal nový text. Smithe zaujala jedna melodie, nikdy dříve ji neslyšel a neměl tušení,že je to obdoba Britské hymny \"God Save the Queen\". Nepřekládal text z němčiny, ale během půl hodiny napsal svůj vlastní text. Předal text Masonovi a píseň byla poprvé zahrána na veřejnosti 4. července 1831, na dětském dni nezávislosti (\"Independence Day celebration\") v \"Park Street Church\" v Bostonu. Poprvé byla publikována v roce 1832. Původní verze měla 4 sloky, později přibyly ještě další 2 od Henryho van Dyka.\n\n\n"}
{"id": "715962", "url": "https://cs.wikipedia.org/wiki?curid=715962", "title": "...A ozve se Frankenstein", "text": "...A ozve se Frankenstein\n\n…A ozve se Frankenstein (anglicky „Dial F for Frankenstein“) je krátká apokalyptická sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982, ve sbírce \"Devět miliard božích jmen\" a ve sci-fi antologii \"Stvořitelé nových světů\" pod názvem Halo, tady Frankenstein.\n\nV angličtině vyšla např. ve sbírce s názvem \"The Wind from the Sun\", v originále se povídka jmenuje „Dial F for Frankenstein“ a je z roku 1965.\n\n1. prosince 1975 se necelé dvě hodiny po půlnoci světového času rozdrnčely všechny telefony na světě. Neozval se žádný hlas, pouze podivný zvuk.\nLidé, kteří byli probuzeni v noci, naštvaně volali centrálu, aby si stěžovali, avšak všechny linky byly obsazené. Ve výzkumném ústavu telekomunikací a pošt se odborníci snaží přijít záhadě na kloub.\n\nDumají celé dopoledne, ale na nic nepřicházejí a tak se vydávají na oběd do vedlejší kavárny, kde debata pokračuje. Nejde jim především do hlav, jak je možné, že se událost stala téměř dvě hodiny poté, co byla propojena pozemní telekomunikační síť s družicemi. Dr. John Williams hovoří o analogii s lidským mozkem a domnívá se, že se zrodila umělá inteligence. Předkládá své argumenty, zatímco přicházejí zprávy o nehodách způsobené výpadky elektřiny či řízení. Dokonce se technikům nedostane ani obědu.\n\nKolegové Williamsovu teorii postupně přijímají a spekulují, co se bude dít dál. Odvodí, že pokud se bude zrozená elektronická inteligence chovat jako dítě, bude vyžadovat potravu – tedy elektřinu. Bude si chtít hrát. A děti si hrají i tak, že ničí své hračky. Přibývá nehod a neštěstí. Shodnou se, že jediným řešením je odpojit družice. Z rádia přichází zpráva, že byly odpáleny řízené střely z vojenských základen, letiště jsou mimo provoz, systém se hroutí.\nPro Homo sapiens je už příliš pozdě.\n\nVelmi podobný námět obsahuje i povídka „Přítel“ ze sborníku \"Invaze\" polského spisovatele žánru sci-fi Stanisława Lema.\n\n"}
{"id": "715963", "url": "https://cs.wikipedia.org/wiki?curid=715963", "title": "Sierra Madre Oriental", "text": "Sierra Madre Oriental\n\nSierra Madre Oriental (Východní Sierra Madre) je pohoří na východě Mexika, částečně zasahuje i na jihovýchod Texasu. Táhne se zhruba 1 350 km ve směru sever-jih paralelně k pobřeží Mexického zálivu. Prochází mimo jiné přes státy Coahuila, Nuevo León, Tamaulipas, San Luis Potosí, Hidalgo, Tlaxcala. Přibližně na území státu Puebla se pohoří setkává s pohořím Cordillera Neovolcánica.\n\nPohoří tvoří východní hranici mexické náhorní plošiny (mexické vysočiny). Nejvyšším bodem je Cerro Potosí (3 713 m n. m.).\n"}
{"id": "715965", "url": "https://cs.wikipedia.org/wiki?curid=715965", "title": "Sierra Madre", "text": "Sierra Madre\n\nSierra Madre je pojmenování pro několik různých pohoří.\n\n\"Mexiko\"\n\n\"Filipíny\"\n\n\"Spojené státy americké\"\n"}
{"id": "715966", "url": "https://cs.wikipedia.org/wiki?curid=715966", "title": "Kalina zubatá", "text": "Kalina zubatá\n\nKalina zubatá (\"Viburnum dentatum\") je opadavý keř pocházející ze Severní Ameriky. V České republice je občas pěstována jako okrasná dřevina.\n\nKalina zubatá je opadavý keř s dosti řídkými větvemi, dorůstající výšky 1 až 5 metrů. Letorosty jsou šedohnědé až červenavé. Listy jsou vstřícné, vejčité až okrouhle vejčité, bez palistů, 4 až 12 cm dlouhé, na bázi zaokrouhlené až mělce srdčité, dosti hrubě zubaté trojúhelníkovitými zuby. Čepel je na líci téměř lysá, na rubu hvězdovitě chlupatá. Žilnatina je zpeřená, s 5 až 11 páry postranních žilek. Řapík je asi 1 až 2,5 cm dlouhý. Květy jsou bílé, asi 4 mm široké, uspořádané v 5 až 8 cm širokých vrcholících. Kvete v květnu až červnu. Plody jsou modročerné, kulovité.\n\nKalina zubatá je přirozeně rozšířena ve východní polovině USA a přilehlé oblasti Kanady. Roste v křovinách na vlhkých až bažinatých půdách, také však na sušších půdách a na písečných dunách.\n\nPodobná kalina měkká (\"Viburnum molle\"), pocházející rovněž ze Severní Ameriky, se odlišuje listy s palisty a s čepelí na rubu chlupatou.\n\nTato kalina je pěstována spíše zřídka. Uváděna je ze sbírek Arboreta Žampach a v kultivarech 'Autumn Jazz', 'Chicago Lustre' a 'Northern Burgundy' z Pražské botanické zahrady v Tróji a z Dendrologické zahrady v Průhonicích.\n\nPři dobré kvalitě půdy snáší kalina zubatá i sušší polohy. Množí se zelenými řízky řezanými v květnu nebo červnu. Semena z ne zcela dozrálých plodů je možno ihned vysít, přezrálá a přesušená semena je nutno stratifikovat.\n\n"}
{"id": "715967", "url": "https://cs.wikipedia.org/wiki?curid=715967", "title": "Star Trek: Corps of Engineers", "text": "Star Trek: Corps of Engineers\n\nStar Trek: Corps of Engineers (původně Star Trek: SCE, což je zkratka z Star Trek: Starfleet Corps of Engineers) je knižní série science fiction novel z prostředí fiktivního univerza Star Treku. Ebooky v anglickém originále vydávalo mezi lety 2000 a 2007 americké nakladatelství Pocket Books, díla jsou licencována držitelem autorských práv, filmovým studiem Paramount Pictures. Série \"Corps of Engineers\" je dějově zasazena především do 70. let 24. století. Jedná se o spin-off televizních seriálů a knižních sérií \"\" a \"\".\n\nHlavními hrdiny je posádka hvězdné lodě Spojené federace planet USS \"da Vinci\", které velí kapitán David Gold za pomoci prvního důstojníka Sonyi Gomezové (viz epizody „Kdo je Q“ a „Nástrahy lékařské péče“ \"Nové generace\"). Zcela nově vytvořené postavy doplňují některé jednorázové charaktery z \"Nové generace\" i \"Deep Space Nine\", jednou z hlavních postav je ale také Montgomery Scott. Starfleet Corps of Engineers je speciální inženýrská jednotka Hvězdné flotily umístěná na lodi \"da Vinci\", která řeší technické problémy i záhady v prostoru Federace.\n\nNa rozdíl od ostatních startrekovských knižních sérií byly novely \"Corps of Engineers\" vydávány primárně jako ebooky (celkem 74 novel), z nichž většina později souhrnně vyšla v knižních antologiích (celkem 13 sbírek v letech 2002–2010). Prvních 66 novel bylo číslováno a tyto byly vydány pod hlavičkou \"Star Trek: SCE\", pod kterou vyšlo i prvních sedm antologií. V roce 2006 změnilo nakladatelství koncepci, sérii přejmenovalo na \"Star Trek: Corps of Engineers\", snížilo počet ročně vydávaných novel z 12 na šest a zrušilo číslování. V této podobě bylo vydáno dalších osm novel, vydávání série bylo poté v roce 2007 pozastaveno. Výjimkou byly knižní sbírky novel \"SCE\", jejich vydávání pokračovalo do roku 2010. Novely z přejmenované série \"Corps of Engineers\" nebyly knižně vydány.\n\n"}
{"id": "715977", "url": "https://cs.wikipedia.org/wiki?curid=715977", "title": "Kalina tušalaj", "text": "Kalina tušalaj\n\nKalina tušalaj (\"Viburnum lantana\") je keř s plochými vrcholíky bílých, slabě nazelenalých květů. Roste u nás na výslunných, kamenitých stráních, v teplomilných a mezofilních křovinách a ve světlých hájích (především teplomilných doubravách a dubohabřinách) od nížin až do podhůří, hlavně v teplejších krajích a na vápenatých půdách. Často se také pěstuje jako okrasný keř a vysazuje v parcích hlavně kvůli zprvu bílým, posléze červenajícím a nakonec černým plodům. Pěstují se také různé kultivary.\n\nKalina tušalaj je až 3 m vysoký keř s široce vejčitými, na bázi lehce srdčitými řapíkatými listy. Opadavé listy jsou krátce řapíkaté a svraskalé, ostře pilovité, tupě zašpičatělé, na líci roztroušeně chlupaté, na rubu plstnaté až olysalé, čepel 5–12 cm dlouhá. Kvete od dubna do května, květenství jsou bohaté koncové vrcholíky o průměru 5–10 cm s bílými, nazelenalými, souměrnými pětičetnými květy. Všechny květy jsou plodné, zvonkovitě nálevkovité, 6–8 mm v průměru, s vejčitými zaokrouhlenými cípy. Plody jsou jednosemenné lesklé, zprvu zelenavé, pak červenající a nakonec leskle černé peckovice, které zůstávají na keři až dlouho do zimy. Nejsou poživatelné a zdravotní potíže mohou způsobit jen ve větším množství.\n\n\n"}
{"id": "715984", "url": "https://cs.wikipedia.org/wiki?curid=715984", "title": "Augustin Gensse", "text": "Augustin Gensse\n\nAugustin Gensse (* 20. srpna 1983, Mont-de-Marsan) je francouzský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k srpnu 2011 deset titulů ve dvouhře a čtyři ve čtyřhře.\n\nNa žebříčku ATP byl nejvýše ve dvouhře klasifikován v září 2011 na 140. místě a ve čtyřhře pak v červnu 2008 na 363. místě. K roku 2011 jej trénoval Jérome Prigent.\n\n"}
{"id": "715990", "url": "https://cs.wikipedia.org/wiki?curid=715990", "title": "Sarah Ladd", "text": "Sarah Ladd\n\nSarah Hall Ladd (13. dubna 1860 - 30. března 1927) byla americká piktorialistická fotografka a fotografka krajin z počátku 20. století.\n\nLadd se narodila jako Sarah L. Hall v Somerville, Massachusetts svému otci Johnu Gillovi a matce Sarah Hall Cushingové. O jejím dětství je toho známo jen velmi málo.\n\nDne 7. září 1881 se provdala za Charlese E. Ladda, který se živil jako podnikatel na západním pobřeží a byl synem starosty Williama S. Ladda v Portlandu (Oregon). Po svatbě se se svým novým manželem přestěhovala do Portlandu a začal žít finančně zajištěným a pohodlným životem v domě u řeky Willamette.\n\nNení známo, jak Laddová začala zajímat o fotografii, nebo zda měla formální vzdělání. V každém případě se v září 1899 stala členkou oregonského Oregon Camera Clubu a počátkem roku 1901 byla řada jejích děl vystavených v San Franciscu.\n\nV roce 1902 se o ní dozvěděl newyorský fotograf Alfred Stieglitz, který založil spolek Fotosecese - skupinu amerických fotografů, kteří pracovali na podpoře piktorialismu - a Laddovou přijal jako čestnou členku. Není však známo, jak se o ní dozvěděl, nebo jak mohl nějaké její fotografie spatřit.\n\nV roce 1903 podnikla delší cestu po řece Columbii se svou přítelkyní a kolegyní fotografkou Lillyí Whitovou na soukromém hausbótu \"Raysark\", který obsahoval na palubě vlastní temnou komoru. Některé její nejznámější fotografie řeky byly součástí výstavy v roce 2008 v Portlandském muzeu umění \"Wild Beauty: Photographs of the Columbia River Gorge, 1867-1957\".\n\nLaddová byla považována za úspěšnou a velmi renomovanou fotografku počátku 20. století, celá řada jejích fotografií byla publikována v magazínu \"Pacific Monthly\" (který založil její manžel). Asi po roce 1904 Laddovou zaměstnávaly nefotografické záležitosti. Asistovala svému manželovi s přípravami na Portlandskou výstavu v roce 1905 Lewis and Clark Centennial Exposition. V roce 1910 se Laddovi přestěhovali do Carltonu v Oregonu, poté co se Charles stal prezidentem společnosti Carlton Consolidated Lumber Company. Díky tomu také Laddová vystavila čtrnáct fotografií v roce 1915 na výstavě Panama-Pacific International Exposition v San Francisku.\n\nLaddová se v roce 1911 stala členkou hnutí Christian Science. Poté, co v roce 1920 zemřel její manžel, přestěhovala se na konci roku 1924 do Carmelu (Kalifornie) ke své dlouholeté přítelkyni Lily Whitovové. Laddová zemřela v Carmelu dne 30. března 1927.\n"}
{"id": "715994", "url": "https://cs.wikipedia.org/wiki?curid=715994", "title": "Li Jen-feng", "text": "Li Jen-feng\n\nLi Jen-feng (: pchin-jin Lǐ Yànfèng, znaky zjednodušené 李艳凤, tradiční 李艷鳳; * 15. května 1979, Chej-lung-ťiang) je čínská atletka, jejíž specializací je hod diskem.\n\nPrvní výrazné mezinárodní úspěchy zaznamenala v roce 2001 na světové letní univerziádě na domácí půdě v Pekingu, kde vybojovala stříbrnou medaili. O dva roky později získala stříbro také na univerziádě v jihokorejském Tegu.\n\nTřikrát reprezentovala na letních olympijských hrách, třikrát se probojovala do finále. V roce 2004 na olympiádě v Athénách měřil její nejdelší pokus 61,05 metru, což stačilo na konečné 9. místo. Na následujících olympijských hrách v Pekingu v roce 2008 poslala nejdále disk v první sérii (60,68 m) a skončila na 7. místě.\n\nV roce 2011 získala na světovém šampionátu v Tegu zlatou medaili, když ve finále jako jediná poslala disk za 66 metrů a za výkon 66,52 m se stala mistryní světa. Stříbro vybojovala Němka Nadine Müllerová (65,97 m) a bronz Kubánka Yarelis Barriosová za 65,73 m.\n\nJejí osobní rekord z 5. června 2011 (Schönebeck) má hodnotu 67,98 m a v roce 2011 se jednalo o nejdelší hod sezóny.\n\nNa Letních olympijských hrách 2012 v Londýně vybojovala výkonem dlouhým 67,22 m původně bronzovou medaili. Kvůli dopingu však byla diskvalifikována z druhého místa Ruska Darja Piščalnikovová, a Li Jen-feng tedy dodatečně získala medaili stříbrnou. Bronzovou medaili převzala původně čtvrtá Yarelys Barriosová z Kuby, jejíž nejdelší pokus měřil 66,38 m.\n\n"}
{"id": "715997", "url": "https://cs.wikipedia.org/wiki?curid=715997", "title": "Daniel Krajcer", "text": "Daniel Krajcer\n\nDaniel Krajcer (* 19. září 1969, Bratislava, Československo) je slovenský politik, v minulosti zpravodaj, moderátor a komentátor politických událostí. Od roku 2010 do 2013 byl členem strany Sloboda a Solidarita, od roku 2013 je místopředsedou strany Nová väčšina. V letech 2010-2012 působil jako ministr kultury.\n\nV letech 1991–1993 studoval knihovnictví, informatiku a anglický jazyk na Filozofické fakultě Univerzitě Komenského v Bratislavě. V letech 2003–2009 studoval na stejné univerzitě Právnickou fakultu.\n\nV letech 1994–1996 působil jako redaktor a moderátor regionálního vysílání Slovenského rozhlasu, v období let 1996–2006 jako redaktor zpravodajství a moderátor politické relace \"Sito\" na televizní stanici Markíza. Od roku 2006 do roku 2010 byl ředitelem pro publicistiku a strategické projekty a moderátorem politické relace \"De Facto\" na TV JOJ.\n\nOd 9. července 2010 do 4. března 2012 působil ve funkci ministra kultury ve vládě Ivety Radičové.\n\nV listopadu 2013 kandidoval na župana Bratislavského kraje, ve volbách skončil se ziskem 14 % hlasů na třetím místě.\n\nJe rozvedený, má dvě děti - z manželství s Michaelou Krajcerovou dceru, s Helenou Hupkovou syna.\n\n"}
{"id": "716000", "url": "https://cs.wikipedia.org/wiki?curid=716000", "title": "Apulanta", "text": "Apulanta\n\nApulanta je finská rocková hudební skupina, která vznikla v roce 1991, jejíž členové byli v době založení ve věku teenagerů.\n\nKapela se ve svých počátcích specializovala převážně na variace punku, ska a metalu, aby se později přehoupla do chytlavějšího, spíše rádiového stylu, nutno však podotknout, že do současnosti mezi těmito dvěma extrémy víceméně kolísá. Nejnovější skladby v sobě kombinují melodické a chytlavé refrény spolu s těžšími kytarovými riffy.\n\nPrůlom přišel v roce 1996 s hitovkou \"Mitä kuuluu\" z alba \"\"Hajonnut EP\"\" následovanou písní \"Anna mulle piiskaa\". Od tohoto okamžiku důsledně a pravidelně plní přední příčky hudebních žebříčků a nadále patří k nejúspěšnějším rockovým kapelám Finska. \"Teit meistä kauniin\" je jedním z nejprodávanějších singlů všech dob a současný hit \"Koneeseen kadonnut\" slaví taktéž velký úspěch. K lednu 2006 16 jejich singlů a 8 alb dosáhlo čísla 1 finských hitparád. Překvapivě ovšem zatím nezískali žádnou finskou cenu Emma (ekvivalent Grammy), neboť jejich nahrávací společnost Levy-yhtiö není členem – \"ja kuvatallennetuottajat ÄKT ry\" (zástupce IFPI), což ovšem umožnilo to, aby alba vydaná společností Levy-yhtiö byla prodávána za nižší cenu než ta, vydaná společnostmi, jež jsou členy asociace ÄKT. Koncem roku 2006 byla Apulanta překvapivě nominována v kategorii „Nejlepší hudební DVD“ cenou Emma za své DVD \"Kesäaine\".\n\nV září roku 2009 členové Apulanty založili vlastní nezávislý label. \"Päijät-Hämeen Sorto ja Riisto\" (\"\"Päijänne Tavastian Útlak a vykořisťování\"\"). Od svých počátků se labelu zatím podařilo pod svá křídla získat popovou zpěvačku Kaiju Koo, a to roku 2010. V únoru 2011 společnost poodhalila skutečnost, že hodlají zastupovat nového a perspektivního umělce, jehož jméno zatím nebylo zveřejněno.\n\nSkupinu v současné době představují její zakládající členové Toni Wirtanen (hlavní vokály/kytara) a Simo Santapukki (bicí), k nimž přibyl Sami Lehtinen (basová kytara), jenž nahradil předchozího člena Tuukku Temonena.\n\nApulanta je velmi známá pro svá energická vystoupení. Absolvovali mnohá vystoupení v kostýmech shodných s výzdobou pódia. Příkladem uvádíme koncert z roku 1995 kdy skupina zahrála na playback v Listě, kdy si Toni oblékl dámské spodní prádlo a Tuukka kalhoty z PVC. Roku 1998 vystoupila kapela v soutěži Jyrki Hit Challenge, kde proti sobě bojovali svými hudebními nástroji, oděni pouze v plavkách a pěně na holení. Na turné v roce 2003 a 2004 se vydali v rytířské zbroji. Stejně jako jejich živá vystoupení, může být i vztah s fanoušky popsán jako mimořádný.\n\nJednou dokonce zahráli cover písně \"Blitzkrieg Bop\" skupiny Ramones čistě proto, že byli fanouškem požádáni. Seznamy skladeb se při koncertech mění z toho důvodu, že kapela dává možnost svým fanouškům šanci zahrát na přání. Většinou tedy vznikne prostor pro dvě až šest písní, kdy se přání, aby tyto songy byly zahrány, diváci křikem sdělí Tonimu. Obvykle jsou to písně starší, které skupina již tak často živě nehraje. Jeden z fandů z publika měl také příležitost si v přídavku s kapelou zahrát na kytaru. Během turné v zimě roku 2005 rozdával Wirtanen před koncertem v Helsinkách fanouškům zmrzlinu z čistého popudu a slibu, jenž učinil. V létě roku 2006 dovolila Apulanta svému americkému fanouškovi (notoricky známému jako MF Elie), aby pro kapelu pracoval, neboť jak jim vysvětlil, budilo by to dobrý dojem v jeho přihlášce na vysokou školu.\n\nNejnovější album skupiny z 5. listopadu 2008 (v pořadí již desáté) nese název \"Kuutio\" (kuinka aurinko voitettiin).\n\n\n\n\n"}
{"id": "716005", "url": "https://cs.wikipedia.org/wiki?curid=716005", "title": "Jesse Huta Galung", "text": "Jesse Huta Galung\n\nJesse Huta Galung (* 6. října 1985, Haarlem) je nizozemský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k srpnu 2011 šestnáct titulů ve dvouhře.\n\nNa žebříčku ATP byl nejvýše ve dvouhře klasifikován v červnu 2011 na 110. místě a ve čtyřhře pak v červnu 2009 na 193. místě. K roku 2011 jej trénovali Keluin Nieberg a Willem Jan van Hulst.\n\n"}
{"id": "716011", "url": "https://cs.wikipedia.org/wiki?curid=716011", "title": "National Archives and Records Administration", "text": "National Archives and Records Administration\n\nV archivu je uchováno tisíce negativů od různých fotografů. Pracovali většinou pro americkou vládu a její ministerstva a úřady, jako například Fotografický útvar letectva vojenských námořních sil nebo v dokumentárních projektech DOCUMERICA a podobně. Jsou to například fotografky a fotografové:\n\nSnímky spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "716012", "url": "https://cs.wikipedia.org/wiki?curid=716012", "title": "Marsel İlhan", "text": "Marsel İlhan\n\nMarsel İlhan, rodným jménem Marsel Chamdamov (* 11. června 1987, Samarkand, Uzbecká SSR, dnes Uzbekistán) je turecký profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k srpnu 2011 osm titulů ve dvouhře.\n\nStal se prvním tureckým tenistou v historii, který postoupil do druhého kola dvouhry grandslamového turnaje, prvním, který vyhrál challenger ATP a prvním, jenž byl klasifikován mezi stovkou nejlepších hráčů na žebříčku ATP.\n\nNa žebříčku ATP byl nejvýše ve dvouhře klasifikován v lednu 2011 na 87. místě a ve čtyřhře pak v květnu 2009 na 564. místě. K roku 2011 jej trénoval Can Uner.\n\nNarodil se v roce 1987 v Samarkandu na území dnešního Uzbekistánu. V roce 2004 emigroval s matkou do Turecka a začal hrát za istanbulský oddíl the Taçspor Tennis Club of İstanbul. Od roku 2016 hraje pro Galatasaray SK.\n\n"}
{"id": "716016", "url": "https://cs.wikipedia.org/wiki?curid=716016", "title": "Posedlí", "text": "Posedlí\n\nPosedlí (anglicky \"The Possessed\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírce \"Devět miliard božích jmen\" z roku 2002.\n\nV angličtině vyšla např. ve sbírce s názvem \"The Nine Billion Names of God\".\n\nMrazivým nekonečným prostorem vesmíru se žene Roj. Pátrá po organickém životě, po svém hostiteli. Vyrazil na cestu před mnoha miliony let, když jeho slunce explodovalo.\nRoj dorazil do Sluneční soustavy a odhalil obyvatelnou planetu - Zemi. Život se zde sice nachází, ale do inteligence má daleko. Jsou zde tvorové, kteří se plazí a skáčou, ale nemluví ani nic netvoří. Možná se zde v budoucnu vyvine vyspělá inteligence, na níž by bylo vhodné parazitovat, ale Roj nedokáže odhadnout, která z forem života na planetě by k ní mohla dospět. Bez svého hostitele je pouze systémem nepatrných elektrických signálů, teprve až se usídlí v mozcích inteligentních druhů, neexistuje nic, co by přesáhlo jeho možnosti.\n\nRoj dospěl k rozhodnutí, rozdělí se. Malá část zůstane na Zemi, aby sledovala vývoj života a větší část bude pokračovat v mezihvězdném pátrání. Roj, jenž zůstal na planetě Sluneční soustavy, začal pracovat na složitém úkolu. Potřeboval rozšířený organismus (aby jej nevyhubila např. epidemie) a zároveň ne moc malý, aby dokázal ovládnout svět. Nakonec si svého hostitele zvolil a začal usměrňovat jeho osud. Z ještěrů se stala teplokrevná zvířata rodící živé potomky. Stále byli slabí, ale jejich mozky již budily naději pro Roj.\n\nMinulo sto milionů roků a Roj fatálně pochybil, vybral si špatnou větev. Přestože je nesmrtelný, může zdegenerovat a ztratit svou sílu. Malá zvířátka sice přežila dobu ledovou, potopu a rozmnožila se, ale víc už nemohla. V srdci dalekého kontinentu se spustila ze stromu na zem opice a zvědavě pohlédla nahoru.\n\nNa zábavním parníku vplouvajícím do fjordu si povídá Nils s Christinou. Náhle se Christina vyleká a ukazuje na podezřelý proud na břehu. Nils vysvětluje, že to dělají každých pár let. Ze břehu se vrhají vstříc chladné vodě zástupy lumíků, poslušni pradávného puzení.\n\n"}
{"id": "716017", "url": "https://cs.wikipedia.org/wiki?curid=716017", "title": "Projekt 1174", "text": "Projekt 1174\n\nProjekt 1174 (v kódu NATO třída Ivan Rogov) je třída výsadkových a velitelských lodí sovětského námořnictva z doby studené války. Po rozpadu SSSR je převzalo nástupnické Rusko. Ze tří postavených lodí je v aktivní službě pouze nejnovější loď \"Mitrofan Moskalenko\".\n\nCelá třída byla pro sovětské námořnictvo stavěna kaliningradskou loděnicí Jantar. Postaveny byly tři jednotky – \"Ivan Rogov\", \"Alexandr Nikolajev\" a \"Mitrofan Moskalenko\". Čtvrtá jednotka již nebyla dokončena.\n\nPlavidla mají originální koncepci s dvojicí přistávacích plošin pro vrtulníky typů, kterých může být hangárováno 5 typu Ka-25 či čtyři typů Ka-27 a Ka-29. Výsadek tvoří například prapor 520 mariňáků a 25 tanků (pokud vozidla stojí i v doku, může být na palubě 53 tanků či 80 obrněných transportérů). Loď mohou opustit buď příďovou rampou či výsadkovými čluny, operujícími ze záďového palubního doku o rozměrech 67,5 x 12,3 m.\n\nHlavňovou výzbroj lodí tvoří jedna dvouhlavňová věž se 76mm kanóny AK-726 a čtyři 30mm obranné komplety AK-630. K obraně proti vzušnému napadení slouží dvojité vypouštěcí zařízení řízených střel krátkého dosahu Osa-M se zásobou 20 střel a dvě čtyřnásobná sila řízených střel velmi krátkého dosahu Strela-2. Pro palebnou podporu výsadku slouží dva 122mm raketomety Grad-M se zásobou 320 raket. Pohonný systém tvoří dvě plynové turbíny M8K. Nejvyšší rychlost dosahuje 20 uzlů.\n\n"}
{"id": "716019", "url": "https://cs.wikipedia.org/wiki?curid=716019", "title": "Nukleofil", "text": "Nukleofil\n\nNukleofil je chemická látka, která v chemické reakci poskytuje elektronový pár elektrofilu, čímž vzniká chemická vazba. Všechny molekuly nebo ionty s volnými páry elektronů mohou fungovat jako nukleofily. Protože nukleofil poskytuje elektrony, je z definice Lewisovou zásadou.\n\nNukleofilita (též nukleofilicita) označuje afinitu nukleofilu k atomovému jádru. Někdy se jí říká také nukleofilní síla, popisuje nukleofilní charakter látky a často se používá k porovnávání afinity atomů.\n\nNeutrální nukleofilní reakce s rozpouštědly, například alkoholy nebo vodou, se označují jako solvolýza (např. v případě vody konkrétně hydrolýza). Nukleofily se účastní nukleofilní substituce, kde je nukleofil přitahován k plnému nebo částečnému kladnému náboji.\n\nTermíny „nukleofil“ a „elektrofil“ zavedl Christopher Kelk Ingold v roce 1929, nahradil jimi pojmy „kationoid“ a „anionoid“ dříve navržené Arthurem Lapworthem v roce 1925.\n\nSlovo „nukleofil“ je odvozeno od latinského \"nucleus\" („jádro“, v tomto případě atomové), a řeckého \"filein\" („mít rád“).\n\nV řádku (periodě) periodické tabulky obecně platí, že čím zásaditější je iont (vyšší pK konjugátové kyseliny), tím reaktivnější je jako nukleofil. V dané skupině je nejdůležitější vlastností při určení nukleofility polarizovatelnost: Čím snazší je zdeformovat elektronový obal okolo atomu či molekuly, tím snadněji reaguje; např. jodidový iont (I) je nukleofilnější než iont fluoridový (F).\n\nMezi příklady nukleofilů patří anionty, například Cl, nebo sloučeniny s volným párem elektronů, například amoniak NH.\n\nV příkladu uvedeném níže poskytuje kyslík z hydroxidového iontu elektronový pár k vazbě s uhlíkem na konci brompropanové molekuly. Vazba mezi uhlíkem a bromem pak podléhá heterolýze, atom bromu zachytí poskytnutý elektron a stane se bromidovým iontem (Br). Probíhá reakce S2, což znamená, že hydroxidový iont působí na atom uhlíku na opačném konci oproti tomu, na němž je bromidový iont. Proto reakce S2 vedou k obrácení konfigurace elektrofilu. Je-li elektrofil chirální, obvykle si svou chiralitu udrží, byť je konfigurace produktu oproti původnímu elektrofilu převrácena.\n\nJako \"ambidentní nukleofil\" se označuje takový nukleofil, který může působit na dvou či více místech za vzniku dvou nebo více produktů. Například thiokyanatanový iont (SCN) může působit jak atomem síry, tak dusíku. Proto reakce S2 alkylhalogenidů s tímto iontem často dávají směs RSCN (alkylthiokyanátu) a RNCS (alkylisothiokyanátu). Podobně to platí i pro Kolbeho nitrilovou syntézu.\n\n"}
{"id": "716023", "url": "https://cs.wikipedia.org/wiki?curid=716023", "title": "US Open 2011 – mužská čtyřhra", "text": "US Open 2011 – mužská čtyřhra\n\nObhájcem titulu byl první nasazený americký pár dvojčat Boba a Mika Bryanových, který v úvodním kole podlehl chorvatsko-německé dvojici Ivo Karlović a Frank Moser.\n\nVítězem se stal devátý nasazený rakousko-německý pár Jürgen Melzer a Philipp Petzschner, když ve finále porazil polský pár a turnajové šestky Mariusze Fyrstenberga a Marcina Matkowskiho po setech 6–2, 6–2.\n\n\n"}
{"id": "716024", "url": "https://cs.wikipedia.org/wiki?curid=716024", "title": "Deon Hemmingsová", "text": "Deon Hemmingsová\n\nDeon Hemmingsová (* 10. září 1968, Saint Ann Parish) je bývalá jamajská atletka, olympijská vítězka a vicemistryně světa na čtvrtce s překážkami.\n\nNejvětší individuální úspěch zaznamenala v roce 1996 na letních olympijských hrách v Atlantě, kde předvedla nejrychlejší časy již v rozběhu i semifinále. V samotném finále zaběhla trať v tehdy novém olympijském rekordu 52,82 s, čímž vybojovala zlatou medaili před Američankami Kim Battenovou (stříbro) a Tonjou Bufordovou-Baileyovou (bronz). O čtyři roky později na olympiádě v Sydney v cíli o 43 setin sekundy prohrála s Ruskou Irinou Privalovovou a získala stříbro. Druhou stříbrnou medaili vybojovala také ve štafetě na 4×400 metrů. Poprvé reprezentovala na letních olympijských hrách v Barceloně v roce 1992, kde ve finále doběhla na 7. místě.\n\n\n"}
{"id": "716025", "url": "https://cs.wikipedia.org/wiki?curid=716025", "title": "Office of Strategic Services", "text": "Office of Strategic Services\n\nOffice of Strategic Services (Úřad pro strategické služby) byla vojenská zpravodajská služba s vnější působností Spojených států amerických v období od 13. června 1942 do 20. září 1945. Byla zřízena na popud tehdejšího prezidenta USA Franklina Delano Roosevelta a jejím úkolem byl sběr a analýza informací o zemích, které byly ve válce proti USA. V Čele OSS byl William Joseph Donovan, který získal inspiraci pro koncept OSS u britské zpravodajské služby Special Operations Executive (zpravodajskou činnost do té doby provádělo více subjektů za absence koordinace a jednotného směru působení). Na jejích základech byla zformována nástupnická zpravodajská služba CIA.\n"}
{"id": "716028", "url": "https://cs.wikipedia.org/wiki?curid=716028", "title": "5Angels Live!", "text": "5Angels Live!\n\n5Angels Live! je první album skupiny 5Angels vydané v roce 2009. V roce 2011 pak bylo vydáno v reedici kvůli vysoké poptávce.\n\n\n"}
{"id": "716029", "url": "https://cs.wikipedia.org/wiki?curid=716029", "title": "Případ s časem", "text": "Případ s časem\n\nPřípad s časem (anglicky „Trouble with Time“ nebo „Crime on Mars“) je krátká sci-fi povídka s humorným nádechem britského spisovatele Arthura C. Clarka.\n\nV angličtině vyšla poprvé v časopisu \"Ellery Queen's Mystery Magazine\" v roce 1960, poté např. ve sbírce s názvem \"The Nine Billion Names of God\".\n\nInspektor Rawlins vypráví na kosmodromu marťanského měsíce Phobos příběh o neúspěšné krádeži vzácné relikvie z muzea v Meridiánu. Tou relikvií je bohyně Siréna, artefakt nalezený v Moři Sirén Třetí expedicí roku 2012 (23 let po dobytí Marsu). Je to 20–25 cm velká silueta mladé ženy s nepatrně orientálními rysy a prodlouženými ušními boltci, s vlasy stočenými v těsných prstýncích a pootevřenými rty. To, co z tohoto kusu pískovce dělá nerozluštitelnou záhadu je fakt, že byla nalezena právě na Marsu, kde organický život dospěl pouze do stadia bezobratlých a vymřel dříve, než se na Zemi vzpřímil člověk.\n\nBohyně Sirén se stala symbolem Marsu, její kopii si jako suvenýr odváží snad každý návštěvník rudé planety. Nicméně jeden z nich měl poněkud jiný plán. Jistý Danny Weaver přijel do městečka pod kupolí s cílem ukrást z muzea originál. Bylo by se mu to bývalo podařilo, nebýt jediné zásadní věci. Plán nebyl vůbec špatný, vzhledem k neexistující ostraze muzea si Danny vyhradil sobotu na obhlídku muzea i okolí, schoval se v jedné galerii a o půlnoci se pustil do práce. Hodlal navrtat vitrínu zespod a vyměnit originál za jednu z těch laciných kopií. Na práci měl celou noc a neděli, v pondělí ráno se hodlal vmísit s lupem mezi první návštěvníky. Jaký šok utrpěla jeho nervová soustava, když se v neděli otevřely dveře a pracovníci muzea začínali obvyklou proceduru. Danny se vrhl k nouzovému východu, ale pod kopulí malého města nebylo kam prchnout, policie si jej brzo našla.\n\nKomisař Rawlins objasňuje, co zhatilo jinak dokonalý plán. Městem prochází datová hranice, Západní čtvrť měla neděli, zatímco východní ještě sobotu.\n\nZdá se, že přítomní posluchači s nešťastným lupičem dokonce soucítí – včetně komisaře. Ten pokračuje: Danny dostal 3 roky, tedy 3 marťanské roky, což se rovná téměř šest pozemských. Vězení na Marsu není a tak si Danny odpracovává svůj trest pod určitým dohledem jako hlídač téhož muzea. Danny pracoval na zakázku, co se stalo se zadavateli loupeže, byli odhaleni? Na tuto otázku odpoví komisař Rawlings záporně. \"Zatím ne, důkladně po sobě zametli stopy. Ale policista má vždy oči otevřené, stejně jako obchodník s uměleckými předměty, viďte, pane Maccare?\" Pan Maccar viditelně pobledl. Ještě nás čeká zajímavá cesta.\nČesky vyšla povídka v následujících sbírkách nebo antologiích:\n\n"}
{"id": "716030", "url": "https://cs.wikipedia.org/wiki?curid=716030", "title": "5Angels Karaoke DVD", "text": "5Angels Karaoke DVD\n\n5Angels Karaoke DVD je karaoke DVD dívčí skupiny 5Angels obsahuje hudební podklady s doprovodnou linkou všech skladeb z CD 5Angels Live!\n\nHudba je původní, stojí za ní hudební producent 5Angels Stano Šimor.\n\nStejně jako všechna DVD 5Angels i toto celé vzniklo přímo ve videoprodukci 5Angels, kterou zastupuje videoproducent Karel Stiebling.\n\nBONUS\n"}
{"id": "716031", "url": "https://cs.wikipedia.org/wiki?curid=716031", "title": "5Angels Krásnej den", "text": "5Angels Krásnej den\n\n5Angels Krásnej den je v pořadí druhé album dívčí skupiny 5Angels. Součástí CD je i píseň Hvězdný rej nazpívaná společně s Karlem Gottem, nebo píseň To ale nejde z dílny Michala Davida. Kromě singlu To ale nejde stojí za všemi skladbami producent Stano Šimor.\n\n"}
{"id": "716032", "url": "https://cs.wikipedia.org/wiki?curid=716032", "title": "Pohár vítězů pohárů 1971/72", "text": "Pohár vítězů pohárů 1971/72\n\nSezóna 1971/72 Poháru vítězů pohárů byla 12. ročníkem tohoto poháru. Vítězem se stal tým Glasgow Rangers.\n\nOdveta skončila po 90 minutách 3:2 pro Sporting. Následovalo prodloužení, ve kterém Sporting zvítězil 4:3. Podle pravidla venkovních gólů mělo tedy postupovat Rangers, ale rozhodčí chybně nařídil penaltový rozstřel, ve kterém Sporting zvítězil 3:0. UEFA následně prohlásila penaltový rozstřel za neplatný, neboť bylo o postupujícím rozhodnuto již po prodloužení.\n\n"}
{"id": "716034", "url": "https://cs.wikipedia.org/wiki?curid=716034", "title": "Pohár vítězů pohárů 1972/73", "text": "Pohár vítězů pohárů 1972/73\n\nSezóna 1972/73 Poháru vítězů pohárů byla 13. ročníkem tohoto poháru. Vítězem se stal tým AC Milán.\n\n"}
{"id": "716036", "url": "https://cs.wikipedia.org/wiki?curid=716036", "title": "Pohár vítězů pohárů 1973/74", "text": "Pohár vítězů pohárů 1973/74\n\nSezóna 1973/74 Poháru vítězů pohárů byla 14. ročníkem tohoto poháru. Vítězem se stal tým 1. FC Magdeburg.\n\n"}
{"id": "716038", "url": "https://cs.wikipedia.org/wiki?curid=716038", "title": "Pohár vítězů pohárů 1974/75", "text": "Pohár vítězů pohárů 1974/75\n\nSezóna 1974/75 Poháru vítězů pohárů byla 15. ročníkem tohoto poháru. Vítězem se stal tým FK Dynamo Kyjev.\n\nTým Enosis Neon Paralimni se vzdal účasti kvůli politické situaci na Kypru.\n\n"}
{"id": "716061", "url": "https://cs.wikipedia.org/wiki?curid=716061", "title": "Job z Počajiva", "text": "Job z Počajiva\n\nJób Počajevský, ukr. Йов Почаївський / Jov Počajivs’kyj rusky \"Иов Почаевский\", občanským jménem \"Ioann Železo\" (Ivan Žalizo - \"Іоанн Желізо\") narozen okolo roku 1551, Kolomyja — 28. října 1651, Počajiv) byl mnich, počajevský ctihodný.\n\nJeho památka se v Ruské pravoslavné církvi uctívá 28. října (podle juliánského kalendáře), a také třetí neděli po Padesátnici (Seznam haličských světců).\n\nNarodil se na území Haliče a ve věku 10 let vstoupil do Ugornického monastýru. Ve 12 letech přijal mnišské postřižení a jméno Jób, po dosažení plnoletosti byl vysvěcen na jeromnicha. Ve svých 30 letech přijal velkou schimu ve jménu Ioann (přesto je však jako svatý znám především pod jménem Jób).\n\nNa prosbu knížete Ostrožského byl Jób pozván do Dubenský monastýr a více než 20 let byl jeho představeným. Při svém úřadu představeného Jób vedl osvětovou činnost, spolu s ním byla v typografii knížete Konstantina byla Ivanem Fjodorovem vytištěna Ostrožská Bible (první úplná slovanská Bible). Pod jeho vedením byly překládány spisy Otců Církve. Nevůle ze strany katolíků kvůli jeho činnosti ho přiměly kolem roku 1604 k odchodu do okolí Počajevské hory, kde hledal místo pro svou asketickou duchovní činnost. Usídlil se v jeskyni a mořil své tělo půstem.\n\nPoté co mniši z Počajevského kláštera uviděli Jóbovu oddanou víru, učinili jej igumenem monastýru. Jób poté zavedl v klášteře řeholní řád. Za jeho éry započala aktivní stavební činnost: byly vystavěné nové zdi monastýru, byl postaven chrám Svaté Trojice, a po něm ještě šest dalších kostelů. Jób pokračoval ve své osvětové činnosti a zformoval Počajevskou tiskárnu. Rovněž však pokračoval v práci psaní statí na obranu pravoslaví. Dodnes se uchovala jedna z jeho knih: «\"Книга Иова Железа, игумена Почаевскаго, властною его рукою написанная\"» („Kniha Jóba Želiza, igumena počajevského, jeho vlastní rukou napsaná“, v roce 1889 byla vydána pod názvem «\"Почаевская Пчела\"» - „Počajevská včela“).\n\nJób Počajevský zemřel ve věku sta let, v roce 1651. Jeho ostatky byly nalezeny nedotčené v roce 1659. 28. srpna 1833 z rozhodnutí Svatého Synodu byly Jóbovy ostatky podruhé otevřeny kvůli přezkoumání. V roce 1902 Svatý Synod určil na tento obnášet svaté ostatky ctihodného Jóba okolo Uspěnského chrámu Počajevské lávry po svaté liturgii.\n\n"}
{"id": "716071", "url": "https://cs.wikipedia.org/wiki?curid=716071", "title": "Ranní modlitba", "text": "Ranní modlitba\n\nRanní modlitba (\"Morning Prayer\", méně často \"Mattins\") je spolu s večerní modlitbou jedna ze dvou denních modliteb anglikánské církve (podobně jako denní modlitba církve v římskokatolické církvi). Pro kněží je povinná, mohou se ji však modlit i laici. \n\nJe součástí Knihy společných modliteb (\"Book of Common Prayer\"), jejíž základní podobu vytvořil arcibiskup Thomas Cranmer v 17. století, účelem bylo přeložit, pro britské účely upravit, zjednodušit a sjednotit složité latinské rituály.\n\nVychází z římskokatolické potridentské denní modlitby církve, konkrétně z matutiny, laud a primy, ty byly však výrazně zjednodušeny - anglikánská denní modlitba obsahuje méně proměnlivých částí a ty jsou navíc pro každý rok shodné. \n\nObvykle se skládá z:\n\nBiblická čtení jsou zvolena tak, aby se v průběhu roku přečetla celá bible, čtení ze žalmů jsou uspořádána tak, aby byl v ranní i večerní modlitbě přečten celý žaltář v průběhu třiceti dnů (v únoru se poslední žalmy vynechávají, naopak v měsících, které mají 31 dnů, se 31. opakují žalmy z předchozího dne). O středách, pátcích a nedělích následuje ještě zvláštní litanie.\n"}
{"id": "716078", "url": "https://cs.wikipedia.org/wiki?curid=716078", "title": "Ze slunce zrození", "text": "Ze slunce zrození\n\nZe slunce zrození nebo Ze Slunce zrozeni (anglicky Out of the Sun) je krátká sci-fi povídka z roku 1958 od spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírkách \"Devět miliard božích jmen\" z roku 2002 a \"Odvrácená strana nebe\" z roku 2008.\n\nV angličtině vyšla např. ve sbírce s názvem \"The Nine Billion Names of God\".\n\nAstronomové na observatoři na Merkuru pozorují Slunce v celém spektru záření - od nejkratších rentgenových paprsků až k nejdelším rádiovým vlnám. Právě zaznamenávají 11letý vrchol sluneční aktivity, na jeho kotouči se vyskytují dvě obrovské sluneční skvrny.\n\nNa rovníku exploze vyvrhne do kosmu velký oblak ionizovaného plynu, jenž letí přímo proti Merkuru. Vědci neváhají a zkoumají jej všemi přístroji. Magnetosféry malé planety dosáhne za dva dny. Vedoucí úseku sonduje ohnivý mrak radarem, projíždí celý rozsah frekvenčního pásma. Narazí na nezvyklou věc - blízko středu obrazovky se nachází malý nehybný oválný objekt s ostrými konturami. Taková věc dosud nebyla zaznamenaná, vymyká se všem pozorovaným efektům. Vedoucí konzultuje situaci se svým asistentem od radiového spektrografu, jenž se také podivuje neměnné struktuře objektu. Vysloví přirovnání - věc mu připomíná amébu pozorovanou pod mikroskopem. Vedoucího napadla v duchu tatáž analogie. Odteď se vědci soustředí pouze na neobvyklý objekt na radaru, ostatní přenechají automatickým kamerám.\n\nOblak plynu se blíží k povrchu Merkuru a na obrazovce začínají vyvstávat jeho vnitřní kontury. Útvar vypadá jako průsvitný ovál s hustou sítí čar. Tam, kde se čáry kříží, jsou patrné malé uzlíčky - patrně života. Vědci jsou ohromeni, neboť spatřili důkaz života tam, kde se domnívali, že život nikdy nemůže vyskytovat.\n\nAle co je to vlastně život? Přece forma organizované energie. Když existuje organický život na bázi chemické energie, proč by nemohl být i na bázi elektrické? Je pravděpodobné, že s nimi lidstvo nikdy nenaváže kontakt. Možná sami dosáhli vrcholu moudrosti, o jakém se člověku může jen snít, snad na Slunci žijí od zrození vesmíru a možná se domlouvají se svými příbuznými na jiných hvězdách.\nVedoucí úseku přemítá o té neuchopitelné inteligenci, hlavou se mu honí úvahy, zatímco tajemní sluneční tvorové vyvržení ze svého domova umírají v mrazivém prostředí.\n\n"}
{"id": "716079", "url": "https://cs.wikipedia.org/wiki?curid=716079", "title": "Ingrijští Finové", "text": "Ingrijští Finové\n\nIngrijští Finové neboli Ingrijci (finsky \"inkeriläiset\" nebo \"inkerinsuomalaiset\") jsou subetnikem Finů, kteří žijí v Ingrii, jež je dnes součástí Leningradské oblasti v severozápadním Rusku. Jedná se o potomky Finů, kteří tam byli přivedeni z provincie Savo a Karelské šíje v 17. století, kdy Finsko i Ingrie byly součástí Švédska. Na rozdíl od původních dvou ugrofinských národů Ingrie, Votů a Ižorů, vyznávali místo pravoslaví luteránství. Hovoří tzv. ingrijskou finštinou, jež spadá do jihovýchodních finských nářečí.\n\nV prvním celosovětském sčítání lidu z roku 1926 bylo zaznamenáno 114 831 „leningradských“ neboli ingrijských Finů. Po druhé světové válce se jich však hodně usídlilo v Estonsku. Po rozpadu Sovětského svazu se okolo 25 000 ingrijských Finů přestěhovalo z Ruska a Estonska zpět do Finska. Od roku 2005 jsou oficiálně uznanou minoritou v Estonsku.\n\nIngijské písemnictví zastupuje především epos Liekku Mirji Kemppinen.\n\n"}
{"id": "716080", "url": "https://cs.wikipedia.org/wiki?curid=716080", "title": "Pevnost Stříbrná Hora", "text": "Pevnost Stříbrná Hora\n\nPevnost Stříbrná hora je pevnost v polské části Slezska nad obcí Stříbrná Hora. Jedná se o jednu z největších pevností tohoto typu v Evropě.\n\nStříbrnohorská pevnost byla postavena v letech 1765–1777 na konci sedmileté války podle projektu podplukovníka Ludvíka Wilhelma Regelera. Pevnost nechal zbudovat pruský král Fridrich II. Veliký jako reakci na útok vojsk generála Laudona. Na stavbě pracovalo několik tisíc dělníků, v době výstavby byla dokonce ve Stříbrné Hoře zřízena cihelna. Pevnost stála okolo 1,5 milionů tolarů. Na počátku 19. století byla pevnost obléhána napoleonskou armádou, nebyla však dobyta. Vypáleno ale bylo městečko Stříbrná Hora. Za druhé světové války byli v pevnosti vězněni polští důstojníci.\n\nStříbrnohorská pevnost se skládá z fortů: Donjon, Ostrog, Wysoka Skala a Rogowy a několika bastionů. Součástí pevnosti byla i pekárna a pivovar.\n"}
{"id": "716084", "url": "https://cs.wikipedia.org/wiki?curid=716084", "title": "Marta Jiráčková", "text": "Marta Jiráčková\n\nMarta Jiráčková (* 22. března 1932 Kladno) je česká hudební skladatelka.\n\nVystudovala skladbu na Pražské konzervatoři u Emila Hlobila. Školu absolvovala v roce 1959 \"Suitou pro symfonický orchestr\". Pracovala v Československém rozhlase jako hudební režisérka. Dále studovala soukromě u Aloise Háby a v postgraduálním studiu Janáčkovy akademie múzických umění v Brně u Ctirada Kohoutka a Aloise Piňose. Byla manželkou dirigenta Václava Jiráčka a blízkou přítelkyní skladatelky Slávy Vorlové.\n\nVedle symfonické a komorní tvorby komponuje scénickou hudbu pro rozhlas a televizi. Pro skladatelku je typická vokální složka mnoha skladeb, kde lidský hlas používá jako hudební nástroj. Rovněž se úspěšně věnuje elektroakustické hudbě. Její skladby získaly uznání nejen doma, ale i v zahraničí. \"Loď bláznů\" byla v roce 1992 oceněna Výroční cenou \"Českého hudebního fondu\" a v roce 1998 se její skladba \"Pura sub nocte\" umístila jako druhá na mezinárodní soutěži \"Musica Nova\" (1. cena nebyla udělena).\n\n\n\n\n\n"}
{"id": "716085", "url": "https://cs.wikipedia.org/wiki?curid=716085", "title": "Hasicí deka", "text": "Hasicí deka\n\nHasicí deka je jeden z hasicích prostředků, pomůcka k uhašení začínajících požárů. Používá se k hašení požárů v první fázi a jejím principem je zamezit přístupu kyslíku a zabránit tak hoření.\n\nAby deka neprohořela dříve, než dojde k udušení požáru, je vyrobena z nehořlavého materiálu. Dříve se používal například tkaný azbest (od kterého se dnes obecně upouští kvůli jeho karcinogenitě), novější hasicí deky jsou například ze skleněných textilních vláken, aramidu, nebo i vlny.\n"}
{"id": "716086", "url": "https://cs.wikipedia.org/wiki?curid=716086", "title": "Phou Bia", "text": "Phou Bia\n\nPhou Bia (laosky , doslova \"Hora medvědů\") je nejvyšší hora Laosu umístěná v Annamnitech. Nachází se v provincii Xienghoang.\n\n"}
{"id": "716089", "url": "https://cs.wikipedia.org/wiki?curid=716089", "title": "Andrzej Poczobut", "text": "Andrzej Poczobut\n\nAndrzej Poczobut, bělorusky Андрэй Пачобут, \"Andrej Pačobut\" (* 16. dubna 1973 Vjalikaja Bjerastavica, Běloruská SSR, SSSR), je novinář, publicista, bloger a politický vězeň. Je spojen s Grodnem a angažuje se v rámci polské menšiny v Bělorusku.\n\nPracoval mj. v několika novinách a časopisech v Grodně (\"Pahonia\", \"Děň\", \"Mjestnoje Vremja\") a v celostátním deníku \"Narodnaja Volja\". Byl šéfredaktorem časopisu \"Magazyn Polski na uchodźstwie\", orgánu Svazu Poláků v Bělorusku, ve kterém se angažuje od 90. let. Vždy se vyslovoval za plnou nezávislost této organizace na státních orgánech, ovšem v rámci respektování běloruského právního systému. V současnosti je předsedou ústřední rady Svazu, která ovšem není běloruskými úřady uznávána. Pro svou veřejnou a novinářskou činnost byl opakovaně zadržován a vězněn. Od roku 2006 roku je korespondentem deníku \"Gazeta Wyborcza\" v Grodnu. Patří k odpůrcům běloruského prezidenta Alexandra Lukašenka, jehož režim opakovaně kritizoval ve svých článcích.\n\n18. března 2011 ho oblastní prokuratura v Grodně obvinila ze znevažování hlavy státu v řadě článků v \"Gazetě Wyborcze\", na internetovém portálu \"Bjalorusskij Partizan\" a na svém osobním blogu. 6. dubna 2011 byl zadržen na 72 hodin, když se pokusil odjet do Minsku na setkání s představiteli Evropské komise a delegací Evropského parlamentu prostřednictvím telemostu, a následně byl umístěn do vyšetřovací vazby. 5. července 2011 ho soud v Grodně odsoudil na tři roky do vězení s podmíněným odkladem na dva roky, i nadále však hodlá kritizovat autoritativní režim. V prosinci 2011 mu bylo uděleno polské novinářské ocenění \"Novinář roku\". 21. června 2012 byl znovu zadržen a obviněn ze znevažování prezidenta, v jeho bytě byla provedena domovní prohlídka. Po devíti dnech byl propuštěn se zákazem pobytu v Grodně. Trestní stíhání v jeho záležitosti trvá dál. Poczobut má být souzen podle § 367 odst. 2 trestního zákona a hrozí mu trest pěti let odnětí svobody.\n\nJe expertem v oblasti historie zvláštních služeb SSSR a Zemské armády v západním Bělorusku.\n\nJe ženatý a má dvě děti.\n\n"}
{"id": "716090", "url": "https://cs.wikipedia.org/wiki?curid=716090", "title": "Per Gessle", "text": "Per Gessle\n\nPer Håkan Gessle (* 12. ledna 1959, Halmstad) je švédský popový skladatel, zpěvák, kytarista, člen skupiny Gyllene Tider a dua Roxette.\n\n\n"}
{"id": "716091", "url": "https://cs.wikipedia.org/wiki?curid=716091", "title": "Silnice II/113", "text": "Silnice II/113\n\nSilnice II/113 je silnice II. třídy v trase: Český Brod, navázání na II/272 a II/330 poblíž železniční stanice - křížení s I/12 - Tismice - Mrzky - Doubravčice - Štíhlice - Žernovka - Mukařov - Srbín - Svojetice - Struhařov - Třemblat - napojení na silnici II/335 - Ondřejov (odpojení) - Chocerady - Vestec - Vodslivy - podjezd pod dálnicí D1 - Ostředek - Třemošnice - Divišov - Slověnice - Bílkovice - Radošovice - Vlašim (napojení na silnici II/112).\n\nV Českém Brodě se kříží se silnicí I/12, v Mukařově se silnicí I/2, u Vodsliv se silnicí II/110 a v Divišově se silnicí II/111. Ve Struhařově se napojuje silnice II/508 a v Choceradech silnice II/109.\n\nV Choceradech vede přes Sázavu a u Bílkovic přes Chotýšanku.\n"}
{"id": "716093", "url": "https://cs.wikipedia.org/wiki?curid=716093", "title": "Petr Pan", "text": "Petr Pan\n\nPetr Pan je fiktivní postava nestárnoucího chlapce z původních děl, jejichž autorem je skotský novinář, dramatik a spisovatel James Matthew Barrie. Jde o fiktivní postavu malého divokého chlapce, který nechtěl dospět a zažíval různá fantastická dobrodružství v magické fiktivní Zemi Nezemi. Vůbec poprvé se jeho postava objevila v roce 1902 v knize pro dospělé \"Malý bílý pták\". Klasickou podobu obdrželo dílo v roce 1904, kdy vznikla původní divadelní hra, která se v několika příbězích později dočkala i své klasické literární podoby, kde se objevila i další známá postava, dívka Wendy.\n\nJde o postavu z fantaskních pohádek určených především pro děti a mládež, které patří mezi díla na pokraji žánru sci-fi a fantasy.\n\n„Nikdy neříkej sbohem. Protože sbohem znamená odejít. A odejít znamená zapomenout.“ – Petr Pan, 1953\n\nKromě muzikálové verze bylo toto dílo také několikrát zfilmováno. Pojednává o něm také americký film \"Hledání Země Nezemě\" z roku 2004, který byl natočen podle autorovy životopisné divadelní hry \"Muž, který byl Petrem Panem\". Netradiční pojetí tohoto námětu obsahuje i britský snímek \"Neobvyklé dobrodružství\" z roku 1994. O velmi netradiční pojetí se pokusili také tvůrci filmu \"Hook\" z roku 1991, kdy se Petr Pan vrací do Země Nezemě už v době své zralé dospělosti, aby vysvobodil své dvě děti, které sem byly násilně uneseny zlým kapitánem pirátů Hookem.\n\n\n\n\n\n\n\n"}
{"id": "716094", "url": "https://cs.wikipedia.org/wiki?curid=716094", "title": "9K32 Strela-2", "text": "9K32 Strela-2\n\n9K32 Strela-2 (v kódu NATO SA-7 Grail) je sovětský přenosný z ramene odpalovaný protiletadlový raketový komplet velmi krátkého dosahu s vysoce explozivní bojovou hlavicí a infračerveným pasivním naváděním. Systém byl vyvinut pro protivzdušnou obranu pozemních vojsk na úrovni praporu. Jeho pozdějším nástupcem se stal komplet 9K38 Igla.\n\nVývoj systému Strela byl zahájen v roce 1960 v reakci na americký komplet FIM-43 Redeye, v polovině 60. let se ukázalo, že vývoj střely pokračuje správným směrem a projekt byl rozdělen na větší mobilní systém protivzdušné obrany 9K31 Strela-1 a lehčí nesený 9K32 Strela-2. Do výzbroje sovětské armády byl komplet Strela-2 přijat v roce 1968, v roce 1970 ho následovala vylepšená varianta 9K32M Strela 2M a o čtyři roky později ještě rozsáhle modernizovaná 9K34 Strela 3 (v kódu NATO SA-14 Gremlin). Komplet byl široce využíván všemi vojsky sovětské armády a jeho výroba probíhala i v dalších zemích. Komplety Strela 2/3 byly nasazeny v celé řadě konfliktů.\n\n"}
{"id": "716097", "url": "https://cs.wikipedia.org/wiki?curid=716097", "title": "Malek Džazírí", "text": "Malek Džazírí\n\nMalek Džazírí, , \"Mālik al-Jazīrī\", (* 20. ledna 1984 Bizerta) je tuniský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal patnáct titulů ve dvouhře a osmnáct ve čtyřhře.\n\nNa žebříčku ATP byl ve dvouhře nejvýše klasifikován v listopadu 2018 na 46. místě a ve čtyřhře pak v říjnu téhož roku na 98. místě. Trénuje ho bývalý francouzský tenista Christophe Freyss. Dříve tuto roli plnil Dejan Petrović.\n\nV tuniském daviscupovém týmu debutoval v roce 2000 utkáním základního bloku 3. skupiny zóny Evropy a Afriky proti Monaku, v němž prohrál úvodní dvouhru s Emmanuelem Heussnerem. Tunisané odešli poražni 0:3 na zápasy. Do července 2016 v soutěži nastoupil k třiceti šesti mezistátním utkáním s bilancí 26–14 ve dvouhře a 8–12 ve čtyřhře.\n\nTunisko reprezentoval na londýnských Hrách XXX. olympiády, kde v mužské dvouhře startoval po obdržení divoké karty ITF. Po vyřazení Jan-sun Lua vypadl ve druhém kole, v němž nestačil na americkou nasazenou desítku Johna Isnera.\n\nK roku 2016 byl jediným tuniským tenistou historie, který zakončil sezónu do stého místa singlového žebříčku ATP a to na 76. příčce. Poprvé do Top 100 pronikl 19. března 2012 po finále kjótského challengeru, kde podlehl Tacumu Itóvi.\n\nSemifinále na okruhu ATP World Tour si zahrál na moskevském Kremlin Cupu 2012, kde jej vyřadil pozdější italský vítěz Andreas Seppi. Podruhé mezi poslední čtyřku pronikl na srpnovém Winston-Salem Open 2015 po výhře nad Brazilcem Thomazem Belluccim. Následně skončil na raketě pozdějšího jihoafrického šampiona Kevina Andersona. V rámci série Masters si poprvé třetí kolo zahrál jako kvalifikant Shanghai Rolex Masters 2014, v němž dohrál po prohře s pozdějším finalistou Gillesem Simonem.\n\nHlavní grandslamové soutěže se premiérově zúčastnil po zvládnuté kvalifikaci na US Open 2011, v níž přehrál Briana Dabula, Michaela Ryderstedta a Guillauma Rufina. V singlové soutěži pak vyřadil Thiema de Bakkera, aby ve druhém kole nenašel recept na americkou turnajovou osmičku Mardyho Fishe. Do třetího kola na majoru se premiérově probojoval na Australian Open 2015, kde jej zastavil Australan Nick Kyrgios.\n\nV březnovém prvním kole 2. skupiny zóny Evropy a Afriky Davis Cupu 2016 proti Bosně a Hercegovině strávil na dvorci celkem 11 hodin a 32 minut, když odehrál tři pětisetové zápasy zahrnující 6 tiebreaků a 168 her. Nejdříve porazil Tomislava Brkiće, poté po boku Mansouriho prohrál čtyřhru a nakonec odešel poražen od Mirzy Bašiće, přestože zvítězil v tiebreaku čtvrté sady 18:16. Jednalo se o druhou nejdelší zkrácenou hru v historii Davisova poháru. Tunisané prohráli 1:3 na zápasy.\n\nPremiérové finále na túře ATP odehrál ve 34 letech na květnovém Istanbul Open 2018, v němž nestačil na Japonce Tara Daniela po dvousetovém průběhu.\n\nV říjnu 2013 měl nastoupit do čtvrtfinále Tashkent Challenger proti izraelskému hráči Amiru Weintraubovi. Z turnaje ale před utkáním odstoupil. Tuniský tenisový svaz mu start proti Izraelci zakázal prostřednictvím e-mailu.\n\nWeintraub k tomu sdělil, že Džazírí je „dobrý přítel“ a že „on sám chtěl skutečně hrát“. Výkonný šéf izraelské federace Šlomo Glickstein na incident reagoval slovy: „\"Je to pro mě smutné, že se tento typ věcí stále děje\".“\n\nDžazírí byl z podezření očištěn. Mezinárodní tenisová federace pak vyloučila tuniskou reprezentaci z Davis Cupu 2014.\n\nV únoru 2015 se tenista stal opět terčem podezření z účelového odstoupení, aby nemusel hrát v dalším kole proti Izraelci. V úvodní fázi dvouhry Open Sud de France vyhrál první set proti Uzbekovi Denisu Istominovi. Následně zápas skrečoval pro zranění lokte. Ve druhém kole by na něj čekal izraelský hráč Dudi Sela. Po výhře s Marcem Lópezem v úvodním kole deblové soutěže měl pár nastoupit proti česko-izraelské dvojici František Čermák a Jonatan Erlich..\n\nSkončené vyšetřování z 10. února 2015 ze strany organizace ATP daný úmysl hráče neprokázalo. V prohlášení sdělila: \"„Důvodem je skutečně bolavý loket. Vysvětlení hráče i lékaře nás uspokojilo“.\"\n\n"}
{"id": "716102", "url": "https://cs.wikipedia.org/wiki?curid=716102", "title": "Metronom (album)", "text": "Metronom (album)\n\nMetronom je album pražské hip hopové skupiny Prago Union, vydané 16. listopadu 2010 jako \"Free CD\".\n\n\n"}
{"id": "716105", "url": "https://cs.wikipedia.org/wiki?curid=716105", "title": "V barvách", "text": "V barvách\n\nV Barvách je album pražské hiphopové skupiny Prago Union. Album bylo vydáno 1. září 2011. Skupina za toto album získala cenu Anděl 2011 v kategorii Hip Hop & RnB.\n\n\n"}
{"id": "716106", "url": "https://cs.wikipedia.org/wiki?curid=716106", "title": "Pohár vítězů pohárů 1975/76", "text": "Pohár vítězů pohárů 1975/76\n\nSezóna 1975/76 Poháru vítězů pohárů byla 16. ročníkem tohoto poháru. Vítězem se stal tým RSC Anderlecht.\n\n"}
{"id": "716109", "url": "https://cs.wikipedia.org/wiki?curid=716109", "title": "Olaf II. Dánský", "text": "Olaf II. Dánský\n\nOlaf II. Dánský, Olaf Haakonsson (1370 – 23. srpna 1387) byl dánský král v letech 1376 – 1387 (jako Olaf II (\"Oluf 2\") a norský král v letech 1380 – 1387 (jako Olaf IV (\"Olav 4\").\n\nOlaf se narodil jako syn norského krále Haakona VI. a jeho manželky, dánské princezny Markéty, nejmladší dcery dánského krále Valdemara Atterdaga.\n\nDne 1. prosince roku 1374 zemřel jeho děd z otcovy strany, švédský král Magnus IV., o necelý rok později, 24. října 1375, pak zemřel jeho děd ze strany matčiny, dánský král Valdemar Atterdag. Bylo lze očekávat, že nárok na dánský trůn vznese syn starší Valdemarovy dcery, v té době již zemřelé Ingeborg, Albrecht IV. Meklenburský. Po řadě peripetií a jednání však byl zvolen dánským králem Olaf. V té byla Markéta době jediný přeživší přímý potomek Valdemarův.\n\nNa trůn Olaf nastoupil ve svých šesti letech pod jménem Olaf (Oluf) II., v některých pramenech je však uváděn jako Olaf III., neboť v dánských dějinách figuruje – oficiálně neuznaný – král Oluf II., jenž vládl ve Skåne v letech 1139–1141. Jeho jménem vládla jeho matka jako regentka.\n\nNa norský trůn nastoupil po smrti svého otce Haakona Magnussona v roce 1380 jako Olaf IV. Od tohoto okamžiku byla obě království sjednocena pod vládou jednoho panovníka – dánského krále – až do roku 1814, kdy se Norsko spojilo se Švédskem. Protože v době nástupu na norský trůn bylo Olafovi teprve deset let, vládla i zde jeho jménem jeho matka Markéta jako regentka. Jeho jménem vyjednala se švédskou říšskou radou převzetí švédského trůnu místo neoblíbeného Albrechta Meklenburského (švagra její sestry Ingeborg); švédským králem byl Olaf zvolen v roce 1385.\n\nOlaf zemřel neočekávaně 23. srpna 1387 ve svých 17 letech a bezdětný. Byl pohřben v klášteře v Sorø na dánském ostrově Sjælland, kde byl pohřben jeho děd a později i matka. Bezprostředně poté se vynořily zvěsti o tom, že Olaf byl otráven.\n\nJeho matka Markéta převzala jako regentka vládu ve všech třech zemích a započala s diplomatickými jednáními, která vyústila ve sjednocení tří skandinávských království (Dánsko, Norsko, Švédsko) v tzv. Kalmarské unii. Jako svého dědice a nástupce adoptovala vnuka své starší sestry Ingeborg Erika Pomořanského.\n\n"}
{"id": "716110", "url": "https://cs.wikipedia.org/wiki?curid=716110", "title": "Pohár vítězů pohárů 1976/77", "text": "Pohár vítězů pohárů 1976/77\n\nSezóna 1976/77 Poháru vítězů pohárů byla 17. ročníkem tohoto poháru. Vítězem se stal tým Hamburger SV.\n\n"}
{"id": "716111", "url": "https://cs.wikipedia.org/wiki?curid=716111", "title": "Romain Jouan", "text": "Romain Jouan\n\nRomain Jouan (* 16. července 1985, Landerneau) je francouzský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 čtyři tituly ve dvouhře a tři ve čtyřhře.\n\nNa žebříčku ATP byl nejvýše ve dvouhře klasifikován v červnu 2011 na 225. místě a ve čtyřhře pak v červnu téhož roku na 207. místě. K roku 2011 jej trénoval Jean-Baptiste Perlant.\n\n"}
{"id": "716112", "url": "https://cs.wikipedia.org/wiki?curid=716112", "title": "Pohár vítězů pohárů 1977/78", "text": "Pohár vítězů pohárů 1977/78\n\nSezóna 1977/78 Poháru vítězů pohárů byla 18. ročníkem tohoto poháru. Vítězem se stal tým RSC Anderlecht.\n\n"}
{"id": "716113", "url": "https://cs.wikipedia.org/wiki?curid=716113", "title": "Magnus II. Švédský", "text": "Magnus II. Švédský\n\nMagnus II. Švédský ( , † 1161) byl v letech 1160 a 1161 králem Švédska. Po své smrti byl pokládán za uzurpátora.\n\nJeho matkou byla Ingrid Ragnvaldsdotter, vnučka Inge I., otcem dánský šlechtic Henrik Skatelår. Magnus II. nastoupil na trůn po Erikovi IX. Svatém, jehož byl rivalem o moc ve Švédsku, kterého nechal 18. května 1160 zavraždit v Uppsale. Sám byl následujícího roku zavražděn muži Karla VII. Śvédského, který po něm nastoupil na trůn.\n"}
{"id": "716114", "url": "https://cs.wikipedia.org/wiki?curid=716114", "title": "Cesta tmou", "text": "Cesta tmou\n\nCesta tmou (anglicky \"A Walk in the Dark\") je krátká sci-fi hororová povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírce \"Devět miliard božích jmen\" z roku 2002.\n\nV angličtině vyšla např. ve sbírce s názvem \"The Nine Billion Names of God\".\n\nPovídka popisuje pěší túru člena kolonizační skupiny na jedné z planet na okraji Galaxie k základně poté, co se mu v noci porouchalo vozidlo. Během této cesty působí na psychiku muže narůstající pocit nejistoty a strachu umocněný vyprávěním jednoho ze služebně starších kolegů o možném výskytu nebezpečných tvorů na planetě.\n\nRobert Armstrong se nachází na jedné z planet na okraji Galaxie a cestuje ze Čtvrtého tábora do Port Sandersonu, kde chce stihnout kosmickou loď „Canopus“. Jeho transportér se porouchá přibližně na třetím kilometru a do Port Sandersonu zbývá necelých sedm. Do startu kosmické lodi zbývají více než 4 hodiny. Tuto vzdálenost by měl zvládnout pěšky, i když je dost velká tma a hrozí, že sejde z buldozerem protáhlé cesty. Armstrong nechá vybavení na místě a vydává se na cestu.\n\nZpočátku kráčí pomalu, než si trochu přivykne tmě, ale posléze získá jistotu v chůzi. Začne přemýšlet a vzpomene si na starého operátora ze Základny, jenž kolegům vyprávěl svůj příběh z nočního putování do tábora. Operátor tvrdil, že jej celou cestu cosi sledovalo a nenapadlo ho to jen proto, že měl svítilnu. Tato historka podněcuje Armstrongovu fantazii. Lidé jsou na této pusté planetě již 20 let a dosud se nesetkali se známkou života. Ostatně, co by zde mohlo přežít? I když je pravdou, že velká většina povrchu planety ještě není prozkoumána.\n\nAstronaut se snaží bránit strachu a logickými úvahami si chce udržet jistotu a nadhled, ale nedaří se mu to podle představ. Jistě, existuja velká spousta životních forem ve vesmíru, s nimiž se člověk setkal. Například gigantičtí polypové na Vergonu 3, kteří lapali první kosmické průzkumníky. Některé formy jsou velmi odlišné, jako třeba plynné bytosti z Alcoranu nebo těkavé vlnové mřížky ze Šandalunu. A co teprve rostlinná stvoření z Velkého Xantilu – vypadala tak hrozivě!\n\nStarý operátor hovořil přesvědčivě, tehdy bylo lehké smát se jeho povídání v teple malé kuřárny. Zde na kilometry daleko od pevných stěn zbudovaných člověkem – to je jiná káva. Armstrong si musel připustit, ač nerad, že se bojí. Operátor prý zahlédl siluetu tvora, vypadal jako ohromná housenka či jeden z kobercovitých živočichů z planety Kralkor 2 a vydával klapání jako když hmyz chroustá či krab zastříhá klepety. Na obhlídku cesty se tehdy vydala parta skeptických techniků, neobjevila nic až na podezřelou obroušenou skálu poblíž ústí jednoho z tunelů.\n\nRobert pokračuje značně ztrápen v pochodu a po určité době zahlédne světla Port Sandersonu. Konečně! Až bude sedět ve své lodi, ještě se těmto prožitým útrapám s chutí zasměje. Jde dál, cesta se stáčí pod nízký hřeben a zdálky slyší hluk motoru. Možná to je buldozer, který upravuje přistávací plochu. Vtom zaslechne před sebou cizí děsivý zvuk – zachřestění zrůdných klepet.\nV povídce je zmíněna planeta Beta Trantor. Planetu s obdobným názvem Trantor použil americký spisovatel Isaac Asimov ve své tvorbě.\n\n"}
{"id": "716115", "url": "https://cs.wikipedia.org/wiki?curid=716115", "title": "Tužková baterie", "text": "Tužková baterie\n\nTužková baterie, nebo také tužkový článek je velikostní označení galvanického monočlánku. \nStandardně se pojmem tužková baterie rozumí klasická baterie velikosti AA (size M). Existují také odvozené názvy jako mikrotužková baterie (velikost AAA, size S), malý monočlánek („špalek“, velikost C, size L) a velký monočlánek („buřt“, velikost D, size XL).\n\nExistují i další články nesprávně označované jako tužkové („krátká tužková“, „poloviční tužková“, ...). Tužková baterie mívá elektromotorické napětí kolem 1,5 voltu (v případě akumulátorů 1,2 V).\n"}
{"id": "716116", "url": "https://cs.wikipedia.org/wiki?curid=716116", "title": "Pohár vítězů pohárů 1978/79", "text": "Pohár vítězů pohárů 1978/79\n\nSezóna 1978/79 Poháru vítězů pohárů byla 19. ročníkem tohoto poháru. Vítězem se stal tým FC Barcelona.\n\n"}
{"id": "716117", "url": "https://cs.wikipedia.org/wiki?curid=716117", "title": "Liebscher", "text": "Liebscher\n\nPříjmení Liebscher má více nositelů:\n\n"}
{"id": "716119", "url": "https://cs.wikipedia.org/wiki?curid=716119", "title": "BMW řady 3 (E30)", "text": "BMW řady 3 (E30)\n\nBMW řada 3 model E30 byl vyráběn v letech 1982 až 1991. Kromě kupé a kabrioletu (do roku 1993) se nabídka rozšířila o dvou- a čtyřdveřový sedan a pětidveřové kombi (od roku 1987). Motor byl vpředu, pohon zadních (tato koncepce je pro BMW typická) nebo všech kol (od roku 1985). Cena oproti předchůdci byla téměř dvojnásobná. Poprvé se objevil sportovní model M3, který měl výkon 143 kW, v pozdějších verzích i 175kW. Ze stejné platformy vychází i model Z1\n\nVyráběla ho společnost BMW M GmbH. Původně byla určena pro okruhové závody. Tehdejší předpisy vyžadovaly homologaci na základě 5 tisícové série. M3 se pozná podle vyššího víka kufru, jiného sklonu zadního okna, rozšířených blatníků a spojlerů. Původně se vyráběla z verze kupé, až ke konci se přidal i kabriolet. V interieru byly sportovní sedadla a volant zdobená logem divize M. Brzdy pocházejí z řady 5. Pětistupňová převodovka Getrag měla první rychlostní stupeň doleva k sobě. Později se objevily vylepšené verze M3 Evolution I, Evolution II a Sports Evolution, speciální edice Europa Meister a Johnny Ceccoto/Ravaglia.\n\nVůz byl velice úspěšný v Německém mistrovství DTM. Kromě toho ale Bernard Beguin zvítězil i na rallyeové soutěží na Korsice.\n\n\n(Kat. XX) – Hodnota pro verzi s katalyzátorem\n"}
{"id": "716122", "url": "https://cs.wikipedia.org/wiki?curid=716122", "title": "Jean-René Lisnard", "text": "Jean-René Lisnard\n\nJean-René Lisnard (* 25. září 1979, Cannes, Francie) je monacký profesionální tenista francouzského původu. Ve své dosavadní kariéře na okruhu ATP World Tour nevyhrál žádný turnaj.\n\nNa žebříčku ATP byl nejvýše ve dvouhře klasifikován v lednu 2003 na 81. místě a ve čtyřhře pak v září 2007 na 171. místě. K roku 2011 jej trénoval Couillard Guillaume.\n\nNa Evropských hrách malých států získal v letech 2007 a 2009 zlaté medaile ve dvouhře a čtyřhře.\n\n"}
{"id": "716124", "url": "https://cs.wikipedia.org/wiki?curid=716124", "title": "Pohár vítězů pohárů 1979/80", "text": "Pohár vítězů pohárů 1979/80\n\nSezóna 1979/80 Poháru vítězů pohárů byla 20. ročníkem tohoto poháru. Vítězem se stal tým Valencia CF.\n\n"}
{"id": "716126", "url": "https://cs.wikipedia.org/wiki?curid=716126", "title": "Erik Gustaf Geijer", "text": "Erik Gustaf Geijer\n\nErik Gustaf Geijer (12. ledna 1783, Munkfors - 23. dubna 1847, Stockholm, Švédsko) byl švédský spisovatel, historik, básník, filosof a skladatel. Byl také jedním z významných zastánců liberalismu.\n\nVystudoval univerzitu v Uppsale, kde od roku 1817 působil jako profesor historie. V letech 1822, 1830, 1836 a 1843-1844 byl jejím rektorem. Od roku 1824 byl také členem Švédské akademie.\n\n"}
{"id": "716127", "url": "https://cs.wikipedia.org/wiki?curid=716127", "title": "Pohár vítězů pohárů 1980/81", "text": "Pohár vítězů pohárů 1980/81\n\nSezóna 1980/81 Poháru vítězů pohárů byla 21. ročníkem tohoto poháru. Vítězem se stal tým FC Dinamo Tbilisi.\n\n"}
{"id": "716128", "url": "https://cs.wikipedia.org/wiki?curid=716128", "title": "BMW řady 3 (E21)", "text": "BMW řady 3 (E21)\n\nBMW řada 3 model E21 byl vyráběn od druhého května 1975 do roku 1983 jako dvoudveřové kupé nebo kabriolet, který připravovala společnost Baur. Nahradil BMW 2002. V roce 1977 byl původní dvoulitrový čtyřválec nahrazen šestiválcem o stejném objemu.\n\n"}
{"id": "716130", "url": "https://cs.wikipedia.org/wiki?curid=716130", "title": "Kalina kulovitá", "text": "Kalina kulovitá\n\nKalina kulovitá (\"Viburnum × carlcephalum\") je opadavý keř, používaný jako okrasná dřevina. Byla vyšlechtěna v roce 1932 v Anglii.\n\nKalina kulovitá je nepříliš hustě větvený opadavý keř kulovitého až polokulovitého tvaru, dorůstající výšky 1,5 až 2 metry. Vzhledem je podobná kalině Carlesiově. Letorosty jsou hvězdovitě chlupaté. Listy jsou vstřícné, 6 až 12 cm dlouhé, na líci matně zelené, na rubu sivozelené, oboustranně měkce chlupaté. Čepel listů je široce vejčitá, na okraji zubatá. Na podzim se listy zbarvují do červených odstínů. Květy jsou čistě bílé, pouze v poupěti slabě narůžovělé, s dlouze vyniklými tyčinkami a vonné. Květenství jsou kulovitá, 8 až 13 cm široká. Kvete v dubnu.\n\nTato kalina byla vyšlechtěna v roce 1932 v Anglii křížením kaliny Carlesiovy (\"V. carlesii\") a kaliny čínské (\"V. macrocephalum\"). Od kaliny Carlesiovy se odlišuje především znatelně (až 2x) většími listy i květenstvími. Kalina Burkwoodova (\"V. × burkwoodii\") má listy jen oddáleně zubaté až téměř celokrajné a je poloopadavá.\n\nKalina kulovitá je velmi ozdobná bělostnými kulovitými květenstvími poměrně velkých vonných květů a je používána jako okrasný keř. Kultivarů je nemnoho. Je uváděna např. ze sbírek Dendrologické zahrady v Průhonicích a z Arboreta Žampach, k vidění je také v Arboretu MU v Brně.\n\nTato kalina vyžaduje hlinitopísčitou a nepřemokřenou půdu. Je vhodná i pro poněkud chladnější polohy. Množí se podobně jako jiné opadavé druhy kalin jarními zelenými řízky, odebíranými v květnu a červnu.\n\n"}
{"id": "716131", "url": "https://cs.wikipedia.org/wiki?curid=716131", "title": "BMW řady 3 (E36)", "text": "BMW řady 3 (E36)\n\nBMW řady 3 model E36 byl vyráběn od prosince 1989 do roku 2000 v pěti karosářských variantách. Na stejné platformě byl později vyvinut sportovní typ Z3.\n\n"}
{"id": "716132", "url": "https://cs.wikipedia.org/wiki?curid=716132", "title": "Pohár vítězů pohárů 1981/82", "text": "Pohár vítězů pohárů 1981/82\n\nSezóna 1981/82 Poháru vítězů pohárů byla 22. ročníkem tohoto poháru. Vítězem se stal tým FC Barcelona.\n\n"}
{"id": "716134", "url": "https://cs.wikipedia.org/wiki?curid=716134", "title": "Conor Niland", "text": "Conor Niland\n\nConor Niland (* 19. září 1981, Birmingham, Spojené království) je irský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 osm titulů ve dvouhře.\n\nNa žebříčku ATP byl nejvýše ve dvouhře klasifikován v prosinci 2010 na 129. místě a ve čtyřhře pak v srpnu 2010 na 770. místě. K roku 2011 jej trénoval Garry Cahill.\n\nK 6. březnu 2010 odehrál za daviscupový tým Irska 25 zápasů s bilancí 15 výher a 10 porážek, z toho poměrem 12–9 ve dvouhře a 3–1 ve čtyřhře.\n\nNarodil se v roce 1981 v anglickém Birminghamu do irské rodiny. Ve věku dvou let se s rodiči vrátil do irského Limericku, kde žil dalších čtrnáct roků. Poté studoval střední veřejnou školu Millfield zaměřenou na sport v Somersetu. Po jejím ukončení nastoupil na Kalifornskou univerzitu v Berkeley, kde byl posluchačem oboru angličtina. V roce 2005 ji opustil a plně se zaměřil na tenisovou kariéru.\n\n"}
{"id": "716138", "url": "https://cs.wikipedia.org/wiki?curid=716138", "title": "BMW řady 3 (E46)", "text": "BMW řady 3 (E46)\n\nOznačení model BMW E46 značí 4. generaci řady 3. Byl vyráběn od roku 1998 do roku 2005. Karosářské varianty zůstaly stejné jako u předchozí verze (E36), pouze zmizela z nabídky pro Spojené státy americké verze Compact. Opět se objevil pohon 4x4. Novým příbuzným modelem byl terénní typ X5. Design oproti předchůdci nepřinesl zásadní změny. Sportovní model, označovaný M3, se prodával pouze jako kupé nebo kabriolet. Od sériového modelu ho odlišovala řada exterierových prvků (nárazníky, lemy zadních blatníků, zrcátka, spojlery, 4 koncovky výfuku, sportovní volant, sedadla...).\n\n\n\nVýroba začala v roce 1999. Dveře vozu byly vybaveny bezrámovými okny a základní cena byla vyšší než u sériového sedanu.\n\noznačení – kW / Hp / ccm /válce.(kody motoru) (roky vyroby)\n\n\n\nVerze Compact je třídveřový hatchback. Jeho marketingovou úlohou měla být dostupnější levnější varianta. Vzhledem k tomuto účelu bylo zaměření této verze na mladší klientelu.\n\n\n\nCommon Rail má 320d od roku 2001.\n"}
{"id": "716139", "url": "https://cs.wikipedia.org/wiki?curid=716139", "title": "Martin Kašík", "text": "Martin Kašík\n\nMartin Kašík (* 30. srpna 1952 Praha) je český fyzik žijící v USA.\n\nMartin Kašík se narodil v Praze, tamtéž vystudoval na MFF UK obor fyzika pevných látek a obhájil práci „Vznik volných nositelů nábojů ve směsných organických krystalech“. Poté pracoval ve Výzkumném ústavu vakuové techniky, později v Výzkumném ústavu kovů ČSAV. Specializoval se na metodu hmotnostní analýzy GDMS.\nV roce 1991 odešel do USA, kde žije a pracuje v oblasti GDMS dodnes. V roce 2007 vydal spolu s Václavem Cílkem knihu \"Nejistý plamen\".\n\nMartin Kašík je synem profesora Vladimíra Kašíka a Niny Kašíkové, je otcem dvou dcer – Jana Gawronski (* 1980) – architektka a Michaela (* 1989) – farmaceut a jednoho syna Jan (* 1983) – učitel jazyků.\n\nFyzik, analytik ropného zlomu. Žije a pracuje v Syracuse, New York, USA.\n\n\nRecenze knihy Nejistý plamen v časopise Ekonom\nRozhovor o knize Nejistý plamen se spoluautorem Václavem Cílkem v Českém rozhlase\nOcenění knihy Nejistý plamen odborným serverem www.petrol.cz\n\n"}
{"id": "716141", "url": "https://cs.wikipedia.org/wiki?curid=716141", "title": "Seznam obcí Liptovské župy", "text": "Seznam obcí Liptovské župy\n\nSeznam obcí ležících na území bývalé Liptovské župy. Obce jsou rozděleny podle současných okresů a uvedeny pod současným jménem.\n\nOkres Liptovský Mikuláš\n\nOkres Poprad\n\nOkres Ružomberok\n"}
{"id": "716142", "url": "https://cs.wikipedia.org/wiki?curid=716142", "title": "Seznam obcí Mošonské župy", "text": "Seznam obcí Mošonské župy\n\nSeznam obcí ležících na území slovenské části bývalé Mošonské župy. Obce jsou rozděleny podle současných okresů a uvedeny pod současným jménem.\n\nOkres Bratislava V, městské části Bratislavy:\nOkresy Bratislava II,Senec, Dunajská Streda.\n\nMalé části obcí ležících na pravé straně Dunaje, které se po roku 1918 staly součástí obcí v Československu.\n"}
{"id": "716143", "url": "https://cs.wikipedia.org/wiki?curid=716143", "title": "Seznam obcí Hontianské župy", "text": "Seznam obcí Hontianské župy\n\nSeznam obcí ležících na území bývalé Hontianské župy. Obce jsou rozděleny podle současných okresů a uvedeny pod současným jménem.\n\nOkres Banská Štiavnica \n\nOkres Krupina\n\nOkres Levice\n\nOkres Nové Zámky\n\nOkres Veľký Krtíš\n\nOkres Žarnovica\n\nOkres Žiar nad Hronom\n"}
{"id": "716144", "url": "https://cs.wikipedia.org/wiki?curid=716144", "title": "Seznam obcí Komárňanské župy", "text": "Seznam obcí Komárňanské župy\n\nSeznam obcí ležících na území slovenské části bývalé Komárňanské župy. Obce jsou rozděleny podle současných okresů a uvedeny pod současným jménem.\n\nOkres Dunajská Streda\n\nOkres Komárno\n\nOkres Nové Zámky\n"}
{"id": "716145", "url": "https://cs.wikipedia.org/wiki?curid=716145", "title": "Seznam obcí Novohradské župy", "text": "Seznam obcí Novohradské župy\n\nSeznam obcí ležících na území slovenské části bývalé Novohradské župy. Obce jsou rozděleny podle současných okresů a uvedeny pod současným jménem.\n\nOkres Detva\n\nOkres Lučenec\n\nOkres Poltár\n\nOkres Rimavská Sobota\n\nOkres Veľký Krtíš\n\nOkres Zvolen\n"}
{"id": "716146", "url": "https://cs.wikipedia.org/wiki?curid=716146", "title": "Seznam obcí Ostřihomské župy", "text": "Seznam obcí Ostřihomské župy\n\nSeznam obcí ležících na území slovenské části bývalé Ostřihomské župy. Obce jsou rozděleny podle současných okresů a uvedeny pod současným jménem.\n\nOkres Levice\n\nOkres Komárno\n\nOkres Nové Zámky\n"}
{"id": "716147", "url": "https://cs.wikipedia.org/wiki?curid=716147", "title": "Seznam obcí Gemersko-malohontské župy", "text": "Seznam obcí Gemersko-malohontské župy\n\nSeznam obcí ležících na území slovenské části bývalé Gemersko-malohontské župy. Obce jsou rozděleny podle současných okresů a uvedeny pod současným jménem.\n\nOkres Brezno\n\nOkres Gelnica\n\nOkres Lučenec\n\nOkres Poltár\n\nOkres Poprad\n\nOkres Revúca\n\nOkres Rimavská Sobota\n\nOkres Rožňava\n"}
{"id": "716148", "url": "https://cs.wikipedia.org/wiki?curid=716148", "title": "Seznam obcí Spišské župy", "text": "Seznam obcí Spišské župy\n\nSeznam obcí ležících na území bývalé Spišské župy. Obce jsou rozděleny podle současných okresů a uvedeny pod současným jménem.\n\nOkres Gelnica\n\nOkres Kežmarok\n\nOkres Košice-okolí\n\nOkres Levoča\n\nOkres Poprad\n\nOkres Rožňava\n\nOkres Spišská Nová Ves\n\nOkres Stará Ľubovňa\n\n"}
{"id": "716150", "url": "https://cs.wikipedia.org/wiki?curid=716150", "title": "Olina Francová", "text": "Olina Francová\n\nOlina Franco (* 5. června 1962) je česká malířka a sochařka, která žije a pracuje v Praze.\n\nJe dcerou již zemřelého akademického malíře, grafika a sochaře Miroslava J. Černého. S výtvarnými díly svého otce i jeho přátel (Vladimír Silovský, Ladislav Čepelák, Václav Turek, Vojtěch Adamec…) byla konfrontována již od raného dětství.\n\nPo střední odborné škole výtvarné na Hollarově nám. v Praze, nastoupila na Akademii výtvarných umění do atelieru Grafiky, pod vedením Ladislava Čepeláka. Absolvovala v roce 1990.\n\nJiž na vysoké škole se seznámila s technologií smaltu, od té doby pracuje výhradně se železem (smaltované obrazy, svařované plastiky, realizace do architektury).\n\nV roce 1991 spoluzakládá První ženskou výtvarnou skupinu Koza Nostra.\n\n\"„Olina Francová byla vždy přitahována postavou: osamoceným člověkem, ale i člověkem ve vztazích (Voyer nahlížející oknem, Duchové- pro něž neexistují žádné překážky, Šamani…). Na autorku silně působily dojmy ze vzdálených zemí a poznávání jejich kultur. Můžeme se setkat s inspiracemi z Mexika (cyklus Okna), nebo v současné době z Afriky (cyklus Šamani). Tak se postupně expresivně pojaté figury začaly podřizovat přísnému řádu, tvary se geometrizovaly, až dospěly k základním znakům: k minimalistickému vyjádření, jež evokuje postavy šamanů či masky jako symboly kultu předků.“\"\nAlena Křížová\n\n\"„V tvorbě Oliny Francové je silný erotický náboj s provokativními momenty, které jsou ale plné humoru a nadhledu. Jeden z kritiků její umělecký feminizmus přirovnal k práci režisérky Chytilové. Když už bych měl zůstat u filmu, použil bych spíše srovnání s inteligentním feminismem Olgy Sommerové. Ostatně o mnohém vypovídá členství Francové v umělecké skupině tří výtvarnic Koza Nostra, které mělo lehce recesistně feministický nádech“.\"\nKamil Drabina\n\n\"„Česká výtvarníčka Olina Francová sa nebojí slova feminizmus, ale zároveň nechce držať nad hlavou jeho plamennú vlajku. Bola členkou prvej výtvarnej skupiny Koza Nostra, ktorá vznikla v roku 1991, ale svoje posobenie v nej brala skor ako humornú recesiu. Svoje príbehy maľuje na železný plech. Sú to smaltované obrazy, ktoré balancujú na hrane provokácie“.\"\nLudo Petránský\n\n\"„Dvouletý projekt (2008-2010) 14 sochařských „zastavení“ Oliny Francové (1962, viz At.č.24/00,4/01,12,20/09) je další fází ženského umění a zpodobňování bolestné „cesty“, která však opouští tradiční zobrazování násilí na ženách, neboť rozvíjí sofistikovanější příběh pohlaví. Zatímco v biblickém příběhu je centrálním symbolem kříž a polonahé mužské tělo, její projekt Holky – Burky tělo naopak zahaluje do symbolicky srozumitelné plechové formy dvoumetrového závoje. Umělecky radikalizující projekt Francové se stává sekulární kritickou reflexí genderové politiky, která v jednom civilizačním kruhu nutí v totalitě společenského vědomí kráčet ženy doloresovou cestou „zahalování“ a v jiném okruhu podřizuje ženské tělo diktátu sexualizované zmodifikované nahoty. I když komičnost Holek – Burek rozbíjí uzavřenou, strnulou formu tělesné genderové existence, je projekt Oliny Francové výsostně politický a v jistém smyslu i náboženský“.\"\nMirek Vodrážka\n\n\n\n\n"}
{"id": "716156", "url": "https://cs.wikipedia.org/wiki?curid=716156", "title": "Alexandra Horová", "text": "Alexandra Horová\n\nAlexandra Horová (* 15. srpna 1962) je česká výtvarnice, která žije a pracuje v Praze.\n\nPo střední odborné škole výtvarné na Hollarově nám. v Praze, nastoupila na Vysokou školu uměleckoprůmyslovou, již absolvovala v roce 1990.\n\nJiž na vysoké škole se seznámila s technologií smaltu od té doby se věnuje tvorbě smaltovaných obrazů .a příležitostně i tvorbě autorského šperku.\n\nV roce 1991 spoluzakládá První ženskou výtvarnou skupinu Koza Nostra.\n\n\"„Alexandra Horová je zaujata duchovním světem a vztahy v intimní a skryté poloze. Emailové portréty konkrétních lidí v expresivních grimasách jakoby přesahovaly jednotlivé charakterové rysy i momentální hnutí mysli a pocity. Celkový záběr na obličej později zúžila na oko jako „pars pro toto“ podle představy, že „oko je do duše okno“. I když je následující série poletujícího prádla možná překvapivým obratem, je vlastně jen pokračováním předchozích myšlenek. Zatímco v obličeji a oku hledáme duševní intimitu, do prádla schováváme intimitu tělesnou. Jeho výběrem opět prozrazujeme důvěrné informace o své osobě.“\" \nAlena Křížová\n\n\n\n\n"}
{"id": "716159", "url": "https://cs.wikipedia.org/wiki?curid=716159", "title": "Čechratka podvinutá", "text": "Čechratka podvinutá\n\nČechratka podvinutá (\"Paxillus involutus\") je jedovatá houba z čeledi čechratkovitých. Dlouho byla považována za jedlou; ukázalo se však, že obsahuje látky, které mohou za určitých okolností vzbudit tak silnou reakci lidského imunitního systému, která je spojena s rozpadem červených krvinek, že to ohrozí život konzumenta.\n\nKlobouk, který je zpočátku vyklenutý, později plochý až vmáčklý, dosahuje v průměru 4-12 centimetrů. Okraj klobouku je podvinutý, což se zvýrazňuje se stářím. Zbarvení této houby je žlutavé, světlehnědé až červenohnědé. Lupeny jsou husté, vidličnatě větvené nebo síťovitě pospojované. Jsou snadno oddělitelné od třeně a po otlaku se zbarvují hnědavě. Výtrusný prach je rovněž rezavě hnědý. Válcovitý třeň dosahuje délky 4 - 6 centimetrů a je 1 - 2 centimetry tlustý. Je stejné barvy jako klobouk, po pomačkání se ale zbarvuje tmavěji.\nČechratka podvinutá se vyskytuje v severním mírném pásu v listnatých i jehličnatých lesích. Roste od července do října.\n\n"}
{"id": "716166", "url": "https://cs.wikipedia.org/wiki?curid=716166", "title": "Kalina Burkwoodova", "text": "Kalina Burkwoodova\n\nKalina Burkwoodova (\"Viburnum × burkwoodii\") je okrasný keř, vyšlechtěný v roce 1924 v Anglii.\n\nKalina Burkwoodova vždyzelený až poloopadavý, nepříliš hustě větvený keř víceméně kulovitého tvaru, dorůstající výšky 1 až 2 metry. Letorosty jsou hustě hnědavě hvězdovitě chlupaté, starší větévky olysalé a olivově zelené. Listy jsou vejčité až eliptické, 4 až 7 cm dlouhé, na líci tmavozelené, lesklé a drsné, na rubu šedozeleně plstnaté. Čepel listů je na okraji nezřetelně oddáleně zubatá. Řapík je krátký, jen 4 až 6 mm dlouhý. Květy jsou bílé, v poupěti růžové, asi 1,2 cm široké, silně vonné. Květenství jsou koncové, 5 až 7 cm široké vrcholíky. Kvete v dubnu až květnu, někdy opět i na podzim. Plody jsou zprvu červené, později černé.\n\nTato okrasná kalina byla vyšlechtěna v Anglii v roce 1924 křížením kaliny Carlesiovy (\"V. carlesii\") a kaliny užitečné (\"V. utile\").\n\nKalina Burkwoodova je pěstována jako okrasný keř cenný především silně vonnými květy. Kultivarů není mnoho. Je uváděna z Průhonického parku, ze sbírek Dendrologické zahrady v Průhonicích, Pražské botanické zahrady v Tróji a z botanické zahrady v Rakovníku.\n\nTato kalina vyžaduje mírné podnebí a chráněné stanoviště. Lze ji množit letními polovyzrálými řízky odebíranými v srpnu nebo září.\n\n"}
{"id": "716170", "url": "https://cs.wikipedia.org/wiki?curid=716170", "title": "Tichomořská konference církví", "text": "Tichomořská konference církví\n\nTichomořská konference církví (angl. \"Pacific Conference of Churches\", zkr. PCC) je regionální ekumenická organizace sdružující církve v Oceánii.\n\nByla založena roku 1961 v Samoji. Sdružuje 34 členských církví. Sídlem PCC je město Suva na Fidži.\n\n"}
{"id": "716173", "url": "https://cs.wikipedia.org/wiki?curid=716173", "title": "Giuseppe Tartini", "text": "Giuseppe Tartini\n\nGiuseppe Tartini (8. dubna 1692, Piran – 26. února 1770, Padova) byl italský barokní skladatel, houslista, muzikolog a pedagog.\n\nPocházel z města Piran na Istrijském poloostrově v Benátské republice. Vystudoval právo na Padovské univerzitě. Přibližně v roce 1714 se stal hudebníkem v opeře v Anconě. Od roku 1721 působil jako dirigent a houslista v padovské Bazilice svatého Antonína. Od roku 1726 vyučoval hru na housle, do jeho školy se hlásili studenti z celé Evropy.\n\nV jeho rodném Piranu je po něm pojmenované centrální náměstí. Uprostřed se nachází pomník skladatele.\n\nTartini skládal hudební díla pro housle, nejčastěji koncerty a sonáty, které byly někdy doprovázené cembalem. Mezi jeho nejslavnější díla patří sonáty v g-moll \"Il Trillo del Diavolo\" a \"Didone abbandonata\". Je rovněž považován za výborného teoretika hudby. Publikoval dílo s názvem \"Trattato di musica secondo la vera scienza dell'armonia\".\n\n\n\n\n"}
{"id": "716177", "url": "https://cs.wikipedia.org/wiki?curid=716177", "title": "Přátelé Šumavy", "text": "Přátelé Šumavy\n\nPřátelé Šumavy je občanské sdružení se sídlem v obci Strašín, je zaměřeno na zachování a rozvíjení principů občanské společnosti a trvale udržitelného způsobu života a rozvoje regionu Šumavy a Pošumaví.\n\nVětšina zakladatelů občanského sdružení Přátelé Šumavy pochází ze sdružení Šumava nad zlato, které stálo v popředí boje proti těžbě zlata u Kašperských Hor. Sdružení má v současné době 38 členů a také celou řadu příznivců, kteří se zajímají nejen o dění v šumavském národním parku, ale také o historii a rozvoj pošumavského regionu. Sídlem občanského sdružení Přátelé Šumavy je Strašín, obec ležící v krajině přírodního parku Kašperskohorská vrchovina.\n\nV roce 2009, na základě Smlouvy uzavřené se Správou NP a CHKO Šumava, začalo sdružení zajišťovat pravidelný provoz infocentra ve Strašíně, které poskytuje informace o Pošumavském regionu, jeho historii, tipy na výlety. Infocentrum také působí jako zdroj základních informací o NP Šumava a jako \"odrazový můstek\" pro výběr turistických cílů na území parku pro návštěvníky ubytované v místních rekreačních střediscích a i pro ty, kteří pouze projíždějí a směřují dále na území NP Šumava.\n\nHlavní pozornost občanského sdružení Přátelé Šumavy je zaměřena na kontinuitu záměrů, které si vytyčili při vzniku – ochrana přírody a krajiny v intencích zásad platných pro obecně prospěšnou činnost.\n\nÚzce spolupracuje s dalšími ekologickými sdruženími, zejména s Hnutím Duha a bavorským Bund Naturschutz (Bund Naturschutz in Bayern). Zúčastňuje se schůzek českých, bavorských a rakouských občanských sdružení v rámci Grünes Band.\n\nSdružení se vyjadřuje k problémům v NP Šumava a to jak formou dopisů politickým představitelům, tak vyjádřeními pro tisk. Například reagovalo na článek v Parlamentních listech „Jirsa (ODS): Nevládní organizace dovedly Šumavu k hektarům uschlých staletých lesů“ a reagovalo na projevy prezidenta České republiky, V.Klause\"„…Pan prezident Václav Klaus nám při své návštěvě lesnické školy v Písku sdělil, že se zasadí o kácení stromů v Národním parku Šumava.… …Jako sdružení občanů Přátelé Šumavy, převážně bydlících, pracujících a podnikajících na Šumavě jasně říkáme panu prezidentovi NE !…“\" Přátelé Šumavy je organizace, která vyjadřuje obavu o další směřování NP Šumava.\n\nKromě činnosti týkající se ochrany přírody a krajiny je jedním z hlavních zájmů sdružení informační, poradenská a publicistická činnost a propagace a prosazování principů občanské společnosti a trvale udržitelného způsobu života a rozvoje regionu Šumavy a Pošumaví. \n\nVýuka Šumavou Členové úspěšně dokončili projekt Výuka Šumavou aneb kompetenční výuka v praxi, jehož partnery byly SNP a CHKO Šumava, Muzeum Sušice, ZŠ Kašperské Hory a odbory školství, mládeže a tělovýchovy Jihočeského a Plzeňského kraje. Na projektu se podílelo dvanáct škol ze tří okresů a dvou krajů, do kterých zasahuje Šumava a Pošumaví. Záměrem projektu bylo vzbudit u mladé generace zájem o krajinu a místo, kde žije, naučit ji pochopit a vnímat historický vývoj svého území ve vztahu se současným děním a jeho kulturním vývojem. Žáci shromažďovali staré dobové fotografie krajiny, architektury a osobností a pátrali po historii zobrazených objektů. Poté vyhledávali místa ze starých obrázků a fotografovali je. Vzniklé tzv. fotodvojice, které zachycovaly vývoj různých míst v čase, se staly základem knihy Výuka Šumavou a stejnojmenné putovní výstavy.\n\nAgenda 21 Sdružení spolupracuje s obcí Strašín na realizaci principů místní Agendy 21 (programový dokumentOSN)-zdraví, kvalita života a udržitelný rozvoj v podmínkách šumavského regionu. Obec Strašín, jako jediná malá obec, se stala členem Národní sítě zdravých měst ČR (NSZM). V říjnu 2005 se například podílelo společně s obcí Strašín a NSZM ČR na uspořádání veřejného projednání plánu rozvoje obce.\n\nPublicistická činnost Občanské sdružení Přátelé Šumavy a OÚ ve Strašíně vydaly brožurky \"Strašínskem, krajinou šumavského domova, putujeme po svých\", \"Strašínskem putujeme za křížky\", které poskytují informace o historii regionu, vybízí ke zkoumání místního kraje. Členové O. S. se také podíleli na sestavovaní dalších brožurek, týkajících se Strašínska.\n\nKulturní rozvoj Sdružení se podílelo na přípravě pamětní desky prof. MUDr. Karlovi Raškovi ve Strašíně.\n\n"}
{"id": "716178", "url": "https://cs.wikipedia.org/wiki?curid=716178", "title": "Pohár vítězů pohárů 1982/83", "text": "Pohár vítězů pohárů 1982/83\n\nSezóna 1982/83 Poháru vítězů pohárů byla 23. ročníkem tohoto poháru. Vítězem se stal tým Aberdeen FC.\n\n"}
{"id": "716179", "url": "https://cs.wikipedia.org/wiki?curid=716179", "title": "Alfred Fuchs", "text": "Alfred Fuchs\n\nAlfred Fuchs (23. června 1892 Praha – 16. února 1941 Dachau) byl česko-židovský spisovatel, novinář a překladatel z němčiny, který roku 1921 vstoupil do katolické církve a roku 1941 byl umučen nacisty. Roku 1992 byl vyznamenán Řádem TGM I. třídy \"in memoriam\".\n\nPo maturitě na Vinohradech roku 1911 studoval na Karlově univerzitě filosofii, práva a teologii a roku 1915 získal doktorát filosofie. Od roku 1918 učil na průmyslové škole v Ostravě a byl tajemníkem česko-židovského sionistického hnutí. Roku 1921 se dal pokřtít, vstoupil do Lidové strany a věnoval se překládání a publicistice. Svoji konverzi vysvětlil v novele „Oltář a rotačka“. Psal hlavně o náboženství a církvi, o kultuře a politice. Redigoval pondělník Svobodného slova, psal do deníku Tribuna, kde se podepisoval značkou „Draf“, později do Přítomnosti a v letech 1923–1939 byl na tiskovém odboru Předsednictva vlády. Od roku 1925 byl šéfredaktorem deníku \"Prager Tagblatt\" a roku 1929 kandidoval do Senátu za Křesťansko-sociální hnutí. Zároveň přednášel na Svobodné škole sociálních nauk, kde se habilitoval prací „Nejnovější politika papežská“, Hned po okupaci byl opakovaně vyslýchán gestapem, v říjnu 1940 byl zatčen a v únoru 1941 umučen v Dachau. Je pohřben na břevnovském hřbitově.\n\nMladý Fuchs překládal Heineho „Hebrejské melodie“ (společně se Z. Kalistou), Goethovy „Balady“ a Janáčkův životopis od M. Broda, později latinské hymny a modlitby. Svoji první knihu věnoval „Židovské otázce“ a sionismu, další sjednocování církví, psal o demokratické politice a jejím vztahu k náboženství a napsal celou řadu knížek o velkých postavách křesťanství, ale také středověkého judaismu („Bratři Ratisbonnové“).\n\n\n\n"}
{"id": "716182", "url": "https://cs.wikipedia.org/wiki?curid=716182", "title": "Pohár vítězů pohárů 1983/84", "text": "Pohár vítězů pohárů 1983/84\n\nSezóna 1983/84 Poháru vítězů pohárů byla 24. ročníkem tohoto poháru. Vítězem se stal tým Juventus FC.\n\n"}
{"id": "716183", "url": "https://cs.wikipedia.org/wiki?curid=716183", "title": "Blanka (opera)", "text": "Blanka (opera)\n\nBlanka je fantasticko-romantická opera českého skladatele Karla Šebora z roku 1869 na původně německé libreto německého spisovatele Eduarda Rüffera. Premiéru měla v pražském Prozatímním divadle dne 8. března 1870.\n\nSkladatel Karel Šebor napsal svou čtvrtou operu s názvem \"Blanka\" brzy po velmi úspěšném uvedení \"Nevěsty husitské\". Libreto pro něj napsal stejně jako u předchozí opery německý dramatik a spisovatel Eduard Rüffer v němčině a Šebor napsal operu na tento originál. Teprve později pořídil metricky odpovídající českou verzi libreta (vydána 1870) nejmenovaný český překladatel a ta sloužila i při divadelním provedení. Přes vágní historický nádech Šebor poprvé opustil půdu konkrétních událostí z českých dějin a sáhl k námětu pohádkově romantickému, jehož titulní hrdinkou je často zpodobňovaná postava nadpřirozené bytosti (víly) toužící po lidské duši, jak je v české opeře nejlépe známa z Dvořákovy \"Rusalky\". Libreto obsahuje efektní scény, chybí mu však dramatická jednota a motivace jakož i hlubší charakterizace postav. Navíc autor deklamaci původně koncipovanou v němčině nepřizpůsobil českému překladu, ostatně velmi slabému. Patrný posun jeho stylu od románské číslové opery k prokomponovanému, na příznačných motivech založenému deklamačnímu opernímu typu tím do značné míry pozbyl účinku. Skladatel věnoval svou operu J. C. V. princi Petru Georgijevičovi Oldenburskému (1812-1881), ruskému učenci, filantropovi a skladateli.\n\nPrvotní divácký ohlas opery byl stejně jako u předchozích Šeborových oper velmi pozitivní: premiéra „nalezla u nadmíru početného publika přátelské přijetí. Skladatel byl na konci každého aktu vyznamenán vyvoláváním.“ Kritika však přijala novou operu přísně (Josef Bartoš shrnuje: „před kritikou a soudným obecenstvem propadla úplně“, „bylo to fiasko celého Šeborova dosavadního světa“), vyčítala Šeborovi stále větší rutinu a šablonovitost. Kritik (mladočeských) \"Národních listů\" si vysvětloval divácký úspěch tím, že „pouhá zběhlost v faktuře zaslepuje nesoudné obecenstvo“, zatímco „v celé partituře [jest] málo potěšitelných stránek, takových, kde bychom mohli konstatovat skutečný pokrok k lepšímu, pohříchu žádných, ano naproti dřívějším plodům dramatickým téhož skladatele zůstává \"Blanka\" daleko pozadu“, a vybízel autora, „by zmužil se k plnému sebezapření […] a cesty \"Blankou\" nastoupené úplně se zřekl“. Přísný soud pronesl také Otakar Hostinský: „krásných původních myšlenek jest zde úžasně málo, zdá se skoro, že příliš rychlým komponováním svých čtyr oper Šebor svoji fantasii prozatím až na dno vyčerpal“. I příznivěji nakloněná kritika, např. (staročeská) \"Politik\", viděla v Blance dílo přechodové, jež „nevykazuje žádný národní ráz“, a shledávala řadu až příliš patrných vzorů v hudbě i libretu, od Richarda Wagnera (předehra připomínající vyprávění o grálu z \"Lohengrina\" nebo sbor poutníků z \"Tannhäusera\") po kopie scény hranice z Halévyho \"Židovky\" a vězeňské scény z Gounodova \"Fausta\".\n\nOhledně \"Blanky\" se Šebor dostal do ne zcela jasného sporu s vedením Prozatímního divadla a po čtyřech představeních nejen svou operu stáhl, ale i rezignoval na místo třetího kapelníka a sbormistra divadla a opustil Čechy. \"Blanka\", ostatně divácky i kriticky nejméně úspěšná z pěti Šeborových oper, již nebyla nikdy na divadle provedena.\n\n(Klenutý sál v klášteře lechnickém) Vladyka Vuk před opatem Dalimilem obžalovává vladyku Vlastenského z toho, že odmítá vydat les patřící od pradávna ke klášterním statkům. Vlastenský však tvrdí, že sporný les byl od nepaměti v držení jeho předků. Ani hrozby církevní klatby, prohlášení za kacíře a smrti, které svorně přednášejí Vuk i Dalimil, Vlastenským nepohnou. Zítra mezi oběma stranami začne boj (scéna a tercet \"Před vámi Vlastenského žaluji… Já nevzdám nikdy svých se práv\"). Dalimil o samotě přemítá nad tím, že jeho oddanost klášternímu životu vyprchala, jednotvárnost řeholního života se mu protiví a cítí v sobě vroucí vášeň neslučující se s mnišskou kutnou (árie \"O touhy mé, o světa lesku\").\n\nUsíná a zdá se mu o lesní říši víl. V ní krásná Blanka prosí svou matku, královnu víl Ladu, aby jí dala lidskou duši a propustila do světa lidí. Ani zdržování matkou a sestrami nejsou nic platné, Blanka odchází. Avšak lidskou duši jí může dát jen milující srdce (scéna se sborem víl \"V háje dýl rej ať víl zavznívá\" a árie Blanky \"Za zory kvítko otvírá\")\n\nDalimil se probouzí u vytržení nad krásou, kterou uviděl, ale zpěv mnišského \"Ave Maria\" jej upomíná na řeholní povinnosti a opat se modlí, aby od něj bylo pokušení odvráceno (árie \"Co jsem to zřel! Jak čarovná to krása!... Panno svatá, vzývám tebe\").\n\n(Krajina, uprostřed starověká lípa) Venkované se vydávají na kácení lesa. Mladá venkovanka vypráví o pověsti, podle níž s každým pokáceným stromem umírá jedna víla (sbor \"Lese, lese náš\" a píseň děvčete \"Mně vyprávěla babička\"). Z temného lesa vychází Blanka: Jas ji leká a cítí neznámou úzkost, je však rozhodnuta hledat ve světě lidí lásku (árie \"Zda svět to jest za lesku dne?… O duchu lásky, zdroji krás\").\n\nKlášterní vojsko zvítězilo v boji, protože Vlastenského zradili vlastní lidé. Poražený vladyka byl odsouzen jako nepřítel církve a kacíř a katovský průvod ho přivádí k popravě, jež se má konat u lípy. Vuk přednáší výrok soudu, Dalimil pak odsouzence vyzývá k pokoře, aby bylo jeho duši odpuštěno. Vlastenský poroučí svou duši Bohu (scéna \"V té starověké lípy stínu\" se zpěvy Vukovým \"Slyš výrok soudu\", Dalimilovým \"Než věčná přijme duši brána\" a Vlastenského \"Pane k tobě zrakův svit\"). Vuk již kyne popravčímu k ráně, ale zasáhne Blanka a vybízí všechny ke smíru a lásce: pod touto zasvěcenou lípou se nesmí prolít krev. Všichni jsou jejím krásným zjevem ohromeni a vyhoví jejímu přání. Vlastenský se rád odevzdává do její moci (finále \"Zde nesmí krev se nikdy řinout… Jaká to zář!... Jak jsem vzhlédl k blankytu\").\n\n(Sál na hradě Bělohradském rytíře Vlastenského) Chystá se svatba Vlastenského a Blanky. Vladyka opěvuje krásu své nastávající i své štěstí, ale ptá se po Blančině původu. Ta ale tvrdí, že svou minulost nezná, jediné, co zná, je láska k němu (duet \"Co dostihnout můž' tvojich krás… Již blízká chvíle snese pásku\"). Přichází Dalimil, diví se, že se chystá sňatek, a ptá se, zda je jisté, že Blanka je křesťanka. Vlastenský jej vítá, žádá, aby požehnal jejich svazku, a obavy zahání. Rád povoluje knězi rozhovor s Blankou, ale ta má z opata strach (scéna \"Co má to být? Co za hod slavit bude tento hrad?\"). Při rozhovoru nabývá Dalimil přesvědčení, že Blanka je víla, ale současně jí vyznává svou lásku, pro kterou se chce všeho zříci. Blanka odmítá a diví se, jak drsný a vášnivý je svět lidí (duet \"Mně, cizinko, teď zjevíš snad… O muži cizích krajů\").\n\nVrací se Vlastenský, aby Blanku odvedl k oltáři. Když dívka naposledy zavrhuje Dalimilovu žádost, opat vladyku varuje, že se stal obětí démonského klamu: Blanka je víla a pohanka. Vlastenský nevěří a odchází s Blankou k obřadu (zpěv \"Nuž doprovoď mne tedy k sňatku\" a tercet \"Svou vášeň potlač v srdci svém\". Osamělý Dalimil přísahá, že kráska nebude patřit jinému, a odchází pro posilu (arieta \"To hrozné slovo duši zrývá\"). Svatba zatím pokračuje (sbor \"Spojte ruce v věčném míru\" a balet), než ji přeruší vpád ozbrojeného lidu vedeného Dalimilem a Vukem. Ti denuncují hrozný hřích: Blanka je kouzelnice a pohanka a musí být souzena církví. Svatebčané se zhrozí nad opovážlivou léčkou, již ďáblova služebnice na vladyku nastrojila, aby se zmocnila jeho duše. Vlastenský se Blanku snaží bránit, ale je odzbrojen a jeho žena odvedena k soudu a k popravě (finále: sbor \"Zkonči se kvas\", Vukův zpěv \"Vše radosť změň se v trudy\" a ansámbl \"Tak čista jest, jak lilije\").\n\n(Žalář) Blanka lká ve vězení po svém životě i po svém choti (árie \"Běda, teď v samotě mám snášet strasť… Proč háje stan\"). Přicházejí Dalimil a Vuk se zbrojnoši. Podle Vuka byla Blanka za čarodějnictví odsouzena ke smrti na hranici. Dalimila pronásleduje svědomí, že je strůjcem její zkázy, a žádá si ještě poslední rozhovor s odsouzenou, aby ji obrátil na křesťanskou víru (scéna-tercet \"Kde je ta žena?\"). V tomto rozhovoru se vzdává své lásky k ní a slibuje jí svobodu, aby se mohla vrátit mezi víly. Ale Blanka chce následovat svého manžela a takové osvobození odmítá (duet \"Za okamžiku nešťastného\"). Vuk přichází odvést Blanku na popraviště. Blanka jej následuje s rozhodnou odevzdaností a odvrhuje Dalimila, který jí nabízel útěk na poslední chvíli. Přichází pro ni jiný zachránce, sám Vlastenský, který zabíjí Dalimila. Manželé se však dlouho ze shledání netěší: Vlastenského probodne Vuk a poté i Blanka volí smrt. Duše nešťastné víly stoupá k nebi za zpěvu její matky a sester (finále \"Již déle se zdržet lid nedává\" s duetem \"O Blanko, Blanko\" a sborem \"Vznešená žíti má bez bolů\").\n\nZ opery byla dosud nahrána pouze předehra, a to v Československém rozhlase Plzeň roku 1956. Tato nahrávka nebyla vydána.\n\n"}
{"id": "716184", "url": "https://cs.wikipedia.org/wiki?curid=716184", "title": "Franjo Šeper", "text": "Franjo Šeper\n\nFranjo Šeper (2. října 1905, Osijek, Rakousko-Uhersko, nyní Chorvatsko – 30. prosince 1981, Řím) byl chorvatský arcibiskup a kardinál.\n\nTeologii vystudoval na univerzitách v Záhřebu a na na Papežské Gregoriánské univerzitě v Římě, kde získal doktorát teologie. \n\nV letech 1941-1945 byl rektorem teologické fakulty v Záhřebu. V těžké době nuceného pobytu arcibiskupa Alojzije Stepinace v jeho rodné vesnici se jako titulární arcibiskup filippopolský roku 1954 ujal funkce koadjutora. Po Stepinacově smrti ve vyhnanství v roce 1960 se Šeper stal záhřebským arcibiskupem. V této funkci se zúčastnil 2. vatikánského koncilu a v souladu s míněním koncilní většiny se vyslovil pro reformy, včetně zavedení národního jazyka v liturgii a stálého diakonátu.\n\nV roce 1965 ho papež Pavel VI. jmenoval kardinálem. \n\nRoku 1968 vystřídal kardinála Alfreda Ottavianiho v čele Kongregace pro nauku víry, kterou vedl až do své smrti v roce 1981. Jako prefekt zastával i funkci předsedy Mezinárodní teologické komise. Za jeho nástupce pak papež Jan Pavel II. vybral kardinála Josepha Ratzingera, pozdějšího papeže Benedikta XVI. \n\nFranjo Šeper je pochován v záhřebské katedrále.\n\n\n"}
{"id": "716185", "url": "https://cs.wikipedia.org/wiki?curid=716185", "title": "Pohár vítězů pohárů 1984/85", "text": "Pohár vítězů pohárů 1984/85\n\nSezóna 1984/85 Poháru vítězů pohárů byla 25. ročníkem tohoto poháru. Vítězem se stal tým Everton FC.\n\n"}
{"id": "716187", "url": "https://cs.wikipedia.org/wiki?curid=716187", "title": "Kalina vrásčitolistá", "text": "Kalina vrásčitolistá\n\nKalina vrásčitolistá (\"Viburnum rhytidophyllum\") je stálezelený keř s velkými tuhými listy, pocházející z Číny. Je pěstována jako okrasná dřevina.\n\nKalina vrásčitolistá je stálezelený rozložitý, dosti řídce větvený keř, případně nízký strom, dorůstající výšky kolem 3 až 4 metrů. Mladé větve jsou přímé, silné, hustě chlupaté, starší červenohnědé až černošedé a lysé. Listy jsou kožovité a tuhé, na líci nápadně svraštělé a lesklé, na rubu šedě až žlutavě hvězdovitě plstnaté s nápadně vyniklou žilnatinou. Čepel listů je vejčitě eliptická až vejčitě kopinatá, obvykle 8 až 15 cm dlouhá, špičatá až přitupělá, na bázi zaoblená až slabě srdčitá, na okraji celokrajná nebo nevýrazně oddáleně pilovitá. Žilnatina je zpeřená, se 6 až 12 páry postranních žilek, které se spojují před dosažením okraje listu. Řapík je chlupatý, 1 až 3 cm dlouhý. Květenství jsou velká, 10 až 20 cm široká, plochá až mírně vypouklá, s chlupatými stopkami, bez sterilních květů. Květy jsou smetanově bílé až nažloutlé, asi 5 mm široké. Kvete v květnu až červnu. Plody jsou zprvu červené, později černé, elipsoidní, asi 8 mm dlouhé peckovice.\n\nKalina vrásčitolistá je přirozeně rozšířena v lesích střední Číny v provinciích Kuej-čou, Chu-pej, Šen-si a S’-čchuan v nadmořské výšce 700 až 2400 m.\n\nKalina vrásčitolistá je oblíbená a hojně pěstovaná okrasná dřevina, nápadná v každé roční době velkými, svraskalými, sytě zelenými listy. Do kultury byla zavedena v roce 1900, v Čechách se poprvé objevila v roce 1910 v Průhonickém parku. Kultivarů není mnoho. Pěstují se i někteří její kříženci, zvláště kalina pražská (\"V. x pragense\") a kalina vrásčitá (\"V. rhytidophylloides\").\n\nTento druh vyžaduje polostinné chráněné stanoviště, v našich podmínkách je však poměrně odolná. Množí se podobně jako jiné stálezelené kaliny polovyzrálými letními řízky, sbíranými v srpnu a září. Pro výsev je třeba sklidit plody před plnou zralostí a ihned vysít, jinak je nutno semena stratifikovat. Semenáčky vzcházejí v červenci až srpnu. Často se kříží s jinými druhy kalin.\n\n"}
{"id": "716189", "url": "https://cs.wikipedia.org/wiki?curid=716189", "title": "Čamovce", "text": "Čamovce\n\nČamovce jsou slovenská obec ležící v okrese Lučenec v Banskobystrickém kraji. Žije zde  obyvatel.\nObec byla založena ve 12. století, první zmínka o ní pochází z roku 1240. Během tureckých nájezdů byla nucena platit daně ve formě naturálií (dřevo, podkovy), v roce 1683 ji Turci vypálili. V letech 1938 až 1944 přešly Čamovce pod maďarskou správu.\n\n"}
{"id": "716191", "url": "https://cs.wikipedia.org/wiki?curid=716191", "title": "Kawaniši E7K", "text": "Kawaniši E7K\n\nKawaniši E7K byl japonský trojmístný průzkumný plovákový letoun z 30. let 20. století používaný japonským císařským námořnictvem. Jeho kódové označení, užívané Spojenci, znělo Alf.\n\nV roce 1932 zaúkolovalo japonské námořnictvo firmu Kawaniši, aby navrhla náhradu za svůj průzkumný letoun Kawaniši E5K. Výsledný projekt, pojmenovaný E7K1, byl dvouplošník poháněný 462kW kapalinou chlazeným řadovým motorem Hiro typ 91 W-12. První letoun tohoto typu vzlétl 6. února 1933 a o tři měsíce později byl předán námořnictvu k provedení zkoušek. Úspěšně porazil svého konkurenta Aiči AB-6, ale objednávku na sériovou výrobu firma Kawaniši obdržela až v květnu 1934. Byl zaveden do služby pod označením průzkumný hydroplán typu 94 (九四式水上偵察機). Stal se oblíbeným letounem, avšak jeho motor se projevil jako nespolehlivý. Při pozdější výrobě E7K1 byl nahrazen výkonnější verzí motoru Hiro typu 91, přesto se nepodařilo vyřešit problém se spolehlivostí. V roce 1938 vyvinula společnost Kawaniši verzi E7K2 se zapracovaným hvězdicovitým motorem Micubiši Zuisei 11. Prototyp vzlétl v srpnu téhož roku.\n\nKawaniši E7K bylo ve velké míře využíváno japonským císařským námořnictvem od roku 1935 do začátku války v Tichomoří, kdy byla verze E7K1 stažena do druhé linie. Verze E7K2 sloužila na frontové linii až do roku 1943. Obě verze byly ke konci války používány pro útoky kamikaze.\n\n\n"}
{"id": "716199", "url": "https://cs.wikipedia.org/wiki?curid=716199", "title": "Drábsko", "text": "Drábsko\n\nDrábsko je obec na Slovensku v okrese Brezno. Rozprostírá se na nevelké náhorní plošině mezi Klenovským Veprom, Ľubietovským Veprom a Poľanou.\n\nObec byla založena roku 1810 po rozsáhlém lesním polomu, kdy tehdejší majitel lesů hrabě Forgách přivedl na místo skupinu prvních dřevorubců.\n\nDo Drábska vede asfaltová cesta z Brezna i Hriňové, za dobrého počasí je odud možné pozorovat panorama Slovenského rudohoří, Nízkych Tater (Chopok, Ďumbier i Kráľovu hoľu).\n\nV obci se nachází několik dřevěných památkově chráněných staveb.\n"}
{"id": "716202", "url": "https://cs.wikipedia.org/wiki?curid=716202", "title": "Kterak se Hercules Keating v orchidej proměnil", "text": "Kterak se Hercules Keating v orchidej proměnil\n\nKterak se Hercules Keating v orchidej proměnil (anglicky \"The Reluctant Orchid\") je humoristická sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 , ve sbírce \"Devět miliard božích jmen\" a také ve sbírce \"Historky od Bílého jelena\" (zde pod názvem Bázlivá orchidej).\n\nV angličtině vyšla ve sbírce s názvem \"The Nine Billion Names of God\".\n\nHlavní postava příběhu, jistý Hercules Keating nedělá vůbec čest svému jménu. Měří 145 cm a váží sotva 45 kg. Žije velmi nespolečensky a jeho zálibou je pěstování orchidejí a kaktusů ve skleníku. Jeho jedinou příbuznou je hřmotná teta Henrietta, jež je Keatingovým pravým opakem. Pravidelně svého synovce navštěvuje (což jí podvědomě dodává pocit nadřazenosti) a vypěstuje tak v něm pocit nenávisti vůči své osobě. Hercules Keating přemýšlí, jak by se jí zbavil.\n\nJednoho dne mu přijde zásilka s odporně páchnoucí neduživou rostlinou. První měsíc se nijak neprojevuje, poté se objeví zelený výhonek a rostlina se začne rozvíjet. Vypučí úponky, z nichž se stanou silné provazy a Keating pozná, že má ve skleníku schopnou masožravku. Přestěhuje ostatní orchideje a kaktusy a začne ji krmit masem. Rostlina dokonce vydává pištivé zvuky a projevuje spokojenost po každém krmení.\n\nPři jedné z četných návštěv své tetičky jí Hercules sdělí, že má pro ni překvapení. Vede ji do skleníku, kde jak doufá, poslouží tetička masožravé rostlině jako potrava a on bude mít konečně klid. Nasměruje ji před hrůzu nahánějící rostlinu a rozsvítí. Reakce orchideje je však zcela nečekaná, chapadla se nevymrští kolem oběti, ale stáhnou se, jakoby obejmou rostlinu a ta zároveň vydá bázlivé pištění. Henrieta jej nařkne, že chudinku trápí hlady a rostlinu si oblíbí. Orchidej se přestane bát a tetička chodí na návštěvu ještě mnohem častěji než dříve. Keating propadá den ode dne netečnosti.\nV povídce je zmíněna jiná povídka anglického spisovatele a průkopníka sc-fi Herberta George Wellse \"Květ podivné orchideje\" (anglicky \"The Flowering of the Strange Orchid\") z roku 1894.\n\n"}
{"id": "716204", "url": "https://cs.wikipedia.org/wiki?curid=716204", "title": "Amortizace", "text": "Amortizace\n\nAmortizace může mít více významů:\n\n"}
{"id": "716205", "url": "https://cs.wikipedia.org/wiki?curid=716205", "title": "Pyl (rozcestník)", "text": "Pyl (rozcestník)\n\nSkupina písmen pyl může mít různé významy:\n\n\n"}
{"id": "716206", "url": "https://cs.wikipedia.org/wiki?curid=716206", "title": "Zadní projekce", "text": "Zadní projekce\n\nPři použití zadní projekce je projektor umístěn za plátnem, směrem ke kameře (divákovi). To znamená, že herec (nebo moderátor) může stát v přední části obrazu, aniž by byl oslepen projektorem nebo vrhal stíny na prezentaci. Technické vybavení (projektor a pod.) se také skrývá za plátnem. Obraz plátnem prostupuje a je promítán skrze projekční plochu. Vzdálenost objektivu projektoru od plátna je závislá na zoomu projektoru a ploše plátna. U přední projekce se obraz od plátna odráží.\n\nZadní projekci lze využít v interiérech i exteriérech. Často se používá pro promítání reklam ve výlohách obchodů, při módních přehlídkách a podobných akcích či konferencích.\n"}
{"id": "716208", "url": "https://cs.wikipedia.org/wiki?curid=716208", "title": "Miroslav Král", "text": "Miroslav Král\n\nMiroslav Král (* 16. září 1986, Brno, Československo) je český fotbalový obránce, momentálně působící jako hrající trenér v klubu FC Tiengen 08 v nižší německé soutěži.\n\nAktuální k 30. červnu 2014\n"}
{"id": "716209", "url": "https://cs.wikipedia.org/wiki?curid=716209", "title": "Telgárt", "text": "Telgárt\n\nTelgárt je obec na Slovensku v okrese Brezno. Obec leží na železniční trati Margecany – Červená Skala.\n\nPrvní zmínka o obci pochází z roku 1326 či 1549. Během Slovenského národního povstání (SNP) se o oblast Telgártu vedly těžké boje. 5. září 1944 Telgárt vypálila německá vojska. Zničeno bylo celkem 260 domů, tři obyvatelé obce zahynuli. V letech 1948 až 1990 nesla obec na počest českého komunistického politika a účastníka SNP Jana Švermy (1901-1944) název \"Švermovo\".\n\nV obci se narodili, nebo zde působili:\n"}
{"id": "716210", "url": "https://cs.wikipedia.org/wiki?curid=716210", "title": "Ondřej Vrtiška", "text": "Ondřej Vrtiška\n\nOndřej Vrtiška (* 1976 Vlašim) je český novinář a spisovatel, věnující se popularizaci vědy.\n\nNa Přírodovědecké fakultě Univerzity Karlovy vystudoval hydrobiologii; poté studoval žurnalistiku a krátce kulturní antropologii na Fakultě sociálních věd. Tu však už nedokončil, když od dubna 2001 do června 2006 působil v dětském čtrnáctideníku \"ABC\" jako přírodovědný redaktor a později i zástupce šéfredaktorky pomáhající se změnou formátu časopisu. Po odchodu z ABC pracoval jako šéfredaktor populárněvědné digitální stanice Českého rozhlasu Leonardo a od srpna 2008 do prosince 2012 byl redaktorem časopisu \"Týden\"., poté editorem rubriky HN Future na ihned.cz. Nyní pracuje jako novinář na volné noze. Je šéfredaktorem časopisu Vesmír a přispívá do dalších médií. \n\n"}
{"id": "716212", "url": "https://cs.wikipedia.org/wiki?curid=716212", "title": "Ahshislepelta", "text": "Ahshislepelta\n\nAhshislepelta (\"štít z lokality \"Ah-shi-sle-pah Wash\"\") byl rod obrněného ankylosauridního býložravého dinosaura. Žil před asi 76 až 72 miliony let (svrchní křída, věk kampán). Jeho fosilie byly objeveny v americkém státě Nové Mexiko (údolí San Juan, souvrství Kirtland).\n\nHolotyp nese označení \"SMP VP-1930\" a jedná se o částečně dochovanou postkraniální kostru dospělého jedince. Je známý jen z objevu lopatkového pletence, části kostry levé přední končetiny, obratlů a osteodermů. Fosilie byla objevena v roce 2005 a z lokality vytěžena v letech 2005-2009. Paleontologové Michael E. Burns a Robert M. Sullivan v roce 2011 popsali typový druh \"Ahshislepelta minor\". Tento ankylosaurid dosahoval poměrně malých rozměrů, jak napovídá i pažní kost o délce 31 cm. Stejně jako jeho příbuzní byl obrněným, zavalitým čtvernožcem, živícím se rostlinnou potravou.\n\n"}
{"id": "716214", "url": "https://cs.wikipedia.org/wiki?curid=716214", "title": "Silnice I/12", "text": "Silnice I/12\n\nSilnice I/12 je silnice I. třídy v trase: Praha-Běchovice – Újezd nad Lesy – Úvaly – Kolín. Její délka je 34,4 km. V úseku Praha (D0) – Úvaly je plánována přeložka v čtyřpruhovém uspořádání; v prosinci 2018 se začátek stavby plánoval na rok 2021 a její uvedení do provozu v roce 2025.\n\n\nU sjezdu na Plaňany vede přes Výrovku, u Českého Brodu přes Šemberu a v Úvalech přes Výmolu.\n"}
{"id": "716217", "url": "https://cs.wikipedia.org/wiki?curid=716217", "title": "Luděk Pernica", "text": "Luděk Pernica\n\nLuděk Pernica (* 16. června 1990, Boskovice) je český fotbalový obránce, momentálně působící v prvoligovém týmu FC Viktoria Plzeň.\n\nSvoji fotbalovou kariéru začal v ASK Blansko, odkud ještě jako žák přestoupil v roce 2000 do 1. FC Brno. Zde pokračoval i v dorostu a propracoval se do seniorské kategorie, kde hrál za B-tým. Na jaře 2010 odehrál první utkání za první tým. Před sezonou 2014/15 přestoupil do FK Baumit Jablonec, kde podepsal tříletý kontrakt.\n\nAktuální k 2. červnu 2014\nPernica odehrál jeden poločas v dresu české reprezentace do 20 let v přátelském utkání 27. 4. 2011 proti Slovensku (remíza 2:2).\n\n"}
{"id": "716218", "url": "https://cs.wikipedia.org/wiki?curid=716218", "title": "Saint-Cloud", "text": "Saint-Cloud\n\nSaint-Cloud je francouzské město v departmentu Hauts-de-Seine v regionu Île-de-France.\n\nSaint-Cloud leží na levém břehu řeky Seiny. Ze severu hraničí s městem Suresnes. Východní hranici tvoří řeka Seina s Paříží (Boulogneský lesík) a Boulogne-Billancourt, na jihu sousedí s městy Sèvres a Ville-d'Avray, na jihozápadě s městem Marnes-la-Coquette a na západě s obcemi Garches a Rueil-Malmaison.\n\nDějiny města sahají až do raného středověku, kdy zde mnich Chlodoald (Fluduald), vnuk franského krále Chlodvíka I. založil klášter.\n\nV polovině 16. století zde byl postaven královský zámek. Stavba byla během prusko-francouzské války 19. září 1870 obsazena pruskými oddíly a 13. října ostřelována obránci Paříže z Mont Valérien, takže do základů vyhořela. V jedné ze zachovalých vedlejších budov zámku sídlila v letech 1882–1987 École normale supérieure. Dochoval se rovněž rozsáhlý zámecký park o rozloze 450 ha.\n\nDne 31. května 1868 se v Saint-Cloud konal první cyklistický závod ve Francii.\n\nSaint-Cloud má s Paříží jednak železniční spojení prostřednictvím linek Transilien na nádraží Saint-Lazare a dále autobusovými linkami. S okolními obcemi zajišťuje spojení tramvajová linka T2, jejíž čtyři zastávky se nacházejí na hranicích města. V městě samotném nejsou žádné stanice metra. Nejbližší se nacházejí v sousedním městě Boulogne-Billancourt, kde jsou stanice Pont de Sèvres na lince 9 a Boulogne – Pont de Saint-Cloud na lince 10.\n\n\"Počet obyvatel\"\n\n\n\n\n"}
{"id": "716221", "url": "https://cs.wikipedia.org/wiki?curid=716221", "title": "Dominik Simerský", "text": "Dominik Simerský\n\nDominik Simerský (* 29. září 1992, Otrokovice, Československo) je český fotbalový obránce či záložník, od července 2015 působící v týmu SFC Opava. Hraje primárně na postu stopera (středního obránce).\n\nAktuální ke 21. červenci, 2013\n\n"}
{"id": "716222", "url": "https://cs.wikipedia.org/wiki?curid=716222", "title": "59 (číslo)", "text": "59 (číslo)\n\nPadesát devět je přirozené číslo, které následuje po číslu padesát osm a předchází číslu šedesát. Římská číslice je LIX.\n\n\n\nSTS-59 byla 6. mise raketoplánu Endeavour. Cílem letu mise byly experimenty Space Radar Laboratory.\n\n"}
{"id": "716228", "url": "https://cs.wikipedia.org/wiki?curid=716228", "title": "Jan Hromek", "text": "Jan Hromek\n\nJan Hromek (* 8. června 1989, Vyškov, Československo) je český fotbalový záložník, momentálně působící v druholigovém týmu 1. HFK Olomouc.\n\nAktuální k 24. května 2012\n"}
{"id": "716229", "url": "https://cs.wikipedia.org/wiki?curid=716229", "title": "Řecká královská rodina", "text": "Řecká královská rodina\n\nŘecká královská rodina ( \"Ελληνική βασιλική οικογένεια\" - \"Ellenikí basilikí oikoméneia\") je jedna z linií glücksburské dynastie, která panovala v Řecku v letech 1863–1973 (s přerušením v letech 1924–1935). Prvním panovníkem z jejích řad byl Jiří I., syn krále Kristiána IX. posledním pak Konstantin II.\n\nRodina je úzce příbuzensky spřízněná s panující dánskou královskou rodinou šlesvicko-holštýnsko-sonderburkých Glücksburků - je jednou z linií téhož rodu, proto členům královské rodiny náleží titul \"princ řecký a dánský\" a oslovení \"Královská Výsost\".. Rovněž tak jsou příbuzensky spjati s britskou i španělskou královskou rodinou.\n\nPo vojenském převratu v Řecku roku 1973 byla nastolena diktatura plukovníka Georgia Papadopula, a po zmanipulovaném referendu byla monarchie byla násilně svržena. Někteří členové řecké královské rodiny se uchýlili do zahraničí. Královna matka Frederika odešla ke své dceři královně Sofii do Španělska. Další členové se usídlili v Dánsku, v zemi původu svého rodu. Rodina stále drží nárok na osobní královské tituly, oslovení Královská Výsost uznané v mnoha státech Evropy, kde mimo jiné panují členové královské rodiny. Mohou mimo jiné se svolením dánského dvora a vlády, reprezentovat Dánské království v zahraničí, jako přímá následnická linie Kristiána IX., mají nárok na titul „princové dánští“ ve spojení k titulu „princové řečtí“.\n\nRod nastoupil na trůn poté, co Spojené království a Druhé Francouzské císařství donutili tehdejšího řeckého krále Otu z dynastie Wittelsbachů opustit zemi, když vojensky okupovaly přístav Pireus, aby Řekům zabránily spojit síly s Ruským impériem během Krymské války (1853-1856). Anglofrancouzský krok podnítil řeckou armádu k sesazení krále v roce 1862. Aby se vojenští velitelé zavděčili západoevropským mocnostem, nabídli korunu panovníkovi názorově a politicky blízkému Londýnu, kterého našli v princi Vilémovi Dánském, jehož sestra Alexandra byla vdaná za následníka britského trůnu Eduarda, knížete z Walesu. Británie se na oplátku vzdala svého dominia na Jónských ostrovech. Jiří I. se stal králem v roce 1863 a jeho potomci panovali v Řecku, s několika přestávkami, do roku 1973.\n\nVláda Jiřího I. byla ve znamení válek vedených kvůli rozšíření řeckého státního území vyhnáním dávných muslimských nájezdníků a vládců slovanské a středozemní Evropy, Osmanské říše, z evropského kontinentu. Po Berlínském (1878) a Cařihradském kongresu (1881) se Thesálie opět stala hlavním územím, po vítězství v Balkánských válkách a Bukurešťské smlouvě, se země rozšířila o Epirus a Makedonii.. Během 40 let se Řecku podařilo zdvojnásobit svou územní rozlohu. \n\nJiří I. zemřel v roce 1913, podle oficiální verze měl být zabit šílencem, ale o této verzi se vyskytly pochybnosti. Na jeho místo nastoupil jeho syn Konstantin I., který zastával proněmecký postoj: vzdělání dostal v Německu, sloužil v pruské armádě, kde se seznámil se svou pozdější manželkou Žofií Pruskou, sestrou císaře Viléma II. 27. října 1889. Jeho vláda, vedená Eleftheriem Venizelosem zastávala liberální směr a po vypuknutí první světové války, k Trojdohodě. To velmi brzo k vyostření vztahů mezi panovníkem a Venizelosem, a v roce 1916 na pokraj vypuknutí občanské války. Spojenci přiměly Konstantina I. a následníka trůnu Jiřího, aby odešli do exilu, když poté na jeho místo jako nového panovníka dosadili druhého syna expanovníka, Alexandra I., jenž však zemřel po necelých třech letech panování, na následky pokousání opicí. Oženil se se ženou z nižší šlechty, Aspasií Manos, která mu porodila dceru, Alexandru, pozdější poslední královnu Jugoslávie.\nAlexandrův mladší bratr odmítl nastoupit na trůn místo svého otce, a protože v té době právě skončila první světová válka a ústřední mocnosti byly poraženy, po krátkém regentství v čele s královnou matkou Olgou, byla národem v referendu z roku 1920 schválena možnost návratu Konstantina I. na trůn. Řecko patřilo na stranu vítězů ve “velké válce” a jako odstupné získalo část Turecka, území již dva tisíce let obývané kmeny řeckých národů: bohužel však řecká armáda nebyla schopna ubránit je proti reorganizovanému vojsku Kemala Atatürka, Řecko utrpělo několik vojenských porážek, které nakonec vedly k vítězství Turků a genocidě Řeků. Konstantin I. roku 1922 abdikoval a odešel do exilu v Palermu, kde následujícího roku zemřel.\n\nK potěšení Angličanů se král Jiří II. ve druhé světové válce přidal na stranu Spojenců, což ovšem mělo za následek italskou invazi do Řecka (adoptivní vlast jeho sestry Ireny, vdané za vévodu Amadea Savojského, třetího vévodu z Aosty) a následné dobytí Řecka nacistickým Německem. V roce 1941 Jiří II. opět odcestoval do exilu, nejprve na Krétu a poté do Londýna, zatímco jeho bratranec Petr Řecký vstoupil do odboje a velel jednotce po boku vojsk Forces françaises libres. V roce 1946 se Jiří II. vrátil do Řecka poté, co proběhlo ústavní referendum, v němž zvítězili monarchisté, avšak poslední dny vlády krále byly poznamenány občanskou válkou. Král Jiří II. zemřel roku 1947.\n\nNa jeho místo nastoupil jeho bratr Pavel I., mladý princ, jenž předtím v roce 1920 nechtěl nastoupit na trůn po králi Alexandrovi a upřednostnil nástup svého otce Konstantina I. Řecko během jeho vlády nastoupilo cestu velikého ekonomického rozvoje. Podobně jako předtím jeho rodičům, také jemu se podařilo vytvořit prestižní sňatek své dceři Sofii, která se vdala za dědičného korunního prince Španělska Jana Karla Borbonsko-Španělského.\n\nKrál Pavel I. po delší nemoci roku 1964 zemřel a zanechal po sobě jako nástupce svého mladého syna Konstantina II. Ten společně s matkou a skupinou vojenských velitelů chtěl zamezit snahám levicových politických stran, napojených na Sovětský svaz, který financoval občanskou válku, o nastolení diktatury. 21. dubna 1967 byla svržena legitimní vláda skupinou důstojníků vedených plukovníkem Georgiem Papadopoulosem, což umožnilo takzvanou diktaturu plukovníků, která v první chvíli měla souhlas krále. Po několika měsících se však Konstantin II. pokusil o orientaci Řecka směrem k demokratičtějšímu způsobu vlády a zorganizoval protipuč, avšak “sametově” vedená akce nebyla úspěšná a vedla nakonec k tomu, že byl král nucen i s rodinou odejít do exilu do Říma . \n\n1. června 1973 byl Konstantin II. prohlášen za sesazeného a Papadopoulos se prohlásil za prezidenta, poté následoval pilotovaný plebiscit, který 29. června potvrdil zrušení monarchie. Krátce po pádu prezidentské diktatury byl spěšně zorganizován další plebiscit, který 8. prosince 1974 měl potvrdit republikánskou formu země.\n\n Kristián IX. (1818-1906)\n\n"}
{"id": "716236", "url": "https://cs.wikipedia.org/wiki?curid=716236", "title": "Fulmináty", "text": "Fulmináty\n\nFulmináty jsou soli nebo estery kyseliny fulminové, obsahují aniont (CNO). Anion je izomerní ke kyanatanovému (a isokyanatanovému) aniontu – uprostřed lineární struktury nemá atom uhlíku, ale dusíku.\n\nJsou velmi nebezpečné a často se používají jako detonátory. Jejich páry jsou toxické.\n\nNejznámějším zástupcem je fulminát rtuťnatý (Hg(CNO)).\n\nkde M je (anorganický) kation kovu.\n"}
{"id": "716239", "url": "https://cs.wikipedia.org/wiki?curid=716239", "title": "Pižmovkovité", "text": "Pižmovkovité\n\nPižmovkovité (\"Adoxaceae\") je čeleď vyšších dvouděložných rostlin z řádu štětkotvaré (\"Dipsacales\"). Jsou to dřeviny i byliny se vstřícnými listy a zpravidla pětičetnými květy. Čeleď zahrnuje 5 rodů a asi 220 druhů. Je rozšířena především v mírném pásu severní polokoule. V České republice se vyskytují 3 druhy bezu, 2 druhy kaliny a pižmovka mošusová. Různé druhy a kultivary kalin se pěstují jako okrasné keře.\n\nZástupci čeledi pižmovkovité jsou keře, stromy i vytrvalé byliny s jednoduchými nebo složenými vstřícnými listy. Květy jsou v koncových květenstvích, nejčastěji latách nebo různých typech vrcholíků. Květy jsou oboupohlavné a ve většině případů pětičetné, kališní i korunní lístky jsou srostlé. Tyčinky jsou v počtu 3, 4 nebo 5, přirostlé ke korunní trubce. V květech jsou přítomna staminodia v počtu 3 až 5. Semeník je spodní nebo polospodní, s jednou nebo 3 až 5 přihrádkami. Plodem jsou peckovice s 1 nebo 3 až 5 semeny.\n\nČeleď je rozšířena především na severní polokouli, je však zastoupena na všech kontinentech s výjimkou Antarktidy. Zahrnuje 5 rodů a asi 220 druhů. Zdaleka největším rodem této čeledi je kalina, zahrnující asi 200 druhů. Rody kalina (\"Viburnum\") a bez (\"Sambucus\") jsou dřeviny, zbylé 3 rody jsou byliny.\n\nV naší původní květeně se vyskytují 3 druhy bezu (\"Sambucus\"), 2 druhy kaliny (\"Viburnum\") a pižmovka mošusová (\"Adoxa moschatellina\"). V Eropě se mimo to vyskytuje v Rusku bez sibiřský (\"Sambucus sibirica\") a ve Středomoří kalina modroplodá (\"Viburnum tinus\").\n\nV dřívějších systémech byly do této čeledi řazeny jen bylinné rody \"Adoxa\", \"Sinadoxa\" a \"Tetradoxa\", zatímco rody \"Sambucus\" a \"Viburnum\" byly řazeny do čeledi \"Sambucaceae\", \"Caprifoliaceae\" nebo \"Viburnaceae\". Dnešní pojetí se objevuje až v systému APG II, publikovaném v roce 2003. Podle molekulárních studií tvoří čeleď \"Adoxaceae\" bazální větev řádu \"Dipsacales\".\n\nNěkteré druhy a kultivary kalin a v menší míře i některé bezy jsou využívány jako okrasné dřeviny.\n\n\"Adoxa\", \"Sambucus\", \"Sinadoxa\", \"Tetradoxa\", \"Viburnum\"\n\n"}
{"id": "716244", "url": "https://cs.wikipedia.org/wiki?curid=716244", "title": "Michal Sedláček (fotbalista)", "text": "Michal Sedláček (fotbalista)\n\nMichal Sedláček (* 27. října 1988, Mladá Boleslav, Československo) je český fotbalový záložník, momentálně působící v druholigovém týmu FK Viktoria Žižkov.\n\nAktuální k 8. června 2012\n"}
{"id": "716251", "url": "https://cs.wikipedia.org/wiki?curid=716251", "title": "Zrzavý", "text": "Zrzavý\n\nPříjmení Zrzavý (Zrzavá) má více nositelů:\n"}
{"id": "716255", "url": "https://cs.wikipedia.org/wiki?curid=716255", "title": "Pohár vítězů pohárů 1985/86", "text": "Pohár vítězů pohárů 1985/86\n\nSezóna 1985/86 Poháru vítězů pohárů byla 26. ročníkem tohoto poháru. Vítězem se stal tým FK Dynamo Kyjev.\n\n"}
{"id": "716256", "url": "https://cs.wikipedia.org/wiki?curid=716256", "title": "Petr Švancara", "text": "Petr Švancara\n\nPetr Švancara (* 5. listopadu 1977, Brno, Československo) je bývalý profesionální český fotbalový útočník. Velkou část kariéry strávil ve Zbrojovce Brno. V české nejvyšší soutěži odehrál 309 zápasů, v nichž vstřelil 59 branek. Ve slovenské nejvyšší soutěži zasáhl do 15 zápasů a dal 3 góly.\n\nJe to fotbalista s výbornou technikou a specifickým herním stylem. Jeho fotbalovým vzorem je Argentinec Diego Maradona. V kabině i mimo ni byl znám jako bavič okolí.\nVe své profesionální kariéře hrál v ČR a na Slovensku a připsal si jeden start v české reprezentaci do 21 let. Po skončení kariéry zahájil spolupráci s Českou televizí jako fotbalový expert. V říjnu 2015 jej angažoval klub FC Zbrojovka Brno do svého sportovního a reklamního úseku.\n\nOd 22. března 2019 je hráčem TJ Start Brno.\n\nPetr Švancara začínal v Zetoru Brno (1983–1987), v 9 letech přestoupil do Zbrojovky. Po angažmá v Uherském Hradišti, resp. Starém Městě (jaro 1997, resp. 1997/98; v obou případech hostování) a později ve Slovácku se do mateřského klubu vrátil. V září 2000 přestoupil do SK Slavia Praha, kde ale nehrál pravidelně. V roce 2002 odešel hostovat do Opavy a o rok později se vrátil do Brna. Na podzim 2006 hrál na Slovensku v Interu Bratislava, v letech 2007–2009 působil ve Viktorii Žižkov.\n\n14. září 2008 v dresu Viktorie Žižkov předvedl nádherné sólo proti střížkovskému klubu FK Bohemians Praha. V 5. minutě převzal míč po nákopu žižkovského brankáře, prokličkoval mezi několika bránícími hráči a průnik završil lehkým dloubáčkem přes soupeřova brankáře. Žižkov porazil svého pražského rivala 4:2. Tato branka se dostala v roce 2013 do nominace o nejkrásnější gól české ligy.\nPo sestupu klubu do druhé ligy odešel do Slovácka, kde měl dvouletou smlouvu. V roce 2011 se vrátil do Brna.\n\nSpolečně s Pavlem Mezlíkem byl v sezóně 2012/13 v kádru Zbrojovky Brno posledním aktivním účastníkem prvoligových zápasů na stadionu Za Lužánkami. V prvním ligovém zápase Brna po zimní přestávce 25. února 2013 nastoupil po několika měsících absence na ligových trávnících (zdravotní důvody). V domácím utkání proti prvnímu týmu tabulky FC Viktoria Plzeň hrozil z brejků, ale gólově se neprosadil a Plzeň si odvezla výhru 3:1. 29. dubna 2013 v dohrávce 25. ligového kola se podílel na otočení výsledku proti Baníku Ostrava na konečných 2:1. Nejprve vybojoval přímý kop, z něhož vyrovnal Pavel Zavadil a poté našel přesným centrem Michala Škodu, který hlavou skóroval. Ke konci sezóny 2012/13 jej trenér Ludevít Grmela využíval na hřišti sporadicky.\n\nV červnu 2013 měl ještě rok platnou smlouvu s Brnem, ale odešel na hostování do 1. FK Příbram (vedeného trenérem Františkem Strakou), který o hráče projevil zájem. Součástí dohody byla podmínka, že nebude moci nastoupit ve vzájemných zápasech proti Brnu. V novém působišti debutoval v lize 22. července 2013 (1. kolo sezóny 2013/14) proti domácímu týmu FK Mladá Boleslav, v zápase zkušeně z úhlu vstřelil vyrovnávající gól na konečných 1:1 po přiťuknutí Zorana Danoskiho. Během jedné sezony odehrál za tým celkem 16 zápasů, ve kterých vstřelil dva góly. Na jaře 2014 pro zdravotní trable téměř nehrál.\n\nV pátém ligovém 24. srpna 2014 kole proti hostujícím Bohemians 1905 si v závěru zápasu zpracoval v pokutovém území míč rukou a skóroval. Rozhodčí branku uznal, ta pouze mírnila porážku na konečných 2:3. Po konci zimní části však oznámil, že Příbram opouští a bude si hledat nové angažmá.\n\nVzhledem k tomu, že nabídku z nejvyšší soutěže již nedostal, oznámil 7. ledna 2015 konec profesionální kariéry. Pokračoval ve čtvrtoligovém rakouském Waidhofenu, kde ve 13 soutěžních startech vstřelil 7 branek (odehrál 1 064 minuty). Trefil se hned v prvním utkání v 1. NÖN Landeslize, v posledních čtyřech však vyšel naprázdno. Za Waidhofen nastoupil i v 5 přátelských utkáních před začátkem jarní části, v nichž dal 7 gólů, přičemž se v klubu uvedl hattrickem 30. ledna 2015.\n\nV sezoně 2015/16 hostoval ze Zbrojovky Brno v FK Blansko, zasáhl do 22 divizních utkání, v nichž vstřelil 8 branek a připsal si 17 gólových přihrávek (celkem odehrál 1 947 minut a obdržel 10 žlutých karet).\n\nAFK Tišnov převzal po sezoně 2014/15 po Bořitovu roli partnerského klubu Blanska (Projekt Farma). Na podzim 2015 za tento klub nastoupil v 6 utkáních I. A třídy Jihomoravského kraje, v nichž vstřelil 5 branek. Za Tišnov poprvé nastoupil 16. srpna 2015 v domácím zápase proti FK Kunštát, branku nevstřelil (výhra 3:1).\n\nV Tišnově se sešel s hráči jako Mohamed Traoré, Petr Čoupek, Martin Doležal (brankář), František Schneider, František Kuldan, či Jakub Krejčíř, mužstvo vedl trenér Mgr. Jiří Hajský. Před sezonou 2016/17 do Tišnova přestoupil a hraje zde v nejvyšší jihomoravské soutěži.\n\nV sezoně 2016/17 vstřelil 17 branek ve 29 startech v Přeboru Jihomoravského kraje (celkem odehrál 2 061 minutu a obdržel 7 žlutých karet) a Tišnov postoupil do Divize D (2017/18).\n\n27. června 2015 uspořádal s pomocí sponzorů a mnoha dobrovolníků rozlučkový zápas na chátrajícím brněnském stadionu Za Lužánkami, který se podařilo uvést do přijatelného stavu. Akce se zúčastnila celá řada fotbalistů a fotbalových trenérů (mj. Milan Pacanda, Luděk Zelenka, Pavel Horváth, Jiří Štajner, Ladislav Volešák, Jan Trousil, Patrik Siegl, Karel Kroupa, Josef Hron, Karel Jarůšek, Josef Mazura), ledních hokejistů (mj. Jakub Voráček, Ondřej Pavelec, Jiří Tlustý, Radek Smoleňák, Martin Havlát, Petr Hubáček) a navštívilo ji kolem 35 000 diváků, což bylo mnohem více než nejvyšší návštěva v sezóně 2014/15 Synot ligy.\n\nPetr Švancara odehrál 28. dubna 1999 27 minut v přátelském utkání českého reprezentačního výběru do 21 let proti vrstevníkům z Polska. Utkání skončilo remízou 1:1. Byl to Petrův jediný reprezentační start.\n\nZápasy Petra Švancary za českou reprezentaci do 21 let\nV listopadu 2015 vyšla biografická kniha o jeho fotbalové kariéře i o životě a soukromí s názvem \"Mercedes – projížďka životem fotbalového baviče\", na které spolupracoval se svou bývalou partnerkou, moderátorkou Monikou Čuhelovou.\n\n"}
{"id": "716258", "url": "https://cs.wikipedia.org/wiki?curid=716258", "title": "Pohár vítězů pohárů 1986/87", "text": "Pohár vítězů pohárů 1986/87\n\nSezóna 1986/87 Poháru vítězů pohárů byla 27. ročníkem tohoto poháru. Vítězem se stal tým AFC Ajax.\n\n"}
{"id": "716263", "url": "https://cs.wikipedia.org/wiki?curid=716263", "title": "Pohár vítězů pohárů 1987/88", "text": "Pohár vítězů pohárů 1987/88\n\nSezóna 1987/88 Poháru vítězů pohárů byla 28. ročníkem tohoto poháru. Vítězem se stal tým KV Mechelen.\n\n<nowiki>*</nowiki> Utkání původně skončilo 2:0 pro Hajduk Split. Kvůli řádění fanoušků bylo ale zkontumováno 0:3.\n\n"}
{"id": "716264", "url": "https://cs.wikipedia.org/wiki?curid=716264", "title": "Vylodění v Udrii", "text": "Vylodění v Udrii\n\nVylodění v Udrii (\": Utria dessant\") byla vojenská operace během Estonské osvobozenecké války, a to mezi 17. a 19. lednem 1919. Odehrála se na plážích v Udrii blízko Narvy. Účastnilo se ho estonské námořnictvo a finští dobrovolníci.\nByla to jedna z akcí, které předcházely dobytí Narvy 19. ledna 1919. Vylodění velel generál Johan Pitka. Operací se účastnili finští dobrovolníci pod velením Ekströma a Eskoly.\nAkce v Udrii byla největším vyloděním v historii estonského námořnictva. Cílem bylo podpořit postup pozemních jednotek směrem k Narvě a osvobodit Narvu a strategickou pláž v Hungerburgu.\n\nLeden 1919, estonská osvobozenecká válka už trvala téměř měsíc a půl. Nejvyšší velitelství estonských obranných sil se zabývalo organizací a rozšířením estonských sil, do nichž vstoupilo asi 6100 mužů vyzbrojených 26 děly, 166 kulomety a čtyřmi obrněnými vlaky. Pomoc estoncům přicházela z celého světa – britská jednotka pod velením admirála Crowana byla na cestě k Tallinnu a z Finska přišlo na pomoc bezmála 600 mužů .\nVylodění v Udrii (někdy také Utria) bylo jedním z rozhodujících milníků války za nezávislost.\nMěsto Tapa bylo estonskými vojsky osvobozeno již 9. ledna 1919 s podporou obrněných vlaků. Osvobození tohoto železničního uzlu přeťalo spojení mezi armádami rudých v severním a jižním Estonsku. 14. ledna Kuperjanovovi estonští partyzáni osvobodili Tartu a o dva dny později operační skupina C. G. Jonsona obsadila osadu Rakke poblíž města Jõgeva asi 160 km jihozápadně od Narvy. Estonské jezdectvo pak proniklo až do Lisaku a 12. ledna osvobodilo Kuremäe, postoupilo tak asi o 100 km za týden.\n\nVe stejný den vojska na levém křídle 6. bolševické armády překročila řeku Narvu poblíž obce Vasknarva, přičemž hlavní síly zůstaly nebráněny.\nRakvere bylo osvobozeno již 12. ledna a město Jõhvi padlo 17. toho měsíce. Severní křídlo ruské 6. armády, nacházející se u pobřeží finského zálivu, bylo vázáno na estonské námořní síly pod vedením Johana Pitky, který tou dobou sloužil jako námořní kapitán.\nPáteř estonského námořnictva tvořily bitevní lodě \"Lembit\" a \"Lennuk\" spolu s několika dalšími menšími válečnými loďmi. Kapitán Pitka je použil k několika diverzním akcím v týlu nepřítele. Nejznámější akcí bylo právě vylodění v Utrii, které nakonec vyvrcholilo znovudobytím Narvy.\n\nInvazní síly opustily svůj domovský přístav Kunda v 3:15, 17. ledna 1919, přestože invazní loďstvo dostalo zprávu, že v okolí místa invaze byl viděn ruský ledoborec \"Ogon\", upravený pro umisťování min a že se zde nachází nepřátelské dělostřelectvo.\n\nNa vylodění se podílelo 11 lodí estonského námořnictva a vedených křižníkem \"Lembit\". Diverzní vojska sestávala z obojživelného praporu (asi 400 mužů) a první finské skupiny dobrovolníků (asi 600 mužů).\n\nPitka vybral místo vylodění poblíž zámku Kotsenevi, nacházejícího se poblíž vesnice Utria.\nDislokovala se zde bolševická 6. a 10. divize, celkem 1500 mužů. Vylodění se odehrálo ve dvou sledech- první sled čítal kolem 250 mužů a byl vysazen od 13:30 do 18:40, kdy byl přerušen kvůli špatnému počasí. Druhý sled, sestávající ze zbývajících jednotek se vylodil od 23:00 do 11:00 příštího dne.\nNarva-Jõesuu se podařilo osvobodit v 11:00, 18. ledna 1919 a Narva byla s pomocí pozemních jednotek obsazena dne 19. ledna v 9:00.\n\n"}
{"id": "716265", "url": "https://cs.wikipedia.org/wiki?curid=716265", "title": "Pohár vítězů pohárů 1988/89", "text": "Pohár vítězů pohárů 1988/89\n\nSezóna 1988/89 Poháru vítězů pohárů byla 29. ročníkem tohoto poháru. Vítězem se stal tým FC Barcelona.\n\n"}
{"id": "716267", "url": "https://cs.wikipedia.org/wiki?curid=716267", "title": "Pohár vítězů pohárů 1989/90", "text": "Pohár vítězů pohárů 1989/90\n\nSezóna 1989/90 Poháru vítězů pohárů byla 30. ročníkem tohoto poháru. Vítězem se stal tým UC Sampdoria.\n\n"}
{"id": "716268", "url": "https://cs.wikipedia.org/wiki?curid=716268", "title": "Jaroslav Cuhra", "text": "Jaroslav Cuhra\n\nJaroslav Cuhra (13. dubna 1904 Čestice – 10. července 1974 Karlovy Vary) byl český architekt, křesťanský politik, odbojář a politický vězeň.\n\nNarodil se v selské rodině, která se brzy přestěhovala do Plzně. Vystudoval architekturu na České technice v Praze a pracoval jako samostatný architekt. Roku 1934 se zúčastnil soutěže na stavbu kostela na Spořilově a projektoval kostel v Plzni - Skvrňanech, který však nebyl dostavěn. Za války pracoval pro odbojové vedení ÚVOD, jeho bratr Josef byl umučen v Osvětimi. Jaroslav zajišťoval spojení mezi Plzní a Prahou a 10. června 1942 jednal s farářem V. Petřekem o ubytování parašutisty Valčíka v Plzni; Valčík se však rozhodl, že zůstane s ostatními.\n\nPo válce byl Cuhra poslancem Zemského národního výboru za ČSL a náměstkem ministra techniky. V této funkci měl na starosti obnovu československého průmyslu a zejména výstavbu továrny na penicilin v Roztokách u Prahy. Jako známý odpůrce komunismu byl už v dubnu a pak v listopadu 1948 zatčen a v roce 1950 ve vykonstruovaném procesu odsouzen za velezradu na 12 let vězení. Po deseti letech na Borech, na Mírově a v jáchymovských dolech byl roku 1960 amnestován, ale už v červnu 1961 znovu zatčen a odsouzen na 8 let za přípravu křesťanskodemokratické strany. Pro své spoluvězně ve Valdicích pořádal přednášky o své politické filosofii, které se jako motáky podařilo propašovat ven. Podruhé byl amnestován roku 1966, roku 1968 působil v K 231 a snažil se o obnovu ČSL. Zemřel u dcery v Karlových Varech a je pochován na břevnovském hřbitově.\n\nJeho synem je Jaroslav Cuhra mladší (* 1936), projektant, za normalizace disident a signatář Charty 77, politik za Křesťanskou a demokratickou unii - Československou stranu lidovou a poslanec Sněmovny národů a Sněmovny lidu Federálního shromáždění po sametové revoluci.\n\n\n\n"}
{"id": "716270", "url": "https://cs.wikipedia.org/wiki?curid=716270", "title": "Pohár vítězů pohárů 1990/91", "text": "Pohár vítězů pohárů 1990/91\n\nSezóna 1990/91 Poháru vítězů pohárů byla 31. ročníkem tohoto poháru. Vítězem se stal tým Manchester United FC.\n\n Pořadí zápasů prohozeno (oproti původnímu losu).\n<br>\n\n"}
{"id": "716271", "url": "https://cs.wikipedia.org/wiki?curid=716271", "title": "Kdybych na tebe zapomněl, Země", "text": "Kdybych na tebe zapomněl, Země\n\n„Kdybych na tebe zapomněl, Země“ (anglicky „If I Forget Thee, Oh Earth...“) je postapokalyptická sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v povídkových sbírkách \"Devět miliard božích jmen\", \"Zkazky z planety Země\" a \"Výprava na Zemi\".\n\nV angličtině vyšla mj. ve sbírkách \"Expedition to Earth\" a \"The Nine Billion Names of God\".\n\nClarkova povídka je post-apocalyptickou vizí a má sloužit jako antimilitaristické varování před možným zničením životního prostředí.\n\nMarvinovi bylo 10 let, když jej otec zavedl do dlouhých chodeb v budově vlády. Vyšli do nejvyššího poschodí a dostali se mezi rostliny na Farmě, kde to měl Marvin rád. Šli dál až ke vchodu do Observatoře a Marvin pochopil, že se poprvé ve svém životě podívá Ven.\n\nSpolečně nasednou do připraveného automobilu a jakmile čerpadla odsají vzduch z přechodové komory a rozsvítí se kontrolka \"Vakuum\", vyjíždí do krajiny, kterou Marvin doposud znal pouze z fotografií. Nad obzorem visí Slunce, automobil projíždí pustinou se změtí kráterů, nechává Osadu daleko za sebou, sjíždí po úpatí hor, Slunce zapadá a vlády nad oblohou se ujímají hvězdy.\n\nKdyž zastaví, otec ukáže synovi na obloze srpek Země. Září tak jasně, že chvíli Marvina oslepuje, ale nakonec se odváží pohlédnout na divy toho vzdáleného světa. Rozeznává obrysy kontinentů, bělavá mračna a třpyt slunečního svitu na polárních ledovcích. Zároveň spatří část disku, jež je skryta ve stínu a temně fosforeskuje. Dívá se na pohřební hranici planety, Země je nasáklá radioaktivitou a bude trvat celá staletí, než smrtící záře vyhasne a na Zemi se bude moci vrátit život.\n\nOtec (zároveň hlavní vědec na lunární kolonii) počne vyprávět příběh, jenž pro Marvina dosud neznamenal víc než pohádky, které příliš nechápal. Život na mateřské planetě byl zničen jadernou válkou a Osada přežila jen díky tomu, že byla velmi daleko. Zásobovací rakety přestaly přilétávat, světla měst vyhasínala a nakonec kolonisté zůstali osamoceni, majíce v rukou budoucnost lidstva. Osada se musela vypořádat s tvrdými podmínkami, bojovat o přežití a zabezpečit se proti všem nástrahám a dokázala to.\n\nMarvin pochopil, že on sám se nikdy nebude procházet po březích řek toho krásného světa, ale jednou se jeho potomci vrátí a budou žádat zpět své dědictví. On sám bude tento příběh vyprávět svým dětem na tom samém místě, kam ho dnes zavezl otec.\nTéma radioaktivní Země se objevuje i v tvorbě amerického spisovatele Isaaca Asimova, např. v sérii Nadace a sérii o Galaktické říši.\n\n"}
{"id": "716272", "url": "https://cs.wikipedia.org/wiki?curid=716272", "title": "Pohár vítězů pohárů 1991/92", "text": "Pohár vítězů pohárů 1991/92\n\nSezóna 1991/92 Poháru vítězů pohárů byla 32. ročníkem tohoto poháru. Vítězem se stal tým SV Werder Bremen.\n\n\n"}
{"id": "716273", "url": "https://cs.wikipedia.org/wiki?curid=716273", "title": "Filmografie Woodyho Allena", "text": "Filmografie Woodyho Allena\n\nFilmografie Woodyho Allena, amerického filmového režiséra, scenáristy, herce a jazzového muzikanta, obsahuje chronologický přehled filmů, na nichž se v různých profesích podílel.\n\n"}
{"id": "716275", "url": "https://cs.wikipedia.org/wiki?curid=716275", "title": "Pohár vítězů pohárů 1992/93", "text": "Pohár vítězů pohárů 1992/93\n\nSezóna 1992/93 Poháru vítězů pohárů byla 33. ročníkem tohoto poháru. Vítězem se stal tým Parma FC, přemožitel pražské Sparty ve čtvrtfinále soutěže.\n\n"}
{"id": "716276", "url": "https://cs.wikipedia.org/wiki?curid=716276", "title": "Gmina Brwinów", "text": "Gmina Brwinów\n\nGmina Brwinów (dříve \"Gmina Helenów\" a \"Gmina Letnisko-Brwinów\") je městsko-vesnická gmina v Mazovském vojvodství, v okrese Pruszków. V letech 1975-1998 byla gmina umístěna ve Varšavském vojvodství.\n\nSídlem gminy je Brwinów.\n\nPodle dat z 30. června 2004 v gmině žilo 21141 osob.\n\nZa pozornost stojí specifický tvar gminy. Její jižní oblasti (zahrnující vesnice Owczarnia, Żółwin a Terenia) jsou odříznuté od hlavní části gminy přes města Milanówek a Podkowa Leśna, které jsou nejen jinými (městskými) gminami, ale současně leží v jiném okrese (Okres Grodzisk). Oddělená část je tedy exklávou gminy, ale není okresní exklávou, poněvadž hraničí krátkým úsekem s gminou Nadarzyn.\n\nPodle dat z roku 2002 má gmina Brwinów rozlohu 69,16 km², z toho:\n\nGmina představuje 28,08 % povrchu okresu.\n\nData z 30 června 2004:\nPodle dat z roku 2002 činí průměrný plat obyvatele byl 1561,25 zł.\n\nDo gminy Brwinów náleží 15 starostenství :\n\nBłonie, Grodzisk Mazowiecki, Michałowice, Milanówek, Nadarzyn, Ożarów Mazowiecki, Podkowa Leśna, Pruszków\n\nGmina Brwinów od 2003 r. udržuje přátelské vztahy s italskou obcí Torre Cajetani, a od roku 2008 také s gminou Trzebiatów v Západopomořanském vojvodství.\n\n"}
{"id": "716277", "url": "https://cs.wikipedia.org/wiki?curid=716277", "title": "Svobodná spolková republika Kraví hora", "text": "Svobodná spolková republika Kraví hora\n\nSvobodná spolková republika Kraví hora je recesistický mikrostát založený v obci Bořetice v okrese Břeclav.\n\nZakladatel republiky tvrdí, že první myšlenky na založení státu měl už v 80. letech 20. století, ale až v roce 2000 došlo k jejich uskutečnění. Dne 12. listopadu 2000 byli zároveň s volbami do Senátu a krajských zastupitelstev také zvoleni představitelé státu. Zároveň také došlo k vyhlášení republiky. Dne 18. dubna 2001 bylo republice podvýborem pro heraldiku a vexilologii Poslanecké sněmovny Parlamentu ČR uděleno právo užívat znak a prapor. Zároveň byly také vydány pasy, poštovní známky a různé propagační letáky.\n\nSpolková republika se skládá ze tří částí – \"Zahraničí\" (za hranicí katastrálního území Bořetice), \"Hliníky\" a \"Kraví hora\". Ta je z nich největší. Oproti tomu ústava republiky udává jako části federativní republiky \"Hliníky\", \"Horní a Dolní freid\" a \"Zahraničí\".\n\nMěnou je jeden \"Kravihorec\", jenž má hodnotu jednoho eura. Kryje jej víno pokladu republiky. Hymna byla představena dne 26. května 2001, nese název \"Bořetické Kraví hory\" a slavnostně ji toho dne zahrála kapela Túfaranka ze Šakvic. Prezidentem recesistické republiky je v současné době pan Václav Petrásek, který je zároveň bývalým starostou obce Bořetice (v letech 1990 až 2006).\n\n\"Antireferendum\" se odehrálo 22. února 2002 na náměstí Svobody v Brně proti referendu Korutanského hejtmana. Průvod vyšel ve 2 hodiny 22 minut 22 sekund odpoledne z Rašínovy ulice za doprovodu Kravihorské dechovky Vonička. Demonstranti žádali zastavení Vídeňského obřího kola v Prátru, protože žene na vinice mráz. Antireferendum reagovalo na rakouské referendum o jaderné elektrárně Temelín.\n\nTato akce se odehrála v roce 2003 při referendu o vstoupení ČR do EU. Hlasování probíhalo v kulturním domě a hlasovací lístek se označil otiskem palce namočeným do vína odrůdy „Bago“. Většina hlasů rozhodla o přistoupení státu k EU, budou-li je chtít.\n\nRepublika má 4 konzuláty. První je v Rychnově nad Kněžnou, druhý v Brně-Medlánkách. Třetí byl otevřen v Rakovníku a slouží pro severozápadní Čechy. Čtvrtý konzulát se nachází v Modre na Slovensku.\n\nUž v roce 2006 byl v Bořeticích založen letecký klub s názvem \"Nad krajem André\", ale dosud zde chybělo letiště. To se změnilo 30. května 2009, kdy byla v blízkosti obce otevřena 500 metrů dlouhá a 35 metrů široká vzletová a přistávací dráha. Ta je určena především pro ultralehká letadla a záchranářské vrtulníky.\n\nMoravská asociace týlové obrany (MATO) – neoficiálně Maso-alkohol-turistika-obžerství – je recesistické seskupení, vzniklé 15. ledna 2003 na konzulátě v Brně-Medlánkách. Jedná se o obranný pakt mezi různými recesistickými státy na území České republiky (především Moravy), slouží ke vzájemné spolupráci a propagaci. Mezi jednotlivými členy jsou uzavírány smlouvy o \"Přátelství, spolupráci a neútočení na věčné časy a ani o minutu déle\". Členy jsou Svobodná spolková republika Kraví hora, Valašské království a Lašské markrabství.\n\n\n\n"}
{"id": "716278", "url": "https://cs.wikipedia.org/wiki?curid=716278", "title": "Vasek Pospisil", "text": "Vasek Pospisil\n\nVasek Pospisil (* 23. června 1990 Vernon) je kanadský profesionální tenista českého původu. Ve své dosavadní kariéře vyhrál na okruhu ATP World Tour šest deblových turnajů, když čtyři získal s Američanem Jackem Sockem a po jednom s Nenadem Zimonjićem ze Srbska a Nicolasem Mahutem z Francie.\n\nNa žebříčku ATP byl nejvýše ve dvouhře klasifikován v lednu 2014 na 25. místě a ve čtyřhře pak v dubnu 2015 na 4. místě. Trénuje ho Francouz Frédéric Fontang.\n\nV roce 2007 vyhrál čtyřhru spolu s Romanem Jebavým na juniorském Orange Bowlu a ve stejný rok se probojoval s Grigorem Dimitrovem do finále juniorky čtyřhry na US Open.\n\nSpolečně s Jackem Sockem vyhrál mužskou čtyřhru ve Wimbledonu 2014.\n\nV kanadském daviscupovém týmu debutoval v roce 2008 utkáním americké zóny proti Mexiku, v němž nestačil na Bruna Rodrigueze. Do roku 2015 v soutěži nastoupil k jedenácti mezistátním utkáním s bilancí 6–8 ve dvouhře a 6–3 ve čtyřhře.\n\nNarodil se v roce 1990 v kanadském Vernonu. Do roku 2011 žil ve Vancouveru, poté se přestěhoval do Freeportu na Bahamách. Jeho rodiče Miloš a Mila Pospíšilovi pocházejí z Československa, dnešní České republiky.\n\nMá dva starší bratry, kteří hráli aktivně tenis v juniorské kategorii. Jeden z nich, Petr Pospisil, je učitelem na střední škole Kitsilano Secondary School ve Vancouveru.\n\n"}
{"id": "716280", "url": "https://cs.wikipedia.org/wiki?curid=716280", "title": "Kazetová puma", "text": "Kazetová puma\n\nKazetová puma (anglicky Cluster Bomb) je druh kazetové munice. Skládá se z kontejneru (kazety), který obsahuje určité množství submunice, např. malých bomb.\n\nOdhazovatelná kazetová puma se do určeného prostoru přepraví obvykle pomocí letounu nebo balistické rakety. Např. bitevník Aero L-159 Alca může být vyzbrojen kontejnerovou pumou CBU-87 s 202 kusy submunice typu BLU-97/B. Nad cílem letoun odhodí kontejner, který se otevře v určité výšce nad zemí a tím uvolní submunici. Submunice tvořená např. malými bombami se rozlétne a při dopadu pokryje poměrně velký prostor. Typickým použitím je nasazení proti živé síle, tankům, vzletovým plochám na letištích, pozemním komunikacím a elektrickému vedení. Submunice může obsahovat kovové špony, kuličky, střepiny, napalm, bojový plyn či bílý fosfor.\n\nV roce 2008 byla v Dublinu podepsána Úmluva o zákazu kazetové munice. Podle této úmluvy smluvní strany mohou vlastnit jen určité minimální množství kazetové munice k výzkumným, tréninkovým a jiným stanoveným účelům. Za Českou republiku úmluvu podepsal ministr zahraničí Karel Schwarzenberg. Česká republika již v roce 2008 kazetovou munici nepoužívala, protože byla už buď zlikvidována nebo její likvidace již probíhala. V dubnu 2008 zbývalo k likvidaci 67 kusů kontejnerů a 16 482 kusů submunice sovětské výroby, která by měla být podle plánu zlikvidována do konce roku 2011. Někteří významní uživatelé kazetové munice, jako např. USA, Rusko, Čína, Indie, Pákistán, Sýrie a Izrael však úmluvu nepodepsali.\n"}
{"id": "716281", "url": "https://cs.wikipedia.org/wiki?curid=716281", "title": "Pohár vítězů pohárů 1993/94", "text": "Pohár vítězů pohárů 1993/94\n\nSezóna 1993/94 Poháru vítězů pohárů byla 34. ročníkem tohoto poháru. Vítězem se stal tým Arsenal FC.\n\n"}
{"id": "716284", "url": "https://cs.wikipedia.org/wiki?curid=716284", "title": "Projekt 68bis", "text": "Projekt 68bis\n\nProjekt 68bis či třída Sverdlov, byla třída lehkých křižníků sovětského námořnictva z doby studené války. Jednalo se o poslední postavené sovětské konvenční křižníky, po nichž následovaly raketonosné křižníky Projektu 58 (v kódu NATO třída \"Kynda\"). Celkem bylo postaveno 14 křižníků. Jeden kus byl později prodán do Indonésie. Vyřazovány byly od poloviny 80. let, přičemž poslední jednotka byla vyřazena teprve v roce 1992.\n\nStavba křížníků třídy \"Sverdlov\" probíhala v letech 1949–1955 díky Stalinově zálibě ve velkých hladinových lodích, přestože po skončení druhé světové války bylo zřejmé, že tato kategorie lodí zastarala a nová plavidla jinde prakticky nebyla stavěna. Po Stalinově smrti jeho nástupce Nikita Sergejevič Chruščov celý program utlumil a řada nedostavěných křižníků byla sešrotována. Dokončeno tak bylo 14 z plánovaných 24 jednotek.\nJednotky třídy \"Sverdlov\":\nVýzbroj křižníků tvořilo dvanáct 152mm kanónů MK-5-bis v třídělových věžích, sekundární ráží představovalo dvanáct 100mm kanónů SM-5-1 ve dvoudělových věžích a plavidla dále nesla 16 protiletadlových 37mm kanónů V-11 v dvouhlavňových postaveních. Plavidla také nesla dva pětihlavňové 533mm torpédomety PTA-53-68bis. Pohonný systém tvořily dvě parní turbíny a šestnáct kotlů. Nejvyšší rychlost přesahovala 33 uzlů.\n"}
{"id": "716285", "url": "https://cs.wikipedia.org/wiki?curid=716285", "title": "Pohár vítězů pohárů 1994/95", "text": "Pohár vítězů pohárů 1994/95\n\nSezóna 1994/95 Poháru vítězů pohárů byla 35. ročníkem tohoto poháru. Vítězem se stal tým Real Zaragoza.\n\n"}
{"id": "716286", "url": "https://cs.wikipedia.org/wiki?curid=716286", "title": "Pak Ču-jong", "text": "Pak Ču-jong\n\nPak Ču-jong (korejsky 박주영, anglický přepis Park Chu-Young, * 10. červenec 1985) je jihokorejský fotbalista, který je v současné době hráč klubu FC Seoul. Je také kapitánem národního týmu Jižní Korey. V této funkci vystřídal jiného korejského fotbalistu Pak Či-songa.\n\n"}
{"id": "716287", "url": "https://cs.wikipedia.org/wiki?curid=716287", "title": "Pohár vítězů pohárů 1995/96", "text": "Pohár vítězů pohárů 1995/96\n\nSezóna 1995/96 Poháru vítězů pohárů byla 36. ročníkem tohoto poháru. Vítězem se stal tým Paris Saint-Germain FC.\n\n"}
{"id": "716289", "url": "https://cs.wikipedia.org/wiki?curid=716289", "title": "Mastère Spécialisé", "text": "Mastère Spécialisé\n\nMastère Spécialisé (MS nebo také M.S) nebo Specialized Master nebo Advanced Master je vysokoškolský postgraduální studijní program, zaměřený na získání znalostí v oboru strojírenství nebo managementu, který byl zřízen v roce 1986 \"Conférence des Grandes Écoles\".\n\nVzdělávání (v angličtině nebo francouzštině) trvá rok a zahrnuje stáž v délce nejméně čtyř měsíců.\n\nExistuje MS v mnoha oblastech: letectví, počítačová věda, biologie, řízení …\n\n"}
{"id": "716290", "url": "https://cs.wikipedia.org/wiki?curid=716290", "title": "Pohár vítězů pohárů 1996/97", "text": "Pohár vítězů pohárů 1996/97\n\nSezóna 1996/97 Poháru vítězů pohárů byla 37. ročníkem tohoto poháru. Vítězem se stal tým FC Barcelona.\n\n"}
{"id": "716292", "url": "https://cs.wikipedia.org/wiki?curid=716292", "title": "Emydovití", "text": "Emydovití\n\nEmydovití (Emydidae) jsou čeledí nadčeledi Testudinoidea čítající asi 50 druhů želv v 10 rodech.\n\nKarapax většiny emydovitých má tvar nízkého oblouku, i když u některých druhů je spíše klenutý. Karapax může mít jednu nebo dvě vyvýšeniny (kýl), který jde od přední strany k zadní části krunýře. Plastron má velké dno. Některé druhy mají pohyblivý kloub, který odděluje hrudní a břišní štítky. Lebku mají malou. Končetiny mají přizpůsobeny k plavání.\n\nStravovací návyky jsou v rozsahu od výhradně masožravých až po striktně býložravé. Masožravci se živí kroužkovci, korýši a rybami. U několika druhů, jsou mláďata masožravá, ale dospělci všežraví. Drobní savci, zejména mývalové, jsou zodpovědní za zničení mnoha hnízd emydovitých. Příslušníci všech tříd obratlovců se živí vejci a mláďaty želv. Aligátoři představují riziko pro dospělé jedince z několika druhů.\n\nZnalost reprodukčního chování se pohybuje od velmi podrobných, dlouhodobých studií (např. želva ozdobná - \"Chrysemys picta\" v Michiganu) k naprostému nedostatku informací. U mnoha druhů se pohlavní dimorfismus projevuje protáhlými drápy nebo vypouklým plastronem u samců. Delší drápy jsou používány při běžných námluvách ve kterých samec čelí samici. Vypouklý plastron umožňuje připojit samce k samici u druhů s více klenutým karapaxem (např. rod \"Terrapene\"). Reprodukce je v ročním cyklu, mohou klást vejce vícekrát v jedné sezóně. Velikost snůšky je velmi variabilní, od pouhých dvou k více než 30 vejcím.\n\nEmydovití jsou nejvíce příbuzné s želvovitými \"(Testudinidae)\" a jsou spolu pod nadčeledí \"Testudinoidea\". Ke společným vlastnostem patří nedostatek okrajových štítků na krunýři, tvar a svalové upevnění kyčelních kostí a tvar osmého obratle (oboustranně vypouklý). V rámci Emydidae jsou dvě podčeledi Deirochelyinae a Emydinae. Emydidae, jak je známe dnes, obsahují druhy nového světa (s výjimkou rodu \"Emys\"), zatímco bývalý \"Batagurinae\", dnes samostatná čeleď \"Bataguridae\" obsahuje druhy starého světa (s výjimkou rodu \"Rhinoclemmys\").\n\nEmydovití jsou početně zastoupeni ve fosilních nálezech. \"Gyremys sectabilis\" a \"Clemmys backmani\" jsou severoamerické druhy, které se datují od pozdní křídy a paleocénu a jsou to dva nejstarší fosilní druhy této čeledi.\n\n\n\n"}
{"id": "716294", "url": "https://cs.wikipedia.org/wiki?curid=716294", "title": "Jan Dědič", "text": "Jan Dědič\n\nJan Dědič (* 4. ledna 1952 České Budějovice) je vysokoškolský profesor na Katedře podnikového a evropského práva na Fakultě mezinárodních vztahů Vysoké školy ekonomické v Praze. Působí i na Právnické fakultě Univerzity Karlovy v Praze. Je také partnerem advokátní kanceláře Kocián Šolc Balaštík.\n\nV roce 1975 vystudoval Právnickou fakultu Univerzity Karlovy v Praze. Po studiích působil 4 roky jako odborný asistent na Vysoké škole ekonomické v Praze a v roce 1979 získal titul JUDr. Potom šest let pracoval jako podnikový právník a v roce 1985 se vrátil na Vysokou školu ekonomickou v Praze opět jako odborný asistent. V roce 1990 se stal advokátem. V roce 1992 získal docenturu a v roce 1995 profesuru. Určitou dobu byl členem Komunistické strany Československa.\n\nJe členem Legislativní rady vlády ČR. Dále je také členem Rekodifikační komise nového zákona – občanský zákoník. V neposlední řadě je předsedou Rozkladové komise České národní banky. Stal se právníkem roku 2006 v oboru obchodní právo. Publikuje články v odborném tisku, je autorem a spoluautorem řady knižních monografií a skript.\n"}
{"id": "716297", "url": "https://cs.wikipedia.org/wiki?curid=716297", "title": "Pohár vítězů pohárů 1997/98", "text": "Pohár vítězů pohárů 1997/98\n\nSezóna 1997/98 Poháru vítězů pohárů byla 38. ročníkem tohoto poháru. Vítězem se stal tým Chelsea FC.\n\n"}
{"id": "716299", "url": "https://cs.wikipedia.org/wiki?curid=716299", "title": "Klingerova vila", "text": "Klingerova vila\n\nVila barona Ottomara Klingera (zkráceně Klingerova vila) se nachází v Novém Městě pod Smrkem. Postavena byla v zámeckém barokním stylu v letech 1888 až 1891 podle návrhu architekta Eduarda Trossiniho pro textilního velkopodnikatele, barona Ottomara Klingera z Klingerstorfu. Spolu s vilou barona Oskara Klingera (vybudovanou v letech 1873 až 1874) a vilou barona Williho Klingera (postavenou mezi léty 1903 a 1904) patřila do komplexu tří vil rodiny Klingerů, které spojuje rozsáhlý park, který pro tehdejší majitele vytvořil drážďanský architekt Hugo Eck.\n\nV 18. století provozoval Johann Georg Klinger (1708–1764) v Dolních Křečanech (Nieder Ehrenberg) tkalcovnu. Jeho potomci – především Ignaz Klinger, baroni Ottomar a Oskar von Klinger a baron Willi Klinger – v období okolo roku 1900 činnost firmy rozšířili a to až do té míry, že zakládali továrny nejen v Rakousku-Uhersku, ale i v Itálii, ve městech Prato a Terni. Další pobočky byly ve městech Hamburk, Milán, Petrohrad a New York.\n\nPo druhé světové válce začala dříve skvostná vila pomalu chátrat. Následovaly neustále změny v užívání, včetně využití pro mateřskou školu. Vlivem toho vila trpěla a neprospělo jí ani období deseti let, během něhož nebyla využívána vůbec. Hrozilo tak její úplné zchátrání.\n\nV roce 2001 byla po zprostředkování památkovým ústavem prodána Peteru M. Wöllnerovi, podnikateli z německého Krefeldu, který vlastní společnost, vyrábějící od roku 1992 v blízkém Ludvíkově pod Smrkem jeho produkty. Ten pověřil liberecké architekty a statiky Tomáše a Karla Myslivcovy provedením sanace budovy.\n\nV září roku 2002 byla v prvním patře vily zavedena manufaktura kabelových svazenek pro lékařské přístroje a ve sklepě vznikl na ploše 600 m² sklad s postranními místnostmi. Do konce roku 2002 se z Ludvíkova pod Smrkem do nového sídla přemístil i personál spravující personální a finanční oddělení. V podkroví vily vznikly vedle bytů pro vedoucího provozu a jednatele společnosti také pokoje pro hosty.\n\nV letech 2003 až 2004 bylo upravováno přízemí stavby, kde vznikly kanceláře. Opravy štuku v zrcadlovém sále trvaly i přes pomoc odborné stavební školy déle než rok. Západní fasáda s figurami v podjezdu byla restaurována a zřícená západní věž byla znovu vystavěna. Příjezdová cesta a okolí vily muselo být nově vydlážděno a obnoven byl také okolní park.\n\nV roce 2005 byla zřízena před vjezdovým portálem fontána a dále byla restaurována jižní fasáda. Freska na stropě od Adolfa Liebschera (1857–1919) byla restaurována malířem Jiřím Látalem z Litomyšle. V následujícím roce se obnovovaly fasády na severní a východní straně. Střecha byla nově pokryta břidlicí. V roce 2007 byla obnovena zničená jižní terasa a byla (podobně jako podjezd) doplněna balustrádou.\n\nNa ploše cca 900 m² je vybudovaná vila mající dvě nadzemní poschodí, podkroví a podsklepení. Vybavena je italským stavebním materiálem, což ji činí výjimečnou v oblasti severních Čech. Neobvyklé je také zásobování pitnou vodou, k čemuž je využíván poblíž vyvěrající pramen zvlášť měkké vody.\n\n\n"}
{"id": "716300", "url": "https://cs.wikipedia.org/wiki?curid=716300", "title": "Martin van Meytens", "text": "Martin van Meytens\n\nMartin van Meytens, též \"Mytens\" nebo \"Mijtens\" (24. června 1695 Stockholm – 23. března 1770 Vídeň) byl švédský malíř.\n\nU svého otce Martina Meytense se učil portrétní malbě, specializoval se na podobizny a miniatury na emailu. Získal značnou oblibu a také jmění ve Vídni, kde se roku 1721 usadil.\n"}
{"id": "716301", "url": "https://cs.wikipedia.org/wiki?curid=716301", "title": "Pohár vítězů pohárů 1998/99", "text": "Pohár vítězů pohárů 1998/99\n\nSezóna 1998/99 Poháru vítězů pohárů byla 39. a zároveň posledním ročníkem tohoto poháru. Vítězem se stal tým SS Lazio. Poslední branku v historii Poháru vítězů pohárů vstřelil Pavel Nedvěd. Vítězové národních pohárů jednotlivých zemí se od další sezóny účastnili Poháru UEFA.\n\n"}
{"id": "716302", "url": "https://cs.wikipedia.org/wiki?curid=716302", "title": "Pásek (subkultura)", "text": "Pásek (subkultura)\n\nPásek bylo v padesátých a začátkem šedesátých let 20. století označení pro mladého člověka, který žil nekonformním způsobem života, jenž byl ovlivněn zrodem rock’n’rollu a obdivem ke Spojeným státům americkým. Páskové navazovali na potápky, což byla nepřizpůsobivá mládež v období protektorátu. Subkultura českých \"pásků\" byla generační obdobou anglických Teddy Boys.\n\nK módě pásků patřilo na tu dobu výstřední oblečení (účes eman, speciální sako lahvovitého tvaru, barevné košile, ručně malované kravaty s exotickými výjevy atd.) a specifická mluva ovlivněná angličtinou (např. příslušníkům SNB se říkalo „sunny boy“). Režim proti nim vystupoval represivně podle protichuligánských norem převzatých ze Sovětského svazu, především proto, že ignorovali či přímo mařili činnost oficiálních mládežnických organizací. Někteří z nich skutečně propadli alkoholismu nebo páchali drobnou kriminalitu (viz především Vyšehradští jezdci), většina zúčastněné mládeže však vnímala „páskovství“ jen jako revoltu.\n\nZápisy Veřejné bezpečnosti charakterizovaly pásky jako:\nDokumentace ÚV KSČ uváděla podobný popis:\nV průběhu šedesátých let nabyla oblibu móda mániček, tedy dlouhovlasé mládeže, která poslouchala skupiny britské invaze v čele s The Beatles a nikoliv „dřevní“ rock’n’roll. Proto také páskové hleděli na \"máničky\" s nedůvěrou či přímo s pohrdáním.\n\nFenomén páskovství je kulturně ztvárněn například v českém filmu \"Šakalí léta\" nebo v ruském \"Stilyagi\", který se věnuje obdobné módě v Sovětském svazu a jeho oficiální český název zní právě „páskové“. Většinová veřejnost zná však termín \"pásek\" bez bližších souvislostí z písně \"Milenci v texaskách\", ústřední melodie filmu \"Starci na chmelu\" (1964), v níž se objevují slova:\n\nOvšem film \"Starci na chmelu\" paradoxně vznikl až deset let po stěžejním období rock’n’rollových pásků. Pokud měl tedy někdo potřebu hlavní hrdiny filmu jako pásky nazývat, byl to už pomalu anachronismus.\n\n\n\n"}
{"id": "716305", "url": "https://cs.wikipedia.org/wiki?curid=716305", "title": "Benjamin West", "text": "Benjamin West\n\nBenjamin West PRA (10. října 1738 Springfield, Pensylvánie – 11. března 1820 Londýn) byl anglo-americký malíř historických obrazů po době americké války za nezávislost a sedmileté válce. V letech 1792–1805 a 1806–1820 byl druhým prezidentem Královské akademie v Londýně. Byl autodidact, přestože exceloval v umění, měl mizivé formální vzdělání a dokonce i jako prezident Královské akademie dokázal jen stěží hláskovat.\n\nBenjamin West se narodil v Springfieldu v Pensylvánii v domě, který je nyní ve čtvrti Swarthmore v areálu Swarthmore College jako desáté dítě hostinského a jeho manželky. Rodina se později přestěhovala do Newtown Square v Delaware County v Pensylvánii, kde jeho otec vlastnil hospodu Square Tavern. Později West vyprávěl spisovateli Johnu Galtovi, s nímž později spolupracoval na svých memoárech \"The Life and Studies of Benjamin West (Život a studie Benjamina Westa),\" (1816, 1820), že když byl dítě, domorodí Američané mu ukázali, jak malovat pomocí hlíny z břehu řeky smíchané s medvědím tukem. Vyprávěl, že jednoho dne po odchodu matky nalezl několik lahví inkoustu a začal malovat portrét své sestry Sally. Když se jeho matka vrátila domů a uviděla obrázek, řekla: \"Ach, to je Sally!\" a políbila ho. Později poznamenal: \"Polibek mé matky ze mě udělal malíře.\" Od 1746 do 1759 West pracoval v Pensylvánii, většinou maloval portréty. V roce 1756 byl West v Lancasteru. Jeho mecenáš, puškař jménem William Henry, ho povzbuzoval k namalování obrazu \"Smrt Sokratova (Death of Socrates)\" podle rytin Charlesa Rollina \"Ancient History\". Výsledek výrazně se lišící od předlohy byl nazýván \"nejambicióznější a nejzajímavější obraz vytvořený v koloniální Americe.\" Dr. William Smith, rektor vysoké školy College of Philadelphia, viděl malbu v Henryho domě a rozhodl se stát Westovým mecenášem, umožnit mu vzdělání a hlavně jej představit bohatým a vlivným občanům Pensylvánie. Během této doby se setkal s Johnem Wollastonem, známým malířem, který se přistěhoval z Londýna. West se naučil Wollastonovým technikám malování na hedvábí a satén a přijal také některé z jeho \"způsobů, z nichž nejvýznamnější bylo dát všem svým figurám velké oči mandlového tvaru, které si jeho zákazníci oblíbili.\" West byl blízkým přítelem Benjamina Franklina, jehož portrét maloval. Franklin byl také kmotrem druhého Westova syna Benjamina.\n\nWest byl sponzorovaný Williamem Smithem a Williamem Allenem, (5. srpna 1704 – 6. září 1780), bohatým obchodníkem, právníkem a šéfem justice provincie Pensylvánie a starostou Philadelphie během koloniálního období a také údajně nejbohatším člověkem ve Philadelphii. V roce 1760 odcestoval West do Itálie ve společnosti Skota Williama Patouna, malíře, který se později stal uměleckým sběratelem. Společně s mnoha dalšími umělci, architekty a milovníky výtvarného umění tak uskutečnil svou \"Grand Tour\". Za pobytu v Itálii West rozšířil svůj repertoár kopírováním prací italských malířů, jako jsou Tizian a Rafael přímo z originálů. V Římě se setkal s řadou mezinárodních neoklasických umělců, mezi nimiž byli německý Anton Rafael Mengs, skotský Gavin Hamilton a švýcarská malířka Angelica Kauffman.\n\nV srpnu 1763 přijel West do Anglie. Měl v úmyslu zůstat v Anglii pouze krátce ale ve skutečnosti se už nikdy do Ameriky nevrátil. Měsíc zůstal v Bath s Williamem Allenem a na přání svého otce navštívil nevlastního bratra Thomase Westa v Readingu. V Londýně byl představen Richardu Wilsonovi a jeho žáku Joshua Reynoldsovi. Přestěhoval se do domu v Bedford Street v Covent Garden. První obraz, který v Anglii namaloval \"Angelica and Medora (Angelica a Medora)\", spolu s portrétem generála Roberta Montforta a obrazem \"Cymon and Iphigenia (Cymon a Iphigenia)\", namalované v Římě, byly vystaveny na výstavě v Spring Gardens v roce 1764. V roce 1765 se v kostele St. Martin-in-the-Fields oženil s Elizabeth Shewell, kterou potkal ve Filadelfii. Dr. Markham, ředitel Westminsterské školy představil Westa Samuelu Johnsonovi, Edmundu Burkeovi, biskupovi z Bristolu Thomasu Newtonovi, biskupovi z Worcesteru Jamesovi Johnsonovi, a Robertu Hay Drummondovi, arcibiskupovi z Yorku. V roce 1766 West navrhl schéma obrazové výzdoby katedrály Sv. Pavla v Londýně. Jeho návrh biskup odmítl, ale jeho myšlenka o namalování oltáře pro kostel Sv. Stephen Walbrook byla přijata. V té době také získal uznání za své obrazy s klasickými náměty jako jsou \"Orestes and Pylades\" a \"The Continence of Scipio (Zdrženlivost Scipiova)\". Benjamin West byl v Anglii znám jako \"americký Raphael\". Jeho obraz archanděla Michaela \"Binding the Devil (Spoutání ďábla)\" v rafaelovském stylu je ve sbírce Trinity College v Cambridge. Drummond se snažil získat peníze pro Westa, aby se mohl vzdát pouhého portrétování a věnovat se ambicióznějším kompozicím. Když se mu to nepodařilo, pokusil se – s větší úspěchem – přesvědčit krále Jiřího III., aby Westa podporoval. Malíř si vytvořil s králem dobrý vztah a oba muži vedli dlouhé diskuse o anglickém umění. Vznikla také myšlenka založení Královské akademie v Anglii. Akademie vznikla v roce 1768, kdy se West stal jedním z předních vůdců opozice vůči sdružení umělců \"Society of Artists of Great Britain\" Joshua Reynold se stal prvním prezidentem Akademie. V roce 1772 král Jiří III. jmenoval Westa dvorním malířem s ročním platem 1000 liber. West vytvořil sérii osmi velkých pláten zobrazujících život Eduarda III. Pro St. Georgeův sál ve Windsorském paláci navrhl cyklus 36 děl na téma \"pokrok zjeveného náboženství\", z nichž bylo nakonec 28 zhotoveno. Také namaloval devět portrétů členů královské rodiny, včetně dvou královských portrétů. Od roku 1791 až do své smrti byl královským úředním uměleckým odhadcem. Byl mu nabídnut rytířský titul, ale West titul odmítl s prohlášením, že samo \"umění je reprezentací lidské krásy, ideálně dokonalé v designu, půvabu a vznešeného postoje.\"\n\nV roce 1770 namaloval West své nejslavnější dílo \"Smrt generála Wolfe\". Na obraze není zachycena skutečná scéna generálovy smrti. West zkomponoval scénu podle vzoru piety, kde středem scény je umučený Kristus. Na Westově obraze je centrem umírající generál. Do jeho blízkosti umístil malíř dvě postavy, které skutečně patřily k přímým účastníkům bitvy na Abrahámových polích. Doktor Thomas Hinde v modré uniformě, jenž ovšem ve skutečnosti nemohl umírajícímu pomoci, generál na svá zranění zemřel během pár minut. Bezmocný byl i kapitán Harvey Smythe, kterého malíř umístil u zraněné pravé ruky generála. Navíc ani Hinde ani Smythe nebyl umírajícímu Wolfovi nablízku. Zato poručík Henry Brown u generála v okamžiku jeho smrti byl, ovšem nad hlavou neměl zástavu, ale tak jako ostatní účastníci bitvy, mušketu. Další dvě osoby které současníci na obraze identifikovali jsou William Johnson v zelené uniformě harcovníků a za ním stojící generál Simon Fraser Lovat ze 78. regimentu horalů ve skotském kiltu. Malíř je vkomponoval do obrazu, přestože ani Fraser ani Johnson se bitvy na nezúčastnil. Kuriózní je pak přítomnost indiánského bojovníka. Indiáni se sice bitvy zúčastnili, ale nikoli na straně Angličanů a už vůbec neměli možnost ocitnout se v generálově těsné blízkosti. Nad postavou Indiána si lámou hlavu vykladači motivů slavného díla už od jeho vzniku. Podle jedné verze West do obrazu umístil Indiána jako symbol Ameriky. Jiná verze odkazuje na romantickou představu ušlechtilého divocha, což je ale v přímém protikladu s dobovým obrazem Indiána jako bestiálního spojence nepřítele ve francouzsko-indiánské válce u britské a americké veřejnosti. West odmítl návrh koncepce díla jako zobrazení antické tragédie. Naopak, zvolil koncepci připomínky francouzsko-indiánské války, což zdůraznil dobovým oblečením. Obraz byl vystaven v roce 1771 v Královské akademii. Stal se jedním z nejčastěji reprodukovaných obrazů tohoto období. Tímto dílem se West vrátil k námětu z francouzsko-indiánské války, obrazu, který namaloval v roce 1768, \"General Johnson Saving a Wounded French Officer from the Tomahawk of a North American Indian (Generál Sir William Johnson zabraňuje indiánskému válečníkovi skalpovat zraněného a poraženého Fancouze barona Diesku, ležícího na zemi.\" Je to scéna, kterou rodák z Pensylvánie pozoroval krátce po skutečných událostech. West se stal známým pro své rozsáhlé historické malby. Používal expresivní postavy, barvy a kompoziční schémata, která divákovi pomáhají ztotožnit se se scénou, což West nazýval \"epická reprezentace\". Jeho dílo z roku 1778 \"Battle of the Boyne\" líčí vítězství Viléma III. Oranžského v bitvě u Boyne v roce 1690 a silně ovlivnilo Vilémovu image. V roce 1806 namaloval \"The Death of Nelson (Nelsonova smrt)\" jako vzpomínku smrti Horatio Nelsona v bitvě u Trafalgaru.\n\nChrám Sv. Pavla v Birminghamu má smaltované vitrážové východní okno, které v roce 1791 vytvořil Francis Eginton, podle Westova oltářního obrazu z roku 1786. Zobrazuje konverzi Sv. Pavla. West byl zvolen zahraničním čestným členem americké akademie umění a věd v 1791. West je také proslulý prací pro kapli Sv. Petra a Pavla, která je nyní součástí královské námořní vysoké školy \"Old Royal Naval College\" v Greenwich v Londýně. Jeho práce, obraz \"The Preservation of St Paul after a Shipwreck at Malta, (Zachránění Sv. Pavla po ztroskotání lodi na Maltě)\" ilustruje Skutky apoštolů: 27 a 28. West také navrhoval náměty pro další obrazy v kapli vytvořené Biaggio Rebeccou. Počátkem 19. století ztrácí West královský patronát. Pro něho to byla příležitost začít malovat řadu rozsáhlých náboženských děl. První, \"Christ Healing the Sick (Kristus uzdravuje nemocné)\" byl původně určen jako dar pro Pennsylvánskou nemocnici ve Filadelfii. Nakonec West prodal obraz Britskému Institutu za 3 000 liber, ten ho následně předal Národní galerii. Do Filadelfie poslal West svou kopii obrazu. Úspěch obrazu ho vedl k namalování řady dokonce větších děl, včetně jeho \"Death on the Pale Horse (Smrt na bledém koni)\" z roku 1817.\n\nWest byl po smrti zakládajícího prezidenta Královské akademie, Sira Joshui Reynoldse v roce 1792 zvolen prezidentem Královské akademie, přestože jeho kandidatura byla nejprve Reynoldsem odmítnuta. Také další akademici, pro které byl West příliš ambiciózní, s jeho jmenováním nejprve nesouhlasili. V roce 1805 West rezignoval a byl nahrazen zuřivým soupeřem, architektem Jamesem Wyattem. West byl opět zvolen prezidentem následujícího roku a ve funkci zůstal až do své smrti.\n\nMnoho amerických umělců přijíždělo studovat u Westa do Londýna: Ralph Earl a později jeho syn Ralph Eleaser Whiteside Earl, Samuel Morse, Robert Fulton, Charles Willson Peale, Rembrandt Peale, Matthew Pratt, Gilbert Stuart, John Trumbull, Washington Allston, Thomas Sully, John Green a Abraham Delanoy.\n\nWest zemřel ve svém domě v Newman Street v Londýně 11. března 1820 a byl pohřben v katedrále sv. Pavla. \n\n"}
{"id": "716306", "url": "https://cs.wikipedia.org/wiki?curid=716306", "title": "AC Sparta Praha 2011/12", "text": "AC Sparta Praha 2011/12\n\nTento článek se podrobně zabývá sestavou a zápasy týmu AC Sparta Praha v sezoně 2011–2012. V té nedokázala uspět v evropských pohárech, ani získat ligový titul, když na jaře prohospodařila výrazný bodový náskok. V domácím poháru dokráčela až do finále, kde podlehla Olomouci.\n\nNa pozici prvního trenéra se přesunul Martin Hašek, Jozef Chovanec byl \"upozaděn\" na pozici generálního sportovního manažera. Do sezony vstupovala Sparta s velice kvalitním a nabitým kádrem. Její začátek byl na jedné straně poznamenán brzkým vypadnutím ze Evropské ligy (právě po vyřazení rumunským celkem FC Vaslui z evropských pohárů volala velká část divácké obce po Chovancově demisi), na druhé pak vítěznou sérií v domácí lize. Vítězná série, během níž Sparta zvítězila devětkrát v řadě a vytvořila rekord v počtu vítězství od startu ročníku (porazila obhájce titulu Plzeň i odvěkého rivala Slavii Praha), skončila vysokou domácí porážkou 0:3 s Libercem v 10. kole soutěže . Následně sice opět navázala vítězstvími na hřištích soupeřů, ale na domácí půdě už do konce podzimní části nezvítězila, ani nevstřelila gól. Přesto přezimovala na prvním místě s šestibodovým náskokem na druhý Liberec (Sparta měla 40 bodů, Slovan 34).\n\nNejvýraznější změnou před začátkem jarní části soutěže byl příchod Jaroslava Hřebíka na post generálního sportovního manažera, který nahradil Chovance. Na jeho popud opustily Letnou tradiční opory a oblíbenci fanoušků: Tomáš Řepka zamířil do Českých Budějovic, Jaromír Blažek do druholigové Jihlavy. Hřebík zapracoval do základní sestavy mladší hráče, ale výsledky Sparty nebyly dobré. Naopak ztratila bodový náskok, byla předběhnuta Libercem a bodově dotáhnuta Plzní. Nakonec se jí podařilo uhájit druhé místo, ale závěr sezony provázely protesty proti Hřebíkovi, které v posledním kole přerostly ve výtržnosti hooligans, které zapříčinily uzavření stadionu na začátku další sezony. V domácím poháru navíc ve finále podlehla Sigmě Olomouc 0:1.\n\n (kapitán)\n\nSparta byla v průběhu podzimu nejnavštěvovanějším družstvem v lize celkem. Její průměrná domácí návštěva přesáhla 10 000 diváků (především díky zápasům z úvodu sezony), ale na hřištích soupeřů byla z hlediska návštěvnosti až druhá po Slavii Praha.\n\nNa jaře byly návštěvy na Letné slabší, přesto celková průměrná domácí návštěva na Letné činila po konci sezony 10 322 diváků. Nejvíce jich přišlo na derby se Slavií (18 299), nejméně na poslední kolo na zápas proti Českým Budějovicím (6 157).\n\nNa hřištích soupeřů byla i po konci sezony těsně druhá po Slavii. Celkem Sparta přilákala průměrně 7 035 diváků, nejvíce na derby v Edenu (16 516), nejméně na malé derby s Viktorií Žižkov (4 218).\n\nPrůměrná návštěva celkem byla 8 687 diváků, nejvíce v lize s výrazným náskokem před Slavií a Plzní (oba celky okolo 6 500 diváků v průměru). Průměrná ligová návštěvnost byla 4 710 diváků.\n\n"}
{"id": "716307", "url": "https://cs.wikipedia.org/wiki?curid=716307", "title": "Klinger", "text": "Klinger\n\nPříjmení Klinger, Von Klinger (, , ), a také , : «Výrobce na <ostří meče, mečem, ostří nože ()>»:\nKlinger je příjmení více osob:\n\n\n"}
{"id": "716309", "url": "https://cs.wikipedia.org/wiki?curid=716309", "title": "Články Konfederace a trvalé unie", "text": "Články Konfederace a trvalé unie\n\nČlánky Konfederace a trvalé unie (), častěji označované zkráceným názvem Články Konfederace, jsou považovány za první písemnou ústavu upravující celonárodní vládní systém ve Spojených státech amerických. Tento dokument vstoupil v účinnost krátce po svém sepsání v letech 1776–1777, ačkoliv formálně byl ratifikován až roku 1781. Články poskytly právní rámec pro již pracující Kontinentální kongres, jeho diplomatické vztahy s Evropou a jeho přístup k územním záležitostem. Kritizovány byly zejména kvůli tomu, že vláda pracující na jejich základě byla příliš slabá, a po rozsáhlých debatách byly nakonec roku 1789 nahrazeny současnou Ústavou Spojených států amerických.\n\nPodobně jako vlády v jednotlivých státech (kolonií), i centrální vláda vznikla z revoluční instituce, která neměla oporu v žádném zákonu. Kontinentální kongres fungoval až do března roku 1781 pouze na základě obecného souhlasu. Neexistovala žádná jeho ústavní podpora. Poměrně velmi brzy se však začaly objevovat návrhy nové podoby centrální vlády a již 12. června 1776 výbor vedený Johnem Dickinsonem vydal nový návrh ústavy „Články Konfederace a trvalé Unie“ Revoluční Kongres o tomto návrhu průběžně debatoval více než rok a nakonec jej přijal 15. listopadu 1777 s podmínkou ratifikace ve všech jednotlivých státech.\n\nV platnost vstoupilo nové uspořádání v březnu 1781, ale v podstatě byl pouze legalizován současný stav a uspořádání.  Kongres upořádaný z článků konfederace se pyšnil mnoha povinnostmi, za to však měl jen minimum skutečných pravomocí. Mezi jeho pravomoci patřily otázky zahraničních vztahů, války a míru. Řešil rovněž potyčky a spory mezi jednotlivými státy, určoval ražbu mincí, zajišťoval poštovní službu, zodpovídal za indiánské otázky a také za západní území. To vše bylo v kontrastu s tím, že neměl jak donutit státy ani jednotlivce k plnění jeho rozhodnutí či nařízení. Nemohl rovněž nařizovat jakékoliv daně a byl závislý pouze na dobrovolných odvodech, které však mohli státy jakkoliv zanedbávat, protože neexistovaly žádné sankce.\n\nPo dlouhotrvajících bojích s původním britským parlamentem Američané vůbec netoužili o silné ústřední vládě. Reálně tak měl nový kongres ještě menší moc než kdysi parlament. Neměl příležitost jakkoliv regulovat ani mezistátní a zahraniční obchod. Pro mnohé důležité zákony bylo nutné schválení zvláštní většinou. Mnohá opatření (válka, korzárství, smlouvy, ražba mincí, finance, armáda a loďstvo) muselo schválit minimálně devět států. Jakékoliv dodatky k samotným Článkům Konfederace musely jednohlasně schválit všechny státy. Konfederace postrádala výkonnou i soudní moc. Hlavou vlády byl pouze každoročně volený prezident Kongresu. Neexistovaly ani žádné federální soudy.\n\nToto slabé vládní uspořádání však bylo svým způsobem výhodné pro nově vznikající stát. Odložilo jakékoliv bratrovražedné spory o dělbu moci na pozdější čas.\n\n„\"My, níže podepsaní delegáti států, jejichž názvy jsou uvedeny u našich jmen, zasíláme všem, jimž přísluší obdržet tuto listinu, pozdrav.\"\n\n\"Ježto delegáti Spojených států amerických shromáždění v Kongresu o patnáctém dni měsíce listopadu Léta Páně tisícího sedmistého sedmdesátého sedmého a ve druhém roce nezávislosti Ameriky schválili Články konfederace a trvalé unie mezi státy New Hampshire, záliv Massachusetts, Rhode Island a osada Providence, Connecticut, New York, New Jersey, Pensylvánie, Delaware, Maryland, Virginie, Severní Karolína, Jižní Karolína a Georgie.“\"\n\n„\"Název této konfederace je „Spojené státy americké“.“\"\n\nDefinuje zachování veškerých práv, svrchovanosti, svobody a nezávislosti, soudní pravomoci, kromě těch, která jsou postoupena Spojeným státům, shromážděným v Kongresu.\n\nObsahuje prohlášení, kterým zúčastněné státy říkají, že toto společenství je pevné, vzájemně přátelské, za účelem společné obrany, zajištění svobod a vzájemného blahobytu. Obsahuje závazek výpomoci proti jiným silám, ať už z jakéhokoliv důvodu hrozícím některému ze států.\n\nTento článek se zabývá především svobodou obyvatel každého státu „\"s výjimkou nuzáků, tuláků a prchajících před zákonem.“\" Zaručuje svobodu pohybu a ochraňuje jejich majetek (a to i proti daním nebo clům ze strany zúčastněných států). Rovněž ale říká, že soudní systémy v jednotlivých státech se budou vzájemně uznávat a v podstatě definuje způsob vydávání zločinců mezi státy.\n\nUrčuje způsob fungování Kongresu a jmenování jeho delegátů z jednotlivých států včetně jejich zastoupení (min. dvě, max. osm osob). Omezuje funkční období delegátů a také jejich fungování ve státní správě. Zavádí shromáždění států a také shromáždění Kongresu (kde má každý stát pouze jeden hlas). Na závěr stanovuje imunitu jednotlivých členů Kongresu, ale také ji omezuje – zvláště v oblastech vlastizrady a hrdelních zločinů, či porušení míru.\n\nDefinuje způsob, jakým jednotlivé státy přistupují k diplomacii, respektive k zahraniční politice. Výslovně zakazuje jakékoliv dary a funkční požitky ze zahraničí a také šlechtické tituly. Omezuje uzavírání úmluv dvou či více států bez svolení Spojených států shromážděných v Kongresu. Také zakazuje stanovení jakýchkoliv poplatků nebo cel vůči cizím státům, které by mohli být v rozporu se smlouvami, které uzavřeli Spojené státy. Tento článek také omezuje válečné loďstvo v době míru (pouze nezbytně nutné k obraně tohoto státu a obchodu). Totéž platí pro ozbrojené sbory. Definuje, že každý stát bude udržovat funkční domobranu s dostatečnou výzbrojí a výstrojí. V závěru omezuje jakékoliv válečné akce bez souhlasu Spojených států a v podstatě říká, že nemůže samostatně v těchto věcech rozhodovat. Jakékoliv vyhlášení války a s tím spojená omezení nebo nařízení může provést pouze samotný Kongres.\n\nZabývá se způsobem jmenování hodností v pozemních silách společné obrany.\n\nUrčuje úhradu válečných nákladů a dalších výdajů související se společnou obranou Spojených států. Vše je hrazeno společnou pokladnou, která je naplňována jednotlivými státy v úměře hodnoty všech pozemků každého státu.\n\nTento článek se opět vrací k pravomocím a jejich upřesnění obsažených ve článku VI., které podrobněji definuje. Stanovují Kongres jako poslední odvolací místo všech sporů, které mohou být mezi dvěma či více státy ve věcech: hranice, soudní příslušnost nebo jiných. Stanovuje postup, jak se k tomuto posledním odvolacímu místu spor dostane. Velmi podrobně určuje způsob volby zástupců jednotlivých sporných stran a jejich soudců, včetně jejich přísah a slibů. Určuje také výhradní pravomoc Spojeným státům regulovat slitinu a hodnotu mincí, ražených jejich vlastním orgánem nebo orgány jednotlivých států. Dává také Kongresu výlučnou pravomoc stanovit pevnou míru vah a měr, regulovat obchod a zabývat se veškerými záležitostmi s Indiány. Rovněž zakládat a řídit poštovní úřady po celých Spojených státech (včetně ceny poštovních služeb k pokrytí výdajů tohoto úřadu). Uděluje také Kongresu pravomoc jmenování důstojníků pozemních a námořních sil a pověřovat je úkoly. Vytváří také pravidla pro jejich kontrolu a řízení operací. Závěrem také stanovuje, jakým způsobem bude Kongres jednat a odročovat svá jednání.\n\nUrčuje oprávnění k jednání Výboru států mezi jednotlivými zasedáními Kongresu a výkonu jím svěřených pravomocí, které mu Kongres (se souhlasem devíti států) svěřil.\n\nProhlašuje, že Kanada přistupuje k této konfederaci. Dále určuje, že k přistoupení jakékoliv další kolonie je potřeba souhlas minimálně devíti států.\n\nObsahuje prohlášení o úhradě veškerých finančních závazků učiněných Kongresem nynějšími Spojenými státy.\n\nTento poslední článek stanovuje povinnost všech států dodržovat rozhodnutí Spojených států, shromážděných v Kongresu v otázkách, které jsou mu touto konfederací předneseny. Stanovuje, jakým způsobem je možné tyto články Konfederace do budoucna upravovat.\n\n„\"A ježto potěšilo Velkého vládce světa přimět srdce zákonodárných sborů, které každý za sebe zastupujeme v Kongresu, schválit řečené Články konfederace a trvalé unie a zmocnit nás k jejich ratifikaci, vězte, že my podepsaní delegáti tímto na základě pravomoci a zmocnění nám k tomuto účelu daných, jménem a v zájmu našich příslušných zplnomocnitelů plně a zcela ratifikujeme a potvrzujeme každý a všechny z řečených Článků konfederace a trvalé unie a veškeré a jednotlivé záležitosti a věci v nich obsažené. Dále slavnostně dáváme své pevné slovo a vkládáme důvěru v naše zplnomocnitele, že budou dodržovat rozhodnutí Spojených států shromážděných v Kongresu ve všech otázkách, jež jsou jim řečenou konfederací předkládány. Články budou dodržovány každým státem, a tak bude unie trvalá. Na důkaz toho jsme tyto ústavní články stvrdili svým podpisem v Kongresu. Dáno ve Filadelfii ve státě Pensylvánie devátého dne měsíce července Léta Páně tisícího sedmistého sedmdesátého osmého a ve třetím roce nezávislosti Ameriky.“\"\n\n\n"}
{"id": "716310", "url": "https://cs.wikipedia.org/wiki?curid=716310", "title": "Dřív než nastal ráj", "text": "Dřív než nastal ráj\n\n\"Dřív než nastal ráj\" (anglicky \"Before Eden\") je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 , v ČR ve sbírce \"Devět miliard božích jmen\" z roku 2002 a ve sbírce \"Povídky z deseti světů\" z roku 2007.\n\nV angličtině vyšla např. ve sbírce s názvem \"The Nine Billion Names of God\".\n\nPovídka nese ekologické poselství o tom, jaké neblahé důsledky může mít nezodpovědné chování člověka v prostředí, které si nárokuje.\n\nSkupina výzkumníků se vydává vznášedlem S-5 do oblasti jižního pólu Venuše, aby zde provedla průzkum. Hutchins je přesvědčen o možnosti života na této planetě a dokládá své tvrzení nálezem vyschlého vodopádu. Právě na náhorních plošinách pólů by mohla existovat jezera vroucí vody s potenciální formou života, na to Hutchins sází.\n\nNicméně vznášedlem se nedostanou přes strmý svah a tak si musí obléct odolné skafandry a vyrazit pěšky. Vědci mezi sebou losují, s Hutchinsem půjde Jerry. Je z toho nervózní, přece jen je něco jiného nacházet se bez spojení na cizí planetě. Kdyby se jim něco stalo, radši nemyslet. Jerry není ten pravý pionýrský dobrodruh, má rád své složité mašinky. Hutchinsovi evidentně takové úvahy na mysl nepřicházejí, je zaujat postupem a pozorováním okolí. Hlásí ochlazení teploty na 199 °C, což je zatím nejnižší teplota naměřená na Venuši. Jerry se pokouší navázat rádiové spojení, ale přes řev a praskot bouří se nic neozývá. Hutchins je vzrušený, naměřil nepatrně vyšší koncentraci kyslíku. Jerry namítá, že takové složení atmosféry nemůže nic dýchat. Hutchins protiargumentuje, že nejde o dýchání, ale o produkci kyslíku. Atmosféra na mladé Zemi byla obdobná - směs metanu, amoniaku a oxidu uhličitého, než se vyvinulo rostlinstvo a přeměnilo ji na dýchatelný vzduch pro zvířata. Hutchins doufá, že narazí na nějakou formu rostlin. Na živočichy je to ještě příliš brzy, museli by si počkat několik set milionů let.\n\nVědci dorazili k tmavému jezeru, z něhož stoupá pára. Jerrymu přijde na mysl vstup do podsvětí - chybí jen Charónův člun. Hutchins nemarní čas a odebírá vzorky vody. Poté zaregistruje něco podezřelého - zdá se mu, že se kus skály naproti rozrostl. Přibližuje se k nim podivný plazící se koberec. Nepředstavuje velké nebezpečí, pohybuje se příliš pomalu a Jerry Garfield se uklidní. Hutchins měl pravdu, je to projev místní flóry. Doplazí se až k nim a dál nepostupuje, odrazuje ji teplota sálající ze skafandrů. Hutchins provede pokus se světlem a namíří na tmavý koberec světelný kužel. Oba výzkumníci žasnou, světlo jim odhalí jasný vzor živých červených barev protkaný zlatými žilkami.\n\nVědci se uchylují k odpočinku, nafukují tlakový stan a konečně se mohou na chvíli zbavit nepohodlných skafandrů. Dochází jim závažnost jejich objevu, Venuše již není mrtvá planeta, přiřadí se k Zemi a Marsu. Člověk není ve vesmíru osamocený. I když nebude schopen se domluvit s objevenými formami života, musí je chránit. Tyto myšlenky poletují hlavou Hutchinse, nejšťastnějšího biologa v celé Sluneční soustavě, když pomáhá Jerrymu sbírat odpadky do plastikového sáčku, který zakopou opodál.\n\nVědecký tým odlétá kosmickou lodí „Jitřenka“ a rostlinný koberec se vrací k jezeru. Chemické puzení dává signály - tady to je! Chapadélka a výběžky pronikají škvírami v hornině i plastikovým sáčkem a koberec hoduje na výživných odpadcích. Absorbuje cukry, bílkoviny, fosfáty, celulózu z papírových šálků a také celý mikrokosmos bakterií a virů, které se na Zemi vyvinuly do vražedných kmenů. Několik z nich to dokáže i v tvrdých podmínkách Venuše. Koberec se plazí pryč a nese s sebou nákazu pro celou planetu. Příběh stvoření se uzavřel.\n\n"}
{"id": "716313", "url": "https://cs.wikipedia.org/wiki?curid=716313", "title": "Bulbus glandis", "text": "Bulbus glandis\n\nBulbus glandis (také nazýván jako uzel, anglicky knot) je erektilní tkáňová struktura na penisu psovitých šelem, včetně vlků, kojotů a lišek. Během páření tkáň naběhne a sváže (zaklíní) penis samce uvnitř samice. Během fáze svázání dochází ke stahům vaginálních svalů samice, což stimuluje samcův penis, posiluje ejakulaci (jak spermatické, tak následné prostatické frakce ejakulátu) a udržuje erekci uzlu. U domácích psů může svázání trvat až půl hodiny, obvykle to však bývá méně.\n"}
{"id": "716315", "url": "https://cs.wikipedia.org/wiki?curid=716315", "title": "Srebrna Góra", "text": "Srebrna Góra\n\nStříbrná Hora je obec v Polsku, v Dolnoslezském vojvodství. V blízkosti obce se nachází pevnost Stříbrná Hora.\n"}
{"id": "716317", "url": "https://cs.wikipedia.org/wiki?curid=716317", "title": "Karel z Blois", "text": "Karel z Blois\n\nKarel z Blois [\"bloa\"] ( \"Charles de Blois\", \"Charlez Bleaz\"; 1319, Blois – 29. září, 1364 Auray) byl hrabě z Penthièvre a vévoda bretaňský a také účastník války o bretaňské nástupnictví. Za svou snahu o umrtvování těla a utrpení v anglickém vězení byl svatořečen. Na žádost bretaňského vévody byl proces anulován a Karel se až na počátku 20. století dočkal blahoslavení.\n\nKarel, proslavený svou pozdější zbožností, se narodil jako mladší syn Víta z Blois-Châtillonu a Markéty, vnučky francouzského krále Filipa III. V červenci 1337 se oženil s Johanou, chromou neteří bezdětného bretaňského vévody Jana III.\n\nPo uprázdněném vévodském stolci však zatoužil také mladší bratr zemřelého vévody, Jan z Montfortu a získal podporu anglického krále Eduarda III. Válečná štěstěna byla vrtkavá - roku 1341 přála Karlovi z Blois, kterému se podařilo v listopadu dobýt Nantes a Montforta zajmout. Spor o Bretaň se tak stal záležitostí manželek obou uchazečů jako tzv. \"válka dvou Jan\". Montfortově srdnaté choti, která řídila obranu Hennebontu ve jménu svého tříletého syna, posléze přišli na pomoc Angličané a v zimě následujícího roku téměř došlo k otevřené bitvě s Francouzi. Papežští legáti dojednali mezi oběma králi příměří. Na jaře 1345 Montfort uprchl z vězení a po návratu domů téhož roku zemřel.\n\nO dva roky později se štěstěna obrátila a Karel se v bitvě u La Roche-Derrien dostal do anglického zajetí, kde setrval dalších osm let. 10. srpna 1356 byl Karel z Blois po složení výkupného propuštěn a na nátlak své choti pokračoval v boji o Bretaň s Janem, synem zesnulého Montforta. Spor byl vyřešen 29. září 1364 v bitvě u Auray, kde Karel společně se svým levobočkem Janem padl. Tělo padlého bylo pohřbeno ve františkánském klášteře v Guingampu, který byl zničen v 17. století. Jan z Montfortu se stal vládcem Bretaně.\n\nKarel z Blois se během svého života snažil umrtvovat tělesné žádosti, nosil nevyprané zavšivené roucho, trýznil se kamínky vloženými do bot a místo na manželském loži trávil noci na slámě na podlaze. Každý večer se zpovídal, aby neuléhal obtížen hříchy. I přes svou zbožnost zplodil levobočka a byl schopen nařídit brutální masakr civilistů po dobytí města Quimper. Po své smrti na bitevním poli byl papežem Řehořem XI. svatořečen, ale na žádost Jana Bretaňského byla kanonizace zrušena. Mnoho let trvající snaha o Karlovo svatořečení tak byla korunována částečným úspěchem až roku 1904, kdy byl prohlášen blahoslaveným.\n"}
{"id": "716318", "url": "https://cs.wikipedia.org/wiki?curid=716318", "title": "Robin Scherbatská", "text": "Robin Scherbatská\n\nRobin Charles Scherbatská junior je fiktivní postava z amerického seriálu \"Jak jsem poznal vaši matku\", kterou vytvořili Carter Bays a Craig Thomas. Robin hraje kanadská herečka Cobie Smulders.\n\nRobin se narodila 23. července 1980 Robinovi Charlesovi Scherbatsky seniorovi, který chtěl mít syna; proto byla Robin vychovávána jako chlapec. Skončilo to v jejích čtrnácti letech, když ji její otec nachytal, jak se líbá s klukem z hokejového týmu a uvědomil si, že má vlastně dceru.\nPoté se Robin přestěhovala za svou matkou a stala se kanadskou teenagerskou popstar a pod pseudonymem \"Robin Sparkles\" nahrála kanadský hit \"\"Let's Go To The Mall\"\" (česky „Pojďme do obchoďáku!“). Po nahrání videoklipu a ročním turné po obchodních domech je Robin začne nenávidět. Na \"Let's Go To The Mall\" navázala písničkou \"\"Sandcastles in the Sand\"\" (česky Hrady v písku). V tomto videoklipu se objeví s kanadským hercem Alanem Thickem, jejím přítelem (hrál ho James Van Der Beek) a zpěvačkou Tifanny. Tady se také neúspěšně pokusila o založení show s Thickem. Sparkles se také objevila spolu se svou tehdy nejlepší kamarádkou Jessicou Glitter v kanadském naučném pořadu pro děti, \"Space Teens\", kde dvě dívky cestují vesmírem a řeší matematické problémy. V tomto pořadu také zazněl Robinin třetí hit, který zpívala s Jessicou, \"„Two Beavers Are Better Than One“\" (Dva bobři jsou lepší než jeden).\n\nJako dospělá se Robin za svou teenagerskou popovou kariéru stydí a připadá jí trapná a přestože odsuzuje metody, kterými ji vychovával otec, má ráda cigarety, frisbee, hokej, skotskou, zbraně a často říká 'eh'.\n\nRobin je zpravodajkou pro newyorskou kabelovou televizi Metro News 1 a stala se moderátorkou její vlastní ranní talkshow, která se vysílá ve čtyři ráno. Dříve bydlela v areálu Park Slope v Brooklynu, až jí její tehdejší nezaměstnanost donutila přestěhovat se ke svému expříteli a hlavní postavě seriálu, Tedovi. Pouze na chvíli bydlela u Dona, jejího bývalého spolupracovníka a později i přítele (vrátila se k Tedovi, když se s Donem rozešli a Don se přestěhoval do Chicaga). Stejně jako Smulders, tak i Robin pochází z Vancouveru a má mladší dospívající sestru Katie, která se objevila v epizodě \"First Time in New York\". Pracovala jak reportérka pro stanici Metro News 1, na chvíli také vzala práci ve zpravodajství v Japonsku, pak se vrátila zpět do New Yorku a s pomocí Barneyho Stinsona uvádí vlastní talk show.\n\nV televizi také předvedla několik ponižujících sázek za peníze od Barneyho: ve vysílání řekla slovo „bradavky“, sama se bouchala a houkala na svá vlastní prsa. V epizodě \"Mary the Paralegal\", získala cenu LAMA (česky Místní Mediální Ceny) za její reportáž o zpívajícím psovi Pickles. Na vyhlášení, kam šla celá parta, přišla Robin s reportérem Sandy Riversem, aby přinutila Teda žárlit.\n\nPůvodně byla Robin myšlena jako jediná postava, která kouří cigarety za střízliva (když Marshall přiznal Lily, že kouřil a k tomu pil v jejich svatební den), ale v epizodě \"Last Cigarette Ever\" bylo ukázáno, že z party kouřil každý, ale všichni toho nechali. V epizodě \"Moving Day\" se Ted Robin ptá, jestli kouří a Robin mu odpoví, že ne, ale později je v epizodě ukázáno, jak kouří v horké vaně ve svém bytě. Robin má hluboké znalosti o cigaretách a doutnících, předvedla to v epizodách \"Zip, Zip, Zip s Barneym a se skleničkou whisky v cigaretovém baru, v Marshallově autě s Lily v epizodě \"Arrivederci, Fiero\", ve flashbacku v noci předtím, co měl Marshall právnickou zkoušku v epizodě \"Dowisetrepla\" a s Barneym v Tedově novém autě v epizodě \"The Chain of Screaming\".\n\nRobin někdy ukazuje svou přitažlivost k mužům, kteří přišli ke zraněním ve rvačkách, zvláště k modřinám a jizvám, které získali z rvaček nebo sportu. V epizodě \"The Fight\" ukazuje dočasný velký zájem o Barneyho, když uvěří, že byl ve rvačce.\nMá ve velké oblibě zbraně a je majitelkou Desert Eagle (i přes to, že jen pár občanů z New Yorku má povolení jí vlastnit), také má předplatné časopisu Guns & Ammo a po Marshallově rozchodu s Lily se ho snažila pomocí zbraní přivést na jiné myšlenky, což se jí povedlo. Říká až příliš často slovo „Literally“ (česky doslovně), jak upozornil Ted v epizodě \"Spoiler Alert\". Má také tendenci často říkat během rozhovorů \"but um\" (česky ale ehm) s hosty její talk show, čehož využijí Tedovi studenti v alkoholové hře v epizodě \"Jenkins\". Podle Teda nemůže říct pravdu bez zachichotání, ale mnohokrát bylo během seriálu ukázáno, jak Robin lže s vážnou tváří.\n\nV epizodě \"The Goat\" je ukázáno, že v době Tedových 31. narozenin bude žít v jeho bytě. To se stane v epizodě \"Not a Father's Day\", když se Robin přestěhuje do Tedova bytu, když se vrátí z Japonska a v epizodě \"Doppelgangers\", když Robin, která žila se svým tehdejším přítelem Donem ho opustí. Budoucí Ted prozradil, že Robin cestovala po světě a navštívila mnoho různých zemí.\n\nRobin chodila s Tedem Mosbym a Barneym Stinsonem. S oběma má přátelský vztah, a protože má s Tedem silné přátelství, z toho vyplývá, že nikdy nenechala Barneyho odejít. Přestože v epizodě \"Challenge Accepted\" strávila většinu času s Barneym, aby mu společně vysvětlili, aby se nevracel k Zoey, tak si Robin uvědomila, že k Barneymu pořád něco cítí. Když si spolu povídají, najednou potkají Noru, Barneyho bývalou přítelkyni. Když Barney pozve Noru na kávu, Robin se ze začátku usmívá, poté však vidíme, že vypadá smutně.\n\nV první epizodě sedmé série \"The Best Man\" ji Lily konfrontuje ohledně jejích citů k Barneymu a radí ji, aby si s ním promluvila a přiznala mu to. Během tance s Barneym se na to už chystá, ale později ji přeruší Norin telefonát Barneymu. Barney žádá Robin o pomoc, co říct Noře do telefonu, Robin mu tedy řekne, co by měl říct, ale to byly její skutečné pocity k Barneymu. V \"The Stinson Missile Crisis\" ji vidíme jako útočnou ženu, která chce zničit Barneyho vztah s Norou. Je poslána na terapii a s terapeutem Kevinem (Kal Penn) začne po krátké době chodit, ale pořád nepřestane myslet na Barneyho. V epizodě \"Disaster Avarted\" je ukázáno, že se s Barneym téměř políbili po hurikánu Irene. Na konci epizody o tom spolu mluví a najednou se začnou líbat v taxíku. Po společné noci se v následující epizodě \"Tick Tick Tick\" rozhodnou rozejít se se svými nynějšími partnery, aby se dali opět dohromady. Barney se s Norou rozejde, ale když Robin mluví s Kevinem, nemůže se s ním rozejít a tak zůstanou prozatím spolu.\n\nEpizoda \"Symphony of Illumination\" představuje Robin, která má syna a dceru (podobně jako Budoucí Ted), která jim vypráví příběh, jak řekla \"jejich otci\", že je těhotná. Později v epizodě Robin zjistí nejenom, že není těhotná, ale také, že nemůže mít děti. Děti, kterým příběh vyprávěla, byly imaginární a ve skutečnosti mluvila sama se sebou. Přestože nikdy neplánovala mít děti, je zdrcená, že děti mít nemůže, vzlyká a Ted ji uklidňuje. Tedovi ani ostatním přátelům pravý důvod svého smutku neřekne, místo toho použije výmluvu, že kanadský olympijský výbor ji shledal příliš vysokou, aby se mohla stát skokankou o tyči, což jí všichni uvěří.\n\nV epizodě \"Tailgate\" je Robin dána důvěra, aby moderovala odpočet do Nového roku. Sandy Rivers je původní moderátor, ale před vysíláním se zhroutí, protože se s ním rozešla jeho přítelkyně. Živě ve vysílání se opije a Robin je donucena nahradit ho těsně před půlnocí a říká: \"Když dopadne koule, my všichni zažijeme nový začátek a já nevím jak vy, ale já bych ho opravdu potřebovala\". (To odkazuje na všechny události, které se dříve v sérii staly, jako podvádění Kevina a zjištění, že je neplodná).\n\nV epizodě \"The Drunk Train\" jedou Robin a Kevin s Marshallem a Lily jako páry na chatu na den sv. Valentýna. Tady ji Kevin požádá o ruku a ona neví, co říct. Odhalí Marshallovi a Lily, že nemůže mít děti a zeptá se je na to, co by si mohl Kevin myslet. Řeknou ji, že pokud ji Kevin opravdu miluje, nebude mu to vadit. Když mu to Robin řekne, požádá ji Kevin znovu o ruku a ona to šťastně přijímá. Ale jakmile se vrátí z pobytu, Kevin diskutuje o možnosti založit rodinu, na což Robin odpoví, že nejen, že nemůže mít děti, ale že děti také nechce. To jí zavede k tomu opět se zeptat Kevina, zda mu nebude vadit, když nebude mít žádné děti a ne, že se \"vzbudí za dva, deset nebo padesát let a bude litovat svého rozhodnutí\". Kevin se poté rozhodne, že má Robin pravdu, zruší své zasnoubení a rozejdou se. Brzo poté ji Ted najde, když sama kouří na střeše bytového domu a vysvětlí mu, co se stalo. Ted si poté uvědomí, že se ve vztahu s Robin nepohnuli do žádného vážnějšího vztahu, od té doby, co spolu chodili a tak ji sdělí, že ji miluje. Nicméně, Robin je nejistá o tom, co si má myslet a po tom, co se vrátí z pracovní cesty z Moskvy, Tedovi řekne, že ho nemiluje a že se stěhuje z jeho bytu, aby žila v bytě z jednou ze svých kolegyň. Barneyho přítelkyně, Quinn se nastěhuje k Barneymu a nechá Teda a Robin zápasit o její byt. Ted žil v univerzitním bydlení a Robin zase se svou \"přehnaně mateřskou\" spolupracovnicí. Povýší ji jako spolumoderátorku a zvýší ji plat, takže byt přenechá Tedovi. Ve finálové epizodě je prozrazeno, že právě ona bude nevěstou na Barneyho svatbě.\n\nV poslední epizodě Ted dovypráví dětem příběh a tím zjistí, že Robin miluje, proto se za ní vypraví i s modrým lesním rohem. Tím naráží na jednu z již odvysílaných epizod.\n\n"}
{"id": "716319", "url": "https://cs.wikipedia.org/wiki?curid=716319", "title": "Silnice II/101", "text": "Silnice II/101\n\nSilnice II/101 je tzv. aglomerační okruh, původně určený k objíždění pražské aglomerace a dále pro silniční spojení obcí okolo ní – tuto funkci plní dodnes.\n\nŘíčany – Krabošice – přejezd nad dálnicí D1 – Modletice – Osnice – Jesenice – přejezd nad dálnicí D0 – Zlatníky-Hodkovice – Dolní Břežany – Zbraslav (napojení na silnici II/102) – krátké napojení na silnici I/4 – Lahovice (odpojení od obou silnic) – Radotín – Třebotov – Chýnice – Tachlovice – Nučice – Rudná – podjezd po dálnicí D5 – Drahelčice – Úhonice – Ptice – Červený Újezd – Unhošť – napojení na silnici I/61 – Kladno (odpojení) – Dubí – Vrapice – Stehelčeves – Dřetovice – Kováry – Zákolany – Otvovice – Minice (krátké napojení na silnici II/240) – Kralupy nad Vltavou – Veltrusy -krátké napojení na silnici II/608 – přejezd nad dálnicí D8 – Vojkovice – Hostín u Vojkovic – Chlumín – Obříství – krátké napojení na silnici I/9 – Libiš – Neratovice – Lobkovice – Jiřice – Kostelec nad Labem – Brandýs nad Labem (krátké napojení na silnici II/610) – přejezd nad dálnicí D10 – Zápy – Mstětice – přejezd nad dálnicí D11 – Jirny – Nové Jirny – Úvaly (krátké napojení na silnici I/12) – Škvorec – Zlatá – Sluštice – Křenice – Říčany.\n\nV Jesenici se kříží se silnicí II/603, v Rudné se silnicí II/605, v Unhošti se silnicí II/201, v Kostelci nad Labem se silnicí II/244 a u Jirn se silnicí II/611. V Říčanech se napojuje silnice II/107, v Radotíně silnice II/599 a silnice II/115, ve Veltrusech silnice II/608 a v Chlumíně silnice II/522.\n\nDélka silnice včetně peáží je 153 km a tím se řadí mezi nejdelší silnice II. třídy.\n\nV Osnici vede přes Botič, v Dolních Břežanech přes Břežanský potok, ve Zbraslavi přes Vltavu, u Vrapic přes Dřetovický potok (opět ve Stehelčevsi), u Kovár přes Zákolanský potok (opět v Zákolanech a Minicích) a v Kralupech nad Vltavou přes Vltavu.\n"}
{"id": "716324", "url": "https://cs.wikipedia.org/wiki?curid=716324", "title": "Výprava na Zemi", "text": "Výprava na Zemi\n\nVýprava na Zemi (anglicky \"Expedition to Earth\") je sbírka povídek britského spisovatele Arthura Charlese Clarka. Vyšla v roce 1953.\n\nČesky byla publikována v roce 2007 nakladatelstvím Baronet s překladem Zdeňka Volného .\n\nPovídková sbírka obsahuje autorovu předmluvu a 11 povídek, z nichž stěžejní je \"Hlídka\", jejíž námět Clarke později použil v románu \"\".\n\n\n"}
{"id": "716326", "url": "https://cs.wikipedia.org/wiki?curid=716326", "title": "Go Soeda", "text": "Go Soeda\n\nGo Soeda (japonsky: 添田豪; narozený 5. září 1984, Fudžisawa) je japonský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k září 2011 devět titulů ve dvouhře.\n\nNa žebříčku ATP byl nejvýše ve dvouhře klasifikován v dubnu 2011 na 90. místě a ve čtyřhře pak v listopadu 2008 na 271. místě. K roku 2011 jej trénoval Davide Sanguinetti.\n\nNa Asijských hrách 2006 získal stříbrnou medaili v družstvech a bronzovou ve dvouhře, v roce 2010 pak z obou soutěží přivezl bronz.\n\nNa juniorském světovém žebříčku ITF byl nejvýše klasifikován v roce 2002 na 20. příčce ve dvouhře a 43. pozici ve čtyřhře.\n\n"}
{"id": "716328", "url": "https://cs.wikipedia.org/wiki?curid=716328", "title": "Taijutsu", "text": "Taijutsu\n\nTaijutsu je japonský název pro bojové techniky využívající tělo a jeho dynamiku. Jeho formou je například judo, aikido nebo karate. Nepatří sem techniky využívající zbraň nebo nástroj sloužící za zbraň. Za zbraň zde totiž slouží samo tělo. Na rozdíl od juda nebo karate ale taijutsu není uzavřený systém pevně daných technik - chvatů. V taijutsu jde především o uvědomělé, taktické a co nejúčinnější využití těla coby zbraně. K přemožení protivníka je možno použít hody, údery, kopy (nízké spíš než vysoké) , páčení, škrcení, působení na tlakové body či znehybňování. S tím nutně souvisí i dovednost pádů a vyproštění.\n\nJde především o praktické umění boje, přesto je zde ale i jistý akcent na vnitřní vyrovnanost, \"čistotu\" a osvícenost mysli a provázání s přírodou, jako u všech východních cvičení. Dalo by se říci, že pokročilejší bojovníci skrze porozumění vlastnímu tělu docházejí k porozumění okolnímu světu, proto může být součástí tréninku i meditace.\nTaijutsu je bojové umění zblízka\n"}
{"id": "716330", "url": "https://cs.wikipedia.org/wiki?curid=716330", "title": "Historicita Bible", "text": "Historicita Bible\n\nBible je nejen teologická kniha, ale i kniha historická. Celé její poselství je založeno na historických událostech. Biblický popis těchto událostí a s nimi spojených reálií byl po celá staletí jediným pramenem pro jejich historické poznání. Hlavně na jejím základě byly během 19. a 20. století objeveny a zrekonstruovány starověké dějiny mnoha oblastí Blízkého Východu. I dnes je Bible cenným historickým dokumentem, který pomáhá při archeologických výzkumech a poznávání dějin Blízkého Východu.\n\nVěrohodnost každého historického pramene je potřebné prověřit. Bible obsahuje mnoho unikátních i nadpřirozených událostí, jako rozdělení Rákosového moře Mojžíšem nebo zmrtvýchvstání Ježíše Krista. Kriticky uvažující historik na ni jakožto na pramen proto pohlíží s velkými pochybnostmi. Od 17. století a s větší intenzitou pak od doby osvícenství je celá řada míst v biblických textech z tohoto důvodu označována za zprávy historicky chybné nebo vymyšlené. Historici zaujímají k bibli nejrůznější postoje, od tzv. biblického minimalismu, který ji na základě zmíněných argumentů považuje za sbírku legend, sepsanou skupinkou židovských kněží po návratu z babylónského zajetí, po tzv. biblický maximalismus, který ji deklaruje za historicky přesnou, aniž by dokázal objektivně vysvětlit různá kontroverzní místa.\n\nBible jako historický pramen je proto stále studována. Zkoumají se různé zachované exempláře biblických textů, jejich různé překlady i vznik kánonu, tedy současné sbírky biblických knih. Bible je porovnávána s jinými starověkými dokumenty a s poznatky archeologie, geografie, astronomie, paleografie, lingvistiky a dalších věd, které nejen prověřují jednotlivé popisované události a další údaje, ale také pomáhají osvětlit a lépe vysvětlit různé detaily v biblických textech.\n\nTexty Bible se nám nezachovaly ve svých původních exemplářích, nýbrž pouze v opisech, časově bližších nebo vzdálenějších době vzniku textu. Mezi opisy se vyskytují rozdíly, vysvětlované většinou písařskými chybami při opisování. Rozdíly jsou i v samotné sestavě biblických textů, tedy v otázce, které biblické knihy patří do biblického kánonu.\n\nOvěřováním původnosti či zjišťováním původní podoby biblického textu se zabývá tzv. nižší textová kritika. Ta vychází z toho, že pokud při opisování textů vznikaly chyby, pak je možno je odhalit na základě textových zákonitostí — různí písaři dělali chyby na různých místech, některá místa se připodobnila místům jiným, písaři doplňovali na některá místa vlastní vysvětlivky a pod.\n\nPůvodní podoba Starého zákona se rekonstruuje hlavně podle hebrejského (a částečně aramejského) masoretského textu a podle Septuaginty a Pešity jako nejstarších dochovaných překladů. Nejstarším dokladem je část textu s tzv. Áronovým požehnáním na stříbrném amuletu datovaná přibližně do roku 600 př. n. l.. Velmi důležitým nálezem byly svitky od Mrtvého moře, které obsahují texty většiny starozákonních knih.\nNový zákon se zachoval přibližně v 5 500 řeckých manuskriptech a kolem 10 000 latinských. Žádné jiné dílo starověku se nezachovalo v tolika exemplářích. Například Homérova Ilias se zachovala v 643 kopiích. Takovýto veliký počet rukopisů umožnil metodami textové (nižší) kritiky velmi dobře vyloučit písařské chyby a velmi spolehlivě určit původní text. Aktuální text Nového zákona je stejný, jaký byl v době jeho prvního napsání. Některá víceznačná místa jsou v dnešních biblích vyznačena a jsou uvedeny všechny varianty. Těchto veršů je velmi málo a nemají vliv na celkový smysl textu Nového zákona.\n\nVyšší kritika se snaží určit autorství dokumentů, dobu jejich vzniku, význam pro publikum a podobně. Její výsledky jsou mnohem méně objektivní, velmi spekulativní, častokrát v rozporu a vědci jsou rozděleni na více táborů.3\n\nBiblický kánon se vyvíjel několik staletí. Šlo o seznam důvěryhodných knih, které správně podávaly křesťanské učení. Výběr těchto knih se dělal velmi přísně. V roku 200 biskup Serapion píše: „přijímáme Petra i ostatní apoštoly jako Krista, no jako zkušení lidé prověřujeme spisy, které jsou jim falešně připisovány, protože víme, že takové věci nam odkázány nebyly“4. Spis musel pocházet od apoštola anebo jeho přímého žáka. Musel souhlasit se všeobecně známou křesťanskou vírou. Jestli kvůli němu vznikla někdy bludná učení, byl odmítnut. První čtyři evangelia byla považována za spolehlivá velmi brzy. Už Ireneus je uvádí kolem roku 180. Podle nich byly posuzovány ostatní spisy. Proto mnoho jiných spisů bylo odmítnutých jako nespolehlivé a nepřesné (například evangelium podle Tomáše, Petrovo evangelium a další). Atanázius, biskup v Alexandrii během Velikonočních svátků v roce 367 vyjmenoval seznam knih, které dodnes tvoří Nový zákon. Použil frázi „kanonizovány“ (kanonizomena). Seznam těchto jistých knih byl v roce 382 přijat na koncilu v Říme, když byl papežem Damasus I. Tak se staly kanonickými i na Západe. V současnosti se vědci domnívají, že výběr knih do kánonu byl v minulosti udělán velmi dobře. Někteří tvrdí, že by tam přece jen mělo patřit i Evangelium podle Tomáše, ale jiní zase oponují, že nepřináší nic podstatného.5\n\nTvoří ji velký počet dokumentů. Jsou to různé žánry: kroniky, vyprávění, písně, modlitby atd. Autoři některých nejsou známi anebo jsou o nich pochybnosti. Tyto dokumenty se dělí na několik skupin.\n\nObsahuje rozprávění jak Bůh stvořil svět a lidské bytosti. První lidé neposlechli Boží příkazy a svět byl porušen. Bůh seslal potopu a potrestal zlé lidi, ale zachránil Nóacha s rodinou. Vybral si Abrahama, který poslouchal jeho vůli. Potomci Abrahamova vnuka Jákoba odešli do Egypta. Tam byli otroky. Bůh poslal Mojžíše a vysvobodil je. Dovedl je do krajiny Kanaán, kterou slíbil Abrahamovi.\n\nIzraelité dobyli Kanaánsku krajinu. Vládli nad nimi soudcové až po Samuela. Pak si zvolili za krále Saula. Po něm Bůh vybral za krále Davida. Jeho potomci rozdělili říši na Izrael (severně) a Júdsko (jižně). Neposlouchali Boží zákony a byli poraženi a odvlečeni do zajetí v Asýrii a později Babylonu. Šalamounův chrám v Jeruzalémě byl zničen.\n\nKroniky opakují historii uváděnou v knihách královských. Přidávají některé nové detaily. Babylón je poražen králem Kýrem (Peršané) a židé se mohou vrátit a znovu postavit chrám.\n\nJde hlavně o prorocké knihy, které oznamují Boží zákony a příkazy. Proroci Ámos a Ozeáš působili kolem roku 800 p.n.l. Proroci Jeremiáš a Ezechiel existovali během Babylonského zajetí.\n\nNěkteré další knihy jsou zahrnuty jen v některých kánonech. Knihy Makabejské popisují historické události v závěru 2. století p.n.l.\n\nSkládá se z historických knih – čtyři Evangelia a Skutky Apoštolů, vyučujících knih – listy apoštolů jednotlivcům anebo církevním sborům a prorocké knihy – Zjevení Jana.\n\nDo 19. století byla Bible zkoumána jen prostředky textové kritiky a byla porovnávána jen sama se sebou. V posledních 200 letech bylo vynalezeno mnoho nových možností:\n\nPo celá staletí až do 18. století se v křesťanském světe věřilo v existenci rajské zahrady, potopy, Babylonské věže, že Země je stará přibližně 5000 let před narozením Krista a že příběhy o patriarších jsou doslovná pravda. Existovaly i tehdy různé názory na některé otázky například Augustin (354–430) nebo Maimonides. Šlo hlavně o pasáže Genesis 1-11, které obsahovaly velmi neobvyklý obsah. Ale přesnost Bible byla stále široce uznávána.\n\nPrvní problémy vznikly kvůli spojení biblického učení s Aristotelovými názory během středověku. Křesťanský pohled na svět a biblické texty byly vysvětlovány pomocí Aristotelovy filozofie. Každá chyba, nalezená v Aristotelových myšlenkách pak poškozovala i biblické učení. Poprvé se to projevilo při Galileovi a sporu o geocentrismus a heliocentrismus.6 Další problémy přišly po vzniku geologie jako vědní disciplíny v roku 1788. Do té doby se různé geologické jevy vysvětlovaly jako pozůstatky potopy (katastrofizmus). Teď vznikla teorie unifomitarianizmu, která tvrdila, že všecky výrazné artefakty na Zemi vznikly postupným působením malých sil během dlouhých období. Darwinova teorie evolučního vývoje živých organizmů publikovaná v díle O původu druhů (1859) významně protiřečila biblickému příběhu o stvoření a rajské zahradě. Pod jejím vlivem se kapitoly Genesis 1-11 začaly vysvětlovat čistě na teologicko/mytologické rovině a ne historicky. V době osvícenství někteří učenci jako Thomas Hobbes (v dílu Leviatan), Baruch Spinoza, Richard Simon začali tvrdit, že Mojžíš nebyl autorem Genesis ani ostatních knih Pentateuchu. Vedla je k tomu různá místa v textu, která se opakovala anebo si protiřečila. Bibli začali považovat za sbírku upravených babylonských mýtů, která byla napsána mnoho staletí po událostech a pracovalo na ní mnoho redaktorů. V tomto období se pochybovalo, či vůbec v Mojžíšových časech už bylo známo písmo. Pokračovateli těchto názorů byli Jean Astruc, který začal rozlišovat původní prameny použité na sestavení Pentateuchu podle formy použitého Božího jména (Elohim/J-H-W-H). Julius Wellhausen (Tübingenská škola) zformuloval hypotézu dokumentů, která tvrdila, že Pentateuch je poskládán z různých dokumentů, na kterých pracovalo mnoho redaktorů během staletí. Hermann Gunkel, Albrecht Alt a Martin Noth (kritika tradice) se domnívali, že primární zdroj informací o biblických postavách bylo ústní podání. Z tohoto důvodu tvrdili, že jestli i existovali Abrahám a jiní patriarchové jako historické postavy, pozdější generace z nich vytvořili legendy při ústním odevzdávaní jejich zkušeností. Copenhagenská škola na základe těchto hypotéz dokonce tvrdí, že historický Izrael je jen pár archeologických pozůstatků a biblický Izrael existuje jen v Bibli. Považují Starou smlouvu za výtvor představivosti malé židovské komunity v Jeruzalémě po návratu z babylonského zajetí kolem roku 539 p.n.l.\n\nOdpovědí ze strany konzervativních vědců byly výsledky archeologických vykopávek v Mezopotámii. Archeologové Paul-Émile Botta , Austen Henry Layard, Ernest de Sarzec, Leonard Woolley vynesli na světlo starověké kultury, které byly po staletí známy jen z Bible. I proto byly mnohé postavy pokládány za vymyšlené a biblické příběhy považovány za mýty a legendy. V tomto období byla za mýtus považována například i Trójská válka, kterou opisoval Homér ve své Ílias.7 Archeologické vykopávky v širokém rozsahu potvrdily biblické záznamy dokonce i z doby patriarchů. Současně osvětlily i vícerá biblická místa, která byla dosud nejasná kvůli neznalosti tehdejší doby a zvyklostí. Po nich pokračoval W. F. Albright, který je považován za zakladatele biblické archeologie. Jeho základní myšlenkou bylo, že i když se nedá dokázat historicita všech příběhů patriarchů, přece to byly reálné postavy, které se dají umístit do historie pomocí archeologických nálezů. Měl obrovský vliv na archeologii těchto oblastí. Jeho úspěchy se po přehodnocení pozdějšími generacemi vědců ukazují jako částečné.\n\nNejvětší spory se pravděpodobně vedou o historicitu událostí zapsaných v knize Jozue (dobytí Kanaánu). Někteří vědci tvrdí, že města, která měl Józue dobýt, byla již dávno před ním neobývána nebo dobyta v jiné době. Nebyly nalezeny ani žádné jasné pozůstatky po Davidově a Šalamounově říši. Situace je poměrně komplikovaná, protože byly objeveny dva sloupy (Méšova stéla, Stéla z Tel Dánu), které uvádějí Davidovskou dynastii a události popsané v biblických knihách. Bibličtí kritici taky poukazují na množství anachronizmů, která se podle nich nacházejí v Samuelových knihách. Jde hlavně o brnění (1 Samuel 17:4–7, 38–39; 25:13), používání velbloudů (1 Samuel 30:17), jezdců (1 Samuel 13:5, 2 Samuel 1:6), železné motyky a sekery (2 Samuel 12:31), vyspělé obléhací techniky (2 Samuel 20:15), obrovské bojové jednotky (2 Samuel 17:1), vojsko s 20 000 bojovníky (2 Samuel 18:7) a uvádění nubijských vojáků, kteří byli všeobecně známi až v 8. století p.n.l.\n\nHistoricita Ježíše a Nové smlouvy je dodnes velmi diskutovaná mezi biblickými vědci. Hnutí „hledání historického Ježíše“, které začalo v 18. století, trvá dodnes. Nová smlouva obsahuje mnoho věcí, které jsou jedinečné a neobvyklé (například zmrtvýchvstání Ježíše). Už v starověku vzbuzovaly podezření nejen tyto pasáže, ale i jazyk Bible a kompozice (například Celsus). Proto už během osvícenství se vystupňovala snaha vysvětlovat ji obrazně a ne historicky. Předpokládalo se, že se zjistí faktografické chyby a že se ukáže, že až pozdější generace vytvořily kult kolem osoby Ježíše.\n\nNejstarší zachovaný zlomek Nové smlouvy je papyrus Ryland P52. Je datován do období 125-160 a byl nalezen v Egyptě. Byly nalezeny i zlomky ostatních knih Nové smlouvy, datované hlavně do závěru 2. století. Dokazuje to rozšířenost křesťanství na velkém území Římské říše. Zároveň potvrzují neporušenost biblického textu do velmi rané doby.\n\nVětšina vědců se shoduje, že evangelia (obsahují nejvíc materiálu o Ježíšovi) byla zapsána v letech 60-95. Bylo to přibližně 40 až 60 let po skutečných událostech, když ještě žili mnozí očití svědkové událostí. Autorem těchto spisů hrozila za jejich šíření smrt a to zvyšuje důvěryhodnost těchto textů.\n\nPodle tradičního názoru autorem Markova evangelia je Marek, který byl přímým učedníkem apoštola Petra a napsal jej podle jeho vzpomínek. Právě v tomto evangeliu se nachází nejvíc záznamů o Petrových selháních, což zvyšuje jeho důvěryhodnost. Diskutovanou tematikou je chybějící zakončení tohoto evangelia anebo dva různé závěry.\n\nEvangelium podle Matouše má velmi židovský tón. Vyskytuje se tu i mnoho židovských slov. Vědci se domnívají, že původní Ježíšova služba byla zaměřena na Židy. Toto potvrzují i některé výroky v tomto evangeliu. Další vědci se domnívají, že tento pohled vzniká jen proto, že Matouš adresoval své evangelium právě Židům.\n\nLukáš napsal evangelium a Skutky apoštolů. Jeho dílo pokrývá historii křesťanství od úplného počátku až po jeho rozšíření v Římské říši. Obě díla mají podobný styl a Skutky uvádějí evangelium podle Lukáše jako svůj první díl. Obě jsou adresovány Theofilovi, který není blíže znám. Ačkoli Lukáš píše, že se snažil být co nejpřesnější (Lukáš 1:1-4: „I když se již mnozí pokusili sepsat vypravování o událostech, které se mezi námi naplnily, jak nám je předali ti, kteří byli od počátku očitými svědky a služebníky slova, rozhodl jsem se také já, když jsem vše znovu důkladně prošel, že ti to v pravém sledu vypíši, vznešený Theofile, abys poznal hodnověrnost toho, v čem jsi byl vyučován“), někteří vědci zpochybňují jeho přesnost. Jde hlavně o údaj o Quiríniovi, který podle Lukáše měl být správcem během sčítaní lidu. Tento údaj nesedí s léty, které uvádí evangelium podle Matouše. V současnosti se vedou diskuse, že mohlo jít o dvě osoby s tím jistým jménem nebo o dočasné vyjmenování. Podobně při porovnání knihy Skutky apoštolov s Listy apoštola Pavla dochází k některým datovým nesrovnalostem. Tento problém je zatím předmětem výzkumu. Evangelista Lukáš uvádí ve svých dvou knihách mnoho geografických podrobností. Bylo prozkoumáno 32 krajin, 54 měst a 9 ostrovů a nebyla nalezena žádná chyba.\n\nV současnosti je velmi přijímaná hypotéza 2 pramenů. Tvrdí, že evangelisté Matouš a Lukáš při své tvorbě používali evangelium podle Marka, které vědci považují za nejstarší. Krom něho měli pravděpodobně přístup k jiným starším historickým zdrojům, které vědci nazvali Q nebo Logia.\n\nBlíž k reálným událostem byly zapsány listy apoštola Pavla. Listy Galatským a Tesalonickým jsou datované kolem roku 50, tedy přibližně 20 let po ukřižování. Pavel ve svých listech píše téměř o všech klíčových věcech týkajících se Ježíše jako o historických faktech. Uvádí ho jako Davidova potomka, poslední večeři, ukřižování i zmrtvýchvstání. Jeho vzkříšení považuje za základ křesťanské víry („A jestliže Kristus nebyl vzkříšen, pak je naše zvěst klamná, a klamná je i vaše víra..“ 1.Korintským 15:14). Pavlovo autorství bylo napadeno Tübingenskou školou a později hnutím radikálního kriticizmu. V současnosti vědci uznávají Pavla jako autora většiny listů v Nové smlouvě.\n\nNezávislé starověké písemné zdroje taky uvádějí Ježíše jako historickou postavu. Uvádějí ho jako učitele, kterého následovalo množství lidí, který byl ukřižován za Piláta z Pontu a kterého ctili jako Boha. Jde hlavně o římské historiky – Tacita a Suetonia, zvyky prvních křesťanů opisuje Plínius Mladší. Též židovské dokumenty (Talmud, Josef Flavius) uvádějí Ježíše jako historickou postavu. Starověké prameny potvrzují i velkou faktografickou přesnost Nové smlouvy. Potvrzují existenci velikého množství osob, míst a událostí, které jsou uváděny v Nové smlouvě (seznam biblických postav identifikovaných v nebiblických zdrojích). Evangelista Lukáš uvádí velmi přesně různé komplikované tituly tehdejších panovníků, které se ukázaly přesné po porovnaní s jinými texty.\n\nZa úplně nejstarší zapsaný záznam o Ježíšovi se považuje pasáž v 1. Korintským 15:3-4: „Odevzdal jsem vám především, co jsem sám přijal, že Kristus zemřel za naše hříchy podle Písem a byl pohřben; byl vzkříšen třetího dne podle Písem..“ Vědci se shodují, že jde o tzv. krédo – stručné shrnutí čemu křesťané věří. Apoštol Pavel ho přebral od ostatních apoštolů při své návštěvě v Jeruzalémě. Tento text byl všeobecně používán už přibližně do 10 let po ukřižování. Jednoznačně potvrzuje historicitu Ježíše a je historicky spolehlivý. V takovémto krátkém období po událostech ještě nemohly vzniknout mýty, žili mnozí očití svědkové.\n\nVědci pracující v oboru biblické kritiky za poslední staletí vykonali mnoho práce. Podařilo se zrekonstruovat biblický text do takové podoby, jak byl původně zapsaný a identifikovat všechny jeho varianty. Nepotvrdila se očekávaní některých (modernistických) vědců, kteří tvrdili, že Ježíš nikdy neexistoval nebo že byl jen moudrý rabín a později se z něho stala legenda (hledání historického Ježíše). I po podrobné analýze biblické texty stále podávají obraz neobyčejného člověka.8 V současnosti se biblická kritika zaměřuje na prozkoumání vztahu mezi Ježíšem a tehdejšími politickými a náboženskými proudy v židovství.\n\nArcheologické vykopávky nemohou přímo potvrdit mnohé události v Nové smlouvě. Používají se jako nepřímé nebo podporující důkazy. Archeolog J. McRay říká: „Archeologie nevynesla na světlo nic, co by jednoznačně protiřečilo Bibli“9. Víceré nalezené artefakty (seznam artefaktů souvisejících s Biblí) potvrzují osoby nebo místa popsaná v Nové smlouvě.\n\nObjev svitků při Mrtvém moři byl významnou událostí. Svitky nám podávají obraz židovstva v 1. století n.l. Vědci říkají, že tento obraz je stejný, jak ho kreslí křesťanské spisy.\n\nV současnosti stále existuje široké spektrum názorů na původ biblických textů a jejich historicitu. Jsou to hlavně:\n\nBibličtí minimalisté většinou považují Bibli za nevelmi přesný historický pramen a za historicky spolehlivější považují archeologické vykopávky. V předcházejících staletích tvrdili, že příběhy byly tradovány ústně a proto je není možné považovat za historicky přesné (kritika tradice). Dnes, po objevu starověkých písemných záznamů, připisují velký význam hypotéze dokumentů (případně hypotéze zlomků nebo hypotéze doplňků), které v podstatě tvrdí, že příběhy byly v minulosti zapsané, no mnohem později po událostech a byly během staletí dále upravovány. Poslední velká redakční úprava se pravděpodobně odehrála za panování Joziáše v 7. století p.n.l. Tyto hypotézy jsou sice široce přijímány, ale nedokázány a i v současnosti jsou upravovány. Vážnější argumenty pocházejí spíše z archeologických vykopávek. O mnoha městech, která měli Izraelité dobýt platí, že byla zničena v jiném období. Tento problém je možné řešit jiným datováním dobývání Kanaánu Izraelci, ale zatím nebyl uspokojivě vyřešen.\n\nBibličtí maximalisté považují biblické správy za realistické, historicky přesné a spolehlivé (určité pochybnosti existují o historicitě Genesis 1-11).\n\nRůzní vědci různě hodnotí jednotlivé části Bible, některé hypotézy přijímají a některé odmítají, takže toto rozdělení je jen velmi schematické. I velmi významní vědci se výrazně liší ve svých názorech nebo je během své kariéry změní (například W. G. Dever [What Did the Biblical Writers Know and When Did They Know It?]). Velkou úlohu tu hrají nejen fakta, ale i náboženské přesvědčení vědců (křesťanství, ateizmus, judaizmus atd.) a to v obou táborech. V současnosti dochází k určitému uvolnění napětí a názory vědců se nacházejí uprostřed těchto dvou extrémů.\n\n"}
{"id": "716331", "url": "https://cs.wikipedia.org/wiki?curid=716331", "title": "Alois Jiránek", "text": "Alois Jiránek\n\nAlois Jiránek (5. září 1858 Ledce – 24. května 1950 Praha) byl český hudební skladatel, pedagog a výtvarník.\n\nByl synem Petra Jiránka (1825–1899), řídícího učitele v Ledcích a ředitele kůru ve Všejanech. Otec byl všestranným hudebníkem. Hrál na všechny dostupné nástroje a měl vlastní kapelu, pro kterou psal taneční písničky. U něj získal Alois základní hudební vzdělání. Rodina zřejmě hudbou žila, neboť hudbě se profesionálně věnovali i další bratři: František, Karel a Stanislav.\nVystudoval reálku v Mladé Boleslavi a učitelský ústav v Praze. V roce 1877 byl přijat na varhanickpu škola, kterou dokončil roku 1879. Ve skladbě a v nauce o formách byl žákem Zdeňka Fibicha.\n\nV roce 1881 odešel do Ruska a byl jeden rok sbormistrem pěveckého sboru \"Slavjanskaja kapela\", který založil Dimitrj Alexandrovič Agreněv-slavjanskij a se kterým procestoval celé Rusko. Sbor se proslavil zejména písní svého zakladatele \"Kalinka\". Poté se stal učitelem hudby na dívčím gymnáziu v Charkově. Zde s ním spolupracoval i jeho bratr Josef. Po 26 letech se vrátil do Prahy a až do své smrti se věnoval soukromé výuce hudby.\n\nByl činný i jako výtvarník. Namaloval na 60 obrazů.\n\nJiránek byl znám hlavně svými transkripcemi ruských a českých oper a dalších populárních skladeb českých, ale i zahraničních skladatelů (Bedřich Smetana, Antonín Dvořák, Petr Iljič Čajkovskij, Alexandr Porfirjevič Borodin aj.). Jeho vlastní hudba má lidový ráz.\n\n\n\n\nŘada písní, úprav národních písní a sborů.\n\n\n"}
{"id": "716333", "url": "https://cs.wikipedia.org/wiki?curid=716333", "title": "Historicita evangelií", "text": "Historicita evangelií\n\nZkoumání historicity evangelií znamená, že se nezaobíráme jejich teologickým významem, ale zkoumáme jejich důvěryhodnost jako historických dokumentů. \n\nJakožto historické dokumenty zachycují evangelia život a působení Ježíše Krista. Přímo na jejich vyprávění navazuje další historická kniha Nového zákona – Skutky apoštolů. Tuto podle tradice napsal evangelista Lukáš jako pokračování svého evangelia.\n\nPři porovnání textu kanonických evangelií zjišťujeme, že první tři (tzv. synoptická), se více přibližují našemu způsobu podávaní historie. I když i Evangelium podle Jana si výslovně klade za cíl přesně podat Ježíšovy skutky, jeho forma je osobnější a meditativnější.\n\nEvangelia podávají Ježíše Krista jako historickou postavu a všechny jeho skutky jako reálné události, které se skutečně staly. Protože mnohé z nich nemají v historii obdobu (například narození z panny, zmrtvýchvstání a jiné), je důležité co zkoumat spolehlivost a důvěryhodnost evangelií v případě zpráv, které historickou obdobu mají. Je to potřeba i proto, že Nový zákon se v porovnání s jinými starověkými dokumenty zachoval v obrovském počtu rukopisů z různých období. Tyto rukopisy nejsou doslovně stejné. Při opisování Bible písaři dělali různé chyby. Vědci se proto snaží porovnáváním typů chyb a věku dokumentů dopracovat k původnímu textu. Velký počet zachovaných kopií je ovšem zároveň i výhodou, neboť různí písaři dělali chyby na různých místech, a proto je snazší rekonstruovat původní text.\n\nHistorici používají při zkoumání a posuzování evangelií stejné metody jako při zkoumání jiných historických dokumentů. Jednou z prvních metod je analýza textu (textová kritika). Zkoumá především formu a kontext dokumentu a snaží se z něho co nejvíc zjistit — kdo je jeho autorem, kdy byl dokument napsán, jaké zdroje autor používal a podobně. Dále jsou prověřovány různé historické a geografické detaily v textech a srovnávány s reáliemi dané oblasti a doby — v tomto případě Římské říše 1. století — nakolik jsou nám tyto reálie známy z jiných pramemů. Cenné poznatky můžeme získat i porovnáním, co o daných událostech zapsali křesťané, a co historici nekřesťanští (hlavně římští a židovští). \n\nEvangelia byla tímto způsobem podrobně zkoumána přibližně od 17. století a většina biblistů je dnes považuje za velmi spolehlivé historické dokumenty.\n\nS moderní kritikou Evangelií jako historických dokumentů se setkáváme od 17. století, ve větším rozsahu pak od doby osvícenství. Rychlý rozvoj přírodních věd a objevování přírodních zákonů vedly k chápání pozemského světa jako složitého, ale přísně zákonitě fungujícího stroje, v němž nebylo místa pro biblické zázraky. Teolog Rudolf Bultmann shrnuje tento pohled: „Moderní člověk uznává jako skutečnost jen takové jevy nebo události, které jsou pochopitelné v rámci racionálního pořádku světa. Neuznává zázraky, protože ty se do tohoto pořádku přírodních zákonů nehodí.“ Na základě tohoto postoje se od 18. století čím dál šířeji setkáváme ve vědeckých kruzích s přesvědčením, že evangelia nemohou popisovat skutečnost, respektive že skutečné příběhy, na jejichž základě evangelia vznikla, byly mnohem obyčejnější, ale víra Ježíšových vyznavačů je až v průběhu času doplnila zprávami o divech a zázracích.\n\nPro posouzení pravdivosti zpráv o určité události je nutno vědět, zda a nakolik zpráva pochází od očitých a nezaujatých svědků a zda a nakolik se zachovala v nezměněné formě. Věrohodnost zprávy je vyšší, pokud zpráva neobsahuje neshody s objektivně zjistitelnými geografickými nebo historickými skutečnostmi.\nEvangelia obsahují popisy dosti neobvyklých skutečností (například zázraků), což je důvodem k opatrnosti při jejich přijímání za historické dokumenty. Míra této opatrnosti byla u různých vědců různá. Škála pohledů se pohybovala od přesvědčení o naprosté historické věrohodnosti po naprostou nespolehlivost. Pro objektivnější posuzování evangelií jakožto historických pramenů bylo biblisty postupně vytyčeno několik kritérií, například:\n\nKritérium pohoršení — pokud textu popisuje události nebo skutečnosti, které mohou autora nebo jeho zvěst postavit do špatného světla, tak je pravděpodobné, že tato událost se skutečně odehrála, resp. že tato skutečnost není tendenčním pohledem autora. Příkladem takového popisu je Petrovo zapření anebo tvrzení, že první viděly vzkříšeného Krista ženy, které byly v té době všeobecně považovány za nespolehlivé svědky.\n\nKritérium kulturní a historické shody — dokument je považován za méně spolehlivý, jestliže odporuje známým historickým faktům, a naopak jeho důvěryhodnost výrazně stoupá, pokud uvádí přesné a specifické informace. Příkladem může být velice přesné znění titulů tehdejších panovníků v Lukášově evangeliu („Patnáctého roku vlády císaře Tiberia, když byl Pontský Pilát vladařem v Judsku a Herodes byl tetrarchou Galileje, jeho bratr Filip tetrarchou Itureje a Trachonitské země a Lyzaniáš tetrarchou Abilény, za nejvyššího kněze Annáše a Kaifáše...“, NBK Luk 3:1). Zvláštním případem tohoto kritéria je kritérium arameismu — vzhledem k tomu, že hlavním obcovacím jazykem v tehdejší Palestině byla aramejština, jsou výroky, které vypadají jako doslovný překlad z aramejštiny, pravděpodobně původní.\n\nKritérium vícenásobného potvrzení — jestliže o téže události shodně informuje více nezávislých zdrojů, pak je pravděpodobné, že podávají pravdivý obraz skutečnosti. Tak mohou být například různé události v Evangeliích potvrzeny zmínkami v listech apoštola Pavla, spisech prvotní církve a v textech nekřesťanských historiků.\n\nNový zákon se v porovnání s jinými starověkými texty zachoval v obrovském počtu exemplářů z různých období. Je známo více než 5 000 originálních řeckých rukopisů, 10 000 latinských rukopisných překladů a 9 300 rukopisných překladů v jiných jazycích (syrštině, staroslověnštině, etiopštině, arménštině). I kdyby se ztratily původní řecké rukopisy, mohli bychom sestavit celý text Nového zákona ze zmíněných překladů. I kdyby neexistovaly překlady, je možné rekonstruovat celý Nový zákon z citátů v dokumentech prvotní církve a z komentářů. Žádné jiné starověké literární dílo není tak dobře doloženo jako Nový zákon.\n\nJednotlivé rukopisy však nejsou doslovně stejné. Při opisování písaři jednak dělali různé chyby, jednak občas přidávali do textu tzv. interpolace („vsuvky“), kterými se snažili přepisovaný text doplnit, zpřesnit či vysvětlit. Snahou textové kritiky je odhalit písařské chyby i interpolace a dopracovat se k původnímu textu. Velký počet zachovaných rukopisů Nového zákona či jeho částí je při tom obrovskou výhodou. \n\nVelká většina rozdílů mezi jednotlivými manuskripty jsou pravděpodobně jen chyby písařů při opisování textu. Tyto jsou dnes velmi dobře prozkoumány. Nejčastější typy chyb mají i své názvy. Například \"dittografie\" znamená, že jedno písmeno (nebo skupina písmen) bylo omylem napsáno dvakrát po sobě, což může v některých případech změnit význam. \"Homoioteleuton\" zase může nastat, když se blízko sebe v textu nachází stejná slova — písař při novém pohledu na text omylem pokračuje v opisování až od druhého slova a tak část textu mezi nimi vynechá. Při diktování rovněž docházelo k záměnám za podobně znějící slova. Porovnáváním jednotlivých textů a jejich smyslu se dají tyto písařské chyby s poměrně velkou jistotou odhalit a z textu eliminovat. \n\nNa některých místech může text působit neúplně nebo nelogicky; může to být způsobeno vynechávkou při samotném vzniku textu, ale také naší nedostatečnou znalostí kontextu. Při kritickém zpracování textu se v takových případech někdy užívá konjektur („domýšlení“). Postoj textových kritiků ke konjekturám je rozličný, od běžného užívání po naprosté odmítání. Jejich hlavním problémem je nedoloženost v pramenech a nemožnost odlišení chyby od stručného a nám dnes nedostatečně srozumitelného vyjádření.\n\nTeprve výsledný kriticky zpracovaný originální text evangelií může být vhodným zdrojem pro překlady do dalších jazyků. Protože kritická recepce novozákonního textu se vyvíjí, překlady zastarávají. Například Bible kralická, Lutherova Bible nebo Bible krále Jakuba byly založeny z velké části na Textu receptu, na počátku novověku vzniklé první kritické redakce novozákonních textů, která čerpala hlavně z používaných textů byzantských. Objevy starších rukopisů v následujících staletích ukázaly, že tyto pozdní byzantské texty obsahují řadu interpolací a drobných změn, vzniklých v průběhu několika staletí. Moderní překlady vycházejí nejen z nejnovějšího stavu textové kritiky, nýbrž zpravidla uvádějí v poznámkovém aparátu též jiné dochované varianty textových míst i vysvětlení historického a společenského kontextu.\n\nEvangelia očištěná textovou kritikou od chyb a pozdějších interpolací stále podávají Ježíše, který si dělá nároky na Boží synovství, činí zázraky, odpouští hříchy a přijímá uctívaní; tyto ústřední části křesťanské zvěsti jsou spolehlivě doloženy už v nejstarších textech. Až na dva pozdější (ale stále velmi rané) dodatky — závěrečné verše Markova evangelia a příběh o ženě cizoložnici v Evangeliu podle Jana — se všechny novozákonní příběhy považují za původní a věrně zachované. \n\nPokud se zpráva o historické události předává jen ústně, postupně se komolí a ztrácí na věrohodnosti. Je proto důležité zjistit, jak dlouho po události byl zhotoven písemný záznam. Nejstarší dochované rukopisy evangelií pocházejí ze 2. století, přičemž se předpokládá, že prvotní sepsání se odehrálo ještě o několik desítek let dříve. Tabulka uvádí pro jednotlivá evangelia nejstarší dochované rukopisy a dobu jejich vzniku:\n\nRozdíl mezi předpokládanou dobou vzniku evangelií a datací nejstarších dochovaných rukopisů tedy činí v případě evangelií jen několik desítek let. U jiných antických děl je rozdíl mezi předpokládanou dobou sepsání a nejstarším dochovaným rukopisem řádově větší — spisy Caesarovy, Hérodotovy, Thúkýdidovy nebo Liviovy máme dochovány až z doby vzdálené přibližně osm století od doby jejich sepsání.\n\nDokumenty prvotní církve, které zmiňují události popsané v evangeliích, jsou na jednu stranu zpochybnitelné jako tendenční zprávy těch, kdo evangeliím věřili, na druhou stranu ovšem už od nejstarší doby, v níž žila ještě řada očitých svědků, se samozřejmostí hovoří o těchto událostech jako o událostech historicky skutečných a doložených. \n\nMezi texty takto potvrzující historický obsah evangelií patří jednak apoštolské listy zahrnuté do kánonu Nového zákona, jednak spisy apoštolských otců, jednak apokryfní novozákonní spisy. \n\nZ novozákonních apoštolských listů jsou za nejjistěji věrohodné a původní považovány List Římanům, 1. list Korintským a List Galatským, připisované apoštolu Pavlovi. Pavel hovoří o stěžejních událostech ze života Ježíšova včetně jeho zmrtvýchvstání jako o událostech svědecky doložených a historicky skutečných, a tuto historickou skutečnost dokonce prohlašuje za základ křesťanské víry:\n\nPavlovy listy obsahují i nejstarší kréda — stručná shrnutí, čemu vlastně křesťané věří — uváděná vždy s odkazy na živá svědectví těch, kdo byli událostem sami přítomni:\n\nVýznamným pramenem pro poznání Ježíšovy doby jsou spisy římsko-židovského historika Josefa Flavia. V jeho \"Židovských starožitnostech\" najdeme dvě pasáže, které se týkají Ježíše Krista:\n\nPrvní citovaný text byl už po staletí předmětem sporů, protože má charakter křesťanského svědectví, jež nesouladí s jinde vyjádřenými Flaviovými postoji. Většina dnešních historiků text považuje buď zcela za pozdější dodatek doplněný křesťanským písařem při opisování knihy, nebo za křesťanským písařem upravenou a rozšířenou poznámku, která měla původně spíše sarkastický charakter. Druhý citovaný text považuje většina historiků za autentický.\n\nDalší zmínku o Kristu najdeme v listu římského tribuna v Sýrii Plinia mladšího císaři Traianovi. Plinius popisuje císaři situaci v provincii, kde se velmi rozmnožili přívrženci Kristovi, kteří odmítají uctívat císaře.\n\nZa velmi spolehlivého historika považovaný Tacitus ve svých \"Letopisech\" píše: \n\nHistorici shodně považují tuto pasáž za autentickou. Je rovněž velmi nepravděpodobné, že by nějaký křesťanský písař psal o křesťanství podobným způsobem.\n\nDalší římský historik Suetonius píše ve svých \"Životech dvanácti císařů\" o císaři Claudiovi:\n\nZde se jedná nejspíše o událost popsanou ve Skutcích apoštolů 18,2. Suetonius pravděpodobně neznal dobře situaci a titul Kristus považoval za jméno žijící osoby.\n\nV listu syrského stoického filosofa Mary bar Serapiona z konce 1. nebo ze 2. století nacházíme zmínku o popravě „moudrého krále“ Židy: \n\nVětšina historiků vztahuje označení „moudrý král“ na Ježíše Krista, jehož poprava byla podle bar Serapiona důvodem k Božímu trestu — zničení Jeruzaléma a vysídlení Židů do jiných částí Římské říše.\n\nMezi nekřesťanské, byť křesťanství blízké zdroje je možno zařadit rovněž Kumránské svitky, datované od 3. století před Kristem do 1. století našeho letopočtu. I když o Ježíši Kristu samotném nemluví, obraz, který nám podávají o době Ježíšově, v některých dříve neznámých detailech potvrzuje zprávy evangelií.\n\nUdálosti popisované v evangeliích po sobě nezanechaly hmotné památky, které by bylo možno vědecky zkoumat. Je však možno srovnávat evangelijní popisy krajů a míst či dalších hmotných skutečností a srovnávat je s poznatky, které nám o těchto skutečnostech podává archeologie a historická geografie. Tak byl například archeology nalezen kamenný sloup s nápisem svědčícím o Pilátově působení v Judeji, nebo byl v Jeruzalémě objeven rybník Bethesda, přesně odpovídající popisu v Evangeliu podle Jana. Při takovémto srovnávání zatím nebyly nalezeny skutečnosti, které by vyvracely zprávy o událostech, jak je podávají evangelia. \n\n\n"}
{"id": "716337", "url": "https://cs.wikipedia.org/wiki?curid=716337", "title": "Louk Sorensen", "text": "Louk Sorensen\n\nLouk Sorensen (* 7. ledna 1985, Schwäbisch Hall, Spolková republika Německo) je irský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 tři tituly ve dvouhře.\n\nNa žebříčku ATP byl nejvýše ve dvouhře klasifikován v únoru 2010 na 213. místě a ve čtyřhře pak v prosinci 2005 na 552. místě. K roku 2011 jej trénoval Carsten Arriens.\n\nStal se prvním irským tenistou, který v otevřené éře vyhrál zápas dvouhry hlavní soutěže na grandslamovém turnaji. Jeho otec, bývalý tenista Sean Sorensen byl prvním Irem, který odehrál utkání v hlavní soutěži singlu grandslamu v otevřené éře, když vypadl v úvodním kole Wimbledonu 1977 s Rodem Laverem. (Matt Doyle, který se stal irským občanem v roce 1985, hrál US Open 1982 ještě jako Američan.).\n\nJeho otec Sean Sorensen je bývalý profesionální tenista a současný trenér, k roku 2011 nehrající kapitán daviscupového týmu Irska. Stejně tak starší bratr Kevin Sorensen byl profesionálním hráčem tenisu a Davisová poháru se aktivně účastnil do roku 2006. Má také dvě sestry Lisu a Josephine.\n\nNarodil se a vyrůstal v Německu. Ačkoli jeho rodiče žili k roku 2011 v Dublinu, on bydlel ve Stuttgartu, kde trénoval pod vedením kouče Carstena Arriense, současně trenéra dvou německých hráčů Andrease Becka a Alexandra Waskeho.\n\nJeho kmenovým oddílem je TC Doggenburg, jenž hraje třetí divizi Bundesligy. V irském daviscupovém družstvu debutoval v červenci 2005.\n\nMatka Helga Sorensenová má německé a rakouské kořeny.\n\n"}
{"id": "716338", "url": "https://cs.wikipedia.org/wiki?curid=716338", "title": "Kuličkový šroub", "text": "Kuličkový šroub\n\nKuličkový šroub je konstrukční prvek pohybových ústrojí, který převádí rotační pohyb na přímočarý pohyb. V drážce mezi hřídelí a maticí se pohybují kuličky, které vyvolávají lineární pohyb. Kuličkový šroub má v porovnání s běžnými kluznými posuvnými šrouby výrazně vyšší účinnost a nižší potřebný točivý moment, což šetří energii hnacího motoru. \n\nKuličkové šrouby se často vyrábí z chromové oceli, např. 14 260 (hřídele) a 14 109 (matice). Šroubová drážka na hřídeli kuličkového šroubu se obvykle vyrábí přesným válcováním, přesným broušením nebo okružováním. Matice a závitová část hřídele jsou zakaleny. Mazání kuličkových šroubů zajišťuje buď olej nebo tuk. Obvykle se pro mazání používají převodové minerální oleje a mazací tuky, stejné jako pro mazání valivých ložisek. Kuličkové šrouby vyžadují přesné a tuhé uložení a zabezpečení vysoké rovnoběžnosti kuličkového šroubu a vodicích ploch. Stejně tak uložení maticové jednotky musí zajišťovat dostatečnou kolmost jednotky k podélné ose šroubu. Maticové jednotky musí být zatěžovány pouze v axiálním směru.\n\nKuličkový šroub může být vybaven integrovaným servomotorem. Kuličkové šrouby se často používají v průmyslu u strojů jako je soustruh, frézka, vrtačka, lis. Dále např. u robotů a lékařských přístrojů. Někdy může být výhodnější řešení s lineárním motorem pracujícím na indukčním principu. \n\nPodobně jako u valivých ložisek dochází ke zvětšení otěru v případě, že kuličkové šrouby pracují v prostředí, v němž se vyskytují nečistoty, jako jsou např. třísky Aby se předešlo případnému poškození kuličkového šroubu, jsou na obou koncích kuličkové matice umístěny stírací ucpávky, které odstraňují tyto nečistoty a zároveň zajišťují, aby mazací olej nebo tuk neunikal z kuličkové matice.\n"}
{"id": "716341", "url": "https://cs.wikipedia.org/wiki?curid=716341", "title": "Klášter Maria Laach", "text": "Klášter Maria Laach\n\nOpatství Maria Laach (do roku 1863 pouze opatství Laach) je středověký benediktinský klášter v Porýní-Falcku, nacházející se asi 40 km jižně od Bonnu. Leží v pohoří Eifel, blízko jezera Laach. Byl založen roku 1083 a po zrušení 1802 obnoven roku 1893 jako součást beuronské kongregace benediktinského řádu. Mohutný klášterní kostel Panny Marie a svatého Mikuláše patří mezi vrcholné románské stavby v Německu.\n\nKlášter založil roku 1093 bezdětný porýnský falckrabě Heinrich s manželkou, kteří sídlili na hradě Laachu na druhém břehu jezera. Název Laach totiž pochází z latinského \"lacus\", jezero. První mniši přišli z nedalekého Trevíru a položili základy celého kostela. Dědic panství však klášter svěřil brabantskému opatství Affligem (v dnešní Belgii), odkud roku 1138 přišlo 40 mnichů a klášter byl povýšen na samostatné opatství. Roku 1158 už byla velká část kláštera i kostela hotova, takže ji mohl trevírský arcibiskup vysvětit. Východní věže a empora byla dokončeny 1177, počátkem 13. století i západní průčelí s nartexem a před ním byl vybudován jakýsi rajský dvůr, který má ovšem sloupy i na vnější straně. Do roku 1250 byly i dřevěné stropy v kostele nahrazeny klenbami. Následovalo 150 let rozkvětu a v 15. století se klášter stal střediskem humanistické vzdělanosti.\n\nV 18. století přibyly další barokní budovy kláštera, ale po obsazení Francouzi byl klášter, kde tehdy žilo jen 17 mnichů, roku 1802 sekularizován a zrušen. Movitý majetek byl prodán v dražbě a klášter měl být proměněn ve věznici. Po Napoleonově porážce připadl klášter roku 1815 Prusku a klášterní budovy koupil roku 1820 trevírský premiér a dal je přestavět na rodinné sídlo. Roku 1863 získali kostel i klášter jezuité, kteří zde zřídili studium a zavedli název „Maria Laach“. Roku 1892 však pruský stát jejich kolej zrušil a jezuité nabídli budovy opět benediktinům. Klášter osídlili mniši z Beuronu a roku 1893 byl kostel znovu vysvěcen.\n\nBeuronští mniši se velice věnovali liturgii a přitahovali také konzervativně naladěné příznivce, kteří se po roce 1918 nemohli smířit s republikou. Také opat Herwegen počátkem 30. let výslovně podporoval Hitlera, od něhož očekával „duchovní obnovení“ Německa. Na druhé straně, když roku 1934 nacisté odvolali mladého primátora Kolína nad Rýnem Konrada Adenauera, poskytl mu v klášteře asyl a klášter sice zůstal jediný v Porýní, který nacisté nezkonfiskovali, nicméně byl předmětem stálé pozornosti gestapa. V roce 1941 se do Maria Laachu uchýlil významný historik Basilius Ebel, dřívější opat kláštera v Trevíru, který nacisté rozprášili, protože se v něm skrylo mnoho Židů. Ebel zde pak byl v letech 1946-1966 opatem a klášter se stal důležitým místem židovsko-křesťanského dialogu. Od roku 1956 probíhala důkladná restaurace kostela, který se tak sice přiblížil svému původnímu vzhledu, ztratil však dost ze své historické patiny. Klášter dnes vedle liturgie provozuje a učí různá umělecká řemesla, pěstuje ovoce a léčivé byliny.\n\nKostel je trojlodní bazilika se dvěma chóry, dlouhým východním (E) a kratším západním (B), se dvěma příčnými loděmi a celkem šesti věžemi: dvě hlavní nad obojím křížením a po dvou nižších na obou stranách příčných lodí. Ty jsou u východní příčné lodi čtyřhranné, u západní okrouhlé. Celkově se tedy drží schématu, podle něhož se stavěly císařské dómy ve Špýru, Mohuči a Wormsu. Navíc má Maria Laach západní předsíň (narthex) a před ním ještě čtvercový ambit (A) s malou vnitřní zahrádkou a sloupořadím na vnitřní i vnější straně. Historizující kamenná kašna uprostřed je z roku 1937.\n\nVnitřek kostela, z něhož byly při restaurování odstraněny barokní oltáře, je poměrně prostý. Ve východním chóru, který byl určen pro mnichy, se zachoval baldachýnový oltář z roku 1256, na některých sloupech jsou fresky světců z let 1491-1512.\n\nKostel má 6 zvonů z roku 1891 a 6 dalších z roku 1991. Velké varhany s 66 rejstříky, třemi manuály a pedálem jsou z roku 1910.\n\n\n"}
{"id": "716342", "url": "https://cs.wikipedia.org/wiki?curid=716342", "title": "Lauren Potter", "text": "Lauren Potter\n\nLauren Potter (* 10. května 1990) je americká herečka. Její nejznámější role je Becky Jackson v televizním seriálu \"Glee\". Stejně jako její postava v seriálu, tak i ona ve skutečnosti trpí Downovým syndromem.\n\nLauren hraje postavu Becky Jackson v televizním seriálu \"Glee\". Becky je členkou klubu roztleskávaček a má Downův syndrom. Sue Sylvester, trenérka roztleskávaček ji i přes její nemoc do týmu po absolvování konkurzu vzala, což se stalo v epizodě \"Wheels\". Vzhledem k tomu, že má sestra Sue Jean také Downův syndrom, má Sue pro Becky sympatie. Později se Becky stane kapitánkou roztleskávaček.\n"}
{"id": "716347", "url": "https://cs.wikipedia.org/wiki?curid=716347", "title": "Sněžnická hornatina", "text": "Sněžnická hornatina\n\nSněžnická hornatina zaujímá západní část Děčínské vrchoviny. Tvoří ji plochá hornatina, náležící do povodí Labe. Vytvořena je na křídových pískovcích od cenomanu až po střední turon, s ojedinělými průniky neovulkanických hornin. Do Sněžnické hornatiny náleží též nejvýznamnější morfologický fenomén této části, antecedentní labský kaňon. Povrch Sněžnické hornatiny lze charakterizovat jako silně rozčleněný erozně denudační reliéf sedimentární stupňoviny. Rozčlenění je, jak z důvodu tektonického roztříštění, tak podmíněno litologicky. Celé území má výraznou asymetrickou stavbu.\nJako důsledek subrecentních až recentních tektonických pohybů se nachází pásmo nejvyšších elevací na jižním okraji hornatiny.\nMezi základní rysy reliéfu patří tektonicky rozlámané kuesty na jižním okraji (čela na sever), strukturně podmíněné plošiny, stolové hory, ojedinělé neovulkanické suky a jako obzvláště morfologický útvar lze klasifikovat hluboce zaříznuté antecedentní kaňonovité údolí Labe a jeho přítoků. Lemován je charakteristickými tvary selektivního zvětrávání a denudace vytvářející pískovcová skalní města a stěny, i izolované skalní věže.\n\nLibouchecké bučiny\n"}
{"id": "716350", "url": "https://cs.wikipedia.org/wiki?curid=716350", "title": "João Souza", "text": "João Souza\n\nJoão Olavo Souza (* 27. května 1988, Mogi das Cruzes) je brazilský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k březnu 2014 jedenáct titulů ve dvouhře a jedenáct ve čtyřhře.\n\nNa žebříčku ATP byl nejvýše ve dvouhře klasifikován v září 2011 na 84. místě a ve čtyřhře v lednu 2013 na 70. místě. K roku 2011 jej trénoval bývalý brazilský tenista Ricardo Acioly.\n\n"}
{"id": "716353", "url": "https://cs.wikipedia.org/wiki?curid=716353", "title": "Skupinový portrét", "text": "Skupinový portrét\n\nSkupinový portrét je označení pro portrét několika lidí ať už v malbě nebo ve fotografii. Žánr byl populární v různých obdobích umění, především však v renesanci a baroku, ale také v moderním umění.\n\nSpecifický žánr skupinového portrétu byl v Nizozemsku během 16. a 17. století.\n\nZnámé skupinové obrazy jsou:\n\nSkupinová fotografie se řadí většinou mezi inscenované fotografie se strategickou kompozicí a důrazem na motiv a rozvržení prvků v obraze - před expozicí nebo v průběhu expozice. Nachází široké platnění v různých žánrech a oblastech lidského konání - při slavnostních událostech jako jsou svatby, rodinná setkání, dokumentace významných událostí a podobně. Lidé na snímku vyjadřují příslušnost k určité rodinné, společenské, profesní, organizační, sportovní nebo jiné skupině.\n\nDne 18. května 1843 v Edinburghu podepsala prohlášení o nezávislosti Nonkonformistická skotská církev. David Octavius Hill chtěl namalovat skupinový portrét všech 474 duchovních, kteří se do prohlášení podepsali. Začal spolupracovat s fotografem Robertem Adamsonem, který založil první profesionální kalotypické portrétní studio. Obraz měl být založen na fotografiích jednotlivců. Jejich portréty se vyznačují zachovaným dojmem přirozenosti, Hill s Adamsonem úkol dokončili na konci roku 1843. Akvarelista John Harden přirovnává tento obraz k dílům Rembrandta.\n\nRoku 1854 začal Oscar Gustave Rejlander experimentovat se skládáním obrazů z více negativů. První fotomontáž ze 3 snímků vystavoval v prosinci 1855. V roce 1857 vystavil Rejlander na výstavě soudobého umění v Manchesteru alegorickou fotomontáž \"Dva způsoby života\". Snímek o panoramatických rozměrech 40×80 cm se skládal ze 30 záběrů, na kterých 25 modelů znázorňuje na jedné polovině ctnosti a na druhé zábavu a neřesti. Fotografie sice vyvolala u publika pohoršení i nadšení, ale uznání se autorovi dostalo od královny Viktorie, která snímek zakoupila pro prince Alberta. K průkopníkům a teoretikům piktorialismu – výtvarné fotografie patřil Henry Peach Robinson. Jeho první kompozice \"„Odcházení“\" z roku 1858, která zobrazuje umírající dívku obklopenou příbuznými, byla populární a zároveň módně morbidní. Jedná se o montáž 5 snímků, kterou se autor snažil co nejvíce přiblížit malířskému obrazu. Realisticky působící scéna, umocněná fotografickou technikou, byla velmi dojímavá v souladu s autorovým záměrem. U diváků, kteří v ní nepoznali fikci, vyvolávala pohoršení.\n\nJako památka pro blízké příbuzné zemřelé osoby se pořizovaly posmrtné fotografie. Bylo obvyklé, že na společné fotografii byly velmi malé děti s dalšími členy rodiny, nejčastěji se svou matkou. Mrtví dospělí byli často posazeni na židli, nebo byli zafixováni pomocí speciálně konstruovaných opor.\n\nJednu z prvních barevných skupinových fotografií pořídil William Gullick a byly na ní Mary, Zoe, Marjory a Chloe Gullickovy. Jednalo se o jednu z prvních barevných autochromových fotografií a barvy jejich šatů odpovídají základním barvám autochromu, asi 1909.\n\n\n\nNejstarší dochovanou portrétní fotografií a zároveň skupinovým fotografickým portrétem na českém území, je daguerrotypie rodiny nejvyššího purkrabího Českého království hraběte Karla Chotka s doprovodem z roku 1839. Rodina se nechala vyfotografovat v Mnichově při své cestě po Evropě na konci října a začátku listopadu. Může se jednat také o jednu z nejstarších portrétních fotografií na světě, jelikož podrobnosti o daguerrotypii byly zveřejněny teprve v srpnu téhož roku.\n\nMichal Macků je současný český fotograf známý svojí fotografickou technikou​ \"geláží\", kterou aplikuje na „portréty těla“. Pracuje často s historickými velkoformátovými negativními fotografickými procesy, od roku 2000 také s uhlotiskem. Od roku 2005 se jeho fotografické práce rozšířily o třetí rozměr výrobou skleněných fotografických objektů, kterým říká \"skleněné geláže\". V tomto posledním pracovním období kombinuje všechny své předchozí technické a experimentální zkušenosti a snaží se najít nové způsoby umění fotografie.\n\nStanisław Ignacy Witkiewicz byl polský představitel evropské meziválečné avantgardy a jednoduchého triku s optickým odrazem využil pro snímek \"Mnohonásobný autoportrét v zrcadlech\", Petrohrad, 1915-1917.\n\n\n\n"}
{"id": "716354", "url": "https://cs.wikipedia.org/wiki?curid=716354", "title": "Balingen", "text": "Balingen\n\nBalingen je německé velké okresní město ve spolkové zemi Bádensko-Württembersko. Je součástí zemského okresu Zollernalb ve vládním obvodu Tübingen. V roce 2015 zde žilo 33 640 obyvatel.\n\n"}
{"id": "716357", "url": "https://cs.wikipedia.org/wiki?curid=716357", "title": "Martina Strutzová", "text": "Martina Strutzová\n\nMartina Strutzová (* 4. listopadu 1981, Schwerin, Meklenbursko-Přední Pomořansko) je německá atletka, jejíž specializací je skok o tyči.\n\nMezi juniorkami zaznamenala největší úspěch v roce 2000 na juniorském mistrovství světa v chilském Santiagu, kde se umístila na 5. místě. O rok později na ME do 23 let v Amsterdamu skončila těsně pod stupni vítězů, na 4. místě.\n\nV roce 2006 neprošla na halovém MS v Moskvě kvalifikací a probojovala se do finále na evropském šampionátu v Göteborgu, kde obsadila výkonem 450 cm 5. místo. Na světovém poháru v Athénách v témže roce skončila čtvrtá.\n\nVýrazný progres však zaznamenala v roce 2011. Do letní sezóny vstupovala s osobním rekordem 452 cm. 22. června se stala vítězkou pražského exhibičního mítinku Pražská tyčka, přičemž výkonem 471 cm překonala rekord mítinku Jeleny Isinbajevové z roku 2002.\n\n12. července v Karlsruhe o jeden cm vylepšila devět let starý německý rekord Anniky Beckerové, když skočila 478 cm.\n\nSvými výkony, kdy v sezóně několikrát překonala výšku 470 cm a vyšší se kvalifikovala na MS v atletice do jihokorejského Tegu. Ve finále o další dva centimetry vylepšila hodnotu národního rekordu a výkonem 480 cm vybojovala stříbrnou medaili. Výše skočila jen Brazilka Fabiana Murerová, která překonala 485 cm. Bronz brala Ruska Světlana Feofanová (475 cm).\n\n\n"}
{"id": "716361", "url": "https://cs.wikipedia.org/wiki?curid=716361", "title": "Zaječická hořká", "text": "Zaječická hořká\n\nZaječická hořká (známá také pod názvem Zaječica) je výtěžek z přírodního léčivého zdroje, podle starší české legislativy minerální voda silně mineralizovaná pro léčebné využití pramenící v Českém středohoří u vsi Zaječice u Bečova.\n\nHořkosolné prameny se jímají a rozesílají od počátku 18. století a vyznačují se projímavým efektem (rozpouští obsah střev), nedráždivým a zánětům zabraňujícím účinkem. Voda může sloužit jako regulativ zažívání a je přírodním zdrojem síranu hořečnatého (hořká či epsomská sůl), díky čemuž se užívá pro svůj detoxikační efekt. Jedná se o přírodní léčivý zdroj vody, definovaný lázeňským zákonem 164/2001 Sb.\n\nVoda z této lokality byla také v historii nazývána podle obcí z bezprostřední blízkosti, neboť není možné jednoznačně říci, zda prameniště je blíže obci Sedlec, Korozluky nebo Zaječice. Podle názvu exportního názvu (Lobkovické panství mělo tyto studny pronajaté od rytířského řádu křížovníků v Sedlci) byl na konci 19. století po celém světě rozšířený preparát Seidlitz powders, který ovšem neměl se zdejšími prameny nic společného a pouze využíval známé jméno vody a s ním spojené účinky. Mnoho světově uznávaných balneologů aktivně bojovalo proti používání jména Sedlec v označení těchto prášků s důrazem na jejich odlišné složení.\n\nNejstarší písemné zprávy o Zaječicích jsou z roku 1413. V pozdějších dobách úrodná půda v okolí na sebe soustředila zájem bílinského panství Lobkoviců, kteří Zaječice spolu s Bečovem vlastnili až do konce první světové války. Ves byla zasažena válečnými událostmi již v 15. století a znovu později během třicetileté války, kdy byla jako ostatní v okolí vypálena, zpustošena a znovu obnovena.\n\nZměnu do zemědělského charakteru Zaječic a okolí přineslo 18. století. Tehdy poblíž sousední vesnice Sedlec, na panství rytířského řádu křížovníků s červenou hvězdou, objevil známý lékař a balneolog Dr. Friedrich Hoffmann (osobní lékař pruského panovníka) takzvanou hořkou vodu. Roku 1717 byl vyslán hledat alternativu velmi oblíbené anglické Epsomské soli, jejíž zdroje byly již vyčerpány. Hoffmann svůj nález publikoval roku 1725 v knize který vzbudil značný zájem, neboť Hoffmann označil odpařováním získanou sůl z této vody za shodnou s hořkou solí z Epsomu v Anglii, všeobecně známou a vyhledávanou. V knize uvádí i postřeh, že podobný hořkosolný pramen se na území tehdejšího Německa nenachází. Okolo roku 1720 zakoupil Hoffmann od českého majitele lékárnu v lázeňském městě Teplice, kde se velmi brzy stala voda nedílnou součástí lázeňské léčby.\n\nTento lékař, žijící v letech 1660–1742, jako jeden z prvních poznal léčivé účinky různých minerálních vod při jednotlivých chorobách a svůj celý život zaměřil na hledání těchto pramenů. Hoffmann se pohyboval především v oblasti podkrušnohorské, ale i jinde, na Šporkově panství u Kuksu, a jemu vděčí značnou měrou za známost řada předních českých zřídel. Tehdejší lékaři doporučili pití hořké vody i jako lék proti nechutenství, otylosti, chorobách žaludku, žlučníku, proti kornatění tepen, při kožních chorobách, ale i v neurologii.\n\nNa práci doktora Hoffmanna navázali další významní balneologové pozdějšího Rakousko-Uherska, jako například Josef Vilém z Löschneru, František Ambrož Reuss (1761–1830), český lékař, balneolog, mineralog a geolog, později jeho syn August Emanuel Reuss (1811–1873), česko-rakouský přírodovědec, paleontolog. Oba Reussové mají v areálu lázní Bílina velký památník, věnovaný občany města pro jejich přínos rozvoji lázeňství.\n\nRozvoj zužitkování pramenů byl přerušen Prusko-rakouská válkou o Slezsko, kdy vysoké kontribuce nepřátelským jednotkám na území Mostecka a snaha o záchranu majetku odváděly pozornost od většího podnikání. Přesto však, když kolem roku 1770 zaječický rodák Matyáš Lose objevil na svých pozemcích hořkou vodu, začal ji čerpat a rozesílat. Způsob podnikání sedláků byl pak v této oblasti značně rozšířen. V podkrušnohorské oblasti šlo o první důlní činnost v tzv. selských šachtách. Matyáš Lose začal na svém podniku velmi brzy bohatnout a z výnosu prodeje hořké vody dal koncem roku 1780 vystavět kapli v Zaječicích, kterou zasvětil Ferdinandu Kastilskému.\n\nPrameny hořké vody se staly významným zařízením. Voda se rozesílala v kamenných lahvích, řád křížovníků plnil ve svém mateřském klášteře v Praze vodou tehdy vzácné láhve skleněné. Výnos z pramenů na sebe soustředil zájem lobkovického panství. Roku 1781 byla provedena evidence studen, soukromé studny malých sedláků zrušeny a ve správě panství byly ponechány jen nejsilnější a nejbohatší. Bylo vyčištěno a odstraněno vše, co by vodě škodilo, zvláště přítok povrchových vod. Hořká voda byla pak plněna do značkovaných kameninových lahví. V evidenci bylo tou dobou u Zaječic 23 studní.\n\nTaké v okolí stoupal zájem o bohatství, které přinášely léčivé prameny. V sousedních Korozlukách, které koupili Helle a Mendel, nechali vykopat studnu s pramenem hořké vody, čerpali ji a rozesílali, a tak značně pozemky i dvůr finančně zhodnotili. Hořká voda se čerpala i v Rudolicích u Mostu v usedlosti Gut Kahn, a vycházely zde o ní od roku 1826 až do první světové války propagační spisy. Ze stávajících zachovalých výstavních usedlostí v Zaječicích je patrno, že si osada vytvořila lázeňský charakter. Dokladem jsou usedlosti čp. 1, 4, 10, 12, a 14.\n\nV polovině 19. století došlo v některých usedlostech k výstavbě bytů pro námezdní dělníky s rodinami. Starost o zaječickou vodu převzalo později výhradně panství Lobkowiczů. Pro snazší transport se voda zahušťovala odpařováním a v koncentraci stanovené na 33 gramů solí na litr se stávala účinným lékem. V první polovině 19. století byla zaječická oblast hlavním evropským dodavatelem hořkých vod pro léčebné účely a Zaječická hořká voda získala pověst nejčistšího hořkosolného pramene.\n\nV současnosti se zdroj využívá k výrobě balené léčivé vody ZAJEČICKÁ HOŘKÁ, určené pro tuzemský trh (lékárny) a export. Vyváží do Asie (například do Číny), Ruska a USA. Využívání přírodního léčivého zdroje Zaječické hořká je regulováno Českým inspektorátem lázní a zřídel, spadajícím pod Ministerstvo zdravotnictví České republiky.\n\nOblast výskytu hořké vody se nachází na rozhraní katastrálních území Zaječice u Bečova, Vtelno, Korozluky a Sedlec u Obrnic. Širší území s výskytem hořkých pramenů však sahá od Volevčic k Lenešicím a dále ke Třtěnu, Vojnici až k Čížkovicím. Hlavní jímací zařízení se nachází na jihovýchodním úpatí Křemencového vrchu. Hořká voda zde vzniká pomalým prosakováním vody málo propustnými svrchnoturonskými slínovci, přičemž dochází k oxidaci pyritu a vzniká kyselina sírová. Kyselina se rozkládá na uhličitany a oxid uhličitý, který podporuje další zvětrávací procesy. Voda se tak obohacuje o ionty hořčíku a sodíku.\n\nZaječická voda patří mezi sírano hořečnaté vody. Obsah rozpuštěných minerálů se mění podle přesného umístění pramene. Před plněním do lahví se voda uměle zahušťuje na měrnou hmotnost 1,037–1,039 kg.l. Podle již neplatné normy ČSN 86 8000 obsahovala přibližně 2158 mg.l sodíku a 5485 mg.l hořčíku.\n\n\n"}
{"id": "716363", "url": "https://cs.wikipedia.org/wiki?curid=716363", "title": "Michael Yani", "text": "Michael Yani\n\nMichael Yani (* 31. prosince 1980, Singapur) je americký profesionální tenista singapurského původu. Ve své dosavadní kariéře na okruhu ATP World Tour nevyhrál žádný turnaj.\n\nNa žebříčku ATP byl nejvýše ve dvouhře klasifikován v březnu 2010 na 143. místě a ve čtyřhře pak v květnu 2009 na 158. místě. K roku 2011 jej trénoval otec Edward Yani.\n\n"}
{"id": "716364", "url": "https://cs.wikipedia.org/wiki?curid=716364", "title": "Jošihiko Noda", "text": "Jošihiko Noda\n\nJošihiko Noda (* 20. května 1957, Funabaši, prefektura Čiba) je\njaponský politik z Demokratické strany Japonska, premiér Japonska od 2. září 2011 do 26. prosince 2012. Ve funkci vystřídal svého straníka Naoto Kana, v jehož vládě zastával post ministra financí. Jeho nástupcem v roli premiéra se stal předseda Liberální demokratické strany Šinzó Abe.\n\nAbsolvoval v roce 1980 universitu Waseda.\n"}
{"id": "716366", "url": "https://cs.wikipedia.org/wiki?curid=716366", "title": "Śląsk Wrocław", "text": "Śląsk Wrocław\n\nŚląsk Wrocław je polský fotbalový klub založený ve Vratislavi v roce 1947. Fanoušci mají družbu s příznivci klubu SFC Opava.\n\nV sezóně 2011/12 Śląsk získal ligový titul. Před následující sezónou 2012/13 angažoval českého trenéra Stanislava Levého, který předtím působil v albánském celku KF Skënderbeu Korçë. V sezóně 2012/13 obsadil Śląsk 3. místo (zisk 47 bodů). V Evropské lize 2013/14 polský tým postoupil ve 2. předkole přes černohorský tým FK Rudar Pljevlja (4:0 a 2:2) a ve 3. předkole přes belgický celek Club Brugge KV (po výsledcích 1:0 doma a 3:3 venku). Ve 4. předkole se střetl se španělským favorizovaným mužstvem Sevilla FC. První zápas ve Španělsku Śląsk prohrál 1:4, ačkoli vedl 1:0. Ztížil si tak postup do základní fáze Evropské ligy. V odvetě podlehl dokonce 0:5. Stanislav Levý byl z funkce uvolněn 24. února 2014 po ligové porážce 2:3 s Ruchem Chorzów.\n\n\n\"Ke 22. 8. 2018\"\"\n\nZnámí hráči\n\n\n"}
{"id": "716367", "url": "https://cs.wikipedia.org/wiki?curid=716367", "title": "Albert Ramos-Viñolas", "text": "Albert Ramos-Viñolas\n\nAlbert Ramos Viñolas (* 17. ledna 1988 Barcelona) je španělský profesionální tenista hrající levou rukou. Ve své dosavadní kariéře na okruhu ATP Tour vyhrál dva singlové turnaje, když triumfoval na båstadském Swedish Open 2016 a gstaadském Swiss Open 2019. Na challengerech ATP a okruhu Futures získal jedenáct titulů ve dvouhře a jeden ve čtyřhře.\n\nNa žebříčku ATP byl nejvýše ve dvouhře klasifikován v květnu 2017 na 17. místě a ve čtyřhře pak v březnu 2018 na 117. místě. Trénují jej krajané Jose Maria Diaz-Perez a Noe Losmozos.\n\nNa nejvyšší grandslamové úrovni se v mužské dvouhře nejdále probojoval do čtvrtfinále antukového French Open 2016, kde byl nad jeho síly Švýcar Stan Wawrinka, jemuž podlehl ve třech setech.\n\nVe španělském daviscupovém týmu debutoval v únoru 2013 singlovým utkáním světové skupiny proti Kanadě, v němž podlehl ve čtyřech setech Milosi Raonicovi. Už za rozhodnutého stavu nastoupil do poslední dvouhry proti Franku Dancevicovi, ve které ve dvou sadách zvítězil. Do listopadu 2019 v soutěži nastoupil ke čtyřem mezistátním utkáním s bilancí 5–2 ve dvouhře a 0–0 ve čtyřhře.\n\nŠpanělsko reprezentoval na Letních olympijských hrách 2016 v Riu de Janeiru, kde v úvodním kole mužské dvouhry nestačil na japonskou turnajovou čtyřku a pozdějšího bronzového medailistu Keie Nišikoriho ve dvou setech.\n\nNarodil se do rodiny zubaře Guzmana a Leonor Ramosových. Tenis začal hrát v pěti letech kvůli svému otci, který v jeho rodném Mataru navštěvoval tenisové centrum. Má staršího bratra Eduarda Ramose a mladší sestru Annu. Jako preferovaný úder uvedl forhend a antuku za povrch. Ramos-Viñolas je fotbalový fanoušek katalánského klubu FC Barcelona.\n\n\n"}
{"id": "716373", "url": "https://cs.wikipedia.org/wiki?curid=716373", "title": "Carlos Berlocq", "text": "Carlos Berlocq\n\nCarlos Alberto Berlocq (* 2. března 1983, Chascomus) je argentinský profesionální tenista. Ve své dosavadní kariéře na okruhu ATP World Tour vyhrál jeden turnaj ve čtyřhře. Na challengerech ATP získal k září 2011 deset titulů ve dvouhře a pět ve čtyřhře.\n\nV roce 2004 se probojoval šestkrát v řadě do finále dvouhry na turnajích série Futures, tři z nich vyhrál, jednalo se o dvě události v Argentině, Francii a také ve Slovinsku.\n\nNa žebříčku ATP byl nejvýše ve dvouhře klasifikován v lednu 2011 na 65. místě a ve čtyřhře pak v červnu stejného roku na 50. místě. K roku 2011 jej trénovali Walter Grinovero a Leonardo Alonso.\n\n"}
{"id": "716377", "url": "https://cs.wikipedia.org/wiki?curid=716377", "title": "Mariusz Makowski", "text": "Mariusz Makowski\n\nMariusz Makowski (18. srpna 1958 Katovice, Polsko – 26. února 2019 Těšín) byl polský historik a muzeolog, od roku 1997 předseda Matice Těšínské (\"Macierz Ziemi Cieszyńskiej\"). V roce 1981 absolvoval pobočku \"Uniwersytetu Śląskiego\" v Těšíně. Od roku 1980 pracuje v muzeu v Těšíně. Byl autorem četných výstav a publikací o dějinách Těšínského Slezska. V letech 1984–1988 a 1990–1994 byl radním v Těšíně.\n\n\n"}
{"id": "716382", "url": "https://cs.wikipedia.org/wiki?curid=716382", "title": "Alla Bajanovová", "text": "Alla Bajanovová\n\nAlla Nikolajevna Bajanovová, roz. Levická (: , 18. května 1914, Kišiněv – 30. srpna 2011, Moskva) byla ruská a rumunská zpěvačka, šansonierka.\n\nNarodila se zpěváku Nikolaji Levickému (Bajanovovi) a tanečnici Jevgeniji Skorodinské. Pocházela z Kišiněva, který se v té době nacházel v ruské Besarábii. Ta se po konci 1. světové války stala součástí Rumunska.\n\nSólově vystupovala od věku 13 let. Při pobytu rodiny v Paříži byla členkou známých show Alexandra Věrtinského v restauraci Hermitage na Montmartru. V roce 1931 zpívala s Pjotrem Leščenkem, se kterým se prosadila do vystoupení Ruského pavilonu v Bukurešti. Provdala se za místního aristokrata Georgeho Ypsilantiho, se kterým se ale později zase rozvedla.\n\nV březnu 1941 byla Bajanovová zatčena, protože zpívala rusky. V koncentračním táboře byla držena do května 1942, ale až do konce druhé světové války byla sledována.\n\nV poválečném období dále působila v Rumunsku a popularizovala ruské písně. Vydala šest dlouhohrajících desek, ale v roce 1988 byla donucena opustit zemi a přestěhovat se do Sovětského svazu, jehož občanství získala o rok později.\n\nV roce 1999 byla jmenována národní umělkyní Ruské federace. Nadále příležitostně vystupovala, např. na zvláštních galakoncertech u příležitosti 80 let její pěvecké kariéry (2003), k 90. (2004) a 95. narozeninám (2009).\n\nByla celkem třikrát vdaná, z toho jednou fiktivně ve snaze vystěhovat se do SSSR. Děti neměla.\n\nZemřela v roce 2011 v moskevském hospici na rakovinu.\n\n"}
{"id": "716384", "url": "https://cs.wikipedia.org/wiki?curid=716384", "title": "Samozvaný rytířský řád", "text": "Samozvaný rytířský řád\n\nSamozvaný rytířský řád (anglicky self-styled order, francouzsky \"ordre de fantaisie\") je organizace, která se sama vydává za rytířský řád, ačkoliv jím podle mezinárodního práva není. Toto označení samo o sobě neznamená, že takováto organizace byla založena za účelem podvodu. Některé samozvané rytířské řády byly založeny za účelem obohacení se zakladatele, jiné jsou skutečnými dobročinnými organizacemi. \n\nPůvodní rytířské řády byly církevními bratrstvy řídícími se určitou řeholí (většina z nich původně sv. Benedikta, později sv. Augustina). Řada z nich (templáři, johanité, němečtí rytíři) navíc disponovali rozsáhlými privilegii, které je vyjímaly z kompetence panovníků, na jejichž území sídlily, případně jejich práva vůči těmto řádům významně omezovaly. Některé z rytířských řádů později získaly samostatné území (johanité Rhodos a následně Maltu, němečtí rytíři řádový stát v Pobaltí), o který ale roku 1798 resp. 1525 přišly. \n\nSoučasná definice rytířského řádu je velmi obtížná. Obvykle se uvádí, že pravý rytířský řád musí mít fons honorum, tedy zakladatele a patrona, kterým je suverénní panovník. Tato teorie ale nebere v úvahu fakt, že mnoho řádů existuje jako de facto soukromé společenství. Takovou situaci můžeme vysledovat v několika vlnách, které většinou souvisely s pohlcením menších území větším celkem (např. sjednocení Itálie), nebo v důsledku nahrazení monarchie republikou (Portugalska, Rakousko-Uherska či Německa). V takovém případě některé z řádů zanikly, jiné zůstaly zachovány (ale pouze jako řády rodinné), jiné byly dokonce rodinami nově vytvořeny. Jejich právní status je problematický a velmi často mají charakter spolků (např. habsbursko-lotrinský řád sv. Jiří). U pretendentů, tedy hlav rodin, které již nevládnou, je dle mezinárodního práva možné, aby byly patrony již existujících rytířských řádů, nicméně právo zakládat nové rytířské řády je sporné. Tedy žádná soukromá osoba či soukromé společenství osob nemůže podle mezinárodního práva založit rytířský řád. \n\nOhledně katolické církve existují v současnosti dva subjekty se státní suverenitou. První přestavuje papežství, resp. Vatikán se státní suverenitou nespornou od roku 1929 (Lateránské smlouvy), druhou Řád maltézských rytířů (od roku 1822 výnosem kongresu ve Veroně). Z jejich právního postavení také vyplývá prestiž jimi udílených řádů, které mají charakter státních vyznamenání. \n\nKatolická arcibiskupství, biskupství a církevní řády suverenitou nedisponují a řády tedy udílet nemohou. Východní (pravoslavná) církev byla tradičně podřízena světské moci a otevřenou otázkou je právní postavení Jeruzalémského a Konstantinopolského patriarchátu (vzhledem k jisté omezené suverenitě pod tureckou nadvládou). Přesto řada východních patriarchátů a arcibiskupství skutečně řády udílí (dokonce i tzv. rytířské). Ty ale vzhledem k jejich právnímu postavení mají charakter církevních vyznamenání. \n\nPro posuzování legitimity rytířských řádů vypracovala Mezinárodní stálá komise pro rytířské řády standardní kritéria, podle nichž zařazuje řády do Registru rytířských řádů. Samozvané řády sdílejí řadu společných charakteristik. Velmi často jsou vedeny falešnými šlechtici, podvodnými pretendenty či \"Episcopi vagantes\" (biskupy bez církví). Také často proklamují návaznost na řády, které zanikly již před staletími. Velmi oblíbené je proklamování návaznosti na templáře (rozpuštěné 1312) či na maltézské rytíře (existuje pět pravých řádů, ale desítky falešných). V řadě států, například ve Francii a Itálii, samotná činnost samozvaných rytířských řádů je trestným činem. \n\nSamozvané řády se odvolávají na tradiční rytířské řády. Za vysoké poplatky přijímají nové členy, udělují jim hodnosti či falešné šlechtické tituly. Jejich charitativní činnost je sporná a často slouží zejména k obohacení hlavních protagonistů falešného řádu. Jejich zvyky, řádové oděvy, heraldika nebo insignie dokonale napodobují tradiční řády, což způsobuje, že někdy se dají velmi těžko rozlišit od pravých řádů. Obvykle jediným účelem založení samozvaného řádu je finanční profit jeho zakladatelů, nebo slouží jako nástroj k uznání vlastní legitimity. Mnozí samozvaní pretendenti trůnu se snaží dokázat, že jsou potomky panovníků království či jiných suverénních státních útvarů, které zanikly již ve středověku. Samozvaných rytířských řádů nebo „státních“ útvarů je ve světě velké množství a jsou co do počtu velmi hojné v USA, na území Evropy je jejich počet vysoký zejména v Itálii. Lze říci, že těchto organizaci jsou desítky, blížící se počtem k číslu 200. Tyto organizace si vzájemně uznávají svou \"suverenitu a legitimitu\", šlechtické či akademické tituly a hodnosti, čímž si v podstatě mezinárodně (můžeme říci, že \"působí\" na každém kontinentu, včetně Antarktidy) potvrzují svou legitimitu, platnou však pouze v jejich kruzích, maximálně u pochybných revolučních vlád, samozvaných církví či vojenských junt rozvojových zemí.\n\nStandardním postupem dokazování uznání takových spolků oficiálními státními útvary či církví je zveřejňování korespondence (např. na webových stránkách organizace), kterou vedou lídři samozvaných řádů s oficiálními hlavami států (nejčastěji monarchií). Jde o různé blahopřání k svátkům či výročím. Oficiální kanceláře pak ve smyslu pravidel korespondence adresáty dopisu titulují tak, jak se sami v dopise podepíší, resp. oslovují je jejich tituly, které mají uvedené na hlavičkových papírech a obálkách. Toto pak může budit dojem oficiálního uznání samozvané organizace, nebo jejího lídra a jeho titulů (šlechtických). Dalším prostředkem dokazujícím uznání je společná fotografie s příslušníkem oficiální a uznané královské rodiny z nějaké společenské akce, na kterou má přístup širší veřejnost. Velmi často jsou pro tyto účely zneužívány generální audience u papeže a následné fotografie s hlavou katolické církve. Také získání konkrétního katolického biskupa jako člena či duchovního převora samozvaného řádu budí dojem serióznosti a uznání té které samozvané organizace katolickou církví. Samozvané rytířské řády a jejich zastoupení na území České republiky nepřesáhly počtem číslo 10, mnohé z nich i vznikly na území České republiky.\n\nŘád Maltézských rytířů napodobuje přibližně 20 organizaci. Tyto organizace vydávají i falešné diplomatické pasy. Napodobovatelé Maltézského řádu působí v Česku i na Slovensku a oficiální, tradiční řád se od jejich činnosti distancuje. Výběr z některých samozvaných organizaci, které o sobě prohlašují, že jsou Řádem Maltézských rytířů:\n\nSituace kolem Řádu svatého Lazara je v současnosti značně komplikovaná. Existuje řada organizací, které o sobě prohlašují, že jsou tradičním řádem. Nicméně ještě existuje řada dalších napodobenin Řádu sv. Lazara, které se začaly objevovat od počátku 20. století. Pracují ilegálně a udělují různé tituly:\n\nMezinárodní řád sv. Stanislava (International Order of Saint Stanislaus).\n\nKromě samozvaných rytířských řádů existují organizace, udělující falešné šlechtické tituly a záslužná vyznamenání, které neuznávají žádné jiné státy a obvykle si je uznávají pouze podobné organizace navzájem. Mezi takové organizace lze zařadit:\n\n"}
{"id": "716385", "url": "https://cs.wikipedia.org/wiki?curid=716385", "title": "Čierne Kľačany", "text": "Čierne Kľačany\n\nČierne Kľačany jsou obec na Slovensku v okrese Zlaté Moravce v Nitranském kraji.\n\nLeží v severozápadní části Pohronské pahorkatiny v údolí potoka Širočina. Střed obce leží v nadmořské výšce přibližně 195 metrů, katastr mezi 180 a 500 metry. Podklad území obce tvoří třetihorní jíly a písky, kryté spraší a hnědozemí. Většina katastru je odlesněna, lesy jsou zastoupeny menšími dubovými a habrovými háji.\n\nOblast byla osídlena již v neolitu, což dokládají archeologické nálezy třech sídlišť kultury s lineální keramikou. Z doby Velké Moravy pochází významné nálezy bronzové gombíkové nášivky a zejména pyxidy - liturgického předmětu ze slonoviny, který je datovaný do 4. až 6. století n.l. a na území Velké Moravy se dostal s misí svatého Cyrila a Metoděje.\n\nPrvní písemná zmínka pochází z roku 1206 z buly papeže Inocence III. jako Chelecen. Později doložené názvy jsou: Kelechen (1386), Fekethe Kelechen (1600), Klaczany (1773), Cžerné Klačany (1808), Čierne Kľačany (1920), maď. Feketekelecsény. Patřila nejprve opatství v Hronském Beňadiku, od roku 1376 jeleneckému panství a v 18. století panství Zlaté Moravce. V 16. a 17. století obec trpěla Tureckými nájezdy. Obyvatelé se živili převážně zemědělstvím. K rozvoji obce přispělo vybudování železniční tratě Zlaté Moravce - Kozárovce v roce 1912.\n\n\nObčané obce jsou kulturně i sportovně aktivní, působí zde mimo jiné pěvecký sbor Širočina, ochotnické divadlo a několik sportovních oddílů. Každoročně v březnu zde pořádají silniční běh \"Čiernokľačanská pyxida\"\n\n\n"}
{"id": "716388", "url": "https://cs.wikipedia.org/wiki?curid=716388", "title": "Biskupice (okres Pruszków)", "text": "Biskupice (okres Pruszków)\n\nBiskupice jsou vesnice v Polsku, která se nachází v Mazovském vojvodství, v okrese Pruszków, v gmině Brwinów.\n\nV letech 1975–1998 vesnice náležela administrativně do Varšavského vojvodství.\n\nPřes vesnici vede silnice číslo 720 z Nadarzyna a Brwinówa do Błonie, od které na východ odbočuje cesta do Krosny a Koszajce. Na hranici Biskupic a Brwinówa teče řeka Zimna Woda, přítok Utraty. Ve vsi sídlí jednotka Sboru dobrovolných hasičů.\n"}
{"id": "716389", "url": "https://cs.wikipedia.org/wiki?curid=716389", "title": "Czubin", "text": "Czubin\n\nCzubin je vesnice v Polsku nacházející se ve Mazovském vojvodství, v okrese Pruszków, v gmině Brwinów.\n\nV letech 1975–1998 vesnice náležela administrativně do Varšavského vojvodství.\n"}
{"id": "716391", "url": "https://cs.wikipedia.org/wiki?curid=716391", "title": "Domaniew (Mazovské vojvodství)", "text": "Domaniew (Mazovské vojvodství)\n\nDomaniew je vesnice v Polsku nacházející se ve Mazovském vojvodství, v okrese Pruszków, v gmině Brwinów.\n\nV letech 1975–1998 vesnice náležela administrativně do Varšavského vojvodství.\n"}
{"id": "716392", "url": "https://cs.wikipedia.org/wiki?curid=716392", "title": "Falęcin (okres Pruszków)", "text": "Falęcin (okres Pruszków)\n\nFalęcin je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n"}
{"id": "716399", "url": "https://cs.wikipedia.org/wiki?curid=716399", "title": "Kanie (Mazovské vojvodství)", "text": "Kanie (Mazovské vojvodství)\n\nKanie – vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n\nVesnice leží na pozemcích, které dříve náležely do rodiny hrabat Potockých. V roku 1847 se Potočtí rozhodli přenést několik rodin s výměnou pozemků z Gąsina (nyní čtvrť Pruszkówa) a přestěhovali je do jiného místa. Tak povstala vesnice, která byla pojmenována Kanie. V roku 1827 měla vesnice 11 domů s 90 obyvateli.\n\nKanie se staly místem bitvy během zářijové invaze v roce 1939. 36 Pluk Pěchoty Legie Akademické se zde střetl s obrněnou jednotkou vojsk německých. Díky tomu se podařilo zdržet postup jednotek Wehrmachtu na Varšavu.\n\nK rozvoji obce dochází po roce 1955, kdy díky úsilí obyvatel se podařilo vybudovat zastávku na trase WKD (tehdy EKD) spojující Grodzisk Mazowiecki s centrem Varšavy. V 80. letech minulého století bylo vyznačeno mnoho zemědělských pozemků na stavbu bytů a díky tomu vzrostl počet obyvatel.\n\nNa území Kań bylo nalezeno v 70. letech 20. století více jak 100 starověkých dymarek, sloužících ve středověku na tavení železa. Na tomto území byly objeveny také dvě hutní osady datované od poloviny 2. století př. n. l. do konce 2. století n. l., které byly součástí Mazovského hutního centra.\n\nV Kaniach se nacházejí zastávky: WKD (Kanie Helenowskie) a PKS. Existuje zde také jezdecký klub.\n\nKaždý rok je v Kanich organizován \"Piknik Country\". Starostou je od roku 2006 Jacek Jankowski.\n"}
{"id": "716400", "url": "https://cs.wikipedia.org/wiki?curid=716400", "title": "Ťiang-men", "text": "Ťiang-men\n\nŤiang-men ( , pchin-jinem \"Jiāngmén\") je město a městská prefektura v Čínské lidové republice. Leží v provincii Kuang-tung na západním kraji delty Perlové řeky u břehu Jihočínského moře. Na ploše necelých deseti tisíc čtverečních kilometrů zde žije necelých pět miliónů obyvatel.\n\nMezi turistické atrakce Ťiang-menu patří železobetonové opevněné věže tiao-lou v okrese Kchaj-pching, které patří od roku 2007 do seznamu světového dědictví UNESCO.\n\nMěsto leží v provincii Kuang-tung při pobřeží Jihočínského moře. Sousedí s prefekturou Jang-ťiang na západě, s prefekturami Jün-fu a Fo-šan na severu a na východě a severovýchodě s prefekturami Čung-šan a Ču-chaj.\n\n\n"}
{"id": "716402", "url": "https://cs.wikipedia.org/wiki?curid=716402", "title": "Gazit-Globe", "text": "Gazit-Globe\n\nGazit-Globe (: גזית-גלוב, \"Gazit Glob\", zkratka GLOB) je izraelská firma.\n\nJde o firmu zaměřující se na realitní trh. Je obchodována na Telavivské burze cenných papírů a je zařazena do indexu TA-25. Patří mezi přední nadnárodní realitní a developerské společnosti. Soustřeďuje se na trh s nákupními centry, zdravotnickými komplexy a areály domovů pro seniory. Od roku 1991 expandovala do USA. Její dceřiné firmy jsou obchodovány na dalších burzách jako New York Stock Exchange, Toronto Stock Exchange, Helsinki Stock Exchange, Euronext nebo na Vienna Stock Exchange. Celkem působí v 20 zemích (včetně Česka) a vlastní či spravuje přes 660 komplexů s hrubou plochou prostor k pronájmu přes 7 milionů čtverečních metrů. Celková aktiva dosahují cca 19 miliard dolarů. Prezidentem firmy je Roni Sofer. 58,5% podíl ve firmě drží Norstar Holdings.\n\nPodle dat z roku 2010 byla Gazit-Globe největším podnikem v sektoru realitních společností v Izraeli podle vlastního kapitálu, který roku 2010 dosáhl 5,915 miliardy šekelů.\n\n\n"}
{"id": "716403", "url": "https://cs.wikipedia.org/wiki?curid=716403", "title": "Koszajec (okres Pruszków)", "text": "Koszajec (okres Pruszków)\n\nKoszajec je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n\nVe vesnici se nachází zničený evangelický hřbitov německých osadníků.\n\nNa území Koszajce se nachází několik rybníků. Přes vesnici vedou silnice z Brwinówa do Moszny a z Koszajce přes Krosnu do Biskupic.\n\nPřes Koszajec vede dálnice A2 v úseku ze Strykówa do Konotopy.\n"}
{"id": "716404", "url": "https://cs.wikipedia.org/wiki?curid=716404", "title": "Bazan", "text": "Bazan\n\nBazan (: בז\"ן, \"Bazan\", plným jménem Oil Refineries, בתי זיקוק לנפט, \"Batej Zikuk le-Neft\", zkratka ORL) je izraelská firma.\n\nByla založena roku 1938. Jde o firmu zaměřující se na petrochemický průmysl (zpracování ropných produktů). Je obchodována na Telavivské burze cenných papírů a je zařazena do indexu TA-25. Provozuje Haifskou rafinérii, která leží na severovýchodním okraji města Haifa. Jde o největší rafinérii v Izraeli. Firma má roční kapacitu cca 9,8 milionů tun surové ropy. Vyrábí pohonné hmoty a další ropné produkty například pro zemědělství. Zhruba 75 % produkce míří na domácí trh, zbytek je exportován. Působí rovněž v chemickém průmyslu prostřednictvím svých dceřiných společností Carmel Olefins a Gadiv Petrochemical Industries. Vyrábí elektřinu a teplo pro průmyslové podniky v okolí rafinérie. Zhruba 37% podíl v podniku ovládá Israel Corporation, cca 30 % drží Israel Petrochemical Enterprises. Přes 30 % je veřejně obchodováno. Prezidentem firmy je Josi Rosen, výkonným ředitelem Pinchas Buchris.\n\nPodle dat z roku 2010 byla firma Bazan největším podnikem v sektoru chemického průmyslu a průmyslu zpracování minerálů v Izraeli podle tržeb, které roku 2010 dosáhly 25,354 miliardy šekelů.\n\n\n"}
{"id": "716405", "url": "https://cs.wikipedia.org/wiki?curid=716405", "title": "Svatopluk Bouška", "text": "Svatopluk Bouška\n\nSvatopluk Bouška (* 29. dubna 1947) je bývalý český fotbalista, záložník a trenér.\n\nV československé lize nastoupil ve 176 ligových utkáních a dal 4 góly. Hrál za Spartu Praha (1968–1975), s níž roku 1972 získal československý pohár a roku 1973 postoupil do semifinále Poháru vítězů pohárů. V sezóně 1975/76 hrál ve druhé lize za SONP Kladno, kam byl se Sparty vyměněn spolu s Jaroslavem Bartoněm za Jana Jirase. Dále pokračoval v první lize za Bohemians Praha (1976–1979).\n\nTrénoval Duklu Praha a Bohemians.\n\n\n"}
{"id": "716407", "url": "https://cs.wikipedia.org/wiki?curid=716407", "title": "Josef Bouška (fotbalista)", "text": "Josef Bouška (fotbalista)\n\nJosef Bouška (* 25. srpna 1945, Trnava) je bývalý český fotbalista, záložník a trenér. Jeho bratrem je bývalý fotbalista Svatopluk Bouška.\n\nHrál za Spartu Praha, Zbrojovku Brno a Slavii Praha. Hrál za Československo za olympijských hrách v Mexiku v roce 1968. V československé lize nastoupil ve 111 utkáních a dal 19 gólů. Zasáhl do 5 zápasů v evropských pohárech, jedenkrát v Pohár vítězů pohárů (1974/75 za Slaviu Praha) a čtyřikrát ve Veletržním poháru (1966/67: 2 / 0 za Spartak ZJŠ Brno, 1969/70: 2 / 0 za Spartu Praha).\n\nV roce 1980 působil ve Slavii Praha jako asistent Bohumila Musila, o rok později v roli hlavního trenéra. Dále trénoval ve Zbrojovce Brno (na jaře 1983 jako asistent trenéra v 1. lize, na podzim téhož roku jako hlavní trenér ve 2. lize). V polovině osmdesátých let působil šest let jako trenér v Kostarice.\n\n"}
{"id": "716408", "url": "https://cs.wikipedia.org/wiki?curid=716408", "title": "Osem Investments", "text": "Osem Investments\n\nOsem Investments (: אסם השקעות, \"Osem Haška'ot\", zkráceně jen Osem, אסם, zkratka OSEM) je izraelská firma.\n\nJde o firmu zaměřující se na potravinářský průmysl. Byla založena roku 1942 jako společný podnik pro distribuci potravin tří samostatných výrobců. Později srostla do jedné potravinářské firmy. Roku 1946 zřídila první vlastní továrnu v Bnej Brak. V 50. letech 20. století byla z velké části zodpovědná za zásobování populace nově vzniklého státu Izrael potravinami, v době ekonomických těžkostí a řízené ekonomiky. Roku 1964 vyrostla továrna ve městě Cholon. Od roku 1970 expandovala do sektoru pekařských výrobků. Roku 1974 byla otevřena továrna Osemu ve městě Jokne'am. Roku 1976 došlo k zakoupení pozemků v Petach Tikva, kde pak vznikla firemní centrála a centrální sklady. Roku 1986 postavila firma novou továrnu v Sderotu. Od roku 1991 započala firma s distribucí kávy. Od roku 1992 je obchodována na Telavivské burze cenných papírů a je zařazena do indexu TA-25. Od roku 1995 začala získávat majetkový podíl v Osemu mezinárodní potravinářská firma Nestlé, jejíž podíl postupně narostl až na 53 %. Následoval další rozvoj firmy.\n\nPodle dat z roku 2010 byla firma Osem 19. největším průmyslovým podnikem v Izraeli podle tržeb, které roku 2010 dosáhly 3,807 miliardy šekelů, a 4. největší firmou v sektoru potravinářského průmyslu.\n\n\n"}
{"id": "716412", "url": "https://cs.wikipedia.org/wiki?curid=716412", "title": "Heľpa", "text": "Heľpa\n\nHeľpa je obec na Slovensku, ležící v Nízkých Tatrách v okrese Brezno.\nVyšný koniec, Teplica, Vršok, Burovaná, Pľac, Ku Stanici, Pod Pustinou\n\nMístem protéká druhá největší slovenská řeka – Hron.\n\nNejstarší písemná zmínka o existenci obce pochází z roku 1549. Během druhé světové války navazovali místní kontakty se sovětskými partyzány. Po vypuknutí SNP byl v obci 1. září 1944 vytvořen Revoluční národní výbor. Organizoval brigády na kopání protitankových příkopů, budování zábran a v prostorách školy zřídil vojenskou nemocnici s operačním sálem.\n\n\nObec je zmíněna v lidové písni \"To ta Heľpa\".\n"}
{"id": "716413", "url": "https://cs.wikipedia.org/wiki?curid=716413", "title": "Testudinoidea", "text": "Testudinoidea\n\nTestudinoidea je nadčeleď v podřádu \"Cryptodira\" řádu želvy \"(Testudines)\". Zahrnuje čeledi emydovití \"(Emydidae)\", batagurovití \"(Bataguridae)\", kajmankovití \"(Chelydridae)\" a želvovití \"(Testudinidae)\". Je to jediná nadčeleď, jejíž druhy želv se vyskytují v Evropě. Mnohé druhy se také vyskytují v Americe, Africe a Asii.\n\nTestudinoidea je nejvíce různorodá skupina mezi pěti nadčeleďmi v tom smyslu, že ostatní čtyři jsou omezeny geografickým rozšířením a jsou velmi specializovány, jako nadčeleď \"Chelonioidea\", která zahrnuje všechny mořské želvy nebo nadčeleď \"Trionychoidea\", z nichž jsou všechny druhy závislé na sladkých nebo poloslaných povrchových vodách.\n\n\n"}
{"id": "716422", "url": "https://cs.wikipedia.org/wiki?curid=716422", "title": "Pivovar Klášter", "text": "Pivovar Klášter\n\nPivovar Klášter patří do pivovarské skupiny Pivovary Lobkowicz Group. Je v obci Klášter Hradiště nad Jizerou v okrese Mladá Boleslav.\n\nPivovar Klášter získal své jméno podle cisterciáckého kláštera Hradiště, který byl založen ve druhé polovině 12. století. Klášter tehdy patřil k nejvýznamnějším církevním objektům ve střední Evropě. Jako první zde začal vařit pivo Jiří Labouňský z Labouně, jenž svůj pivovar založil v roce 1570. \n\nV roce 1612 koupil panství majitel blízkého Mnichova Hradiště Václav Budovec z Budova. Ten však byl v roce 1621 za svou účast na stavovském povstání proti císaři popraven na Staroměstském náměstí. Po jeho smrti přešel veškerý majetek na Albrechta z Valdštejna, jehož rodu pak patřilo panství až do roku 1945. \n\nZačátek moderního pivovarnictví v Klášteře je spojen s rokem 1864. V tomto roce zde rod Valdštejnů nechal zbudovat jeden z nejmodernějších pivovarů své doby. V roce 1869 pivovar poničil rozsáhlý požár.\nKoncem 19. století patřil pivovar Klášter mezi sedm největších pivovarů v českých zemích. Budovy postavené před necelými 150 lety slouží výrobě piva dodnes.\n\nVaří se zde Klášter 10°, 11°, Ležák a Klášter kvasnicový. Pivovar Klášter vlastní spol. Pivovary Lobkowicz a.s.\n\nVeškeré tácky pivovaru Klášter\n\nK pivovarnickému komplexu dnes patří ještě restaurace Skála, umístěná částečně v historických pivních sklepeních, a hotel Malý pivovar v budově historické sladovny.\n\n"}
{"id": "716426", "url": "https://cs.wikipedia.org/wiki?curid=716426", "title": "Bouda Na Pláni", "text": "Bouda Na Pláni\n\nBouda Na Pláni () je horská bouda v Krkonoších, ležící v nadmořské výšce 1180 m na vrcholu Přední Planiny. Náleží do katastru Přední Labská obce Špindlerův Mlýn. Ubytovací kapacita je 55 osob a k dispozici je 14 dvoulůžkových, 4 třílůžkové a 4 čtyřlůžkové pokoje.\n\nKrkonošský rod Rennerů postavil boudu v roce 1530 několik let před tím, než do Krkonoš přišli dřevaři. První zmínka o boudě pochází z roku 1676.\n\nOd roku 1934 se v boudě ubytovávali významní hosté z Německa, kteří se řadili k odpůrcům nacismu. Mezi nimi byli také profesor Adolf Reichwein ze Svídnice a plukovník hrabě Claus von Stauffenberg. Naposledy se zde sešli v březnu 1944, aby domluvili detaily atentátu na Adolfa Hitlera. Do celé akce byl zasvěcen i boudař a horský hospodář Heinrich Renner.\n\nMotorovým vozidlem je přístup možný v létě po silnici ze Strážného.\n\nNa jízdním kole přístup je možný po cyklotrase č. K17A\n\nPěší přístup je možný po turistických trasách:\n\nV zimě je bouda využívána lyžaři jako jeden z orientačních bodů na Krkonošské lyžařské magistrále\n\n"}
{"id": "716428", "url": "https://cs.wikipedia.org/wiki?curid=716428", "title": "Strauss Group", "text": "Strauss Group\n\nStrauss Group ( שטראוס‎, \"Štraus\", dříve Strauss-Elite, שטראוס עלית‎, \"Štraus-Elit\", zkratka STRS) je izraelská firma vzniklá sloučením dvou po dlouhou dobu samostatných podniků Strauss a Elite.\n\nJde o firmu zaměřující se na potravinářský průmysl. Vznikla v roce 1933. Toho roku založil Elijahu Fromenčenko, narozen v Rusku a později žijící v Lotyšsku v Ramat Ganu továrnu Elite. Roku 1936 ze z Německa do dnešního Izraele přistěhoval Richard Strauss a ve městě Naharija založil firmu Strauss. Firma Elite vyrostla po roce 1938 díky dodávkám čokolády pro britská a později i jiná spojenecká vojska v tomto regionu. Firma Strauss zahájila svou expanzi ve stejné době, kdy se původní mlékárenský podnik rozhodl využít přebytků mléka pro výrobu cukrářských výrobků. Zároveň se rodina Straussových zbavila vlastního chovu dobytka a dodávky mléka od nynějška zajišťovaly okolní židovské vesnice. Během 40. let 20. století obě firmy dále upevňovaly své postavení na trhu.\n\nRoku 1956 nastoupil do firmy Strauss syn zakladatelů Micha'el, který absolvoval studium mlékárenských technologií ve Švýcarsku. Firma se pak díky němu vydala směrem k větší profesionalizaci. Kvůli ekonomickým potížím jí ale dočasně hrozí bankrot, od kterého ji ochránila půjčka od vlády, kterou inicioval ministr Pinchas Sapir. Roku 1962 tak Strauss mohla otevřít továrnu na zmrzlinu v Akko. Ve stejné době firma Elite získává továrnu na cukrovinky v Nazaretu. Roku 1958 také Elite začíná s výrobou instantní kávy v továrně v Safedu, později přibyla továrna na kávu v Lodu. I zde došlo ke generační obměně po smrti Elijahu Fromenčenka roku 1962. V 60. letech 20. století firma Strauss zahájila výrobu sýru typu \"gervais\" na základě receptů dovezených ze Švýcarska. Roku 1969 firma Strauss podepsala dohodu s mezinárodní firmou Danone, která v ní získala podíl 28 %.\n\nV roce 1970 se firma Elite stala sponzorem basketbalového týmu Makabi Tel Aviv BC. Roku 1973 se Elite stala veřejně obchodovanou společností. V 70. letech 20. století prodělává expanzi i firma Strauss, která ovládla svého konkurenta na trhu zmrzlinových produktů, firmu Whitman Ice Creams. Počátkem 80. let 20. století firma Danone ukončila partnerství s firmou Strauss kvůli tlaku arabských zemí na bojkot Izraele. K majetkové změně došlo tehdy i ve firmě Elite, kde roku 1984 získal výrazný podíl podnikatel David Federman na úkor potomků rodiny zakladatelů. V 90. letech 20. století firma Strauss vstoupila i na trh se saláty včetně chumusu. Firma Elite mezitím zahájila expanzi do zahraničí (továrna na kávu ve městě Poznaň v Polsku, později aktivity v Rumunsku a v dalších zemích východní Evropy). Výraznou změnou byl vstup mezinárodní firmy Unilever do podniku Strauss, v němž získala 51% podíl. O několik let později byla obnovena i spolupráce s Danone.\n\nV roce 1996 začal proces slučování obou firem, když rodiny Straussových a Federmanových dohodly výměnu akcií. Roku 1998 firma kupuje podíl 50 % v populárním řetězci mléčných výrobků Yotvata Kibbutz Dairies. Proces propojování podniků Strauss a Elite pokročil roku 2004 do fáze plné fúze pod jménem Strauss-Elite. Roku 2007 pak byla značka firmy změněna na Strauss. V této době firma expanduje do USA. Firma je obchodována na Telavivské burze cenných papírů a je zařazena do indexu TA-25. Ředitelem je Gadi Lesin. Hlavním akcionářem je Strauss Group Holdings.\n\nPodle dat z roku 2010 byla firma Strauss Group 12. největším průmyslovým podnikem v Izraeli podle tržeb, které roku 2010 dosáhly 6,855 miliardy šekelů, a 2. největší firmou v sektoru potravinářského průmyslu.\n\n\n"}
{"id": "716431", "url": "https://cs.wikipedia.org/wiki?curid=716431", "title": "Rona Cup 2004", "text": "Rona Cup 2004\n\nRona Cup 2004 byl hokejový turnaj konající se v Trenčíně v roce 2004. Pohár začínal 12. srpna a končil 14. srpna. Titul získali potřetí ve své historii HC Oceláři Třinec.\n\nPři rovnosti bodů rozhoduje rozdíl skóre\n\n"}
{"id": "716433", "url": "https://cs.wikipedia.org/wiki?curid=716433", "title": "Ljubercký rajón", "text": "Ljubercký rajón\n\nLjubercký rajón ( ) je jedním z rajónů Moskevské oblasti v Rusku. Jeho administrativním centrem je město Ljubercy. Má 241 703 obyvatel.\n\nNa jihovýchodě hraničí s Moskvou.\n\n"}
{"id": "716438", "url": "https://cs.wikipedia.org/wiki?curid=716438", "title": "Antonín Jiránek", "text": "Antonín Jiránek\n\nAntonín Jiránek, psán také Anton Giranek či Giraneck (kolem roku 1712 Mladá Boleslav – 16. ledna 1761 Drážďany) byl český hudební skladatel.\n\nNejprve žil v Praze, později byl prvním houslistou královské kapely ve Varšavě. V závěru života žil a tvořil v Drážďanech. Byl vynikající houslista.\n\nKomponoval převážně instrumentální koncerty. Jako houslista napsal řadu koncertů pro housle či flétnu, ale skládal koncerty i pro jiné nástroje. Většina jeho skladeb se dochovala v Německu. Jeden z flétnových koncertů byl nalezen v archivu kláštera v Rajhradě. Orchestrální trio bylo vydáno tiskem.\n\n\n"}
{"id": "716440", "url": "https://cs.wikipedia.org/wiki?curid=716440", "title": "Lípěnka africká", "text": "Lípěnka africká\n\nLipěnka africká (\"Sparrmannia africana\"), známá také jako pokojová lipka, je rostlina z čeledi slézovitých. Pochází z Jižní Afriky z oblasti okolo Mysu dobré naděje. Rostlina je v ČR oblíbená jako pokojová rostlina pro své jemně chlupaté a vykrajované listy podobným našim domácím lípám. V kultuře je již pěstována 150 let.\n\nKrátce po objevu a popisu rodu Linnéem mladším byla lípěnka africká v roce 1790 představena v Anglii a potom ve zbytku Evropy. Zprvu se těšila ohromné oblibě a zanedlouho byly vyšlechtěny první kultivary. Avšak v průběhu 20. století se změnily životní podmínky a bytový komfort a lípěnka padla v zapomnění. V roce 1980 „prožila“ rostlina svůj comeback a začala se vracet i do českých květinářství.\n\nPoprvé byla popsána v roce 1782 Linnéem mladším. Pro botanické jméno rodu bylo použito jméno švédského lékaře a botanika Anderse Sparrmana. Byl žákem Linnéa a v roce 1772 až 1775 se zúčastnil druhé poznávací cesty Jamese Cooka. Společně s Carlem Peterem Thunbergem prozkoumal Sparrman jihoafrickou flóru a objevili lipěnku africkou. Záhy poté byla představena v Evropě.\n\nČeské pojmenování této rostliny výhradně odkazuje na její podobnost s našimi domácími lípami. V anglické literatuře se může setkat s názvy jako \"africké konopí\" (\"african hemp\"), \"africká lípa\" (\"african linden\").\n\nLípěnka africká je bujně rostoucí strom či keř, který může dorůst až 7 metrové výšky. Kmínek dřevnatí velice rychle a brzy ztrácí olistění. Listy lípěnky jsou chlupaté, velké, světle (citronově) zelené srdčitého tvaru se zubatým okrajem. Mohou dosáhnout až 20 cm na výšku.\n\nZ velkých bílých květů v bohatých chocholících vystupují výrazné dlouhé zlatavé prašníky s purpurovým pylem. Jsou citlivé na dotek (tzv. seismonastie); otevírají se dokonce i při závanu větru a voní jemně po citronu.\n\nNejčastěji pěstované kultivary pokojové lipky jsou:\nVe specializovaných semenářských zahraničních obchodech je k dostání také méně známý druh \"Sparrmannia ricinocarpa\".\n\nRostlina může být množena semenem, ale běžnějším způsobem jsou řízky z hlavních stonků či řízky z postranních výhonů. Jako vynikající substrát se osvědčila směs rašeliny a hlinité zeminy.\n\nZastřihávání a prořez rostliny podporuje mladé výhony a tím následné větvení. Rostlina kvůli svému velkému množství listů potřebuje hlavně během léta častější zálivku. Lípěnky jsou velice vhodné pro hydroponii.\nPokojová lipka preferuje světlé a chladné místo s vysokou vzdušnou vlhkostí a přímým slunečním světlem. Teplota při přezimování by neměla být vyšší jak 8-12 °C.\n\nRostlina se neliší svými škůdci od ostatních pokojových rostlin. \"Lípěnka\" může být napadena třásněnkou (\"Frankliniella occidentalis\") nebo molicí (\"Trialeurodes vaporariorum\"). Ve vlhkém prostředí může dojít k napadení plísní šedou (\"Botrytis cinerea\"). K likvidaci těchto škůdců a chorob postačí běžný postřik ze specializovaného obchodu či od zahrádkáře.\nV některé literatuře a zdravotnických databázích je kvůli svým hustě chlupatým listům vedena jako mírně toxická. Jsou hlášeny případy podráždění kůže či sliznic. V roce 1940 a 1958 byla rostlina podrobně zkoumána a nedošlo se k jednoznačnému výsledku, zda toto podráždění je způsobeno chemickými látkami či mechanickým podrážděním o listy rostliny.\n\nV praxi Feng-šuej se \"lipěnka\" v bytové kultuře počítá jako pozitivní efekt. Rostlina s velkými, harmonicky tvarovanými listmi přinášejí do bytu lepší tok energie Qi.\n\nRostlina se též doporučuje pro zlepšení bytového prostředí z hlediska vlhkosti, neboť velkou listovou plochou a množstvím těchto listů dochází k odparu vody a tím pádem zvyšuje i vyšší přirozenou vlhkost v místnosti.\n\n \n"}
{"id": "716443", "url": "https://cs.wikipedia.org/wiki?curid=716443", "title": "Discount Investment Corporation", "text": "Discount Investment Corporation\n\nDiscount Investment Corporation (: השקעות דיסקונט, \"Haška'ot Diskont\", zkratka DISI) je izraelská firma.\n\nJde o investiční firmu. Vznikla v roce 1961. Investuje do četných firem v mnoha oborech. Je dominantním vlastníkem firem jako Cellcom (48,3% podíl), Shufersal (48,1 %), Property and Building Corporation (78,4 %), 013 NetVision (38,1 %), Maxima (75,5 %), Makhteshim Agan (47 %), Elron (50,5 %), Given Imaging (47,6 %) nebo Ham-Let (60,2 %). Firma je obchodována na Telavivské burze cenných papírů a je zařazena do indexu TA-25. Prezidentem a výkonným ředitelem firmy je Ami Erel.\n\nPodle dat z roku 2010 byla firma Discount Investment Corporation 3. největším podnikem v Izraeli v sektoru holdingových a investičních společností podle vlastního kapitálu, který roku 2010 dosáhl 3,837 miliardy šekelů. V žebříčku ale nebyla hodnocena jako samostatný subjekt, protože je ovládána společností IDB Holding Corporation, která sama je největší firmou v sektoru holdingových a investičních společností v Izraeli.\n\n\n"}
{"id": "716445", "url": "https://cs.wikipedia.org/wiki?curid=716445", "title": "Diego Junqueira", "text": "Diego Junqueira\n\nDiego Junqueira (* 28. prosince 1980, Tandil) je argentinský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 jedenáct titulů ve dvouhře a sedm ve čtyřhře.\n\nNa žebříčku ATP byl nejvýše ve dvouhře klasifikován v březnu 2009 na 68. místě a ve čtyřhře pak v září 2010 na 156. místě. K roku 2011 jej trénoval Walter Grinovero.\n\n"}
{"id": "716446", "url": "https://cs.wikipedia.org/wiki?curid=716446", "title": "Lom nad Rimavicou", "text": "Lom nad Rimavicou\n\nLom nad Rimavicou je obec na Slovensku v okrese Brezno.\n\nObec leží na pomezí pohoří Poľana a Veporských vrchů. Na západě sousedí s CHKO Poľana. S nadmořskou výškou 1015 m n. m. se řadí mezi nejvýše položené obce Slovenska mimo podtatranskou oblast. Nedaleko obce pramení řeky Rimavica, Ipeľ a Slatina.\n\n"}
{"id": "716449", "url": "https://cs.wikipedia.org/wiki?curid=716449", "title": "Ingeborg Dánská (1347)", "text": "Ingeborg Dánská (1347)\n\nIngeborg Dánská dánsky \"Ingeborg Valdemarsdatter\") (1. dubna 1347 – 16. června 1370 byla rodem dánská princezna a sňatkem s meklenburským vévodou Jindřichem III. meklenburská vévodkyně; zemřela však ještě před tím, než její manžel nastoupil na trůn vévodství. Byla potenciální dědičkou dánského trůnu. Její nejmladší sestrou byla Markéta I. Dánská.\n\nIngeborg se narodila jako třetí dítě/druhá dcera ze šesti potomků dánského krále Valdemara Atterdaga a jeho manželky Helvig Šlesvické.\n\nManželství Ingeborg s meklenburským vévodou Jindřichem bylo uzavřeno jako politicko-dynastický svazek. Původně byla s Jindřichem zasnoubena již jako malé dítě starší Ingeboržina sestra Markéta (1345–1350), když však v pěti letech zemřela, stala se Jindřichovou nevěstou Ingeborg (když se pak Valdemarovi narodila v roce 1353 další dcera, dostala rovněž jméno Markéta). Manželská smlouva byla uzavřena v Dornburgu roku 23. října roku 1350, když byly děvčeti tři roky, vlastní svatba se uskutečnila o dvanáct let později, po dosažení její plnoletosti, v roce 1362.\n\nz manželství vzešli čtyři potomci:\n\nIngeborg byla potenciální dědičkou dánského trůnu poté, co v roce 1363 zemřel její nejstarší a jediný přeživší bratr Kryštof, vévoda Lolland (1344–1363). Dánsko však nebylo přísně dědičnou monarchií a Ingeborg zemřela v roce 1370 jako třiadvacetiletá pět let před svým otcem. Když ten v roce 1375 zemřel, nebyla Ingeborg jako jeho nástupkyně jmenována a otázka nástupnictví na dánský trůn se stala předmětem sporu. Dánské stavy se sešly v Odensee, aby vybraly nového dánského krále. Velmožové měli volit mezi synem Ingeborg, meklenburským vévodou Albrechtem a Markétiným synem Olafem, dědicem norského trůnu; další možnost byla nová dynastie. Volba nakonec přinesla vítězství Markétě, jak pro její popularitu a půvab, tak pro to, že byla jediným přeživším potomkem zemřelého krále, v neposlední řadě pak také pro její svazek s Norskem i antiněmecké nálady; svou roli hrálo jistě i to, že na švédském trůně seděl Albrecht Meklenburský, Ingeboržin švagr (bratr jejího manžela) a Dánsko nestálo o dalšího meklenburského panovníka ve Skandinávii. Za krále Dánska byl tedy v roce 1376 vybrán Markétin syn jako Olaf II. s Markétou jako regentkou. \n\nPráva své babičky však zdědil Ingeboržin vnuk Erik VII. Pomořanský a protože král Olaf II. ve svých sedmnácti letech nečekaně jako bezdětný zemřel, nastoupil v roce 1396 na dánský trůn se svou tetou Markétou jako regentkou. Stal se prvním panovníkem Kalmarské unie, jež spojovala Dánsko, Norsko a Švédsko. Poslední přeživší potomek Ingeborg, syn její dcery Marie, Erikovy sestry, byl Kryštof III. Bavorský, který se po Erikovi stal dánským králem a vládcem Kalmarské unie. \n\n"}
{"id": "716453", "url": "https://cs.wikipedia.org/wiki?curid=716453", "title": "Sien-ning", "text": "Sien-ning\n\nSien-ning ( , pchin-jinem \"Xiánníng\") je město a městská prefektura v Čínské lidové republice.\n\nSien-ning leží na jihu provincie Chu-pej. Na severu je ohraničen řekou Jang-c’-ťiang a sousedí zde s Wu-chanem, na jihu sousedí s Chu-nanem. Ve městě je stanice vysokorychlostní železniční trati Wu-chan – Kanton.\n\nV prefektuře žije celkem 2,7 miliónu obyvatel na ploše 579 čtverečních kilometrů.\n\nMezi nejdůležitější produkty zemědělství patří bambus, vonokvětka a čaj. Těží se zde niob, zlato, hořčík, antimon, mangan, vanad, slída a mramor.\n"}
{"id": "716457", "url": "https://cs.wikipedia.org/wiki?curid=716457", "title": "Římskokatolická farnost Sedlec u Mikulova", "text": "Římskokatolická farnost Sedlec u Mikulova\n\nŘímskokatolická farnost Sedlec u Mikulova je jedno z územních společenství římských katolíků v obci Sedlec u Mikulova s farním kostelem sv. Víta.\nSedlec byl především zemědělskou vsí. Uprostřed návsi stál původně gotický kostel sv. Oldřicha, na který upomíná věž z 15. století a křtitelnice s vročením 1585. Na počátku třicetileté války byl kostel vypleněn, chrám byl poté barokně přestavěn a v roce 1672 nově zasvěcen svatému Vítovi.\n\nV současné době je farnost spravována excurrendo z farnosti při kostele sv. Václava v Mikulově. Od 1. srpna 2011 je zde administrátorem excurrendo R. D. Mgr. Pavel Pacner.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. červen. Adorační den připadá na nejbližší neděli po 2. dubnu.\n\nVe farnosti se pravidelně pořádá tříkrálová sbírka. V roce 2015 se při ní vybralo 15 451 korun. Při sbírce v roce 2016 činil výtěžek 12 817 korun.\n\n"}
{"id": "716461", "url": "https://cs.wikipedia.org/wiki?curid=716461", "title": "Tacuma Itó", "text": "Tacuma Itó\n\nTacuma Itó, : , (* 18. května 1988 Hokusei (北勢), nyní Inabe (いなべ), prefektura Mie) je japonský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do dubna 2014 třináct titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v říjnu 2012 na 60. místě a ve čtyřhře pak v červnu 2014 na 312. místě. Ve světové kombinované juniorské klasifikaci ITF nejvýše figuroval na v říjnu 2006 na 75. místě. Trénuje ho Jan Vacek.\n\nV japonském daviscupovém týmu debutoval v roce 2009 utkáním semifinále 1. skupiny zóny Asie a Oceánie proti Uzbekistánu, v němž prohrál dvouhru s Dustovem a porazil Inojatova. Japonci odešli poraženi 2:3 na zápasy. Nejdále se s družstvem probojoval do čtvrtfinále Světové skupiny 2014, když proti České republice plnil, při nepřítomnosti Kei Nišikoriho (錦織 圭) a Gó Soedy (添田 豪), roli týmové jedničky. V úvodním singlu podlehl Radku Štěpánkovi a v páru s Učijamou odešli poraženi i ze čtyřhry. Japonci prohráli 0:5 na zápasy. Do roku 2015 v soutěži nastoupil k dvanácti mezistátním utkáním s bilancí 7–6 ve dvouhře a 1–5 ve čtyřhře.\n\nJaponsko reprezentoval na londýnských Hrách XXX. olympiády. V úvodním kole mužské dvouhry podlehl kanadskému hráči Milosi Raonicovi po dvousetovém průběhu.\n\nNa Asijských hrách 2010 v Kantonu získal dvě bronzové medaile ve dvouhře a v soutěži týmů. Na Východoasijských hrách 2009 v Hongkongu pak stříbro z dvouhry a bronzovou medaili ze čtyřhry.\nV sezóně 2008 debutoval v hlavní soutěži turnaje okruhu ATP Tour, když obdržel divokou kartu na tokijský AIG Japan Open Tennis Championships. V úvodním kole lehce podlehl Američanu Bobbymu Reynoldsu po setech 3–6 a 1–6. Premiérového vítězného zápasu se v této úrovni tenisu dočkal až v sezóně 2011, když na americké události Atlanta Tennis Championships 2011 porazil v prvním kole německého tenistu Michaela Berrera 7–6 a 6–4. Ve druhém však nestačil na indického kvalifikanta Somdeva Devvarmana, na něhož uhrál pouze čtyři gamy.\n\nNa prvním turnaji roku 2012 – Brisbane International se probojoval do osmifinále, v němž byla nad jeho síly austraalská naděje Bernard Tomic po setech 1–6 a 2–6. Po výhře nad krajanem Go Soedou prošel do druhého kola houstonského Mistrovství Spojených států na antukových dvorcích. V něm však nenašel recept na argentinskou světovou šestnáctku Juana Mónaca.\n\nV japonském družstvu odehrál tři dvouhry na posledním ročníku Světového poháru družstev, kde porazil 26. muže světové klasifikace Radka Štěpánka 3–6, 6–4 a 6–4, aby jej následně porazili Argentinec Leonardo Mayer a Američan Ryan Harrison. Ve Wimbledonu jej v prvním zápasu zastavil Polák Łukasz Kubot. Ve stejné fázi vypadl na US Open proti Australanu Matthewovi Ebdenu.\n\nNa French Open mu stopku v otevíracím utkání vystavil čtvrtý nasazený Andy Murray Po výhře nad Rakušanem Jürgen Melzerem si zahrál čtvrtfinále travnatého UNICEF Open v 's-Hertogenboschi, kde skončil na raketě Benoîta Paireho.\n\nBěhem sezóny 2013 vypadl v úvodním kole lednového Brisbane International, kde podlehl Australanu z konce druhé stovky Johnu Millmanovi. Na říjnovém Rakuten Japan Open Tennis Championships hraném v Tokiu nestačil se Španěla Feliciana Lópeze. V průběhu navazujícího Mastersu Shanghai Rolex Open 2013 se probojoval z kvalifikace do úvodního kola, kde uhrál pět gamů na favorizovaného Francouze Gaëla Monfilse.\n\nNa nejvyšší grandslamové úrovni ve dvouhře nejdále prošel do druhého kola úvodního majoru sezóny Australian Open 2012 a 2013, když v prvním případě nestačil na Francouze Nicolase Mahuta a ve druhém pak na dvacátého osmého nasazeného Kypřana Marcose Baghdatise, vždy po čtyřsetovém průběhu. V kvalifikaci Australian Open 2014 podlehl v prvním kole 589. hráči žebříčku Danielu Kosakowskému ze Spojených států.\n\n"}
{"id": "716463", "url": "https://cs.wikipedia.org/wiki?curid=716463", "title": "Milan Vdovjak", "text": "Milan Vdovjak\n\nMilan Vdovjak (* 21. května 1955, Praha) je bývalý český fotbalista, útočník.\n\nS fotbalem začínal v Neštěmicích, v šestnácti letech hrál III. ligu za Spartak Ústí nad Labem. V československé lize nastoupil poprvé na vojně za Duklu Praha a dále hrál za Spartu Praha. Nastoupil ve 121 ligových utkáních a dal 16 gólů. V Poháru vítězů pohárů nastoupil v 5 utkáních a dal 2 góly a v Poháru UEFA nastoupil ve 2 utkáních. V juniorské reprezentaci Československa hrál s fotbalisty jako byli Netolička, Klouček a Pelc. Ve druhé lize hrál na vojně za VTJ Tábor a dále za TJ Gottwaldov a Motorlet Praha.\n\n\n"}
{"id": "716464", "url": "https://cs.wikipedia.org/wiki?curid=716464", "title": "Masakr v Rumbule", "text": "Masakr v Rumbule\n\nMasakr v Rumbule bylo dvoudenní (30. listopadu 1941 a 8. prosince 1941) vraždění 25 000 Židů v lese nebo na cestě do lesa v Rumbule nedaleko Rigy během holokaustu. Jednalo se o jednu z největších dvoudenních krutostí holokaustu až do akcí vyhlazovacích táborů. Asi 24 000 obětí byli lotyšští Židé z ghetta z Rigy a přibližně 1 000 obětí byli němečtí Židé, kteří byli převezeni do města vlakem. Masakr v Rumbule byl proveden nacistickou \"Einsatzgruppe\" A s pomocí místních spolupracovníků Arajsova komanda a s podporou od ostatních lotyšských pomocných jednotek. Operaci měl na starosti vyšší SS a policejní velitel Friedrich Jeckeln, který již před tím dohlížel na podobné masakry na Ukrajině. Rudolf Lange, který se později zúčastnil konference ve Wannsee také organizoval masakr. Některá obvinění proti Lotyši Herbertsu Cukursovi se vztahují k vyvraždění ghetta v Rize Arajsovým komandem. Zabíjení v Rumbule, společně spolu s mnoha dalšími, bylo základem soudu nad Einsatzgruppen po druhé světové válce, kde bylo mnoho velitelů \"Einsatzgruppen\" shledáno vinnými ze zločinů proti lidskosti.\n\nTento zločin je známý pod mnoha jmény, např.: „Velká akce“ nebo „Akce v Rumbule“. V Lotyšsku se nazývá jen „Rumbula“ nebo „Rumbuli“, někdy také „Jeckelnova akce“ podle velitele Friedricha Jeckelna. Slovo „Aktion“, které se doslovně překládá jako akce nebo operace, bylo používáno nacisty jako eufemismus pro zabíjení. Oficiální eufemismus pro Rumbulu byl „Operace postřílení“ (\"Erschiessungsaktion\"). V líčení Einsatzgruppen před Norimberským vojenským soudem nedostal případ speciální jméno, byl jednoduše popsán jako „vražda 10 600 Židů“ 30. listopadu 1941.\n\nRumbula byla malá železniční stanice 12 km jižně od Rigy, hlavního město Lotyšska, spojená železniční tratí podél severního břehu řeky Daugavy s Daugavpilsem, druhým největším městem Lotyšska.. Místo masakru bylo „spíše otevřené a přístupné“ umístěné na kopci asi 250 metrů od stanice. Výhled byl blokován zelení, ale zvuk palby byl slyšet v areálu stanice. Oblast se nachází mezi železnicí a dálnicí Riga-Daugavpils, železniční trať leží severně od dálnice. Rumbula byla částí lesnaté a bažinaté oblasti v Lotyšsku, známé jako \"Vārnu mežs\", což znamená Vraní les. Zvuky palby bylo slyšet i z dálnice. Nacistické okupační úřady provedly mnoho dalších masakrů na severním břehu řeky Daugavy v okolí Rumbuly. Půda tam byla písečná, a tak se hroby kopaly snadno. Zatímco na okraji bylo borových lesů málo, v centru byla hustě zalesněná oblast, která se stala popravištěm. Železniční trať a dálnice usnadnily přesouvání obětí z Rigy, stejně jako stěhování vrahů a převážení jejich zbraní.\n\nHolokaust v Lotyšsku začal 22. června 1941, kdy německá armáda napadla Sovětský svaz včetně baltských států Litvy, Lotyšska a Estonska, nedávno obsazených sovětskými silami po období nezávislosti po první světové válce. Vraždy Židů, komunistů a dalších začaly téměř okamžitě. Pachateli byly německé vyvražďovací oddíly \"Einsatzgruppen\" (což lze přeložit jako speciálně zaúkolované skupiny), spolu s dalšími organizacemi jako byla Bezpečnostní policie (\"Sicherheitspolizei\" čili Sipo) a bezpečnostní služba SS (\"Sicherheitsdienst\" nebo SD). K prvním vraždám došlo v noci 23. června 1941 ve městě Grobina nedaleko Liepāji, kde členové \"Sonderkommanda\" 1a zabili 6 Židů na kostelním hřbitově. Nacistickým okupantům také pomáhala jednotka původních lotyšských obyvatel známých jako Arajsovo komando a do určité míry také lotyšská pomocná policie.\n\nNacisté chtěli, aby to vypadalo, že za vraždy Židů jsou zodpovědní místní lotyšští obyvatelé. Pokoušeli se vyvolat bez velkého úspěchu vražedné nepokoje proti Židům známé jako „pogromy“. Šířili klepy, že Židé jsou odpovědní za rozsáhlé žhářství a další zločiny. Tato politika podněcování, jak nacisté nazývali „sebe-očišťující akce“, podle Franze Waltera Stahleckera selhala.\n\nCílem SD bylo učinit z Lotyšska oblast \"judenrein\", nacistický neologismus, který lze přeložit jako „očištěná od Židů“. Do 15. října 1941 nacisté zabili až 30 000 přibližně z 66 000 Židů, kteří nemohli ze země před nacistickou okupací uprchnout. Hinrich Lohse, který podával zprávy Alfredu Rosenbergovi raději než šéfovi SD Heinrichu Himmlerovi, nechtěl Židy vyhladit, ale spíše ukrást jejich majetek, zavřít je do ghett a nechat je pracovat jako otroky pro válečné cíle Německa. Tento byrokratický konflikt zpomalil zabíjení v září a říjnu roku 1941. Lohse byl v rámci „civilní správy“ vnímán SD tak, že bránil jejich plánům. 15. listopadu 1941 se Lohse zeptal na pokyny od Rosenberga, jestli mají být zabiti všichni Židé „bez ohledu na ekonomické aspekty“ Do konce října měl Lohse zavřít všechny Židy z Rigy a okolí do ghetta v rámci města. Brány byly asi 10 km od Rumbuly. Ghetto v Rize vytvořili nacisté sami a neexistovalo před válkou.\n\nHimmlerův motiv byl odstranit lotyšské Židy v Rize tak, aby Židé z Německa a Rakouska mohli být deportováni do ghetta v Rize místo nich. Podobně motivované masové vraždění východních Židů internovaných v ghettech bylo provedeno v Kovnu 28. října 1941 (10 000 mrtvých) a v Minsku, kde bylo 7. listopadu zastřeleno 13 000 lidí, plus dalších 7 000 lidí 20. listopadu. K provedení tohoto plánu povolal Himmler Friedricha Jeckelna do Lotyšska z Ukrajiny, kde zorganizoval několik masových vražd, např. Masakr v Babím Jaru (30 000 mrtvých). Jeckelnova skupina asi 50 vrahů přijela do Rigy 5. listopadu 1941. Jeckeln s nimi nepřijel, místo toho jel do Berlína, kde se 10. - 12. listopadu 1941 setkal s Himmlerem. Himmler řekl Jeckelnovi, aby pozabíjel celé ghetto v Rize a poučil Lohse. Byl to rozkaz Himmlerův a také Adolfa Hitlera: „Řekni Lohsovi, že je to můj rozkaz, který je zároveň i vůdcovo přání.“\n\nPotom jel Jeckeln do Rigy a situaci vysvětlil Lohsemu, který nevznesl žádné námitky. Do poloviny listopadu roku 1941 se Jeckeln usadil v budově ve staré části Rigy známé jako \"Ritterhaus\". Po návratu do Berlína se Rosenbergovi, Lohseovu nadřízenému v nacistické hierarchii, podařilo od Himmlera získat jeden ústupek. Otrocká práce Židů mužů od 16 do 60 let byla považována za velmi důležitou pro válečné úsilí Německa. Proto byli tito lidé ušetřeni, zatímco ženy, děti, staří a nemocní byli zastřeleni. Jeckelnův plán pro provedení této segregace obětí se stal známým jako „Malé ghetto“.\n\nPro splnění Himmlerova rozkazu vyčistit ghetto, potřeboval Jeckeln zabít 12 000 lidí za den. V tomto ročním období bylo jen okolo 8 hodin denního světla a šera, poslední kolona obětí musela opustit ghetto v Rize nejpozději do pravého poledne. Stráže byly umístěny po obou stranách 10 km dlouhé kolony. Aby mohl být celý proces proveden, vyžadoval asi 1 700 zaměstnanců.\n\nJeckelnův konstrukční specialista Ernst Hennicker, který později tvrdil, že ho šokovalo, když se s předstihem dozvěděl o počtu lidí, kteří mají být zabiti. Nicméně v té době nic nenamítal a pokračoval v dohlížení nad kopáním šesti vražedných jam, k pohřbení 25 000 lidí. Vyhloubení jam bylo provedeno 200 nebo 300 ruskými válečnými zajatci. Samotné jámy byly navrženy účelově: byly vyhloubeny v úrovních jako obrácená pyramida s širší úrovní směrem k vrcholu a rampami na různých úrovních, aby oběti mohly doslova pochodovat do svých hrobů. Dokončení jam trvalo asi tři dny, byly kompletní 23. listopadu 1941.\n\nSkutečné střílení mělo provést 10 až 12 Jeckelnových osobních strážců včetně zkušených vrahů Endla, Lueschena a Wedekinda. Jeckelnův řidič Johannes Zingler později tvrdil, že ho Jeckeln nutil, aby se vraždění zúčastnil, jinak že poškodí jeho rodinu. V podobných masakrech v Rusku a na Ukrajině je řada svědectví v rozporu s Zinglerem a říká, že účast byla dobrovolná a dokonce žádaná a ti, kteří se odmítli účastnit střelby, neutrpěli žádnými nepříznivými důsledky. Zejména Erwin Schulz, velitel \"Einsatzkommanda\" 5 odmítl účast na masakru v Babím Jaru a na vlastní žádost byl převezen zpět na svou předválečnou pozici v Berlíně bez ztráty profesionálního postavení.\n\nJeckeln neměl žádné Lotyše k provedení střelby. Střílení obětí v hrobech považoval za čin střeleckého mistrovství a chtěl dokázat, že Němci jsou přesnějšími střelci než Lotyši. Nevěřil ani dalším zástupcům a nacistům, že by přesně splnili jeho přání. Ačkoli akci vykonala SD a policie, Jeckeln vytvořil vlastní tým, aby dohlížel na všechny aspekty operace.\n\nJeckeln a jeho asistent Paul Degenhart prohledali okolí Rigy, aby našli vhodné místo. Riga leží v bažinaté oblasti, kde se hladina podzemní vody blížila povrchu země, což narušovalo řádnou likvidaci mrtvol. Jeckeln potřeboval vyvýšené místo na severní straně řeky Daugavy v docházkové vzdálenosti do ghetta. 18. nebo 19. listopadu narazil cestou na jih do koncentračního tábora Salaspils na Rumbulu, která splňovala přesně to, co hledal. Místo bylo blízko Rigy, bylo vyvýšené a půda byla písčitá. Jedinou vadou na kráse byla blízkost dálnice (asi 100 m).\n\nJeckeln vyvinul svůj „Jeckelnův systém“ během spousty vražd, které zorganizoval v Ukrajině, např. masakr v Babím Jaru a masakr v Kamenci Podolském. Nazval to „balení sardinek“ (\"Sardinenpackung\"). Jeckelnova metoda byla známá v rozsudku nad veliteli \"Einsatzgruppen\" u Norimberského vojenského soudu jako prostředek, jak se vyhnout další práci spojené s ukládáním těl do hrobů. Bylo oznámeno, že dokonce někteří zkušení zabijáci \"Einsatzgruppen\" tvrdili, že byli šokováni touto krutostí. Vyhlazování střelbou narazilo na problém, když došlo na ženy a děti. Podle svědectví v poválečném soudu za zločiny proti lidskosti velmi plodný vrah Otto Ohlendorf protestoval proti Jeckelnovým technikám. Jeckelnovi zaměstnanci se zaměřovali na jednotlivé části procesu včetně \"Genickschusspezialisten\" -- „specialistů na střelbu do týla“. K tomuto zabíjení jako na běžícím pásu bylo v ghettu v Rize použito devět složek:\n\nJeckeln měl k dispozici pouze 10 až 12 automobilů a 6 až 8 motocyklů. To stačilo pro dopravu samotných vrahů a oficiálních svědků. Nicméně potřeboval nějakou těžší dopravu pro nemocné, postižené nebo jiné z jeho zamýšlených obětí, které nemohly ujít 10 km pochod. Jeckeln také předpokládal, že mnoho lidí zahyne na trase pochodu, a tak potřeboval asi 25 nákladních automobilů na vyzvednutí těl. Proto nařídil svým mužům, aby chodili s prosíkem po Rize, aby nalezli vhodná vozidla.\n\n27. listopadu 1941 svolal Jeckeln setkání vedoucích představitelů zúčastněných jednotek v kanceláři policie (\"Schutzpolizei\") v Rize, pobočka německé policie (\"Ordnungspolizei\"), aby zkoordinovali své kroky v nadcházejícím masakru. To je v souladu s významnou rolí, kterou \"Ordnungspolizei\" v holokaustu hrála. Jak uvedl profesor Browning:\nJeckeln svolal druhé plánované zasedání na sobotní odpoledne 29. listopadu 1941, tentokrát v Ritterhausu. Podle novější verze pronesl Jeckeln k důstojníkům projev, že je jejich povinností vyhladit Židy z ghetta z Rigy, stejně jako kdyby byli na frontě současně zuřících bojů daleko na východě. Důstojníci také později tvrdili, že jim Jeckeln řekl, že neochota podílet se na vraždách by byla dezercí a že všichni HSSPF, kteří se nepodíleli na akci, byli povinni dostavit se k vyhlazování jako oficiální svědci. 29. listopadu nebyli na schůzi v Ritterhausu přítomni žádní lotyšští úředníci.\n\n29. listopadu okolo 19. hodiny se uskutečnilo třetí zasedání asi na 15 minut, tentokrát v ředitelství ochranné policie. Předsedal mu velitel ochranné policie Karl Heise. Řekl, že se jeho muži musí nahlásit zítra ráno ve 4 hodiny, aby mohli provést „přesídlení“ lidí z ghetta v Rize. „Přesídlení“ bylo nacistickým eufemismem pro masovou vraždu, Heisse a většina mužů ochranné policie znali pravou podstatu toho, na čem se podílejí. Poslední pokyny byly také předány lotyšské domobraně a policii, které pozatýkaly lidi v ghettu a střežily je na cestě. Lotyšské policii bylo řečeno, že budou stěhovat Židy do stanice Rumbula, aby mohli být převezeni do přesídlovacího tábora.\n\nU procesu s Jahnkem v 70. letech 20. století západoněmecký soud v Hamburku zjistil, že účelem Jeckelnova systému bylo zakrýt vražedné cíle až do poslední chvíle. Soud dále objevil:\nProfesor Ezergailis se zeptal, jestli lotyšská policie měla lepší představu o tom, co se mělo dít, protože to byla jejich rodná země. Zpozoroval však, že lotyšská policie od Němců získala klamavé pokyny a že některým Němcům byly vydány instrukce, aby zastřelili každého dozorce, který selže při popravě „neposlušných“ Židů během pochodu.\n\nPodle pozdějších svědectví před Norimberským vojenským soudem na vrchním velitelství soudu se hlavní generál inženýrů Walter Bruns 28. listopadu dozvěděl, že plánované masové vraždy se budou brzy konat v Rize. Bruns poslal zprávu svým nadřízeným a vyzval jistého „správního úředníka“ Waltera Altemeyera, aby akci odložil, než dostane odpověď na svou zprávu. Altemeyer řekl Brunsovi, že operace byla prováděna na základě příkazu Vůdce (\"Führer-order\"). Burns pak poslal dva důstojníky, aby akci sledovali a podávali zprávy.\nPředběžné slovo v plánování vražd měla zpravodajská služba Wehrmachtu (\"Abwehr\") v Rize. Tento úřad, který nebyl zapojen do masakrů, obdržel od admirála Wilhelma Canarise telegram krátce před tím, než popravy začaly. Telegram stručně instruoval Abwehr v Rize, že „je nedůstojné, aby byli přítomni u výslechů nebo týrání.“ Pod pojmy „výslechy a týrání“ odkazoval Canaris k plánovanému masakru.\n\n27. listopadu 1941 byla čtyřbloková oblast ghetta v Rize oplocena ostnatým drátem. Oblast se stala známá jako „malé ghetto“. 28. listopadu vydali nacisté příkaz zdatným mužům, aby přestěhovali malé ghetto a zbytek populace, který byl nahlášen v 6 hodin ráno 30. listopadu, do jiné oblasti na „lehké práce“ ne s více jak 20 kg zavazadly. Reakce mezi Židy byla zděšení. V červenci a srpnu byli nejprve postříleni lotyšští muži, zatímco dětem a ženám bylo povoleno alespoň na nějaký čas žít. Příkaz pro odloučení mužů od jejich rodin byl vnímán jako predikát pro vraždu mužů. Ujednání mezi Rosenbergem a Himmlerem bylo provedeno bez jejich vědomí. Ráno 29. listopadu skončili nacisti segregaci zdatných mužů do malého ghetta.\n\nGhetto přežil Max Kaufmann, který popsal scénu poněkud jinak. Napsal, že ve čtvrtek ráno 27. listopadu byl v ulici Sadornika v ghettu vyvěšen velký plakát , který přikazoval, že se všichni vězni ghetta musí 29. listopadu 1941 seřadit do zástupů po tisíci lidech u brány ghetta pro evakuaci. Lidé, kteří žili nejblíže k bráně, museli odejít jako první. Kaufmann nepopisuje konkrétní příkazy oddělování zdatných mužů od zbytku lidí. Místo toho uvádí, že „větším pracovním posádkám“ bylo sděleno, že mají možnost ubytování v nově vytvořeném malém táboře a jejich rodiny by se připojily později. Zatímco byly zástupy po 1 000 lidech formovány ráno 29. listopadu, podle Kaufmanna byly později rozptýleny, což způsobilo mezi obyvateli velkou úlevu. Věřili, že byla celá evakuace zrušena. Bylo vybráno 300 švadlen, které se z ghetta přestěhovaly do centrálního vězení.\n\nProfesor Ezergailis uvádí, že zatímco muži byli v práci, nacisté zredukovali počet zdatných mužů z těch, kteří zůstali v ghettu. Jakmile se posádky vrátily z práce, stejný proces byl použit na vracející se pracovníky. Celkem bylo do nově založeného malého ghetta posláno asi 4 000 mužů. Kaufmann konstatuje, že se po návratu z práce 29. listopadu nemohl s šestnáctiletým synem vrátit zpět do velkého ghetta, ale místo toho byli ubytováni v zničené ulici Vilanu v malém ghettu.\n\nPrvní transport německých Židů opustil Berlín ve čtvrtek 27. listopadu 1941 a přijel do Rigy v sobotu 29. listopadu 1941. Zda Židé zemřou vyčerpáním a vyhladověním až k smrti, anebo budou jednoduše zavražděni, nebylo v té době rozhodnuto. Podle všeho na poslední chvíli Himmler rozhodl, že nechce zabít německé Židy okamžitě. Jeho plánem bylo ubytovat je v ghettu v Rize v bytových jednotkách, které budou k dispozici po zavražděných lotyšských Židech.\n\nZ tohoto důvodu volal Himmler v neděli 30. listopadu 1941 Reinhardu Heydrichovi, veliteli SD a také Jeckelnovu nadřízenému. Podle telefonátu Himmlera byl jeho příkaz Heydrichovi takový, že Židé z transportu z Berlína nebudou zavražděni, nacistickou terminologií „zlikvidováni.“ (\"Judentransport aus Berlin. Keine Liquidierung\"). Tento rozkaz však volal Himmler až kolem půl druhé odpoledne, kdy byli lidé ve vlaku již mrtví. Nedošlo k žádnému ubytování deportovaných německých Židů, kteří přijeli do Rigy. Nacisté je nechali ve vlaku. Další ráno nacisté rozběhli vlakovou zásilku lidí dolů do stanice Rumbula. Vyhnali je z vlaku, nechali je odpochodovat krátkou vzdálenost na místo činu a zastřelili je všechny mezi 8:15 – 9:00 hod. Byli první skupinou, která tento den zemřela. Nacistický eufemismus pro tento zločin byl, že bylo „zlikvidováno“ 1 000 berlínských Židů. 1. prosince a poté 4. prosince 1941 na osobní konferenci vydal Himmler přísné instrukce Jeckelnovi, že nesmí dojít k žádným masakrům deportovaných německých Židů bez jeho výslovných nařízení: „Židy deportované na území Ostlandu je třeba řešit pouze podle mých pokynů a příkazů Hlavního úřadu říšské bezpečnosti za mé jméno. Budu trestat jednostranné akce a porušování lidských práv.“\n\nU poválečného soudu Jeckeln tvrdil, že 10. nebo 11. listopadu dostal příkazy od Himmlera, že „mají být všichni Židé do posledního zničeni.“ Jeckeln mohl předpokládat, že zabíjení německých Židů na transportu z Rigy bylo to, co si Himmler přál před masakrem v Rumbule, masovém vraždění německých Židů po příchodu na východ, které bylo provedeno v Kaunasu v Litvě 25. a 29. listopadu 1941, kdy Sipo zabila 5 000 německých a rakouských Židů, kteří přijeli v transportech 11. listopadu včetně 1 000 Židů z Berlína.\n\nProfesor Fleming navrhuje několik důvodu pro Himmlerův rozkaz „žádná likvidace“. Ve vlaku bylo 40 až 45 lidí, kteří byli považováni za „případy neoprávněné evakuace“, což znamenalo, že to byly buď starší osoby nebo byli oceněni Železným křížem za hrdinské služby Německu během první světové války. Dalším důvodem mohlo být, že Himmler váhal s vykonáváním poprav německých Židů ze strachu, že by to mohlo mít vliv na postoj USA, které ještě nebyly ve válce s Německem. Browning přisuzuje rozkaz a skutečnost, že další dva transporty Židů do Rigy z Německa neskončily okamžitou popravou Židů, Himmlerovým obavám vyplývajících ze střílení německých Židů a touze vše odložit do té doby, až to půjde vykonat ve větší tajnosti, a v době, kdy může mezi samotnými nacisty vznikat méně diskuzí.\n\nKdyž byly zástupy v sobotu 29. listopadu rozptýleny, obyvatelé ghetta věřili, že k evakuaci nedojde. To se však nepotvrdilo. První akce v ghettu začala ve 4 ráno ještě před svítáním v neděli 30. listopadu 1941. Pracující ze západu na východ, oddíly SD, ochranná policie, Arajsovo komando a okolo 80 policistů židovského ghetta vytáhli lidi z jejich postelí a řekli jim, aby se do půl hodiny dostavili na shromáždění. Max Kaumann popisuje přepadení jako začátek uprostřed noci 29. listopadu. Líčí „tisíce absolutně opilých“ Němců a Lotyšů napadajících ghetta, vtrhujících do bytů a dopadajících křičící obyvatele. Říká, že děti byly vyhazovány z oken třetího patra. Oddíly vyřezaly speciální otvory do plotu, které umožnily rychlejší přístup k dálnici do lesa. (Podrobné mapy ghetta poskytl Ezergailis a Kaufmann.)\n\nI když už byli zdatní muži pryč, lidé se stále bránili opustit své domovy a zkoušeli uniknout ze zástupů, ve kterých se pohybovali východní části ghetta. Během vytěsňování zabili nacisti 600 až 1000 lidí. Nakonec vypochodovaly zástupy o 1 000 lidech. První kolonu lidí vedl právník Dr. Eljaschow. \"Výraz v jeho tváři neukázal žádné znepokojení, právě naopak. Protože se na něho všichni dívali, snažil se nadějně usmívat.\" Vedle něho byl rabín Zack. V kolonách byli i jiní známí lidé. Mezi strážemi byli Altmeyer, Jäger a Herberts Cukurs. Cukurs, světoznámý pilot, byl nejznámější lotyšský muž SD na scéně, kterého popsal Kaufmann takto:\nLotyšský historik Andrew Ezergailis uvádí, že „ačkoli Arajsovi muži nebyli jediní na konci operace v ghettu, ve velké míře se podíleli na zvěrstvech v ghettu, hlavní odpovědnost leží na ramenou Herbertse Cukurse“.\n\nŽidé si s sebou mohli vzít nějaká zavazadla, aby vznikl dojem, že se opravdu jedná o přesídlení. Frida Michelson, jedna z mála, která přežila masakr v jámách, později popsala, co ten den viděla:\nPrvní zástup lidí doprovázený 50 strážci opustil ghetto v 6 hodin ráno. 30. listopadu 1941 byla zaznamenaná teplota v Rize -7.5 °C v 7:00 hod, -1.1 °C v 9:00 hod. a 1.9 °C v 21:00 hod. Předchozí večer nachumelilo 7 cm sněhu. 30. listopadu od 7:00 do 21:00 žádný sníh nespadl. Lidé nemohli udržet tempo, které hlídky požadovaly a kolona se natáhla. Stráže zavraždily každého, kdo vypadl z davu a zastavil se na odpočinek. Když byly německé stráže souzeny za válečné zločiny, tvrdily, že to byli Lotyši, kdo nejvíce vraždil. V Lotyšsku se však vyprávěly příběhy o tom, jak lotyšská policie odmítala střílet lidi.\n\nPrvní dav lidí dorazil do Rumbuly 30. listopadu kolem deváté hodiny ráno. Lidé se museli svléknout a uložit své oblečení a cennosti na vyhrazených místech a do sběrných boxů, boty do jednoho, kabáty do jiného atd. Zavazadla byla uložena dříve, než Židé vstoupili do lesa. Poté pochodovali k vražedným jámám. Pokud dorazilo příliš mnoho lidí, byli drženi v nedalekém lese, až na ně přijde řada. Protože byly hromady oblečení zanedlouho obrovské, členové Arajsova komanda je naložili do nákladních vagonů a poslali zpět do Rigy. Místo, kde se lidé svlékali, bylo pečlivě sledováno zabijáky, protože tu byla pauza a mohlo by dojít ke vzpouře.\n\nLidé potom pochodovali po rampách dolů do jam v řadách po deseti. Někteří lidé plakali, někteří se modlili a recitovali Tóru. Handicapovaným a starším lidem pomohly další silnější oběti. Matky si pevně držely své děti:\n\nStřelba pokračovala během západu slunce až do soumraku, skončila pravděpodobně okolo 17:00 hod, kdy se setmělo. (Důkazy jsou v rozporu s tím, kdy střelba skončila. Jeden zdroj říká, že střelba pokračovala až do večera.) Jejich cíl byl pokažený soumrakem, když se nacistický policista major Karl Heise vracel zpět z Rigy na místo zabíjení, došlo k neštěstí, byl zasažen do oka odraženou kulkou. Jeckeln sám popsal masakr v Rumbule u soudu v roce 1946.\n\nStřelci stříleli z okrajů menších jam. U větších jam sešli dolů do hrobů mezi mrtvé a umírající a stříleli další oběti. Kapitán Otto Schulz-Du Bois, inženýr rezervních fondů německé armády, byl zrovna v této oblasti na mostě, když uslyšel „přerušovanou vytrvalou střelbu“. Schulz-Du Bois se zastavil, aby to prošetřil. Protože byla bezpečnost slabá, mohl sledovat vraždy. O několik měsíců později popsal svým přátelům v Německu, co viděl. Jeho přátelé v roce 1980 oznámili, co jim Schulz-Du Bois řekl:\nJeckeln vyžadoval, aby svědky vražd v Rumbule byli vysoce postavení nacisté. Sám Jeckeln stál na vrchu jam a osobně řídil střelce. Národní komisař (\"Reichskommissar\") pro Ostland Hinrich Lohse se tam aspoň na chvíli objevil. Dr. Otto Heinrich Drechsler, územní komisař (\"Gebietskommissar\") Lotyšska již mohl být přítomný. Roberts Osis, velitel lotyšské kolaborantské milice (\"Schutzmannshaft\") se zdržel po většinu času. Viktors Arajs, který byl opilý, pracoval nedaleko jam a dohlížel na lotyšské muže svého komanda, kteří hlídali a posílali oběti do jam.\n\nKarl Heise se vrátil z Rumbuly do ghetta v Rize okolo 13:00 hod. Tam zjistil, že asi 20 nemocných Židů, kteří se nemohli pohybovat, bylo převezeno do nemocnice. Heise nařídil, aby byli přivedeni ven z nemocnice, umístěni na ulici na slaměné matrace a střeleni do hlavy. Zabijáci pacientů na ulici byli členové Schutzpolizei, Hesfer, Otto Tuchel, Neuman a další. Leželo zde ještě spousta těl z ranní násilné evakuace. Četa zdatných Židů byla pověřena, aby je vyzvedla a přemístila je na židovský hřbitov pomocí saní, trakařů a vozíků. Ne každý, kdo byl v ulici střelen, byl mrtvý. Ti, co byli stále naživu, byli zabiti Arajsovým komandem. Na hřbitově nebyly vykopány jednotlivé hroby. Místo toho byl dynamitem v zemi vyhlouben velký kráter, do kterého byla těla bez obřadu pohozena.\n\nNa konci prvního dne bylo vystřeleno na 13 000 lidí, ne všichni však byli mrtví. Kaufmann prohlásil, že se „země nadzvedávala po dlouhou dobu, protože mnoho lidí bylo jen postřeleno a ne na místě zabito.“ Zranění nazí lidé se potulovali do 11:00 dalšího dne, hledali pomoc, ale žádné se jim nedostalo. Podle slov profesora Ezergailise:\n\nPodle historika Bernarda Presse, který přežil holkaust v Lotyšsku:\nPo odchodu zástupů lidí 30. listopadu bylo ghetto samo scénou masové vraždy, jak popsal Kaufmann:\n\nKrev doslova tekla ve stokách. Frida Michelson, očitá svědkyně, zaznamenala, že další den, 1. prosince, tam byly ještě zmrzlé kaluže krve.\n\nV nově vzniklém malém ghettu byli tu neděli muži vysláni na svá pracovní stanoviště. Na cestě potkali zástupy formující se na pochod do Rumbuly a slyšeli pláč, křik a střelbu, ale nemohli zjistit žádné detaily. Muži požádali německé vojáky, s kterými mohli jít do ghetta, aby zjistili, co se stalo. Tito vojáci šli, ale sami nemohli získat přístup do ghetta. I z dálky však mohli vidět „mnoho hrozných věcí“. Oznámili tyto skutečnosti Židům pracovních oddílů a ti je požádali, aby je pustili z práce brzy, aby mohli vidět svoje rodiny. Ve 14:00 byla tato žádost schválena alespoň několika z nich a ti se vrátili do ghetta. Zjistili, že jsou v ulicích roztroušené věci, které se měly sebrat a přinést do strážnice. Také našli malý balíček, o kterém zjistili, že je to čtyři týdny staré miminko. Lotyšské stráže vzaly dítě pryč. Kaufmann věřil, že dítě bude určitě zavražděno.\n\nZdálo se, že Jeckeln chce ve vraždách pokračovat 1. prosince, ale nechtěl. Profesor Ezergailis navrhoval, že Jeckeln mohl být rozrušen problémy jako je např. odpor Židů v Rize. V každém případě zabíjení nepokračovalo do 8. prosince 1941. Podle profesora Ezergailise bylo tentokrát zabito 300 Židů při nucení lidí, aby odešli z ghetta. (Jiný zdroj uvádí, že 8. prosince byla brutalita v ghettu horší než 30. listopadu.) To pondělí sněžilo a lidé věřili, že to nejhorší je už minulostí. I přesto však byly vytvořeny zástupy lidí, které vypochodovaly z města stejně jako v sobotu 30. listopadu. Jediným rozdílem bylo, že 20 kg zavazadla nepřenášeli na místo, ale ponechali je v ghettu. Majitelům bylo řečeno, že jejich zavazadla budou převezena na fiktivní místo pro přesídlení. Matkám s malými dětmi a starším lidem bylo řečeno, že můžou jet na saních. Nejméně dva policisté, kteří hráli nějakou roli v masakru 30. listopadu, se odmítli pochodu 8. prosince zúčastnit. Byl to Němec Zimmermann a Lotyš Vilnis. Pochod sám byl velmi rychlý a brutální. Mnoho lidí bylo ušlapáno k smrti.\n\nMax Kaufmann, jeden z mužů pracovních posádek v malém ghettu, chtěl vědět, co se dělo s lidmi, kteří odpochodovali 8. prosince. Prostřednictvím úplatků zorganizoval expedici, která měla jít údajně sbírat dříví. Ve skutečnosti však následoval kolony lidí a zjistil jejich destinaci. Později Kaufmann popsal, co viděl z nákladního vozu, když se přesouvali na jih po dálnici z Rigy do Daugavpils:\nKaufmann si všiml skupiny kulometů ve sněhu nedaleko lesa a 60 až 80 vojáků, které identifikoval jako německou armádu. Voják, který řídil vozidlo, prohlásil, že kulomety byly umístěny jen proto, aby zabránily útokům. (Kaufmann ve své knize uvedl, že si byl jistý, že německá armáda hrála hlavní roli v masakru v Rumbule.) Ten den jeli po dálnici kolem Rumbuly do koncentračního tábora Salaspils vyšetřit zvěst, že byli Židé evakuováni k tomuto bodu. V táboře se setkali s ruskými válečnými zajatci, ale s žádnými Židy z Rigy. Vězni jim řekli, že o Židech nic nevědí. Frida Michelson pochodovala v zástupech lidí a popsala, jak byl les obklopený muži z SS. Michelson také popsala scénu, když ráno dorazila do Rumbuly:\nTen den muselo ghetto opustit 12 000 lidí, kteří se vydali do Rumbuly. Tři pozůstalí později podali zprávy: Frida Michelson, Elle Madale a Matiss Lutrins. Michelson přežila, protože předstírala, že je mrtvá jako oběti vyřazené hromady bot, která ležela na ní. Elle Madale tvrdila, že je Lotyška. Matiss Lutrins, mechanik, přesvědčil některé lotyšské řidiče, aby jemu a jeho manželce, kterou nacisti později našli a zabili, dovolili schovat se pod náklaďák plný oblečení obětí, který jel zpět do Rigy.\n\nMezi zabitými 8. prosince byl Simon Dubnow, známý židovský spisovatel, historik a aktivista. Dubnow uprchl z Berlína v roce 1933, kdy nacisté převzali moc, a hledal bezpečí v Rize. 8. prosince 1941 byl tak nemocný, že se nemohl vydat na pochod do lesa, proto byl zabit přímo v ghettu a byl pohřben v hromadném hrobě. Kaufmann uvádí, že po 30. listopadu žil profesor Dubnow s rodinami židovských policistů na ulici Ludzas 56. 8. prosince brutální lotyšský dozorce Alberts Danskop přišel do domu a zeptal se Dubnowa, jestli byl členem policejní rodiny. Dubnow řekl, že nebyl a Danskop ho donutil vyjít ven z domu a připojit se k jednomu z pochodujích zástupů. V domě vypukl poprask a jeden z židovských policistů, o kterém Kaufmann řekl, že to byl Němec, který získal Železný kříž, se vyřítil ven a snažil se Dubnowa zachránit, bylo však už pozdě.\n\nPodle další zprávy byl Dubnowým vrahem Němec, který byl kdysi jeho student. Podle pověsti, která později vyrostla v legendu, Dubnow řekl Židům přítomným v posledních okamžicích jeho života: „Jestliže přežijete, nikdy nezapomeňte, co se tady dělo, vypovídejte, pište a přepisujte, udržujte při životě každé slovo a gesto, všechen pláč a každou slzu! Jisté je, že jednotky SS ukradly historikovu knihovnu a převezly ji zpět do Říše.“\n\nNěkterým Židům, kteří nebyli zdatní dělníci, se podařilo uniknout masakrům 30. listopadu a 8. prosince a ukrýt se v „malém ghettu“. 9. prosince 1941 začali nacisté třetí masakr, tohoto času v malém ghettu. Prohledali ghetto, zatímco muži byli v práci. Pokud našli někoho, kdo se ukrýval, odvezli ho do lesa Biķernieki na SV od Rigy modrými autobusy půjčenými od komunálních úřadů Rigy. Byli zabiti a pohřbeni v hromadných hrobech. V této operaci bylo zabito asi 500 lidí. Stejně jako u vražd v Rumbule, evakuace z ghetta začaly v poledne.\n\nV prosinci 1941 nacisté i nadále říkali Židům v Německu, že budou deportováni na východ. Protože Himmler změnil plán (viz jeho \"keine Liquiderung\" telefonní hovor), lidé dostali rok nebo dva na život v ghettu a poté byli zavražděni. Jeden z prvních vlaků, který přijel do Rigy se jmenoval „Bielefeldova doprava“. Jakmile němečtí Židé přijeli do Rigy v prosinci 1941, byli posláni do ghetta, kde zjistili, že domy byly opuštěny zřejmě ve spěchu. Zařízení v rezidencích byla ve velkém nepořádku a některá byla dokonce potřísněna krví. Zmrzlé, ale uvařené jídlo bylo na stolech a dětské kočárky s lahvemi zmrzlého mléka ležely venku ve sněhu. Na jedné stěně našli napsaný vzkaz „Mami, sbohem.“ O několik let později si německý přeživší vzpomněl, že mu bylo řečeno „žili tu Lotyši“, nikdo se nezmínil, že byli Židé. Další německá přeživší Ruth Foster líčila, co se dozvěděla o masakru:\n\nO dva měsíce později, co němečtí Židé přijeli do ghetta v Rize, stále nacházeli těla zavražděných lotyšských Židů ve sklepích a na půdách.\n\nRudolf Lange, velitel \"Einsatzkommanda\" 2 v Lotyšsku, byl pozván na nechvalnou konferenci ve Wannsee, aby vyjádřil svůj pohled na navrhované konečné řešení židovské otázky. Nacista neshledal střelbu za proveditelný způsob vraždění milionů lidí zejména proto, že bylo zjištěno, že i jednotky SS mají problém se střílením německých Židů na rozdíl od \"Ostjuden\" („Východních Židů“). Velitel německé civilní správy v baltské oblasti Wilhelm Kube, který neměl žádné námitky proti zabíjení Židů však protestoval proti zabíjení německých Židů, „kteří pocházeli z našeho vlastního kulturního okruhu“.\n\nV roce 1943, zřejmě kvůli obavám ze zanechaných stop, nařídil Himmler, aby byla těla vykopána a spálena. (Podobná opatření byla přijata ve vyhlazovacím táboře Belzec v Polsku). Tato práce byla provedena oddílem židovských otroků. Lidé cestující po železnici mohli zřetelně cítit pálení mrtvol. V roce 2001 promluvila Vaira Vīķe-Freiberga, prezidentka Lotyšské republiky, která byla za druhé světové války ještě dítě, u památníku spálených těl na 60. výročí: „Mohli jsme cítit kouř z Rumbuly, kde byly mrtvoly vykopány a těla spálena, aby byly smazány důkazy.“\n\nNěkteří z vrahů z Rumbuly byli postaveni před soud. Hinrich Lohse a Friedrich Jahnke byli souzeni u západoněmeckých soudů a odsouzeni k trestu odnětí svobody. Victors Arajs se chycení vyhýbal dlouhou dobu v západním Německu, ale nakonec byl odsouzen k doživotnímu vězení v roce 1979. Herberts Cukurs utekl do Jižní Ameriky, kde byl podle agentů Mosadu zavražděn. Eduard Strauch byl v případu Einsatzgruppen odsouzen k smrti, ale zemřel ve vězení dřív, než mohl být rozsudek proveden. Friedrich Jeckeln byl veřejně oběšen v Rize 3. února 1946 na základě řízení před sovětskými úřady.\n\n\n\n\n"}
{"id": "716475", "url": "https://cs.wikipedia.org/wiki?curid=716475", "title": "Hodnota nemovitosti", "text": "Hodnota nemovitosti\n\nHodnota nemovitosti je často zaměňována s cenou nemovitosti. Tato částka je však pouze ideální, není mezi kupujícími a prodávajícími požadovanou, nabízenou nebo skutečně zaplacenou cenou a určuje se zpravidla odhadem. Vyjadřuje především užitek vlastníka nemovitosti k datu, ke kterému se odhad hodnoty provádí.\n\nExistuje mnoho druhů cen a hodnot, které se zabývají různými hledisky.\n\n\n\n\n\n\nTržní hodnotu nemovitosti ovlivňuje mnoho vlivů. Mezi nejdůležitější patří vlivy fyzikální, kde se jedná o rozsah nemovitosti, její velikost, polohu, životní prostředí kolem ní, dopravu, sousedy, stáří nemovitosti a řadu dalších faktorů. Dále jsou to vlivy ekonomické, u kterých se sleduje zaměstnanost v dané lokalitě, životní úroveň, hospodářský rozvoj, inflace nebo úroková míra. Vlivy politicko-správní zahrnují daňovou politiku, územní plánování či veřejné zájmy a vlivy sociálně-demografické naopak politiku sociální, vzdělání, vývoj populace a velikost rodin, životní styl a standard bydlení. Mimo tyto vlivy mají na hodnotu nemovitosti vliv i situace v dané části trhu, stabilita či rozkolísanost trhu, stav nabídky, poptávky a konkurence u daného typu nemovitosti, nové trendy a další.\n\nOdhad tržní hodnoty nemovitosti může být prováděn třemi základními metodami, které jsou navzájem provázány. Jejich přispívání k výsledné tržní hodnotě se liší podle typu nemovitosti, jež se má ocenit. \n\nPro vypracování znaleckého posudku je potřeba řada dokladů, které se liší podle typu oceňované nemovitosti. Nejdůležitější dokumenty jsou však pro všechny druhy stejné – výpis z listu vlastnictví (nesmí být starší než 3 měsíce), aktuální kopie katastrální mapy (v případě neaktuálnosti katastrální mapy geometrický plán) a pořizovací dokumenty nemovitosti.\n\nZnalecký posudek neboli administrativní odhad může vypracovat pouze úřední osoba, která je evidována v seznamu znalců. Soudní znalci jsou jmenováni podle zákona soudem nebo ministrem financí. Jsou jmenováni podle odbornosti a pravomocí. Každý znalec musí být evidován a jejich seznam je zveřejněn na oficiálních stránkách znalecké komory nebo na webu českého soudnictví.\n\nOdhad hodnoty nemovitosti se již dá učinit online. Majitel nebo kdokoliv jiný k němu potřebuje znát pouze adresu nemovitosti, jestli jde o dům nebo byt a rozlohu. Na základě online analýzy dat poté dostane rychlý a přesný odhad.\n\n"}
{"id": "716477", "url": "https://cs.wikipedia.org/wiki?curid=716477", "title": "Mukdenský incident", "text": "Mukdenský incident\n\nMukdenský incident (též mandžuský incident) byl výbuch na japonské železniční trati nedaleko od Mukdenu v Mandžusku, k němuž došlo v noci 18. září roku 1931. Byla to předem připravená japonská akce. \n\nCílem Japonců v Mandžusku bylo získat záminku, která by mohla ospravedlnit vojenskou invazi do Mandžuska a nahrazení čínské vlády v regionu japonskou loutkovou vládou. Proto zinscenovali sabotáž své vlastní železniční trati nedaleko Mukdenu. Toto místo nemělo žádný zvláštní význam ani pro Čínu, ani pro Japonsko. Ale bylo vzdálené pouhých 800 metrů od čínské vojenské základny. Plánovaný výbuch měl být označen jako čínský útok na japonskou dopravní tepnu. Japonská vojenská agrese měla vypadat jako legitimní opatření k ochraně železniční trati, která je důležitá pro průmysl a hospodářství. Místo exploze bylo vybráno tak, aby došlo jen k minimálnímu poškození trati. Exploze byla skutečně jenom malá, poškození trati nepatrné, a za krátkou dobu po výbuchu projel místem bez problémů vlak.\n\nPo incidentu japonské vojsko zaútočilo proti čínským vojákům a dne 19. září 1931 Japonci obsadili Mukden. Oficiální vysvětlení Japonců bylo, že se jen brání útoků čínského vojska. Velká Británie a Spojené státy americké japonské agresi v podstatě jen přihlížely. Japonci rychle postupovali a dne 5. února 1932 dobyli celé Mandžusko a nakonec byl 1. března 1932 byl vyhlášen samostatný stát Mandžukuo. Hlavou státu se stal bývalý poslední čínský císař z dynastie Mandžuů. Ještě téhož roku byl podepsán japonsko-mandžuský protokol, čímž bylo legalizováno umístění japonského vojska na mandžuském území.\n\nDobytím Mandžuska Japonsko ovládlo mandžuský průmysl a získalo přístup k surovinám, kterých je v Japonsku nedostatek. Japonská agrese do Mandžuska byla v roce 1933 projednána na valném shromáždění Společnosti národů a nový stát Mandžukuo nebyl uznán. Nebyla však ani přijata žádná další opatření. Mandžuský průmysl a suroviny pomohly Japonsku, které potřebovalo silnou armádu. Území Mandžuska bylo Japonskem okupováno až do roku 1945. \n\n"}
{"id": "716481", "url": "https://cs.wikipedia.org/wiki?curid=716481", "title": "Rysov (hrad)", "text": "Rysov (hrad)\n\nRysov je zaniklý hrad, který ve třináctém a čtrnáctém století stával nad řekou Bobrůvkou v obci Skryje v okrese Brno-venkov. Jeho zbytky jsou chráněny jako kulturní památka.\n\nPodle Ladislava Hosáka byl hrad postaven ve druhé polovině třináctého století za vlády Přemysla Otakara II. Archeologické nálezy z lokality však pochází až z konce třináctého a první poloviny čtrnáctého století. Hrad nebyl v době své existence uveden v žádném písemném pramenu, pouze z roku 1368 pochází zmínka o proději poloviny hradiště, takže v té době už byl nejspíše pustý. Vesnice Skryje, Nová Ves a Jilmoví po uvedeném roce patřily Pešíkovi a Hartmanovi z Bukovice. Ani listiny z patnáctého století hrad nezmiňují a poprvé je uveden jako pustý až roku 1596, více než dvě stě let po svém zániku.\n\nHrad se skládal z předhradí na náhorní planině a hradního jádra v závěru ostrožny. Z předhradí, jehož zástavba bývala pouze dřevěná, se dochovaly náznaky příkopu a valu těžce poškozené zemědělským využíváním lokality. Příkop byl pravděpodobně osmnáct metrů široký a předhradí mělo rozměry 41 × 18 metrů. Za předhradím následoval třináct metrů široký druhý příkop a malé jádro s trojúhelníkovým půdorysem o rozměrech 35 × 20 metrů. Dochovaly se v něm drobné zbytky obvodové hradby, suťový kužel s pravděpodobnými pozůstatky bergfritu a prohlubně v místech, kde stával palác.\n\n"}
{"id": "716484", "url": "https://cs.wikipedia.org/wiki?curid=716484", "title": "Seth MacFarlane", "text": "Seth MacFarlane\n\nSeth Woodbury MacFarlane (* 26. října 1973) je americký herec, producent, režisér, scenárista, komik a zpěvák. Je autorem televizních seriálů \"Griffinovi\", \"Americký táta\", \"Cleveland show\" a \"The Orville\", natočil také filmy \"Méďa\", \"Méďa 2\" a \"Všechny cesty vedou do hrobu\".\n\nVystudoval školu Kent School v Connecticutu. Poté se rozhodl jít studovat Rhode Island School of Design, kde studoval animaci. V roce 1995 vytvořil během studií na univerzitě krátký animovaný film \"Larryho život\" (angl. \"Life opf Larry\"). Po dokončení univerzity pracoval jako animátor několika televizních seriálů pro společnost Hanna-Barbera. Později pracoval jako animátor a scenárista pro Cartoon Network. Též napsal scénář k animované verzi hraného filmu s Jimem Carreym \"\". V roce 1996 vytvořil pokračování krátkého animovaného filmu \"Larryho život\", které neslo název \"Larry a Steve\". Tento krátký film pojednával o nešikovi a jeho chytrém psovi.\n\nSpolečnost 20th Century Fox si těchto dvou krátkých filmů všimla a v roce 1999 kontaktovala MacFarlanea, aby vytvořil nový seriál. Tím vznikl nový animovaný seriál \"Griffinovi\" (angl. \"Family Guy\"). \"Griffinovi\" ihned nabyli obrovský úspěch a po tomto vysokém úspěchu spolupracoval na tvorbě seriálu \"Americký táta\". Dále spolupracoval na dnes zrušeném sitcomu \"The Winner\". V roce 2009 začal spolupracovat na dalším animovaném seriálu \"Cleveland show\".\n\n\n"}
{"id": "716485", "url": "https://cs.wikipedia.org/wiki?curid=716485", "title": "Josh Sussman", "text": "Josh Sussman\n\nJosh Sussman (* 30. prosince 1983) je americký herec. Jeho nejznámější role jsou Hugh Nornous v seriálu \"Kouzelníci z Waverly\" a Jacob Ben Israel v \"Glee\".\n\nJosh vyrostl v městě Teaneck v New Jersey. Dva roky studoval herectví na škole pro film a televizi v New Yorku.\n\n"}
{"id": "716486", "url": "https://cs.wikipedia.org/wiki?curid=716486", "title": "The Big Mash Up", "text": "The Big Mash Up\n\nThe Big Mash Up je patnácté studiové album německé skupiny Scooter. Bylo vydáno 14. října 2011. Obsahuje 16 skladeb, z toho 5 singlů.\n\n\nLimitovaná verze alba obsahuje záznam z koncertu v Hamburku z roku 2011.\n\n"}
{"id": "716487", "url": "https://cs.wikipedia.org/wiki?curid=716487", "title": "Andreas Schleicher", "text": "Andreas Schleicher\n\nAndreas Schleicher (* 1964 v Hamburku) je německý statistik a vědec v oblasti vzdělávání. Je zástupcem ředitele pro vzdělávání v OECD a speciální poradce generálního sekretáře OECD pro vzdělávací politiku . Je jedním z hlavních autorů a vedoucím projektu PISA , dohlíží rovněž na projekty TALIS a PIAAC.\n\nJe znám svoji ostrou kritikou německého vzdělávacího systému, obzvláště kritizuje brzkou selekci studentů.\n\nSchleicher studoval fyziku a získal titul z matematiky a statistiky v Austrálii.\n"}
{"id": "716489", "url": "https://cs.wikipedia.org/wiki?curid=716489", "title": "Večerní modlitba (Book of Common Prayer)", "text": "Večerní modlitba (Book of Common Prayer)\n\nVečerní modlitba (anglicky \"Evening Prayer\", někdy také \"Evensong\", zvláště je-li zpívaná) je spolu s ranní modlitbou součástí denní modlitby anglikánské církve. Odpovídá zhruba nešporám v římskokatolické církvi. Pro kněžstvo je tato modlitba ve většině anglikánských církví povinná, mohou se ji však modlit i laici. Je možné ji v rámci společenství v kostele podle místních zvyklostí nebo o samotě.\n\nJe součástí Knihy společných modliteb (\"Book of Common Prayer\"), jejíž základní podobu vytvořil arcibiskup Thomas Cranmer v 17. století. Jejím účelem bylo přeložit, pro britské účely upravit, zjednodušit a sjednotit složité latinské rituály. Vychází z římskokatolické potridentské denní modlitby církve, konkrétně z nešpor a kompletáře, je však výrazně zjednodušena a obsahuje méně proměnlivých částí.\n\nVečerní modlitbu obvykle tvoří:\n\nBiblická čtení jsou zvolena tak, aby se v průběhu roku přečetla celá bible, čtení ze žalmů jsou uspořádána tak, aby byl v ranní i večerní modlitbě přečten celý žaltář v průběhu třiceti dnů (v únoru se poslední žalmy vynechávají, naopak v měsících, které mají 31 dnů, se 31. opakují žalmy z předchozího dne).\n\nČasto se celá liturgie s výjimkou čtení a úkonu kajícnosti zpívá (odtud název \"Evensong\" - večerní píseň), kantika Magnificat a Nunc dimittis se často zpívají v latině. Existuje nesčíslné množství zhudebnění tohoto textu, od roku 1926 je vysílá také BBC.\n"}
{"id": "716492", "url": "https://cs.wikipedia.org/wiki?curid=716492", "title": "Ingeborg Dánská", "text": "Ingeborg Dánská\n\nIngeborg Dánská je jméno více historických postav:\n\n"}
{"id": "716493", "url": "https://cs.wikipedia.org/wiki?curid=716493", "title": "99 (číslo)", "text": "99 (číslo)\n\nDevadesát devět je přirozené číslo, které následuje po číslu devadesát osm a předchází číslu sto. Římská číslice je XCIX.\n\n\n"}
{"id": "716495", "url": "https://cs.wikipedia.org/wiki?curid=716495", "title": "CEBRE - Česká podnikatelská reprezentace při EU", "text": "CEBRE - Česká podnikatelská reprezentace při EU\n\nCEBRE – Česká podnikatelská reprezentace při EU byla založena v roce 2002 následujícími subjekty Hospodářskou komorou ČR\n\n, Svazem průmyslu a dopravy ČR a Konfederací zaměstnavatelských a podnikatelských svazů ČR, které prostřednictvím agentury CzechTrade podpořilo Ministerstvo průmyslu a obchodu. CEBRE v Bruselu působí ve spolupráci s obchodně ekonomickým úsekem Velvyslanectví České republiky v Belgii. Jejím posláním je hájit a zastupovat české podnikatelské zájmy a českou podnikatelskou sféru před evropskými institucemi a u evropských podnikatelských federací.\n\nCEBRE se při své činnosti zaměřuje na informování českých podnikatelů o legislativní činnosti EU, hájení zájmů českých podnikatelů a jejich organizací před orgány EU a zastupování zakladatelů u evropských podnikatelských federací jako jsou BUSINESSEUROPE, EUROCHAMBRES či UEAPME.\n\nPriority činnosti CEBRE se s ohledem na to, že téměř 80 % české legislativy má původ v evropském právu, odvíjejí od aktuálně projednávané evropské legislativy a sledují priority zakladatelů. Zakladatelé stanovují témata priorit na období 6–12 měsíců a na jejich základě připravuje CEBRE lobbistické strategie a konkrétní aktivity. Projednávané legislativní návrhy EU ovlivňuje přímo prostřednictvím evropských institucí (Evropská komise, Evropský parlament, Rada EU a Evropský hospodářský a sociální výbor) anebo pomocí evropských podnikatelských asociací (BUSINESSEUROPE, EUROCHAMBRES a UEAPME.\n\nV roce 2011 jsou prioritními tématy například jednotný trh, průmyslová politika, daně, práva spotřebitelů čí obchodní politika. \n\nCEBRE mimo jiné svá prioritní témata naplňuje prostřednictvím pořádání různých akcí v Bruselu i v České republice. Konference, debaty či pracovní snídaně na současná témata, kterých se účastní zástupci Evropských institucí, státního sektoru, podnikatelské sféry, zástupci nevládních a neziskových organizací i široká laická veřejnost, realizuje přímo či ve spolupráci s partnerskými organizacemi.\n\nCEBRE informace o českém podnikatelském prostředí a mínění české podnikatelské sféry o dění na evropské scéně šíří prostřednictvím své internetové stránky, internetových stránek zakladatelů a newsletteru Czech Business Today. V rámci své publikační činnosti rovněž přispívá do českých periodik shrnující informace z oblasti podnikání, politiky, legislativy a ekonomiky a v tomto ohledu přispívá ke zvyšování povědomí o evropských tématech.\n\n"}
{"id": "716496", "url": "https://cs.wikipedia.org/wiki?curid=716496", "title": "Jana Musilová (fyzička)", "text": "Jana Musilová (fyzička)\n\nJana Musilová (* 2. července 1948 Brno) je vysokoškolská pedagožka, profesorka teoretické fyziky a matematické fyziky na Přírodovědecké fakultě Masarykovy univerzity v Brně. Zabývá se například difrakcí pomalých elektronů, nebo diferenciální geometrií.\n\nV letech 2004–2011 na škole navíc působila jako prorektorka pro vědu a výzkum.\n\n"}
{"id": "716497", "url": "https://cs.wikipedia.org/wiki?curid=716497", "title": "Úřední osoba", "text": "Úřední osoba\n\nÚřední osoba je právní pojem, zavedený českým trestním zákoníkem pro určité kategorie profesí a ústavních činitelů vykonávajících veřejnou moc, kterým je prostřednictvím tohoto zákona poskytována určitá ochrana a zároveň vyžadována zvláštní odpovědnost. Trestá se tak jak násilí proti úřední osobě nebo vyhrožování jí, ale zároveň i pokud by svou pravomoc zneužila. Vždy se ovšem vyžaduje, aby takový případný trestný čin byl spáchán v souvislosti s její pravomocí a odpovědností. Osoba jiného státu nebo mezinárodní organizace v podobném postavení se považuje za úřední osobu, pokud tak stanoví mezinárodní smlouva.\n\nPojem úřední osoby od roku 2010 nahradil dřívější označení veřejný činitel.\n\nPojem úřední osoba však používají i jiné právní předpisy. Například správní řád za úřední osobu považuje každou osobu bezprostředně se podílející na výkonu pravomoci správního orgánu.\n\nÚřední osobou v České republice je:\n"}
{"id": "716501", "url": "https://cs.wikipedia.org/wiki?curid=716501", "title": "Kotowice (Mazovské vojvodství)", "text": "Kotowice (Mazovské vojvodství)\n\nKotowice jsou vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n"}
{"id": "716503", "url": "https://cs.wikipedia.org/wiki?curid=716503", "title": "Cesmína přeslenitá", "text": "Cesmína přeslenitá\n\nCesmína přeslenitá (\"Ilex verticillata\") je opadavý keř s nápadnými červenými plody, pocházející ze Severní Ameriky. V ČR je občas pěstována jako okrasný keř.\n\nCesmína přeslenitá je opadavý rozkladitý keř s poněkud strnule odstávajícími větvemi, dorůstající v kultuře obvykle 2 až 4 metrů výšky. Listy jsou střídavé, podlouhlé až vejčitě kopinaté, na líci matné, na rubu zvláště na žilkách chlupaté, asi 2 až 10 cm dlouhé. Čepel listů je na okraji mělce pilovitá. Listy se na podzim zbarvují do žlutooranžových odstínů a posléze černají. Řapíky jsou 6 až 12 cm dlouhé. Květy jsou žlutavé, 4 až 8 četné. Plody jsou jasně korálově červené peckovice. Kvete v červnu až červenci.\n\nDruh je přirozeně rozšířen na vlhkých místech na okrajích lesů a v bažinách ve východní polovině Severní Ameriky od Kanady až po Mexiko.\n\nCesmína přeslenitá je celkem zřídka pěstována i v ČR jako okrasná dřevina, nápadná především červenými plody v zimě. Svým vzhledem a především měkkými a u některých forem i dosti světlými listy však cesmínu příliš nepřipomíná. Pěstuje se v řadě kultivarů, některé mají i žluté plody. Dostli bohatý sortiment kultivarů je uváděn ze sbírek Dendrologické zahrady v Průhonicích a Pražské botanické zahrady v Tróji, je pěstována též v botanické zahradě v Rakovníku a v Průhonickém parku.\n\nPod názvem „bobule nesprávné barvy“ se cesmína vyskytla ve filmu Vesnice (The Village).\n\n"}
{"id": "716504", "url": "https://cs.wikipedia.org/wiki?curid=716504", "title": "Perrigo", "text": "Perrigo\n\nPerrigo (: פריגו, zkratka PRGO) je americká firma.\n\nJde o firmu působící ve farmaceutickém průmyslu. Sídlo firmy je ve městě Allegan v USA. Firma je obchodována na burze NASDAQ a také na Telavivské burze cenných papírů v Izraeli, kde je zařazena do indexu TA-25. Založil ji roku 1887 Luther Perrigo a během 20. let 20. století už expandovala do celého amerického středozápadu. V roce 2005 pohltila izraelskou firmu Agis Industries. Celkem v ní pracuje 7000 lidí a má výrobní a skladové kapacity v USA, Izraeli, Velké Británii, Mexiku, Německu a Číně. Ředitelem firmy je Joseph C. Papa.\n\nPodle dat z roku 2010 byla firma Perrigo Israel (bývalý Agis) 2. největším podnikem v Izraeli v sektoru farmaceutického průmyslu podle obratu, který roku 2010 dosáhl 1,648 miliardy šekelů, a 41. největším průmyslovým podnikem v zemi.\n\n\n"}
{"id": "716505", "url": "https://cs.wikipedia.org/wiki?curid=716505", "title": "Krosna-Wieś", "text": "Krosna-Wieś\n\nKrosna-Wieś je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n\nVesnicí vede silnice z Koszajce do Biskupic, od které se na severozápadně odděluje silnice do Józefówa.\n"}
{"id": "716506", "url": "https://cs.wikipedia.org/wiki?curid=716506", "title": "Zemský okres Amberg-Sulzbach", "text": "Zemský okres Amberg-Sulzbach\n\nZemský okres Amberg-Sulzbach je okres v bavorském vládním obvodě Horní Falc. Jeho sídlem správy je město Amberg, které však není jeho součástí, ale tvoří samostatný městský okres.\n\n"}
{"id": "716509", "url": "https://cs.wikipedia.org/wiki?curid=716509", "title": "Milęcin", "text": "Milęcin\n\nMilęcin je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n"}
{"id": "716510", "url": "https://cs.wikipedia.org/wiki?curid=716510", "title": "Moszna-Wieś", "text": "Moszna-Wieś\n\nMoszna-Wieś je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975 až 1998 náležela vesnice administrativně do Varšavského vojvodství.\n\nVe vesnici se nachází Elektroteplárna Pruszków II, která nebyla nikdy otevřena.\n\n"}
{"id": "716511", "url": "https://cs.wikipedia.org/wiki?curid=716511", "title": "Ústav fyziky kondenzovaných látek Přírodovědecké fakulty Masarykovy univerzity", "text": "Ústav fyziky kondenzovaných látek Přírodovědecké fakulty Masarykovy univerzity\n\nÚstav fyziky kondenzovaných látek je pracoviště Přírodovědecké fakulty Masarykovy univerzity. Skládá se z oddělení biofyziky a fyziky kondenzovaných látek. Současným ředitelem ústavu je prof. RNDr. Josef Humlíček, CSc.\n\nV oddělení jsou pro potřeby magisterského a dokotorského studia a pro výzkumné záměry několik laboratoří: optická, rentgenová a mikroskopická. Na ústavu se tak nachází například spektrometry nebo AFM.\n\nSoučástí oddělení fyziky kondenzovaných látek jsou i tzv. čisté prostory pro křemíkovou technologii a mikroelektroniku.\n\nMezi témata výzkumu v oddělení patří optická spektroskopie, Ramanova spektroskopie, rentgenová spektroskopie, mikroelektronika a technologie křemíkových součástek, na teoretické bázi pak například teorie supravodivosti, nebo nelineární optika.\n\nLaboratoř v oddělení biofyziky slouží primárně k výuce studentů bakalářského a magisterského studia v oboru biofyzika. Výzkum je zaměřen především na fyzikální zákonitosti významné pro základní biologické děje a působení fyzikálních faktorů na organismy a jejich složky.\n\nOficiální stránky ÚFKL\n\nOficiální stránky oddělení Biofyziky\n"}
{"id": "716512", "url": "https://cs.wikipedia.org/wiki?curid=716512", "title": "Brádlerovy boudy", "text": "Brádlerovy boudy\n\nBrádlerovy boudy () je základní sídelní jednotka na katastrálním území Špindlerův Mlýn, která je tvořena skupinou horských bud. Nachází se v Krkonoších v nadmořské výšce 1156 m na louce mezi Dvorským potokem a Medvědím potokem pod Martinovou boudou.\n\nOsadu tvoří čtyři budovy, z nichž dvě nabízí ubytování:\nJiž v 19. století zanikla Mléčná bouda (), která byla nejvýše položenou a pravděpodobně také nejstarší z Brádlerových bud. Téměř u lesa ji postavil Franz Bradler z Volského dolu. V roce 1827 vyhořela a byla znovu obnovena. V roce 1882 ovšem vyhořela znovu a tentokrát už obnovena nebyla. Do 21. století se dochovaly pouze nepatrné zbytky základů.\n\nPrvní zmínka o boudách pochází z roku 1637 a řadí se tak k nejstarším krkonošským boudám. V roce 1912 vyhořely, ovšem ještě ve stejném roce došlo k jejich opětovné výstavbě. Od roku 1914 je vlastnil Johann Hollman, v letech 1938–1945 pak Kamila Hollmannová. Dne 24. září 1938 byla na střeše vztyčena vlajka s hákovým křížem, což po druhé světové válce vedlo k odsunu rodiny Hollmannů. Poté ji vlastnil Československý svaz tělesné výchovy a na začátku 60. let 20. století byly přejmenovány na Fučíkovy boudy. Po revoluci v roce 1989 došlo k jejich přejmenování zpět na Brádlerovy boudy.\n\nMotorovým vozidlem jsou dostupné z údolí Labe po cestě, která v Medvědím kolenu odbočuje ze silnice mezi Špindlerovým Mlýnem a Špindlerovou boudou a pokračuje dále k Martinovce.\n\nPěší přístup je možný po turistických trasách:\n\n"}
{"id": "716513", "url": "https://cs.wikipedia.org/wiki?curid=716513", "title": "E-čou", "text": "E-čou\n\nE-čou ( , pchin-jinem \"Èzhōu\") je město a městská prefektura v Čínské lidové republice. Leží ve východní části provincie Chu-pej na jižním břehu řeky Jang-c’-ťiang, naproti Chuang-kangu. Na západě sousedí s hlavním městem provincie s Wu-chanem a na východě s Chuang-š'em.\n\nV prefektuře žije zhruba milion obyvatel na ploše 1504 kilometrů čtverečních.\n"}
{"id": "716514", "url": "https://cs.wikipedia.org/wiki?curid=716514", "title": "Cesmína temná", "text": "Cesmína temná\n\nCesmína temná (\"Ilex opaca\") je stálezelený keř až strom pocházející ze Severní Ameriky. Pěstuje se v různých kultivarech i v ČR jako okrasná dřevina. Má matné tuhé pichlavé listy a bělavé květy.\n\n\nCesmína temná je stálezelený, pomalu rostoucí strom, dorůstající v domovině výšky 8 až 15 m. V kultuře je to většinou keř do 5 metrů. Letorosty jsou zelenavé a jemně pýřité. Listy jsou tuhé, temně olivově zelené, eliptické až obvejčité, 4 až 10 cm dlouhé. Čepel listů je na líci matně zelená a nelesklá, na okraji trnitě zubatá nebo zvláště u starších exemplářů i celokrajná. Řapík je 0,6 až 1.2 cm dlouhý. Květy jsou bělavé, čtyřčetné, na samičích rostlinách ponejvíce jednotlivé, na samčích ve svazečcích. Kvete v červnu. Plody jsou červené, oranžové nebo žluté, až 1 cm velké kulovité peckovice.\n\nDruh je přirozeně rozšířen ve vlhkých lesích a pobřežních křovinách jihovýchodních oblastí USA.\n\nCesmína temná je poměrně zřídka pěstovaný stálezelený keř podobný cesmíně ostrolisté, od níž se liší především matnými listy. Bylo vyšlechtěno velké množství kultivarů, odlišujících se především barvou, tvarem a velikostí listů a barvou a velikostí plodů. Převážná většina okrasných kultivarů jsou samičí klony. Dosti rozsáhlá sbírka kultivarů je zvláště v Pražské botanické zahradě v Tróji\n\nCesmína temná je státním stromem amerického státu Delaware.\n\n"}
{"id": "716517", "url": "https://cs.wikipedia.org/wiki?curid=716517", "title": "Thioether", "text": "Thioether\n\nThioethery. též (organo)sulfidy. jsou sirné analogy etherů (atom kyslíku je nahrazen atomem síry). Obecný vzorec thioetherů je R-S-R´, kde R a R´ jsou uhlovodíkové funkční skupiny. Dělí se na jednoduché (uhlovodíkové zbytky jsou stejné) a smíšené (uhlovodíkové zbytky jsou různé). \n\nThioethery jsou zapáchající, o něco méně než thioly. Teploty varu a tání jsou podobně nízké jako u thiolů se stejnou molekulovou hmotností. Často bývají pro člověka dráždivé a hořlavé.\n\n\n"}
{"id": "716521", "url": "https://cs.wikipedia.org/wiki?curid=716521", "title": "Elektroteplárna Pruszków II", "text": "Elektroteplárna Pruszków II\n\nElektroteplárna Pruszków II – elektroteplárna položená ve vesnici Moszna-Wieś blízko Pruszkówa, v gmině Brwinów v Mazovském vojvodství, ve vlastnictví firmy Vattenfall Heat Poland S.A.\n\nElektroteplárna nebyla nikdy spuštěna a prakticky hotový objekt se pozvolna rozebírá. V roce 2004 bylo rozebráno potrubí. \nDo roku 2008 byly rozebrány budovy elektroteplárny, které jsou vidět na fotografii. V současné době se využívá pouze komín elektroteplárny o výšce 256 metrů a to jako konstrukce pod antény.\n\nVysílaný je odtud program rádia RMF FM o síle 120 kW s vertikální polarizací. Anténa pokrývá dosahem téměř polovinu Mazovského vojvodství a část Lodžského vojvodství.\n\n\n"}
{"id": "716524", "url": "https://cs.wikipedia.org/wiki?curid=716524", "title": "Ludwig Binswanger", "text": "Ludwig Binswanger\n\nLudwig Binswanger (13. dubna 1881 Kreuzlingen, Švýcarsko – 5. února 1966 Kreuzlingen) byl švýcarský lékař a psychoanalytik, blízký spolupracovník Sigmuda Freuda a zakladatel odlišné, existenciální analýzy či daseinsanalýzy.\n\nPocházel z rodiny psychiatrů, roku 1907 ukončil studium lékařství v Curychu a jako mladý muž spolupracoval s C. G. Jungem, E. Bleulerem a S. Freudem. I když se s Freudem později rozešel, zůstali přáteli. V letech 1911–1956 byl ředitelem psychiatrického sanatoria „Bellevue“ v Kreuzlingen, které založil jeho děd. Byl ovlivněn filosofií existence, zejména dílem M. Heideggera, E. Husserla a M. Bubera. Podobně jako Henri Bergson tito autoři ukázali, že člověk není mechanismus, nýbrž že svůj život sám vede jako osoba, že mu „v jeho bytí o toto bytí samo jde“ (Heidegger). Proto není možné pacienta chápat jako výslednici neosobních sil, nýbrž právě jako „pobyt“, lidskou existenci. Svůj koncept psychoanalýzy, která pacienta chápe jako osobu, uveřejnil roku 1942 v knize \"Grundformen und Erkenntnis menschlichen Daseins\" (Základní formy a poznání lidského pobytu). Svoji metodu ilustroval zejména na případu mladé Ellen West.\n\nBinswanger měl řadu významných žáků a následovníků, jako byl Medard Boss nebo Gion Condrau. Jeho dílo „Sen a existence“ z roku 1930 významně ovlivnilo francouzského filosofa Michela Foucaulta, který k jeho překladu do francouzštiny napsal obsáhlou předmluvu. Od 50. let 20. století se daseinsanalýza rozšířila i do dalších zemí, do českého prostředí ji uvedl Jiří Němec, zabývá se jí Oldřich Čálek a další.\n\n"}
{"id": "716527", "url": "https://cs.wikipedia.org/wiki?curid=716527", "title": "Nachal Ma'achaz", "text": "Nachal Ma'achaz\n\nNachal Ma'achaz ( נחל מאחז) je vádí v severní části Negevské pouště, v jižním Izraeli.\n\nZačíná v nadmořské výšce necelých 250 metrů severovýchodně od vesnice Bejt Kama. Poblíž se nachází pramen Beer Ma'achaz (באר מאחז) a bývalá vojenská pozice Mišlat Ma'achaz (משלט מאחז), o kterou se vedly boje během války za nezávislost v roce 1948. Směřuje pak k severozápadu mírně zvlněnou a prakticky neosídlenou pouštní krajinou. Podchází železniční trať Tel Aviv-Beerševa, dálnici číslo 6 a dálnici číslo 40. Ze západu míjí pahorek Tel Kešet, u kterého ústí zleva do toku Nachal Adorajim.\n\n"}
{"id": "716529", "url": "https://cs.wikipedia.org/wiki?curid=716529", "title": "Rijksmuseum Amsterdam", "text": "Rijksmuseum Amsterdam\n\nRijksmuseum Amsterdam, zkráceně Rijksmuseum, je největší a nejvýznamnější muzeum Nizozemska. Nachází se na náměstí Museumplein v jižní části Amsterdamu a ve více než 200 sálech nabízí přehled nizozemského umění a historie. Sbírka mimo jiné obsahuje díla holandských mistrů 17. století jako Rembrandt, Vermeer a Hals. Rijksmuseum je ve vlastnictví státu a spadá pod vedení veřejné správy.\n\nSbírka maleb nabízí přehled nizozemského malířství od 15. století přibližně do roku 1900. Důraz je kladen především na holandské mistry 17. století. Muzeum vlastní také malou sbírku vlámských a italských mistrů.\nSbírka sochařství a užitého umění se skládá ze soch, nábytku a dřevěných obkladů, zlatnictví, keramiky, skla, textilu, kovových předmětů a mnoha dalších. I tato sbírka má mezinárodní charakter, zaměřuje se však na nizozemské umění.\nSbírka asijského umění nabízí přehled vývoje především čínského, japonského, indického a indonéského umění z asijského úhlu pohledu. Do sbírky patří i čínský a japonský exportní porcelán, koloniální nábytek a stříbro.\nNárodní grafická sbírka spravuje národní sbírku umělecké kresby, grafiky a národní sbírku fotografií.\nHistorická sbírka obsahuje malby, modely lodí, zbraně, vlajky, zlaté a stříbrné předměty, kostýmy, dokumenty, kuriozity a významné předměty různého charakteru, které se pojí s politickou a válečnou historií Nizozemska. Předměty pochází ze sbírek místodržitelů, admiralit, komor nizozemské Východoindické a Západoindické společnosti a ze soukromých sbírek. Důraz je kladen na sbírku 17. a 18. století.\n\nMuzeum má několik mistrovských děl, která jsou prezentována ve velké síni slávy, jenž tvoří značnou část muzea. Na konci tohoto sálu se nachází nejznámější dílo celé sbírky, Noční hlídka holandského malíře Rembrandta.\n\nZáklad sbírky Rijksmusea tvoří sbírka umění, kterou nashromáždila dynastie místodržitele v průběhu staletí. Poté, co poslední místodržitel v roce 1795 uprchl ze země, byla zbývající umělecká sbírka zabavena Batávskou republikou. Její velká část byla Francouzi poslána do Paříže. 19. listopadu 1798 bylo z iniciativy tehdejšího ministra financí Alexandera Gogela rozhodnuto zbývající sbírku sestávající z italského umění, portrétů Oranžských a národních rarit, zařadit do národního muzea podle francouzského vzoru. Toto muzeum pod názvem Národní umělecká galerie se poprvé otevřelo roku 1800 v paláci Huis ten Bosch v Haagu. Jeho první ředitel, amsterdamský obchodník s uměním Cornelis Sebille Roos (1754 – 1820), byl zodpovědný za první nákupy uměleckých děl, včetně obrazu Ohrožená labuť Jana Asselijna. Když v roce 1806 na trůn usedl Ludvík Bonaparte jako král holandský, bylo muzeum přejmenováno na Královské muzeum.\n\nV roce 1808 bylo na pokyn Ludvíka Bonaparta muzeum přestěhováno do Amsterdamu a společně se sbírkou města Amsterdamu, včetně Noční hlídky, o rok později přemístěno do Královského paláce na Damu. Nový ředitel Cornelis Apostool byl pověřen sestavením katalogu objektů. Roku 1817 byla sbírka Říšského muzea, jak bylo po korunovaci Viléma I. nazýváno, přemístěna do budovy Trippenhuis ze 17. století. Po pádu Napoleona v roce 1815 byla z Paříže navrácena významná část uměleckých děl. Byla sem přemístěna také sbírka grafik z Haagu, zatímco kolekce historických předmětů byla přestěhována do Sbírky rarit, která byla zřízena v roce 1820 v Haagu. Pod vedením nového ředitele muzea Cornelia Apostoola (1808 – 1844) bylo uskutečněno minimum významných nákupů uměleckých děl.\n\nV průběhu let byla sbírka muzea rozšiřována také díky odkazu významných osobností a veřejné sbírce. Značným přínosem pro muzeum bylo odkázání sbírky 224 obrazů amsterdamského bankéře Adriaana van der Hoopa, kterou v roce 1854 přenechal městu Amsterdam. Přestože nikdo ve význam 224 obrazů, které měly do města přilákat nové návštěvníky, nevěřil, museli majetní občané sbírku podpořit, jinak by obrazy zmizely v zahraničí. V roce 1885 byla dokončena stavba současné budovy muzea podle návrhu architekta P. J. H. Cuyperse. Tato budova mimo sbírky Rijksmusea nabízela místo i pro díla žijících mistrů, která se od roku 1838 nacházela v Muzeu žijících mistrů v Haarlemu, a sbírky Nizozemského muzea dějin a umění v Haagu, která vytvořila základ sbírky Nizozemské dějiny.\n\nV předvečer druhé světové války byla část sbírky umístěna do bezpečí a její místo nahradily expozice současného umění. Velká část muzejní sbírky byla v dubnu 1942 ukryta ve speciálním trezoru vybudovaném za tímto účelem v podzemních chodbách vršku Sint Pietersberg u města Maastricht. Tímto se uvolnilo místo ve východním křídle muzea k výstavě sbírky Nizozemského železničního muzea. Ve válečném období uspořádalo Rijksmuseum několik proněmeckých výstav jako Současné umění Vestfálska a Dolního Porýní (srpen 1941), Ženské práce v Německu, Německé ženy pracují pro svůj národ (říjen 1941), Německá kniha dneška (únor 1942) a Umění fronty (leden 1943).\n\nV roce 1885 se muzeum přestěhovalo do současné budovy v centru města. Muzeum bylo otevřeno v pondělí 13. července tehdejším ministrem vnitra Janem Heemskerkem. Muzeum se nachází v budově, kterou speciálně pro tento účel navrhl nizozemský architekt P. J. H. Cuypers. Cuypers kombinoval gotické a renesanční prvky ve stylu neogotiky. Budova má bohaté zdobení odkazující na národní (středověkou) historii. Stavba měla pomoci k dosažení jednotného architektonického stylu, o který se v 19. století usilovalo. Cuypers chtěl vytvořit národní stylistický výraz, styl, který by symbolizoval Nizozemsko.\nNa tvorbu ornamentů a dekorací byla vypsána soutěž. Vítězi ve tvorbě obrazů se stali Bart van Hove a J.F. Vermeylen, nástěnné malby vytvořil Georg Sturm a autorem vitrážových oken je W. F. Dixon.\nKolem muzea se nachází zahrada navržená Cuypersem vybudovaná v letech 1884 až 1916, kterou uzavírá kovaný železný plot. V jihozápadní části zahrady se nachází fragmenty monumentů z různých oblastí Nizozemska. Nachází se zde i Fragmentengebouw, kde jsou fragmenty rovněž zakomponované. Vzorem takovéto muzejní zahrady se sochami a fragmenty monumentů byly mimo jiné Muzeum Cluny v Paříži a Germánské národní muzeum v Norimberku.\n\nKe komplexu muzea patří také bývalá ředitelská vila (1883) a umělecká škola (1891), rovněž navržené Cuypersem. Ředitelská vila byla do roku 1945 užívána jako služební bydliště ředitele, poté začala být využívána jako budova správy muzea. Pro lepší spojení mezi centrem a jižní částí města, která v té době byla ještě ve výstavbě, byl uprostřed budovy postaven průchod Museumstraat, původně otevřený pro veškerou dopravu a od roku 1931 pouze pro cyklisty. Mnoho ředitelů muzea poté usilovalo o uzavření tohoto průchodu, který se podle nich měl stát součástí muzea. Zpočátku byl z průchodu výhled na dva dvory, které byly v padesátých letech zastavěny a využity jako další výstavní prostor. Během velké renovace mezi lety 2003 až 2013 se velmi diskutovalo o tom, zda by průchod měl být znovuotevřen i pro cyklisty či nikoliv. 13. května 2013 byl průchod nakonec otevřen i pro cyklisty.\n\nV průběhu let bylo muzeum několikrát přestavováno, čímž interiér ztratil velkou část svého původního charakteru. Částečně z důvodu stále se zvyšující návštěvnosti nebylo muzeum schopné splňovat požadavky předního mezinárodního muzea. V roce 2003 proto začala velká přestavba, kterou nikdy předtím žádné národní muzeum neuskutečnilo. Během rekonstrukce bylo navráceno mnoho původních prvků, díky kterým budova opět získala svou původní slávu.\n\nPřestavba jižního křídla muzea byla dokončena v roce 1996. Původní přístavba Drucker-uitbouw, navržená Josephem Cuypersem byla podle sponzora přejmenována na Philipsvleugel. Toto křídlo muzea bylo poté využíváno jako dočasný muzejní prostor během velké přestavby hlavní budovy (2003 – 2013). V roce 2013 byl ve dvoře muzea otevřen Asijský pavilon, navržený Cruzem y Ortizem. Od roku 2013 bylo křídlo Philipsvleugel zrekonstruováno na prostor pro krátkodobé výstavy a kavárnu s restaurací. 1. listopadu 2014 bylo toto křídlo otevřeno veřejnosti.\n29. dubna 2003 bylo Rijksmuseum po usnesení inspekce práce na několik dnů uzavřeno pro veřejnost z důvodu zvýšeného množství azbestu ve vzduchu. Začátkem prosince 2003 byla kvůli přestavbě uzavřena velká část muzea, která měla trvat několik let, ale pro různá zpoždění trvala skoro deset let. Po devíti letech uzavření muzea byla hlavní budova 13. dubna 2013 znovu otevřena. Během té doby bylo pro veřejnost otevřeno Philipsvleugel.\n\nNáklady celkové přestavby, renovace a modernizace Rijksmusea činily 375 milionů eur. Rijksmuseum přispělo částkou 45 milionů eur a dále bylo podpořeno sponzory Philips, ING a BankGiro Loterij. Noční hlídka byla během této doby k vidění v Philipsvleugel spolu s nejvýznamnějšími díly 17. století. Mezi lety 2003 až 2013 dosáhlo Philipsvleugel 8,5 milionu návštěvníků.\n\n16. května 2015 získalo muzeum ocenění Evropské muzeum roku, cenu pro muzea, která byla v posledních dvou letech otevřena, zmodernizována nebo rozšířena. Porota ocenila nové členění Rijksmusea, zrestaurování nástěnných maleb, Asijský pavilon a vícejazyčné informace pro návštěvníky. Kromě titulu sestává cena také z ročního zapůjčení sochy Henryho Moorea The Egg.\n\nOd 18. března 2003 do 12. dubna 2013 bylo muzeum zcela uzavřeno pro veřejnost. Během přestavby byla nejvýznamnější díla 17. století od prosince 2003 do 17. března 2013 vystavena pro veřejnost v křídle Philipsvleugel. Zde se konaly také menší výstavy. Oficiální znovuotevření královnou Beatrix se konalo 13. dubna 2013 a od tohoto dne bylo Rijksmuseum otevřeno veřejnosti. Od znovuotevření se výrazně zvýšil počet návštěvníků: v roce 2013 to bylo 2 200 000 návštěvníků, přibližně 7 až 10 tisíc denně. Dvanáct měsíců po znovuotevření přišlo 2,7 milionu návštěvníků, z nich asi dvě třetiny z Nizozemska. Z přibližně jednoho milionu zahraničních návštěvníků byla většina Američanů a dále Němci. Tento počet je přibližně o 30% vyšší než před znovuotevřením.\nRijksmuseum mělo pobočku v terminálu letiště Schiphol za pasovou kontrolou. Byla otevřena 9. prosince 2002 princem Vilémem Alexandrem a byla zcela sponzorována ING. Byla zde umístěna stálá výstava děl zlatého věku a ročně zde byly organizovány tři krátkodobé expozice. Letiště Schiphol bylo prvním letištěm na světě s takovým muzeem. V roce 2009 ho navštívilo na 100 000 návštěvníků. V říjnu 2014 byla pobočka muzea uzavřena z důvodu přestavby. \n\n"}
{"id": "716535", "url": "https://cs.wikipedia.org/wiki?curid=716535", "title": "PISA", "text": "PISA\n\nProjekt PISA (zkratka pro Programme for International Student Assessment) je mezinárodní výzkum pořádaný Organizací pro hospodářskou spolupráci a rozvoj. Šetření se poprvé uskutečnilo v roce 2000. Je prováděno každé tři roky s tím, že každá iterace pokládá větší důraz na jednu ze zvolených oblastí. Jeho cílem je zjišťování úrovně v rámci čtenářské, matematické i přírodovědné gramotnosti mezi žáky ve věku 15 let. Na základě těchto údajů panuje snaha zachytit míru, do jaké si v rozdílných zemích světa žáci u konce povinné školní docházky osvojili patřičné schopnosti pro zapojení do společnosti. Prostřednictvím vyplynulých výsledků se snaží tvůrci vzdělávacích politik zachytit klady a zápory jednotlivých vzdělávacích systémů a zlepšit je. Jednou ze stěžejních charakteristik, která projekt PISA odlišuje od dříve prováděných výzkumů, je jeho zaměření na znalosti využitelné v pracovním, osobním či občanském životě. Všechna předchozí mezinárodní šetření se hlavně zabývala tím, jak jsou žáci schopni zvládat školní učivo. V České republice je výzkum pořádán prostřednictvím České školní inspekce.\n\nZprostředkování celého šetření je poměrně náročný úkon. Například přípravy pro realizaci cyklu pro rok 2018 započaly již v roce 2015. V tento čas byly tvořeny první koncepce a návrhy. V následujících dvou letech proběhla nejen korektura koncepčního rámce, ale rovněž byly úlohy upravovány do vhodných forem. Zároveň začal proces tvorby patřičných manuálů, scénářů a formulářů. V březnu a dubnu 2017 proběhlo pilotní šetření na vybraných školách, jehož výsledky byly v následujících měsících využity k finalizování metodologie pro hladký průběh hlavního výzkumu. \n\nParticipace na výzkumu meziročně roste. Při jeho prvním provedení se zúčastnilo přes 250 000 studentů z 28 zemí OECD a 4 nečlenských zemí (Rusko, Litva, Brazílie, Lichtenštejnsko). Postupně se začaly další přidávat. V České republice se podílelo zhruba 10 000 studentů napříč 250 školami. V roce 2012 účast již dosahovala více než 500 000 žáků v rámci 65 členských i nečlenských zemích OECD. Posledního šetření konaném během roku 2018 se zúčastnilo kolem 710 000 žáků ve věku 15 let napříč 79 zeměmi.\n\nČtenářská gramotnost bývá definována jakožto jedincova schopnost porozumět, používat, hodnotit, reflektovat na texty za účelem dosahování vytýčených cílů, rozvoje svých znalostí či potenciálu a zároveň podílení se na chodu společnosti. Bývá testována schopnost jednotlivých studentů vyhledávat a vybírat relevantní informace. Rovněž texty bývají hodnoceny na základě kvality a věrohodnosti.\n\nMatematická gramotnost je vymezena jakožto jedincova schopnost formulovat, porozumět a používat rozličných matematických konceptů a procedur napříč jejich využitím v rámci mnoha odlišných kontextů. \n\nPřírodovědná gramotnost bývá vytyčována jakožto schopnost potýkat se vědou souvisejícími problémy. V kontextu výzkumu PISA jsou tyto problémy vztahovány nejen k osobní či lokální úrovni. Týkají se rovněž těch na národní či mezinárodní. Toto platí jak pro současné, tak je využíváno těch z minulosti. Žáci by měli znát a být schopni porozumět a vysvětlovat rozličná vědecká fakta či koncepty.\n\nVe svých dřívějších podobách bylo testování prováděno v papírové formě. Od roku 2015 je hlavním způsobem testování uskutečňováno s pomocí počítačů. Některé země však i při šetření pořádaném v roce 2018 zvolily netestovat své žáky v elektronické podobě. Tyto nástroje však zahrnovaly pouze součásti již dříve využívané. Nové oddíly testování byly dostupné pouze počítačovém dotazování. Testy byly rozděleny do 4 úseků, z čehož každý trval 30 minut. Bylo použita kombinace otevřených i uzavřených otázek. Následoval ještě další dotazník, na jehož vyplnění měli žáci zhruba 35 minut. Jehož cílem bylo zjistit informace o zázemí jednotlivých studentů a jejich zkušenostech se školou. Rovněž byly distribuovány dotazníky pro ředitele škol snažící se objasnit školní systém a prostředí. Některé ze zemí se rovněž rozhodli pro aplikaci volitelných dotazníků pro rodiče či učitele.\n\nJak bylo popsáno výše, PISA se v každém cyklu více zaměřuje na jednu vybraných tématik. Důsledná analýza všech třech hlavních oblastí je tedy dostupná každých devět let. Analýza trendů je k dispozici každé tři roky. Celkově PISA poskytuje tři typy výstupů. Prvním jsou indikátory poukazující na znalosti a schopnosti studentů. Druhými jsou indikátory ukazující souvislost mezi schopnostmi žáků a různorodými demografickými, sociálními, ekonomickými i vzdělávacími proměnnými. Posledním typem výstupů jsou indikátory zaměřující se na proměny trendů.\n\nVýsledky projektu PISA se postupem času stávají jedním z faktorů, jenž v mnohých zemí, které se na výzkumu podílejí, ovlivňuje proces vytváření vzdělávací politiky. PISA bývá pojímán jakožto nástroj, dle něhož lze měřit kvalitu školského systému. Rovněž se objevují názory, že toto šetření může pomoci lépe definovat problémy, které se v tomto systému objevují. Některá data ukazují, že tento výzkum pomáhá budovat globální standarty pro zhodnocení a rozvoj vzdělávacích systémů.\n\n"}
{"id": "716542", "url": "https://cs.wikipedia.org/wiki?curid=716542", "title": "Sinzig", "text": "Sinzig\n\nSinzig je německé město ve spolkové zemi Porýní-Falc. Je součástí zemského okresu Ahrweiler. V roce 2010 zde žilo 17 416 obyvatel.\n\n"}
{"id": "716544", "url": "https://cs.wikipedia.org/wiki?curid=716544", "title": "Zmařená svatba", "text": "Zmařená svatba\n\nZmařená svatba je „národní“ opera českého skladatele Karla Šebora z roku 1879 na libreto české spisovatelky Marie Červinkové-Riegrové na námět francouzského vaudevillu autorů Adolpha Philippa d'Enneryho (1811-1899) a Adriena Decourcella (1821-1892) \"Le Petit Pierre\". Premiéru měla v pražském Prozatímním divadle dne 25. října 1879.\n\nPoslední a nejznámější opera Karla Šebora \"Zmařená svatba\", vzniklá roku 1879, je jedním z českých hudebnědramatických děl vzniklých brzy po Smetanově \"Prodané nevěstě\" (1866) a podle jejího vzoru. Společná jim je romanticko-komická látka ze současné české či moravské vesnice, melodika inspirovaná českými lidovými písněmi a tanci s různou měrou hudební stylizace, jakož i poměrně skromné interpretační nároky odpovídající možnostem českého profesionálního i amatérského hudebního divadla 60. a 70. let 19. století. Do této řady oper patří vedle Šeborovy \"Zmařené svatby\" například \"Mikuláš\" Josefa Richarda Rozkošného, \"Starý ženich\" Karla Bendla, \"Zakletý princ\" Vojtěcha Hřímalého, \"V studni\" Viléma Blodka nebo \"Šelma sedlák\" a \"Tvrdé palice\" Antonína Dvořáka.\n\nLibreto \"Zmařené svatby\" vzniklo původně roku 1875 v rodině politika Františka Ladislava Riegra. Ten tehdy požádal svou dceru Marii, aby napsala libreto komické opery pro domácí provozování. Jako námět jí navrhl d'Enneryho a Decourcellův vaudeville \"Le petit Pierre\", který zřejmě zhlédl v době svého tříletého exilu v Paříži v letech 1849-1851 (kus měl premiéru 6. října 1949 v Théâtre des Variétés) a jehož libreto si donesl do Čech. Hudbu měl složil Mariin manžel a amatérský skladatel Václav Červinka, což se však nakonec nestalo. Marie Červinková-Riegrová libreto přeložila a podle otcových intencí přenesla jeho děj z napoleonské Bretaně na český venkov za italských válek (1859), navíc doplnila postavu vesnického dohazovače po vzoru Kecala z \"Prodané nevěsty\". Původní název díla byl změněn na \"Vašek\", později \"Divoký Vašek\", a jména hlavních hrdinů (Vašek a Mařenka) sice připomínají hrdiny nejslavnější Smetanovy opery, jsou však současně křestními jmény manželů Červinkových.\nV té době se Rieger obrátil s výzvou k napsání „národní“ opery na skladatele Karla Šebora, který slavil v 2. polovině 60. let v Prozatímním divadle řadu operních úspěchů, poté však odešel z Čech a živil se jako vojenský kapelník. Rieger litoval, že jeho talent leží ladem. Šebor byl nabídkou potěšen, z více nabízených látek si vybral jako podklad libreto Marie Červinkové, avšak z estetických důvodů žádal o některé změny, aby se příliš nepodobal \"Prodané nevěstě\": „Jenom bych si přál, aby situace byly něžné, nikde ani v nejmenším na Sabinu neupamatovaly, abychom se konečně v hudebním ohledu do koncertů jiných národů míchati směli.“\n\nF. L. Rieger si v průběhu kompozice nebyl jist, zda komické lidové téma Šeborově talentu vyhovuje, a pokoušel se i libreto získat zpátky. Jinak ovšem prosazoval své estetické stanovisko, známé z jeho sporu se Smetanou, totiž že národní hudba musí vycházet z nápodoby lidové písně, ba doporučoval Šeborovi případně využít i existující lidové nápěvy. S tím se však skladatel neztotožňoval: „Národní písně jsem vynechal, poněvadž nechci zavdati veřejné kritice příčinu, aby mně snad vytýkala, že jsem k tomuto prostředku proto sáhl, že jsem neměl dosti sám osobní inspirace.“ Na dřívější Šeborovu tíhnutí k velkooperním romantickým látkám upomínají rozsáhlá finále 2. a 3. dějství i velký podíl baletu, naopak ansámblů obsahuje partitura jen málo. Šebor v průběhu práce vypustil některé komické prvky, například plánovaný duet Václava a Toníka ve 3. dějství, a na související připomínky libretistky reagoval tím, že doporučil, aby se opera označovala při uvedení nikoli jako „komická opera“, ale jako „národní opera“. Přechody z mluvených částí ke zpěvu, jež byly pociťovány jako problematické, skladatel v řadě případů řešil využitím melodramu.\n\nČeská (pražská) společnost vesměs vítala již předem návrat talentovaného skladatele, tento pocit vyjadřoval v tisku například Jan Neruda. Současně se však ještě před uvedením opery šířily pověsti o jejím protismetanovském pozadí. Přitom Smetanovo vlastní mínění o opeře bylo celkem příznivé, podle svědectví Marie Červinkové „Smetana s velmi přátelským interessem sledoval Šeborovu operu - býval ve zkouškách a partituru si prohlížel - chválil prý velmi tu operu a vůbec Šebora - že je to velký talent, - a jen mu vystavoval, že to měl trochu lépe propracovat - že to propracování, jak je, stačí jen na operettu a ne na operu.“\n\nPremiéra díla se konala 25. října 1879 a sklidila značný úspěch. Autor byl po každém dějství vyvoláván, líbila se zejména taneční čísla, ale též árii \"Vy nevíte, jak nám teskno\" musela představitelka Mařenky Marie Sittová opakovat. Přestože opera nebyla vypravena příliš nákladně, po hudební stránce byla jejímu nastudování (které vedl Adolf Čech, Šebor dirigoval pouze premiéru) věnována velká péče. I zpěváci se úloh zhostili velmi dobře, vedle Sittové zejména slavný barytonista Josef Lev, který se pro Šebora exponoval ve vedlejší roli Vojty.\n\nDobová kritika skutečně přes autorovo snažení shledávala řadu podobností s \"Prodanou nevěstou\", na níž Šeborova hudba „tu a tam v uchu vyvolává až nápadné reminiscence“, ale též klasika raného romantismu Webera, Donizettiho či Meyerbeera, naopak již z formy singspielu či operety s mluvenými dialogy byla dovozována opozice proti estetickým zásadám Richarda Wagnera. Václav Juda Novotný v Národních listech však neprokomponovanost v operním žánru označoval již za zastaralý rys a hodnocení „Šebor tvoří pouze z hudebního stanoviska“ bylo chápáno jako výtka nerespektování zásad hudebního dramatu. V tom smyslu nebyl Šeborův jinak chválený obrat k „národnímu“ slohu považován za dokonalý: „Strakatinu různých písní rázu národního, z nichž jednotlivé mnohou vynikají krásou melodickou či rytmickou, však nijak netvoří jednotnou stavbu, již nám předepisují zákony hudby dramatické.“ Vytýkány mu byly i prohřešky proti správné deklamaci, a to i přes rytmicky vhodně zpracované libreto. Přestože kritika vesměs nalézala slova pochvaly a povzbuzení pro talentovaného skladatele, Šeborovy „lehké melodie a čiperný rytmus v slohu písně národní“ u ní nenašly valné ocenění. Stejně jako u jeho ostatních oper byl nejvíce uznáván jeho talent rytmický a instrumentační, projevující se především v předehře a v tanečních scénách. Podobné dojmy si zaznamenala po návštěvě premiéry i libretistka: „veliká živost temp a tanců, ale melodie se občas opakuje, […] není v tom dost umírněnosti a celkovitosti - žádná zaokrouhlenosť a žádné stupňování, […] místy instrumentace trochu jednoduchá“.\n\nCelkový názor dobové kritiky souzní s novodobým hodnocením Marty Ottlové: „žánr komické číslové opery s mluveným dialogem z vesnického prostředí mu [tj. Šeborovi] však nebyl blízký a záměr komponovat jednoduchou hudbu vedl zvláště v sólových písních někdy až k primitivnosti“. Také hudební vědec John Tyrrell tvrdí: „Výsledkem [Šeborovy snahy o lidový tón] je chudobou trpící partitura bez stopy elánu a znamenitosti jeho dřívějších oper. Záměrně lidově znějící čísla jsou zpravidla krátké pomalé valčíky, uboze jednoduché struktury beze všeho kouzla a důmyslu příznačných pro Smetanu.“\n\nŠebora zjevný úspěch u obecenstva i poměrné příznivé kritické přijetí opery povzbudilo. Na radu kritiky i kapelníka Maýra se chystal převést mluvené dialogy na recitativy (jako to učinil o rok dříve Smetana v případě \"Dvou vdov\") a napsat dodatečnou árii pro slavného barytonistu Josefa Lva, představitele Vojty. Stejně jako o deset let dříve, v roce 1869, však jeho nadšení narazilo na spory s vedením Prozatímního divadla, a to i přesto, že mu bylo opět nabízeno místo kapelníka. Vymínil si totiž, že každé desáté představení \"Zmařené svatby\" bude jeho beneficí (tedy osobním výtěžkem). Marie Červinková považovala tuto podmínku za „hloupou a neomalenou“, protože „to je ten nejlepší prostředek – aby se nedávala“. Ředitelství skutečně nechtělo v reprízách pokračovat, a i když Šebor ustoupil a spokojil se s každým třináctým představením, byla \"Zmařená svatba\" po desátém provedení stažena z repertoáru. Šebor už své plány na její doplnění neuskutečnil a stejně tak nakonec zastavil kompozici nové operu na libreto, které Červinková napsala v jemu bližším žánru velké historické opery: \"Dimitrij samozvanec\". Operu později pod názvem \"Dimitrij\" zkomponoval Antonín Dvořák. \"Zmařená svatba\" zůstala jeho poslední operou.\n\n\"Zmařená svatba\" byla profesionálně inscenována pouze třikrát: v letech 1879-1880 v Prozatímním divadle, následovala roku 1885 inscenace v Národním divadle v Brně a naposledy roku 1914 ve zpěvohře Divadla na Vinohradech pod vedením Ludvíka Vítězslava Čelanského. To bylo současně dosud vůbec poslední scénické nastudování některé z Šeborových oper. Jsou však doklady i o jejích představeních v kruhu amatérů.\n\nPověsti \"Zmařené svatby\" a celého Šeborova operního díla škodila již soudobou kritikou a zejména později Zdeňkem Nejedlým tradovaná představa, že vznikla s úmyslem zastínit Smetanovu \"Prodanou nevěstu\"; pro skutečnost, že opera vznikla s podporou rodiny F. L. Riegra, byla označována jako „staročeská \"Prodaná nevěsta\"“. Autograf prvního dějství partitury se ztratil za I. světové války a dvě čísla z prvního jednání chybí i v zachovaném dobovém opisu, takže opera dnes již není kompletní. Některá čísla byla vydána tiskem v klavírním výtahu a dosáhla jisté popularity. Několikrát byla vydána samostatně i předehra: naposledy ji v nové instrumentaci Bohuslava Leopolda vydal Orbis roku 1951.\n\nDěje se v Čechách za válek italských (kolem roku 1860).\n\n(Náves) Z kovárny na vesnické návsi je slyšet bušení a zpěv kovářů (č. 1 – ouvertura a sbor \"Železu síla zmoci my známe\"). Mladý Toník zde vyhlíží Barušku (č. 2 – píseň \"K studánce pro vodu Baruška chodívá\") – miluje ji i ona jeho, ale sňatek závisí na vůli kováře Vojty, Baruščina strýce, a ten ho dosud odmítá (č. 2a – duet \"O jak nás sužují, v lásce nám zbraňují\").\n\nK domu, kde žije panna Mařenka, přichází Vojta, který se o ni již dlouho uchází. Nerad vidí Toníka a Barušku spolu, ale Baruška je Mařenčina kamarádka a Toník její bratranec a za Vojtovo povolení k sňatku mu nabízejí, že se za něj u Mařenky přimluví a budou očerňovat Mařenčina dřívějšího nápadníka Václava.\n\nDotyčnou dívku přivádí Vojtův strýc Hovorka, působící jako jeho dohazovač (č. 3 – árie \"Vaše štěstí je hotovo, když se já do toho dám\"). Mařenka dala před sedmi lety své slovo Václavovi, když odcházel na vojnu, a proto se nechce zavázat jinému. Hovorka, Vojta, Toník a Baruška ji od tohoto uvažování společně zrazují: o Václavovi nikdo sedm let neslyšel, je jistě mrtev. A pokud ne, byl již dříve tak zlostný a prchlivý, že se mu ve vsi říkalo „divoký Vašek“, a vojna jej nepochybně zdrženlivosti nenaučila (č. 4 – kvartet \"Ta vojančina proklatá je věc\").\n\nMařenka má také pocit, že by s Vaškem obtížně vycházela, ale on ji upřímně miloval a obětoval se za ni (č. 5 – árie \"Vy nevíte, jak nám teskno\"). Před sedmi lety zemřel Mařenčin otec po trapné nemoci, dluhy a neúroda dohnaly vdovu a sirotka do rukou exekutorům, a v té chvíli je Václav vyplatil pěti sty, jež obdržel za to, že se nechal naverbovat k vojsku. Mařenka mu za to musela slíbit, že na něj nezapomene, vyčká jeho návratu a pak se za něj vdá (č. 5a – árie \"Srdce mé dojaté hlubokou vděčností\").\n\nHovorka jí však připomíná, že Vašek je nezvěstný od loňské bitvy, v níž byl téměř celý jeho pluk pobit, Vojta Mařenku prosí, aby myslela na jeho štěstí, a i Toníkův i Baruščin osud má váhající dívka v rukou (č. 6 – kvintet \"Štěstí naše v rukou máte\"). Mařenka tedy povoluje a dává Vojtovi slovo. Hovorka svolává vesničany na oslavu (č. 7 – finále, Hovorka a sbor \"A teď sobě zavejskneme\").\n\n(Selská světnice v Mařenčině domě) Baruška a družičky vinou věnce na Mařenčinu svatbu, tančí se (č. 8 – ouvertura, č 9 – polka, č. 10 – kolo). Melancholickou svatební píseň (č. 11 – sbor \"Vinem, vinem Mařence vínek poslední\") vystřídají na Toníkovo vyzvání za veselejší (\"Když jsme přadly v zimní časy\"). Mařenku ale trápí svědomí (č. 11a – árie \"Úzkost svírá srdce moje\"). Baruška ještě naposledy uklidňuje Mařenku a přesvědčuje ji, že se Václav nevrátí, když náhle dávno oželený voják vstupuje do dveří. Zmiňuje dopis, jímž Mařence předem oznámil svůj návrat, a proto se domnívá, že slavné uvítání a výzdoba patří jemu. Mařenka je stěží schopna slova (č. 12 – duet \"Je mi jako v blahém snění\"). Ba i příchod svatebčanů si vykládá tak, že nevěsta již připravila jejich veselku. Teprve když jej vesničané vyvedou z omylu a Mařenka nedokáže Václavovi poskytnout vysvětlení, odkvapí propuštěný voják v hněvu a zoufalství (č. 13 – finále \"Strasti a trampoty nechť se zapomenou\" se zpěvem Václava \"Pozdrav Pán Bůh, přátelé… Ty lžeš, chlapče, nemůže to být\").\n\n(Náves) Toník přivádí před Mařenčin dům bohatý svatební průvod, zpívá se a tančí (č. 14 – introdukce, sbor \"Už jedou muziky, už jedou k nám\", Toníkova píseň \"Kam jsi se, má milá, kam jsi se ukryla\" na tanec dupák, Baruščina píseň \"Mládenci spánilí, vdávat se nebudu\" na tanec skočnou a pastorela družby Hovorky \"Za vašimi okny roste z růže květ\"). Ale ani tento nátlak nepomáhá, Mařenka se zavřela a odmítá si Vojtu vzít, ledaže se jí Václav výslovně zřekne. Hovorka hodlá všechno zařídit, mimo jiné tím, že pověří Toníka, aby vznětlivého Václava před Mařenkou vyprovokoval k zuřivosti (č. 17 – melodram a ansámbl Hovorky, Toníka, Barušky, Vojty a sboru \"To je rána, to je mela\"). Avšak když se Václav dostaví na schůzku, o niž ho Mařenka požádala, dokáže se před Toníkovými urážkami ovládat, dokud nepřijde Mařenka a všechny ostatní nevykáže, aby mohla s Václavem promluvit o samotě.\n\nHovoří s ním s plnou vážností. O jeho příjezdu nevěděla, dopis – ač jí to Václav nevěří – nedostala. Ale je ochotna splnit svůj slib a vdát se za něj, musí si však být vědom, že její srdce patří a bude patřit jinému. Za této situace se jí zklamaný a zdrcený Václav vzdává (č. 18 – duet \"Předně chci vám říci, pane\"). Když odejde, je Mařenka dojata a nerozumí svým citům; budí se v ní láska k Václavovi. Když se Vojta přijde poptat na výsledek rozmluvy, žádá od něj nevěsta pět set zlatých, aby mohla Václavovi splatit dluh. Vojtovo počáteční zdráhání nepříznivě porovnává s dávnou Václavovou obětavostí, peníze však přijímá (č. 19 – melodram)\n\nVáclav se přichází rozloučit. Mařenka jej zadržuje: má pro něj ještě dopis od své nebožky matky a peníze. Václav je přijímá důstojně, ale s hořkostí a po chvíli si s nimi furiantsky zapálí dýmku. Mařence pak říká, že její matce peníze daroval a nežádal se je zpátky, ale od ní se nadál jiného přijetí. Teprve v této chvíli Baruška přináší opožděný dopis, který Václav poslal ze zajetí. Ten rozhodne o Mařenčiných citech (č. 20 – duet \"Můj Václave, hle psaní tvé!... O jaké kouzlo tajemné\") a i Václava přejdou výčitky. Šťastnému shledání však hrozí komplikace. Vrací se Vojta a Hovorka. Václav vyzývá Vojtu k souboji o Mařenku, ale ten nejprve žádá zpět své (spálené) peníze.\n\nPřicházejí svatebčané a jsou konfrontování s novou situací. Dávají Vojtovi za pravdu: na souboje se na venkově nehledí, ale chce-li Václav Vojtovu nevěstu, ať mu vrátí oněch pět set zlatých. Václavovi nezbývá než se znovu chystat k odchodu. Mařenka ale málem zapomněla odevzdat mu matčin list, který, jak se ukáže, obsahuje uspořených pět set zlatých. Nyní mohou být Vojtovi vráceny a Václav se na něm dožaduje i slíbeného souboje. Z něj se Vojta vyplatí až slíbením věna Toníkovi a Barušce. Vojta a strýc Hovorka byli ošáleni, vesničané se jim vysmívají a oslavují znovuspojený pár (č. 21 – finále \"Vracíme se v radování… Pět set zlatých znenadání… Jak radostné okamžení… Vaše počty jsou zklamané\").\n\nCelková nahrávka \"Zmařené svatby\" dosud nebyla pořízena. Předehru nahrál Československý rozhlas v Plzni roku 1954 (dir. Antonín Devátý) a tuto nahrávku vydal Radioservis, a.s., roku 2015 na CD „Česká romantická opera“ (CR0782-2).\n\n\n"}
{"id": "716545", "url": "https://cs.wikipedia.org/wiki?curid=716545", "title": "Nachal Kelach (Negev)", "text": "Nachal Kelach (Negev)\n\nNachal Kelach ( נחל כלך) je vádí v severní části Negevské pouště, respektive na pomezí Negevu a jižní části Judských hor (Hebronské hory) v jižním Izraeli.\n\nZačíná v nadmořské výšce necelých 400 metrů jižně od vesnice Šomrija v údolí Bik'at Javal na pomezí Izraele a Západního břehu Jordánu. Vede k severu, u vesnice Šomrija přijímá zprava vádí Nachal Javal a uhýbá k severozápadu. Prochází potom prakticky neosídlenou, mírně zvlněnou pouštní krajinou. Z východu míjí pahorek Tel Kelach. U koryta vádí se zde nachází i jeskynní komplex \"Ma'arat Kelach\" (מערת כלך). Východně od křížení dálnice číslo 6 a dálnice číslo 40 a tělesa železniční tratě Tel Aviv-Beerševa poblíž pramenu \"Be'er Kelach\" (באר כלך) potom ústí zleva do toku Nachal Adorajim.\n\n"}
{"id": "716548", "url": "https://cs.wikipedia.org/wiki?curid=716548", "title": "Ardovo", "text": "Ardovo\n\nArdovo (maďarsky \"Pelsőcardó\") je obec na Slovensku v okrese Rožňava. Přímo v obci se nachází vyvěračka vody (Ardovská vyvieračka) a 1 km jižně od obce národně přírodní památka Ardovská jeskyně.\n\nPrvá písemná zmínka o obci Ardovo pochází z roku 1243.\n\nZ kulturních pamětihodností se zachoval klasicistní kostel s baroko-klasicistním oltářem, postavený roku 1788 na nejvyšším bodě obce. Kulturní památkou je taktéž „Matéův dům“, sedlácký domek z roku 1852, ve kterém se nachází výstava starožitností.\n\n"}
{"id": "716549", "url": "https://cs.wikipedia.org/wiki?curid=716549", "title": "Nachal Javal", "text": "Nachal Javal\n\nNachal Javal ( נחל יבל) je vádí v severní části Negevské pouště, respektive na pomezí Negevu a jižní části Judských hor (Hebronské hory) v jižním Izraeli.\n\nZačíná v nadmořské výšce přes 400 metrů severovýchodně od vesnice Šomrija v údolí Bik'at Javal na pomezí Izraele a Západního břehu Jordánu. Vede k jihu podél dna údolí přičemž z východu míjí vrch Giv'at Moran, z jihu obchází vesnici Šomrija a za ní ústí zprava do vádí Nachal Kelach.\n\n"}
{"id": "716552", "url": "https://cs.wikipedia.org/wiki?curid=716552", "title": "Kanton Saint-Agnant", "text": "Kanton Saint-Agnant\n\nKanton Saint-Agnant je francouzský kanton v departementu Charente-Maritime v regionu Poitou-Charentes. Jeho střediskem je město Saint-Agnant. Skládá se z 11 obcí.\n\n"}
{"id": "716554", "url": "https://cs.wikipedia.org/wiki?curid=716554", "title": "Nachal Duma", "text": "Nachal Duma\n\nNachal Duma ( נחל דומה) je vádí na Západním břehu Jordánu a v jižním Izraeli, v severní části Negevské pouště, respektive na pomezí Negevu a jižní části Judských hor (Hebronské hory).\n\nZačíná v nadmořské výšce přes 600 metrů severně od města Dahrija na Západním břehu Jordánu. Směřuje pak k severozápadu kopcovitou bezlesou krajinou, ze severu míjí vesnici Bajt ar-Ruš al-Fauka a vstupuje na území Izraele. Zde z východu míjí vrch Giv'at Miršam. Prochází pak neosídlenou kopcovitou krajinou převážně pouštního charakteru a jižně od vesnice Amacja zleva ústí do vádí Nachal Adorajim.\n\n"}
{"id": "716555", "url": "https://cs.wikipedia.org/wiki?curid=716555", "title": "SAKO Brno", "text": "SAKO Brno\n\nSAKO Brno, a.s. je akciová společnost založená roku 1994, která v Brně provozuje svoz odpadu a spalovnu odpadů. Do roku 2013 nesla plný název Spalovna a komunální odpady Brno, akciová společnost.\n\nCelkem tři divize (Správní, Svoz odpadu a Spalovna) zajišťují zejména:\nV roce 2014 spalovna využila 236 tisíc tun odpadu a poskytla 1 PJ tepla a 0,167 PJ elektřiny\n"}
{"id": "716561", "url": "https://cs.wikipedia.org/wiki?curid=716561", "title": "Krkonošská magistrála", "text": "Krkonošská magistrála\n\nKrkonošská lyžařská magistrála je 80 km dlouhá lyžařská cesta přes Krkonoše, která začíná v Harrachově a končí v Žacléři.\n\nZačátek cesty je v Harrachově, odkud podél Mumlavy směřuje ke Krakonošově snídani. Zde se stáčí doleva směrem k Vosecké boudě, dále ke křižovatce U čtyř pánů a odtud na Zlaté návrší k Vrbatově boudě. Zde se nachází nejvyšší bod trasy v nadmořské výšce 1400 metrů. Dále cesta vede po silnici na Horní Mísečky, po modré sjezdovce či vyhlídkové cestě na svahu Medvědína do Špindlerova Mlýna, kde následuje průjezd městem k lyžařskému areálu Svatý Petr. Následně pokračuje přes Krásnou pláň, Klínové boudy na Rozcestí, odtud přes Dvorskou boudu při úbočí Liščí hory k Lesní boudě a dále k horní stanici lyžařského vleku Zahrádky v Peci pod Sněžkou. Poté následuje stoupání přes Lučiny od Kolínské boudy na Černou horu, následně pokračuje na Velké Pardubické boudy, Modré kameny a Krausovy boudy, odkud vede přes Weissovy domky do Horního Maršova. Následuje poslední úsek cesty k Rýchorské boudě, poté po hřebenu a Celní cestě do Horních Albeřic, k Lysečinské boudě a odtud přes Cestník na Pomezní boudy v Malé Úpě. Z Rýchor vede odbočka do Žacléře.\n\n"}
{"id": "716563", "url": "https://cs.wikipedia.org/wiki?curid=716563", "title": "Federace Europarc", "text": "Federace Europarc\n\nFederace EUROPARC (anglicky EUROPARC Federation), také známá jako \"Federace přírodních a národních parků v Evropě\", je nezávislá, nevládní organizace. Chráněné oblasti v Evropě – evropské národní parky, přírodní parky a biosférické rezervace – hrají důležitou roli při ochraně Evropské přírody, původních společenstev a krajiny.\n\nFederace EUROPARC byla založena v roce 1973 v Basileji, později přesunula své sídlo do Grafenau v roce 1986 a později do Řezna v roce 2010. V roce 2011 sdružovala 450 členů v 36 zemích.\n\nFederace EUROPARC má chránit nejvýznamnější a nejdůležitější evropské lokality: relativně nedotčené krajiny, jakož i ty, které byly formovány staletími lidské interakce s přírodou. Pomáhají poskytovat ochranu druhů a ekosystémů, které představují vlastní základ budoucího života. Pomáhají také zachovat přirozenou krásu v Evropě, v její veškeré různorodosti, pro naše poučení a potěšení. Jsou oporou systému života a přežití. Příroda nezná hranice a Federace EUROPARC proto usnadňuje mezinárodní spolupráci ve všech oblastech chráněných území a k dalšímu zlepšení a zachování našeho společného přírodního dědictví. Federace se snaží o výměnu odborných znalostí, zkušeností a osvědčených postupů, jakož i o spolupráci s jinými organizacemi k ochraně hodnot a významu chráněných území v srdci Evropy.\n\nFederace plní své cíle s pomocí sedmi národních a regionálních sekcí a působí prostřednictvím široké škály aktivit. Patří mezi ně:\n\nFederace každý rok uděluje tři stipendia Alfreda Toepfera pro mladé ochránce přírody, a medaili Alfreda Toepfera jednotlivci, který prokáže významnou službu Evropskému chráněnému území. Federace je také zodpovědná za vytvoření a podporu Evropského dne parků každoročně v květnu a svolává každoročně největší konferenci pro osoby působící prakticky v správě chráněných oblastí, každý rok na podzim.\n\n\nČlenové české sekce se každoročně účastní řady seminářů, konferencí a workshopů po celé Evropě včetně výroční konference a zasedání Rady EUROPARC. Při oslavách Evropského dne parku, které se konají vždy 24. května připravují již tradičně všechna velkoplošná chráněná území v ČR pro veřejnost nejrůznější poutavé akce – exkurze, vycházky, dny otevřených dveří, výstavy, koncerty, soutěže, otevírání nových stezek a návštěvnických center apod.\n\nEUROPARC Česká republika společně s Ministerstvem životního prostředí byly členy významného projektu s názvem „PHARE CZ: Implementace České republiky do sítě Natura 2000\", který odstartoval ve 4 národních parcích a 11 chráněných krajinných oblastech v březnu roku 2004.\n\nČeská sekce EUROPARC se rovněž zapojila do jednoho ze stěžejních programů federace – Junior Ranger neboli Mladý strážce.\n\nV letech 2006 a 2007 česká sekce organizovala každoroční mezinárodní odborné konference federace EUROPARC, která se na podzim 2007 konala právě v České republice.\n\nV dopise zveřejněném některými médii, podepsaném Erika Stanciu (Prezidentka Federace EUROPARC), Carol Ritchie (Ředitelka kanceláře Federace EUROPARC) Federace Europarc vyjádřila v srpnu 2011 znepokojení nad postupy České republiky v NP Šumava. „\"Aktuální dění na Šumavě vážně narušuje reputaci a integritu Národního parku Šumava i České republiky jako strážců sdíleného evropského přírodního dědictví.\"“\n\n"}
{"id": "716567", "url": "https://cs.wikipedia.org/wiki?curid=716567", "title": "Přenesená působnost", "text": "Přenesená působnost\n\nPřenesená působnost územní samosprávy znamená, že obsah výkonu státní správy je v určitém rozsahu státem přenesen (delegován) na územní samosprávu. \n\nV podstatě tedy stát vykonává státní správu v přenesené působnosti prostřednictvím úředníků, kteří nejsou zaměstnanci státu, ale zaměstnanci obcí či krajů. Orgány obcí a krajů spravují své záležitosti samostatně v rámci samostatné působnosti a dále ještě vykonávají státní správu v rámci přenesené působnosti. Je to důsledek v České republice uplatňovaného principu smíšeného modelu veřejné správy, který má za cíl přiblížit státní správu občanům. Při výkonu samostatné působnosti není rozhodující velikost obce a všechny obce jsou si rovny. Co se týče přenesené působnosti, zákon o obcích rozlišuje několik typů obcí z hlediska rozsahu výkonu svěřené státní správy. Je to:\nDo základního rozsahu výkonu přenesené působnosti patří např. evidence obyvatel, pověřený obecní úřad také vydává např. stavební povolení a obecní úřad obce s rozšířenou působností je mj. oprávněn vydávat občanské průkazy a cestovní pasy. \n"}
{"id": "716568", "url": "https://cs.wikipedia.org/wiki?curid=716568", "title": "André Santos", "text": "André Santos\n\nAndré Clarindo dos Santos (* 8. března 1983 São Paulo, Brazílie), je brazilský fotbalista, momentálně hráč klubu FC Goa z Indian Super League.\n\nV září 2014 se nechal zlákat do nově zformované indické ligy Indian Super League do klubu FC Goa.\n\n"}
{"id": "716571", "url": "https://cs.wikipedia.org/wiki?curid=716571", "title": "Polykarbonátová deska", "text": "Polykarbonátová deska\n\nPolykarbonátová deska je plastový plát vyrobený z polykarbonátu. Polykarbonátové desky se využívají zejména ve stavebnictví a zahradním průmyslu. Mezi konkrétní produkty vyrobené z polykarbonátových desek patří skleníky nebo zahradní přístřešky. Dle potřeby se vyrábějí v různých tloušťkách, nejběžněji využívanými jsou desky tlusté 4 mm a 6 mm. Životnost polykarbonátu v průmyslovém a zahradním využití je 20 až 35 let. Díky filtru, který obsahují, jsou odolné vůči slunečním paprskům a UV záření.\n\nDesky mohou být buď plné, nebo komůrkové, které se využívají zejména na stavbu skleníků. Dutinky obsahují vzduch a jsou uzpůsobeny tak, aby bylo dosaženo žádaného rozptylu slunečních paprsků při jejich dopadu do skleníku. To má velký význam zejména v zimě, kdy je žádoucí skleník temperovat. Polykarbonátové desky nemusejí být jen rovné. Vyrábějí se i vlnité, zámkové či trapézové.\n\n\n"}
{"id": "716572", "url": "https://cs.wikipedia.org/wiki?curid=716572", "title": "Dějiny mentalit", "text": "Dějiny mentalit\n\nSlovo \"mentalita\" pochází z latiny. Mentalita je chápána jako soubor psychických vlastností, charakteristických například pro určitý lidský věk, geografický rámec nebo sociální prostředí. Pojem „mentalita“ se vždy užívá v souvislosti s určitou sociální skupinou (například „šlechtická mentalita“, „měšťanská mentalita“), „mentalita jedince“ neexistuje.\n\nMentalita se navenek projevuje reakcemi lidí na určité podněty, proto se někdy používá termín \"kolektivní psychologie\". Protože mentalita vzniká v určitém prostředí, je nutné analyzovat i společenské podmínky, v nichž vznikla. V anglickém jazyce je pojem doložen v roce 1691. Ve Francii se rozšířil kolem poloviny 19. století.\n\nDějiny mentalit zkoumají jednotné strategie určitých sociálních skupin, jejich hodnotové systémy a postoje. Dějiny mentalit mohou zkoumat venkovskou i městskou společnost, lidové i elitní skupiny obyvatelstva. Historikové, kteří se zabývají studiem dějin mentalit často využívají seriální typy pramenů (například testamenty) a spolupracují s demografickými statistikami.\n\nPočátky výzkumu dějin mentalit můžeme nalézt již na konci 19. století. Zakladatel francouzské sociologické školy Emile Durkheim použil roku 1898 termín \"kolektivní reprezentace\". Žáci jeho školy, představované zejména Lucienem Lévy – Bruhlem začali brzy používat termín \"mentalita\" při studiu primitivních společností.\n\nHistorikové se o dějiny mentalit začali více zajímat na počátku třicátých let 20. století. O rozšíření dějin mentalit jako způsobu zkoumání historie se zasloužila především škola Annales, ale také další historikové jako Johan Huizinga, Norbert Elias, Mario Praz a další. Dějiny mentalit v tomto období nebyly pojímány jako samostatná kategorie, ale jako součást sociálních dějin. O teoretickou definici se postaral až Gerd Tellenbach ve staťi \"Mentalität\", která vyšla ve sborníku \"Ideologie und Herrschaft im Mittlealter\" z roku 1982. Metodický problémům koncepce dějin mentalit se v 80. letech věnoval rovněž Volker Sellin a sborník \"Mentalitäten im Mittlealter\". Pojem dějiny mentalit tak vstoupil do pojmového aparátu historických věd a posléze se stal i samostatným historickým oborem. Počítačový boom umožnil hromadné analýzy údajů, získaných ze seriálních pramenů. Touto analýzou se zabývali především Pierre Chaunu a Michel Vovelle.\n\nVýzkum dějin mentalit podnikali především historikové středověku a raného novověku. Aplikace této metody ve výzkumu 19. a 20. století je stále ojedinělá. Mezi historiky, zabývající se touto metodou v novějších dějinách patří například Adeline Daumard, Anne – Marie Furier a Christopher Browning.\n\n"}
{"id": "716573", "url": "https://cs.wikipedia.org/wiki?curid=716573", "title": "Cesmína modrá", "text": "Cesmína modrá\n\nCesmína modrá (\"Ilex × meserveae\") je stálezelený keř s tmavě zelenými ostnitými listy. Je to kříženec vypěstovaný ve Spojených státech a je používán i v ČR jako okrasná dřevina.\n\nCesmína modrá je stálezelený keř dorůstající výšky 1 až 2 metry. Letorosty jsou hranaté a červenavé. Listy jsou střídavé, podlouhlé až eliptické, 2,5 až 6,5 cm dlouhé, na líci tmavě modrozelené, slabě svraskalé a lesklé, s mírně vmáčklou žilnatinou. Čepel listů je měkce ostnitá, na každé straně se 4 až 8 zuby. Květy jsou čtyřčetné. Plody jsou kulovité, červené nebo žluté, až 10 mm velké peckovice.\n\nTato cesmína byla vyšlechtěna v 50. letech v USA křížením cesmíny ostrolisté (\"Ilex aquifolium\") a cesmíny vrásčité (\"Ilex rugosa\") a pojmenována po své šlechtitelce, paní F. L. Meserve.\n\nCesmína modrá je po cesmíně ostrolisté nejčastěji pěstovaným druhem cesmíny. Kultivarů není mnoho. Některé kultivary mají tmavě modrozelené listy, např. 'Blue Prince'.\n\n"}
{"id": "716577", "url": "https://cs.wikipedia.org/wiki?curid=716577", "title": "Dzeržinskij", "text": "Dzeržinskij\n\nDzeržinskij ( ) je město v Rusku, v Moskevské oblasti. Podle sčítání lidu z roku 2010 zde žilo 47 125 obyvatel; jejich počet mírně stoupá.\n\nMěsto leží jihovýchodně od Moskvy a má celkovou rozlohu 15,69 km. Hranicí města protéká řeka Moskva.\n\nHistorickým jádrem a jedním z nejpamátnějších míst města je klášter, založený už v středověku Dmitrijem Donským.\n\nStatus města je z roku 1981. V letech 1981–1996 město náleželo k Ljuberckému rajónu Moskevské oblasti. V současné době je Dzeržinskij satelitním městem Moskvy. Město obývají především Rusové.\n\nDzeržinskij má vysokou úroveň sociálních zařízení a zdravotnické služby. Na území města existuje přes 700 podniků. Je tady oblastní nemocnice pro všechny obyvatele Ljuberckého rajónu. Podle své životní úrovně Dzeržinskij je jedním z nejlepších měst nejen v Moskevské oblasti, ale i v Rusku.\n\nMěsto nemá kolejové druhy veřejné dopravy (metro, tramvaje, železnici). Nejbližší železniční stanice je v Ljubercích („Ljubercy-1“, hlavní nádraží města Ljubercy), takže hlavním dopravním prostředkem je autobus. Na sít‘ autobusových linek navazují tak zvané „maršrutky“ (linkové taxíky), které kopírují trasy autobusů a jsou označeny i stejnými číslicemi (dvacítka atd.). Maršrutky se těší velké oblibě obyvatel města, protože ve srovnání s autobusovým spojením mají několik pohodlí. Autobusy nejezdí tak často jako maršrutky, které obvykle jezdí ve krátkých intervalech a přepravují pasažéry za podstatně nižší ceny než běžné taxíky.\n\n"}
{"id": "716579", "url": "https://cs.wikipedia.org/wiki?curid=716579", "title": "Cesmína vroubkovaná", "text": "Cesmína vroubkovaná\n\nCesmína vroubkovaná (\"Ilex crenata\") je stálezelený keř s drobnými listy, pocházející z Asie. Je používán jako okrasná dřevina např. na živé ploty.\n\nCesmína vroubkovaná je stálezelený hustě až k zemi větvený keř dorůstající výšky 1,5 až 3 metry, řidčeji i strom až 7 metrů vysoký. Letorosty jsou hranaté, tmavohnědé a šedavě chlupaté. Kůra je černošedá. Listy jsou střídavé, nahloučené na koncích letorostů, tmavě zelené, jen 1 až 4 cm dlouhé, lysé, na líci lesklé. Čepel listů je eliptická až obkopinatá, na okraji vroubkovaně pilovitá. Na rubu listů jsou drobné prosvítavé žlázky. Květy jsou bělavé, 4četné, na samičích rostlinách jednotlivé, na samčích ve svazečcích. Kvete v květnu až červnu. Plody jsou černé, asi 6 mm velké kulovité peckovice.\n\nDruh je přirozeně rozšířen v Číně, Japonsku, Koreji a na Taiwanu. Roste v horských lesích v nadmořské výšce 700 až 2100 m.\n\nCesmína vroubkovaná vzhledem poněkud připomíná zimostráz (\"Buxus\"). Velmi dobře snáší řez a je proto vhodná na stálezelené živé ploty a pro tvarování. Kultivarů je velké množství. Některé kultivary, např. 'Microphylla', mají nízký zakrslý vzrůst.\n\n"}
{"id": "716581", "url": "https://cs.wikipedia.org/wiki?curid=716581", "title": "Na úsvitu věků", "text": "Na úsvitu věků\n\nNa úsvitu věků (anglicky „“ nebo též „“) je krátká sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 , v ČR ve sbírce \"Devět miliard božích jmen\" z roku 2002 a ve sbírce \"Výprava na Zemi\" z roku 2007.\n\nV angličtině vyšla např. ve sbírce s názvem \"The Nine Billion Names of God\".\n\nBěhem soumraku Říše letí malý kosmický člun na průzkum planet ztracených na okraji Mléčné dráhy. Na civilizaci padá stín a vědci Galaktického průzkumu přemítají, co se děje v jejich vzdálených domovech. Na palubě jsou tři: kapitán Altman, Bertrond, a Clindar.\n\nObjeví planetu s vegetací a přistanou v lese. Clindar – operátor robota, jej vyšle na průzkum. Les je plný života, nicméně nezvyklému návštěvníkovi se jeho obyvatelé vyhýbají. Zničehonic se robot zakymácí a spadne. Stal se útokem čtvernožce. Clindar pomocí dálkového ovládání robota postaví a spustí sirénu, dravec se vyleká a prchne.\nRobot pokračuje v pátrání a narazí na stezku. Jde po ní a po chvíli se objeví mýtina s obydlenou osadou. Chýše jsou obehnané palisádou, která slouží jako obrana proti zvěři a nepříteli.\n\nVědci přemýšlí, jak navázat kontakt. Nemůžou do osady poslat robota, vyvolal by paniku. Sami musí ještě počkat několik dní, než biologické testy prokáží nezávadnost planety. Situace doma se zhoršuje, je možné, že je Říše odvolá z mise, ale zatím budou pokračovat podle plánu. Vymyslí jednoduchý způsob, jaké zvolit setkání s domorodci.\n\nBertrond si vyčkává na stezce, opodál jej jistí robot ovládaný Clindarem. Bertrond má přichystaný dar pro místního lovce – zabité zvíře. Domorodec přichází, Bertrond zvedne mršinu a podává ji lovci. Ten ji přijme a odchází, aniž by vypadal vyplašeně. Takhle to Bertrond praktikuje ještě několik dní, než se mu podaří domorodce zdržet a pokusit se promluvit s ním. Jmenuje se Jaan. Když si je Bertrond jist posílenou vzájemnou vazbou, odhodlá se představit robota. Jaan je poněkud nervózní, ale v přítomnosti Bertronda se uklidní a po čase si na stroj zvykne.\n\nJednoho dne uslyší Jaan volání robota z džungle. Jde za hlasem až k řece, kde spatří celou posádku kosmického člunu. Chystají se k odletu. Bertrond mu nechá několik praktických pomůcek a loučí se. Loď stoupá ke hvězdám a Jaan má pocit, že o něco přichází. Sesbírá dary od lidí z kosmu a obrátí se zády k řece vinoucí se úrodnou rovinou, kde za mnoho set tisíc let jeho potomci vybudují velké město a pojmenují je Babylón.\n\n"}
{"id": "716582", "url": "https://cs.wikipedia.org/wiki?curid=716582", "title": "Nancy Sinatra", "text": "Nancy Sinatra\n\nNancy Sinatra (* 8. června 1940) je americká zpěvačka a herečka. Svou kariéru začala v roce 1960. Je dcerou herce a zpěváka Franka Sinatry a Nancy Barbato-Sinatra. Stala se známou v roce 1966 svým hitem „These Boots Are Made For Walkin'“. Další hity: „Somethin' Stupid“ (spolu s otcem), „Summer Wine“, „Bang Bang (My Baby Shot Me Down)“, \"Sugar Town\". Zazpívala titulní píseň ve filmu \"Žiješ jenom dvakrát\" (\"You Only Live Twice\") ze série James Bond, kterého ztvárnil Sean Connery. Hrála v mnoha filmech, mimo jiné ve \"Speedway\" po boku Elvise Presleyho (1968).\"\n\nByla dvakrát vdaná. V roce 2006 byla odměněna hvězdou na hollywodském Chodníku slávy.\n\n1961 \"Cuff Links and a Tie Clip\"\n\n1962 \"You Can Have Any Boy\"\n1963 \"The Cruel War\"\n1965 \"True Love\" \n1966 \"These Boots Are Made for Walkin'\"\n1967 \"Summer Wine\" (with Lee Hazlewood) \n1968 \"Some Velvet Morning\" (with Lee Hazlewood) \n1969 \"Here We Go Again\" \n1970 \"How Are Things in California\" \n1971 \"Glory Road\" \n1972 \"Down from Dover\" (with Lee Hazlewood) \n1973 \"Sugar Me\" \n1975 \"Annabelle of Mobile\" \n1976 \"Kinky Love\" \n1977 \"A Gentle Man Like You\" \n1980 \"Let's Keep It That Way\" \n1995 \"Bone Dry\" \n2004 \"Let Me Kiss You\"\n\n\n\n"}
{"id": "716585", "url": "https://cs.wikipedia.org/wiki?curid=716585", "title": "Teen pop", "text": "Teen pop\n\nTeen pop („pop pro mládež“) je hudební žánr, který kombinuje texty o pocitech, problémech a životě teenagerů a pop music. Reprezentativním příkladem teen popu je Justin Bieber nebo kapely One Direction,Tokio Hotel a The Wanted.\nPříkladem písní jsou například: „Chasing the Sun“ od The Wanted, „What Makes You Beautiful“ od One Direction a tak dále.\n"}
{"id": "716586", "url": "https://cs.wikipedia.org/wiki?curid=716586", "title": "Modré kameny", "text": "Modré kameny\n\nModré kameny (německy \"Blaustein\") je skalní útvar v Krkonoších, nedaleko Modrokamenné boudy.\n\nModré kameny vznikly v období kvarcitu, kdy tvořili sediment mořského dna. Během následujících milionů let došlo ke zvrásnění do současné podoby. Dnes se jedná o křemencové skalky na jižním úbočí Světlé hory, přičemž z nejvyšší z nich je výhled do okolního kraje.\n\nNejlepší přístup je po modré a následně žluté turistické značce od Janských Lázní.\n\n"}
{"id": "716588", "url": "https://cs.wikipedia.org/wiki?curid=716588", "title": "Lák", "text": "Lák\n\nLák čili nálev je potravinářský a gastronomický vodný roztok, užívaný pro konzervaci potravin. Roztok upraví výslednou chuť potraviny a vytěsní vzduch. U zavařování zeleniny, hub a ovoce umožní dokonalé prohřátí potraviny během zavařování.\n\nPři nakládání (zavařování) zeleniny a hub je základem sladkokyselého láku voda, do které se přidává v určitém poměru celý pepř, nové koření, bobkový list, cukr, ocet a sůl, někdy například také sacharin nebo hřebíček. Vše je nutno svařit asi na 20 minut a pak lze horký nebo studený nálev použít pro zavařování. Chuť láku potom přímo ovlivňuje výslednou chuť nakládané zeleniny.\n\nPro nakládání okurek se užívá také asi čtyřprocentního solného nálevu s kořením. Tak vznikají rychlokvašky.\n\nPro zavařování ovoce a výrobu kompotů se připravuje sladký nálev (u ovoce se užívá výraz lák zřídka). Základem je voda s cukrem v poměru asi 35 až 60 procent cukru, použít lze také koření k ochucení, například skořici, hřebíček apod. Nálev se svaří tak, že se vše nechá projít varem. Potom lze nálev použít pro zavařování ovoce, lépe ještě horký.\n\nPro nakládání čerstvého masa nebo konzervování uzenin a tepelně upraveného masa se používá solný lák. Voda se vaří se solí v koncentraci 3 až 6 procent soli. Lák se zchladí na 4 až 6 °C a pak se jím zalije maso. Pro nakládání zvěřiny se užívá výraz moření a nálev, do kterého se nakládá, se nazývá \"mořidlo\".\n\nJednou z možností, jak připravit různé drobné ryby, je na kyselý způsob např. s cibulí. Výsledný pokrm se jmenuje zavináče a obvykle se připravuje ze sleďů, ale použít lze i jiné drobné ryby včetně sladkovodních. Kyselé ryby se také používají do rybích majonézových salátů a nebo k přípravě pepřenek. Kyselost ryb přitom způsobí naložení do silného octového láku v různých fázích konkrétního receptu. Ten rybu zakonzervuje, zkřehčí a rozloží tvrdé kosti.\n\nNěkdy se jako lák označuje také marináda pro nakládání masa, ryb nebo i zeleniny, která je hustou směsí různých koření, drobného množství vody, oleje, majonézy nebo jiné tekutiny a dalších přísad. Jejím smyslem není konzervace, ale pouze ochucení a zkřehčení masa a zeleniny před vlastní tepelnou úpravou.\n"}
{"id": "716592", "url": "https://cs.wikipedia.org/wiki?curid=716592", "title": "Zástěra", "text": "Zástěra\n\nZástěra je oděv, který se obecně používá pro ochranu před zašpiněním či popálením. Většinou se jedná o obdélníkovou, či podobně tvarovanou látku, která má na koncích jedné z kratších stran šňůrku, sloužící k uchycení za krk a další šňůrky, zhruba v polovině obou delších stran zástěry, sloužící k ovázání kolem pasu. Takováto zástěry tedy zakrývá člověka od hrudníku až po, či pod kolena.\n\nZástěry se využívají především při vaření pokrmů. Pracovní zástěry z hrubších materiálů, či umělé hmoty využívají při práci např. řezníci, či rybáři, které chrání před vodou, či krví. Využití najdou zástěry také ve školách, při pracovní, či výtvarné výchově.\n\nZástěra může být také bez vrchní části, tedy jen od pasu dolů, upevněná šňůrkou v pase, či na bocích. Jako taková se využívá např. v pohostinství.\nZástěry ze zvlášť hrubých, či ohnivzdorných materiálů se využívají např. při svařování, ve slévárenství a v hutnictví.\n\n"}
{"id": "716593", "url": "https://cs.wikipedia.org/wiki?curid=716593", "title": "Římskokatolická farnost Pohořelice", "text": "Římskokatolická farnost Pohořelice\n\nŘímskokatolická farnost Pohořelice je územní společenství římských katolíků ve městě Pohořelice s farním kostelem sv. Jakuba Staršího.\n\n\nOd 1. srpna 2012 je farářem R. D. Mgr. Jaroslav Svoboda.\n\nVýuka náboženství se koná ve škole, ve farnosti probíhá příprava na svátost biřmování.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. říjen. Adorační den připadá na 27. března.\n\nVe farnosti se pravidelně pořádá tříkrálová sbírka. V roce 2015 se při ní vybralo 55 558 korun. Při sbírce v roce 2016 činil výtěžek v Pohořelicích 66 357 korun, ve Cvrčovicích 13 205 korun. V roce 2019 koledníci vybrali v Pohořelicích 90 083 korun, ve Cvrčovicích 18 018 korun. \n\n"}
{"id": "716594", "url": "https://cs.wikipedia.org/wiki?curid=716594", "title": "Otrębusy", "text": "Otrębusy\n\nOtrębusy jsou vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n\nZdokumentovaná historie vesnice sahá do 15. století. První zmínky o Otrębusach pochází z \"Ksiąg Błońskich Ziemskich\" z roku 1525 a 1534.\nPoužíval se tehdy latinský zápis: \"Otrambusche\". Pravděpodobně byly Otrębusy založeny na začátku 14. století jako soukromá vesnice s malým folwarkem a několika hospodářství rolníků. Název \"Otrębusy\" je názvem kulturním vyplývající z činnosti zakladatele nebo jeho prvních obyvatelů. Od druhé poloviny 18. století se vesnice začíná objevovat v mapách a atlasech. Vesnice patřila administrativně do okresu Błonie, farnosti Brwinów, zemi varšavské. Potvrzuje to \"Spis parafii województwa mazowieckiego\" z první poloviny 16. století. Zmiňuje se tam, že Otrębusy patří do farnosti Brwinów děkanátu błońskiego.\n\nKe konci 19. století se začalo rozprodávat majetky. Otrębusy nebyla v tehdejší době příliš atraktivní obec, neboť byla bez železničního spojení, silnice byly písčité a půda málo úrodná. Jediným kladem tohoto terénu byly lesy, který obklopovaly vesnici, dobrý klimat a úplný klid. Vznikla tehdy myšlenka na vytvoření místa léčebného a odpočinkového. Nicméně jediný typ takového centra vznikl v Karolině, ale přesto měla vesnice stále vesnický charakter. Postupně následoval územní rozvoj, vznikala nová hospodářství. Patrný byl příliv obyvatel stavějících nové domy.\n\nV roce 1948 vznikl v Karolině Státní sbor lidových písní a tance \"Mazovska\". Jeho úmělecká koncepce předpokládala, že \"Mazovsko\" má zpívat a tančit tradiční lidový repertoár - tradiční zpěvy a písně.\n\nV roce 1970 začalo úsilí o vytvoření farnosti v této oblasti. Farnost NMP Matky Kostela v Otrębusach vznikla teprve v roce 1985. Prvním pastorem, který vybudoval faru, byl kněz Andrzej Lepianka. Mše se konala do té doby v kapli. Kněz Lepianka tragičně zahynul při automobilové dopravní nehodě, a fara, do které kromě Otrębus a Kań patřil také Popówek, přijal kněz Marian Kasztalski, zastoupený potom knězem Henrykem Bartuszkou, nazývaného přes farníků stavitelem kostela. V té době byla svolána Rada farnosti, v které se našli mj. farníci znající se na umění stavby. Z návrhů na nový kostel byl vybrán jeden návrh, jehož autorem byly Anna i Wojciech Kawęczyński. Vysvěcení kostela proběhlo 26. září 1999. Její dekorace, Pasję w brązie (Vášeň v bronzu), kříž a socha Panny Marie se sádrovým představením Tajemstvím růžence, byla provedena v pracovně prof. Gustawa Zemły.\n\nV současné době mají Otrębusy více jak 2000 obyvatel a jsou jedním z 15 starostenství nacházejících se v gmině Brwinów. Obcí vedou dvě vojvodské silnice (719 a 720), které spojují obec jak se sousedními obcemi tak s nedaleko položeným hlavním městem Varšavou.\n\nVesnice již ztratila rolnický charakter. Značná část obyvatel je zaměstnána v továrnách a firmách v oblasti Varšavy. Na území vesnice funguje několik desítek obchodních firem, zabývající se převážně službami.\n\nMezi charakteristický objekty Otrębus patří farní kostel a také dvě muzea - Muzeum lidového umění a Muzeum motorismu. Na území sídla ZPiT \"Mazovsko\" se nachází muzeum, v jehož sbírkách se nachází kostýmy, v kterých vystupovali členové souboru, a také početné upomínkové předměty přivezené z vystoupení z celého světa. V Otrębusech se nachází také pobočka Centra kultury v Brwinówě, která spravuje vesnický obývací pokoj a která plní funkci kulturního domu na území starostenstva.\n\nZa zvláštní pozornost stojí rovněž historická sýpka pocházející z 18. století, která se nachází na ulici Wiejskiej – z cihly, omítnutá, s obdélníkovým půdorysem, patrová. Sýpka dříve náležela do hospodářských stavení \"Folwarku Elżbietówka\", v současnosti patří soukromému majiteli.\n\nNa území vesnice se nachází oblasti zástaby a rekreační oblasti - pozemky pro rodinné domy, chalupy a hospodářskou činnost. Postupně se buduje infrastruktura – kanalizační síť, vodní potrubí, plynové potrubí, telefony, a také síť silnic gminy. Ve vesnici se nachází první a druhý stupeň základní školy, Centrum zdravotní péče, pošta, knihovna, několik soukromých obchodů.\n\n\n\nVesnicí vedou:\n\nMimo WKD zde existuje dopravní spojení:\n\n\n\n\n\n\n\n"}
{"id": "716595", "url": "https://cs.wikipedia.org/wiki?curid=716595", "title": "Quai des Orfèvres", "text": "Quai des Orfèvres\n\nQuai des Orfèvres (\"Zlatnické nábřeží\", \"nábřeží Zlatníků\") je nábřeží v Paříži. Nachází se v 1. obvodu na ostrově Cité.\n\nNábřeží vede po jižním okraji ostrova podél Seiny od mostu Saint-Michal na křižovatce s \"Boulevardem du Palais\", kde proti proudu navazuje \"Quai du Marché-Neuf\" a končí u mostu Pont Neuf na náměstí \"Place du Pont-Neuf\" na západním cípu ostrova.\n\nUlice mezi Pont Neuf a bývalou ulicí \"Rue de Jérusalem\" vznikla v letech 1580–1643 a od počátku se nazývala \"Quai des Orfèvres\", neboť se zde soustřeďovaly dílny zlatníků, klenotníků a šperkařů.\n\nBěhem Velké francouzské revoluce bylo nábřeží přejmenováno na \"Quai du Midi\" (Střední nábřeží) a svůj původní název získalo zpět za vlády Napoleona I. Domy v ulici stojící na straně řeky byly zbourány na základě vyhlášky ze 7. července 1807, aby zde vzniklo otevřené nábřeží.\n\nV letech 1875–1880 byla na nábřeží postavena budova, kam se přestěhovala Policejní prefektura, která do té doby sídlila v bývalém paláci prezidentů Pařížského parlamentu (později Odvolacího soudu v Paříži). Ke stěhování došlo vinou požáru Justičního paláce během Pařížské komuny, takže Policejní prefektura musela být přeložena do domu č. 36.\n\nU pojmu \"Zlatnické nábřeží\" neboli \"Quai des Orfèvres\" došlo k metonymii, neboť se takto přeneseně označuje Ředitelství kriminální policie, které společně s Policejní prefekturou sídlí v domě č. 36. Podobně je \"Quai d'Orsay\" (nábřeží) synonymem pro ministerstvo zahraničí, které tam sídlí apod. Tato situace se však může v následujících letech změnit, protože kriminální policie se spolu s hlavním soudním tribunálem přesunou na okraj města do čtvrti Batignolles do nového justičního paláce umístěného v mrakodrapu Tour du Palais de Justice, jehož výstavba by měla být dokončena v roce 2015.\n\nExistuje rovněž francouzská literární cena \"Prix du Quai des Orfèvres\", kterou od roku 1946 každoročně uděluje porota složená z policistů a soudců za předsednictví policejního prefekta, kteří posuzují rukopisy detektivních románů.\nDům č. 36 je sídlem Policejní prefektury a jejího kriminálního ředitelství a je proslaven především díky detektivním románům s komisařem Maigretem.\n\n"}
{"id": "716596", "url": "https://cs.wikipedia.org/wiki?curid=716596", "title": "36, quai des Orfèvres", "text": "36, quai des Orfèvres\n\n36, quai des Orfèvres (česky \"Zlatnické nábřeží 36\") je adresa budovy, ve které sídlí Ředitelství kriminální policie v Paříži, které je součástí Policejní prefektury. Nachází se na nábřeží \"Quai des Orfèvres\" ostrova Cité v 1. obvodu. Budova je součástí komplexu Justičního paláce.\n\nBudova byla postavena v letech 1875-1880 podle plánů architekta Émila Jacquese Gilberta a jeho zetě Arthura Stanislase Dieta jako náhrada za bývalý palác prezidenta Pařížského parlamentu (později Odvolacího soudu v Paříži), který byl zničen požárem založeným za Pařížské komuny dne 24. května 1871.\n\nSídlí zde tři policejní brigády: kriminální brigáda, protidrogová brigáda a pátrací a vyšetřovací brigáda.\n\nPolicejní ředitelství se za několik let spolu s hlavním soudním tribunálem přesunou na okraj města do čtvrti Batignolles do nového justičního paláce umístěného v mrakodrapu Tour du Palais de Justice, jehož výstavba by měla být dokončena v roce 2015.\n\nNejvíce proslavil budovu a policejní komisařství spisovatel Georges Simenon se svou románovou postavou komisař Maigret.\n\nV roce 1946 byla založena francouzská literární cena \"Prix du Quai des Orfèvres\", kterou uděluje porota složená z policistů a soudců za předsednictví policejního prefekta, kteří posuzují rukopisy detektivních románů.\n\nV kinematografii se ředitelství objevuje v několika filmech:\n\nOdehrává se zde rovněž děj několika televizních seriálů jako např. \"Komisař Moulin\", \"Engrenages\" nebo \"Alice Neversová\" (Alice Nevers: le juge est une femme).\n"}
{"id": "716597", "url": "https://cs.wikipedia.org/wiki?curid=716597", "title": "Jekatěrina Byčkovová", "text": "Jekatěrina Byčkovová\n\nJekatěrina Andrejevna Byčkovová (rusky: Екатерина Андреевна Бычкова; narozená 5. června 1985, Moskva) je ruská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 osm titulů ve dvouhře a čtyři ve čtyřhře.\n\nNa žebříčku WTA byla nejvýše ve dvouhře klasifikována v únoru 2006 na  66. místě a ve čtyřhře pak v lednu 2007 na 107. místě. K roku 2011 ji trénovala matka Ljudmila Byčkovová.\n\nNa US Open 2005 porazila v úvodním kole dvouhry obhjákyni titulu krajanku Světlanu Kuzněcovovou po setech 6–3, 6–2. Poprvé v historii vypadla na tomto grandslamu úřadující vítězka v prvním kole. Ve druhém pak Byčkovová podlehla Ivaně Lisjakové.\n\n"}
{"id": "716598", "url": "https://cs.wikipedia.org/wiki?curid=716598", "title": "Alpenverein", "text": "Alpenverein\n\nAlpenverein v překladu z němčiny „\"Alpský spolek\"“ je největší horolezecká zájmová organizace na světě. Alpský svaz sdružuje alpské spolky jednotlivých zemí.\n\nPůvodně byly hlavními cíli spolu vědecká činnost v Alpách, zpřístupnění Alp turistům výstavbou cest a horských chat. Ve 20. století se hlavním cílem stala podpora horolezectví.\n\nDnes se stává stále důležitějším úkolem spolku ochrana přírody a trvale udržitelná podpora horských sportovních aktivit. Příkladem jsou horské chaty šetrné k životnímu prostředí, ochrana hor před nadměrnou zástavbou a osídlováním.\n\nČlenství v některém z alpských spolků má pro sportovce i turistu mnoho výhod. Mezi nejzajímavější patří:\nnárok na slevu jídla a pití na chatách alpských spolků\n\nÚplný výpis výhod lze nalézt na stránkách jednotlivých zemí.\n\nPříspěvek se vybírá jednou ročně. Například v Německu v roce 2011 se výše pohybovala mezi 45–90 EUR pro dospělého člověka, pro rodinu jsou nabízena zvýhodněná členství.\n\nAlpy a celosvětově velehory patří k častým destinacím dovolených mnoha Čechů. Pro aktivní horské turisty a sportovce může být členství v Alpském spolku zajímavé. Na území ČR neexistuje žádná sekce, která by byla členem některého z Alpských spolků. Ovšem v alpských zemích jsou sekce, které přijímají členy ze zahraničí. Pro občana ČR lze doporučit členství v Rakouském alpském spolku Oesterreichischer Alpenverein. Některé české cestovní kanceláře zprostředkovávají za poplatek členství v Rakouském alpském spolku.\n"}
{"id": "716601", "url": "https://cs.wikipedia.org/wiki?curid=716601", "title": "Regionální ředitelství kriminální policie v Paříži", "text": "Regionální ředitelství kriminální policie v Paříži\n\nRegionální ředitelství kriminální policie v Paříži (francouzsky \"Direction régionale de la police judiciaire de Paris\") je hlavní velitelství kriminální policie v Paříži, které je součástí Policejní prefektury. Nachází se na adrese 36, quai des Orfèvres v 1. obvodu.\n\nVe své moderní podobě bylo ředitelství vytvořeno na základě vyhlášky policejního prefekta Célestina Henniona 3. srpna 1913. Kriminální policie na své současné adrese sídlí od roku 1880 a proslavil ji především spisovatel Georges Simenon se svou postavou komisaře Maigreta. Dalším slavným fiktivním komisařem byl seriálový komisař Moulin.\n\nPolicejní ředitelství je natolik spjaté se svým sídlem, že došlo k metonymii a pojmem \"Zlatnické nábřeží\" neboli \"Quai des Orfèvres\" se takto samo přeneseně označuje. Obdobně jako je \"Quai d'Orsay\" (nábřeží) synonymem pro ministerstvo zahraničí, které tam sídlí.\n\nŘeditelství se ovšem za několik let spolu s hlavním soudním tribunálem přesunou na okraj města do čtvrti Batignolles do nového justičního paláce umístěného v mrakodrapu Tour du Palais de Justice, jehož výstavba by měla být dokončena v roce 2015.\n\nJeho územní působnost zahrnuje jednak hlavní město Paříž a rovněž tři okolní departementy Hauts-de-Seine, Seine-Saint-Denis a Val-de-Marne.\n\nJeho činnost se zaměřuje na boj proti kriminalitě a organizovanému nebo specializovanému zločinu. Dále se specializuje na aplikaci a kontrolu prostředků forenzních věd, a zavádění informačních technologií a technické pomoci při vyšetřování.\n\n"}
{"id": "716602", "url": "https://cs.wikipedia.org/wiki?curid=716602", "title": "Bazilika Panny Marie (Candelaria)", "text": "Bazilika Panny Marie (Candelaria)\n\nBazilika Panny Marie (oficiálně celým názvem doslovně \"Bazilika a královská mariánská svatyně Panny Marie v Candelarii\", španělsky \"Basílica y Real Santuario Mariano de Nuestra Señora de la Candelaria\") je velký římskokatolický chrám ve městě Candelaria na španělském ostrově Tenerife (Kanárské ostrovy).\n\nJedná se o jeden z nejdůležitějších chrámů zasvěcených Panně Marii na Kanárských ostrovech, zároveň je hlavním poutním místem celého souostroví. 24. ledna 2011 udělil papež Benedikt XVI. chrámu titul „basilika minor“.\n\nSoučasná budova baziliky byla vystavěna mezi roky 1949 a 1959 a byla zasvěcena Panně Marii Candelárské, patronce Kanárských ostrovů. Svojí kapacitou 5000 osob se řadí mezi největší španělské chrámy. Naproti bazilice se nachází rozlehlé \"Náměstí kanárské patronky\" ( „Plaza de la Patrona de Canarias“), na jehož východní straně jsou umístěny sochy 9 guančských králů (před příchodem Španělů na ostrově žili Guančové, Tenerife bylo rozděleno na 9 království, tzv. \"„menceyatos“\").\n\n"}
{"id": "716603", "url": "https://cs.wikipedia.org/wiki?curid=716603", "title": "Římskokatolická farnost Drnholec", "text": "Římskokatolická farnost Drnholec\n\nŘímskokatolická farnost Drnholec je jedno z územních společenství římských katolíků v městysi Drnholec s farním kostelem Nejsvětější Trojice.\n\nPrvní písemná zmínka o kostele v Drnholci pochází z roku 1237. Roku 1750 byla zahájena výstavba nového kostela Nejsvětější Trojice podle projektu brněnského architekta Františka Antonína Grimma. Stavba byla dokončena o sedm let později (1757).\n\nV roce 1913 bylo utvořeno děkanství drnholecké, k němuž náležely fary Drnholec, Dolní Dunajovice, Frélichov (nynější Jevišovka), Kolenfurt (nynější Brod nad Dyjí), Mušov, Novosedly, Dobré Pole, Prátersbrun (nynější Březí) a Nový Přerov. Roku 1926 se uskutečnila velká renovace kostela, bylo do něj zavedeno elektrické světlo.\n\nNa svatodušní svátky v roce 1993 se konala v místním kostele mše smíření. Na kříži u kostela byla umístěna pamětní deska na památku těch, kteří žili v Drnholci do roku 1945.\nV této farnosti působil jako farář v letech 1982 až 1989 současný českobudějovický pomocný biskup Pavel Posád. Jeho v roce 1989 vystřídal R. D. Pavel Procházka. Od 1. září 2005 je farářem R. D. Mgr. Jiří Komárek.\nDnem vzájemných modliteb farností za bohoslovce a bohoslovců za farnosti brněnské diecéze je 30. leden. Adorační den připadá na 21. března.\n\nVe farnosti se pravidelně pořádá tříkrálová sbírka. V roce 2015 se při ní vybralo 32 042 korun.Při sbírce v roce 2016 činil výtěžek 35 420 korun.\n\n"}
{"id": "716609", "url": "https://cs.wikipedia.org/wiki?curid=716609", "title": "Saint-Agnant (Charente-Maritime)", "text": "Saint-Agnant (Charente-Maritime)\n\nSaint-Agnant je francouzská obec v departementu Charente-Maritime, v regionu Poitou-Charentes. V roce 2007 měla 2 329 obyvatel. Je střediskem kantonu Saint-Agnant.\n\n"}
{"id": "716619", "url": "https://cs.wikipedia.org/wiki?curid=716619", "title": "Střílejte veverky", "text": "Střílejte veverky\n\nStřílejte veverky (anglicky \"Hide and Seek\") je sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982, a v ČR v povídkových sbírkách \"Devět miliard božích jmen\" (Baronet, 2002) a \"Výprava na Zemi\" (Baronet, 2007).\n\nV časopise 100+1 (1965/10) vyšla povídka pod názvem Hra na schovávanou.\n\nV angličtině vyšla mj. ve sbírce \"The Nine Billion Names of God\".\n\nKrátký příběh popisuje vojenské manévry poblíž marťanského měsíce Phobosu v meziplanetárním válečném konfliktu.\n\nKingman se vrací se svými dvěma společníky z lovu s neslavnou kořistí - párem holubů, třemi tetřívky a čtyřmi králíky. Na stromě před sebou spatří šedivou veverku. Než stačí zamířit, veverka udělá několik rychlých skoků a je fuč. Výprava se vrací do Kingmanova sídla, starobylého domu a majitel se rozhovoří o příběhu z války, jenž mu vytanul na mysl po příhodě s veverkou. Záměrně pozmění jména protagonistů.\n\nK-15, příslušník rozvědky - špion se momentálně nachází v nezáviděníhodné situaci. Letí ve své průzkumné lodi vstříc své straně, nicméně za zádí má pronásledovatele - kosmický křižník „Doradus“. Je pravděpodobné, že ho dostihne dříve, než se stačí dopravit do bezpečí. Nachází se v blízkosti Marsu, ale tam nelze přistát, přineslo by to velké politické komplikace. Navíc mu již nezbývá mnoho paliva.\n\nNěkteří lidé v nebezpečí ustrnou a nejsou schopni nic podniknout. To ale není případ K-15, jeho smysly a mozek fungují v ohrožení mnohem účinněji. Zamíří k maličkému měsíci Phobosu, jenž lidé z Marsu nevyužívají, je pustý. Tímto manévrem zmate komodora Smithe, velitele nepřátelského křižníku. Brzdícím manévrem ztratí většinu paliva, která mu zůstala v nádržích. Vystoupí se zásobami k přežití na měsíci s nepatrnou gravitací.\n\nKřižník jej na pozadí skalnatého měsíce ztratí z dohledu. Průzkumná loď se znovu objeví o pár minut později, letí na plný výkon v kursu od Slunce a vysílá nekódované hlášení, aby ho zachytila spojenecká služba. \"„Po útoku nepřátelského křižníku provedeno přistání na Phobosu. Předpokládám udržení do příchodu posil, ale proveďte urychleně.“\"\n\nVelitel válečného plavidla se musí rozhodout. Není to jen lest agenta? Co když blufuje a je stále v člunu, i když mu evidentně došlo palivo a on směřuje bezmocně pryč ze Sluneční soustavy? Je to ta méně pravděpodobná varianta a komodor se rozhodne prohledat Phobos. Pravděpodobně se tam bude K-15 ukrývat někde mezi skalisky. Nalézt jej bude však tvrdý oříšek, mohutná kosmická loď má omezené možnosti manévrování. Výsadek nepřipadá v úvahu, plocha měsíce není nezanedbatelná.\n\nVojáci pročesávají povrch teleskopem, použijí řízené střely s televizním signálem, ale K-15 je vždy o krok napřed. Pozoruje manévry křižníku a je na pozoru před řízenými střelami. Dává si pozor, aby stál vždy ve stínu, sluneční světlo by jej mohlo rychle prozradit. Komodor Smith seznává situaci bezvýchodnou a vědom si hrozícího nebezpečí - příletu nepřátelských válečných lodí přikazuje změnit kurz a loď odlétá.\n\nByla to zajímavá historka a věci méně znalý host už chápe onu spojitost s ukrývající se veverkou za stromem, která přiměla hostitele ke vzpomínce na válečná léta. Zároveň vznese dotaz, odkud že Rupert Kingman může vědět tolik podrobností - leda že by byl sám oním agentem K-15.\n\nNa to Kingman odpoví záporně, zvedne se a odchází pro pušku, aby se pokusil ještě jednou dostat veverku. Druhý, více informovaný host sdělí příteli, že Kingman byl ve skutečnosti komodorem Smithem, po akci byl degradován na korvetního kapitána. Zřejmě se s mazaným špionem sešel po válce a povykládali si o tom. Vyšetřovací komise nebrala v potaz celkovou složitost úkolu.\nPovídka „Střílejte veverky“ A. C. Clarka inspirovala román amerického spisovatele žánru sci-fi Paula Preusse \"Smrt na Fobosu\" ze série Zlatý věk Venuše.\n\n"}
{"id": "716620", "url": "https://cs.wikipedia.org/wiki?curid=716620", "title": "Édouard Jean-Marie Stephan", "text": "Édouard Jean-Marie Stephan\n\nÉdouard Jean-Marie Stephan (někdy chybně uváděný jako \"Stéphan\") (31. srpna 1837 – 31. prosince 1923) byl francouzský astronom.\n\nNarodil se v Sainte Pezenne, dnes součásti Niortu. Studoval na École normale supérieure, kterou absolvoval s výborným hodnocením v roce 1862.\n\nV letech 1867 až 1907 byl ředitelem hvězdárny v Marseille.\nSystematicky zkoumal mlhavé objekty, přesně zaznamenal jejich polohy a mnohé nové objekty objevil. Jeho záměrem bylo přesné měření vlastního pohybu hvězd, pro něž bylo nezbytné vytvoření vztažné soustavy přesně změřených poloh pevných objektů.\n\nJako první se pokusil interferometricky změřit úhlový průměr hvězdy. Přeměnil 800milimetrový dalekohled na interferometr, když zakryl reflektor maskou obsahující dvě svislé štěrbiny. Měřil hvězdu Sirius její úhlový průměr sice nezměřil, ale získal horní mez úhlového průměru 0.158\". (Skutečný úhlový průměr Siria je 0.0059\", pro srovnání úhlový průměr nejbližší hvězdy α Centauri je 0.0145\" a veleobra Betelgeuze 0.05\").\n\nObjevil 418 objektů z katalogu NGC, v roce 1882 objevil 800mm relefektorem galaxii NGC 6027, v roce 1907 skupinu pěti galaxií zvanou Stephanův kvintet.\n\nObjevil planetky \"(89) Julia\" 6. srpna 1866 a \"(91) Aegina\" 4. listopadu 1866.\n\nJeho jméno nese periodická kometa 38P/Stephan-Oterma, kterou však objevil Jérôme Eugène Coggia.\n\nFrancouzská akademie věd mu udělila Valzovu cenu, stal se rytířem a důstojníkem Řádu čestné legie.\n\nZemřel 31. prosince 1923 v Marseille.\n"}
{"id": "716622", "url": "https://cs.wikipedia.org/wiki?curid=716622", "title": "Stará celní cesta", "text": "Stará celní cesta\n\nCelní cesta je historická cesta spojující Horní Albeřice s polským Niedamirówem.\nPodle starých map představovala Celní cesta jedinou průjezdnou cestu z Českého království do Slezska vedenou přes Krkonoše. Roku 1620 tudy odcházeli do exilu místní protestanté a nejspíš tudy také z kostela v Horním Maršově utíkal luterský kněz Zacharias Schmeidt se svými farníky před jezuity.\n\nPůvodně vedla přes albeřické sedlo, později lysečinským a albeřickým údolím. V původní podobě se zachoval pouze kilometrový úsek od celnice k přechodu do Slezska. Cesta je vedena po hřebeni k hraničnímu přechodu do Polska a lemují ji aleje jasanů a jeřábů. Na konci cesty stojí boží muka s kalichem a je odtud výhled na Sněžku a okolí. Při stoupání z Albeřic se vpravo v úvozu nachází bývalá cesta zničená vodou. Na místě bývalé celnice byl vystavěn hotel a restaurace. Kousek od ní se nachází Bischofův lom, jenž zásoboval vápencem i nedalekou vápenku u hlavní cesty, v níž je nyní Muzeum Vápenka.\n\n"}
{"id": "716626", "url": "https://cs.wikipedia.org/wiki?curid=716626", "title": "Cesmína ostrolistá", "text": "Cesmína ostrolistá\n\nCesmína ostrolistá (\"Ilex aquifolium\") je stálezelený keř, rostoucí v západní a jižní Evropě a v severní Africe. Je to ceněná okrasná dřevina a je pěstována i v ČR.\n\nCesmína ostrolistá je stálezelený, vzpřímeně rostoucí a hustě větvený keř nebo strom dorůstající výšky 2 až 8, výjimečně až 15 metrů. Letorosty jsou zelené až purpurově červené, lysé nebo krátce chlupaté. Listy jsou kožovité a tuhé, na líci leskle tmavě zelené, na rubu světle zelené, 4 až 8 cm dlouhé. čepel listů je vejčitá až eliptická, na okraji zvlněná a hrubě ostnitá. Řapíky jsou 5 až 16 mm dlouhé. Listy starých exemplářů bývají i celokrajné, bez ostnů. Květy jsou 4četné, bílé nebo lehce načervenalé, široké asi 8 mm. Kvete v květnu až červnu. Plody jsou kulovité, jasně červené, asi 1 cm velké peckovice.\n\nTento druh je přirozeně rozšířen v atlantské, subatlantské a středomořské části Evropy a v severní Africe. K nám nezasahuje, nejbližší lokality jsou v Německu. Ve Středomoří roste ve vlhčích stinných polohách nižších hor.\n\nCesmína ostrolistá je ceněná stálezelená dřevina, celoročně dekorativní sytě zelenými lesklými listy a v zimě i jasně červenými plody. Kultivarů je obrovské množství, většinou se jedná o samičí klony. Některé kultivary mají skvrnité či světle vroubené listy (např. 'Argenteomarginata', 'Aureovariegata' a 'White Cream'), jiné mají listy celokrajné a bez trnů ('Integrifolia', 'Heterophylla'), existují i kultivary se žlutými a dokonce i bílými plody ('Bacciflava', 'Fructo Alba'). První cesmína byla v Čechách vysazena již v roce 1880 v zámeckém parku na Sychrově.\n\nV Anglii je snítka cesmíny s červenými plody tradičním symbolem Vánoc podobně jako v českém prostředí jmelí.\n\nListy cesmíny ostrolisté jsou využívány také lékařsky např. při zánětu pohrudnice, kataru a neštovicích. Tvrdé dřevo se využívalo v řezbářství.\n\n"}
{"id": "716628", "url": "https://cs.wikipedia.org/wiki?curid=716628", "title": "Constantine Samuel Rafinesque", "text": "Constantine Samuel Rafinesque\n\nConstantine Samuel Rafinesque-Schmaltz (22. října 1783 Galata, Istanbul – 18. září 1840 Philadelphia, USA) byl francouzsko-americký polyhistor, který pozoruhodně přispěl k rozvoji botaniky, zoologie, studia prehistorických zemin v Severní Americe či lingvistiky předkolumbovských civilizací střední Ameriky.\n\nRafinesque se narodil v istanbulské čtvrti Galata v rodině francouzského obchodníka. Vyrůstal v Marseille a již v dětství se zajímal o přírodu. V letech 1802–1804 podnikl první studijní výpravu do Severní Ameriky, později žil v Palermu na Sicílii, kde se rovněž oženil. Když roku 1815 zemřel jeho malý synek, Rafinesque opustil svou ženu a opět odjel do USA tentokrát natrvalo. Roku 1836 učinil svůj největší antropologický objev, jímž byla Walam Olum, legendární historie indiánského kmene Delawarů (Lemape), zaznamenaná pomocí piktogramů. Roku 1839 onemocněl rakovinou žaludku, jíž se snažil léčit pomocí vlastních bylinných přípravků. Léčba však nebyla úspěšná a dokonce urychlila jeho smrt.\n\nByl výstřední a je často označován za „nevyzpytatelného génia“. Byl samouk, který vynikal v různých oblastech znalostí, jako zoolog, botanik, spisovatel a polyglot. Psal vědecká pojednání z různých vědních oborů, jako jsou antropologie, biologie, geologie a lingvistika, ale za svého života nebyl doceněn. V současné době se však vědci shodnou, že Rafinesque daleko předstihl svoji dobu v mnoha z těchto disciplín.\n\n\n"}
{"id": "716631", "url": "https://cs.wikipedia.org/wiki?curid=716631", "title": "Softwarově definované rádio", "text": "Softwarově definované rádio\n\nSoftwarově definované rádio je rádiový systém, v němž se rozhodující část zpracování signálu realizuje softwarově programovatelnými obvody. Díky tomu lze pouhou změnou softwaru používat různá kmitočtová pásma a různé komunikační protokoly.\n\nV ideálním případě by ve vysílači stačil D/A převodník s příslušnou anténou. V přijímači by pak byla přijímací anténa s A/D převodníkem. Tento koncept se nazývá \"softwarové rádio\". Zatím není v plné míře technicky realizovatelný, zejména kvůli nedostatečnému kmitočtovému rozsahu převodníků. Tento problém se řeší použitím směšovače, který převede signál do oblasti nižších kmitočtů, zpracovatelných převodníkem.\n\nSoftwarově definované rádio (SDR) se nejdříve začalo používat ve vojenské oblasti. Zde nejprve umožnilo emulovat různé radiostanice pracující v různých kmitočtových pásmech a nakonec vytvořit rádia s možností začlenění nových přenosových protokolů a modulačních standardů. Později se softwarově definované rádio začalo rozšiřovat i do jiných oblastí a nakonec mezi amatéry. Radiový přijímač může být poměrně jednoduchý, pokud ke své funkci využije přímé směšování a zvukovou kartu počítače. \n\n"}
{"id": "716633", "url": "https://cs.wikipedia.org/wiki?curid=716633", "title": "Tour du Palais de Justice", "text": "Tour du Palais de Justice\n\nTour du Palais de Justice (česky \"Věž Justičního paláce\") je mrakodrap v Paříži na severozápadním okraji města v 17. obvodu. Je určen jako nové sídlo Vrchního soudu v Paříži a Ředitelství kriminální policie, které oba sídlí v centru města na ostrově Cité v komplexu Justičního paláce. Se 160 metry výšky jde po Tour Montparnasse o druhou nejvyšší budovu na území Paříže (tedy mimo La Défense). Autorem projektu je italský architekt Renzo Piano, v Paříží známý jako spoluautor Centre Georges Pompidou.\n\nPůvodní projekt počítal s výstavbou 115 m vysoké budovy v roce 2008 nebo 2009 ve 13. obvodu v nové čtvrti Paris Rive Gauche. Zatímco město chtělo umístit stavbu na jihovýchodním okraji Paříže mezi maršálské bulváry a městský okruh, stát prosazoval novou budovu na místě bývalé železniční tržnice Halle Freyssinet naproti Francouzské národní knihovně ve 13. obvodu. Na projekt bylo již vypsáno výběrové řízení.\n\nStavba mrakodrapu byla nakonec prosazena ve čtvrti Batignolles v 17. obvodu na pozemku, který ohraničují Boulevard Douaumont (paralelně s městským okruhem), Avenue de Clichy, Boulevard Berthier a železniční trať do Saint-Lazare.\n\nVýška budovy původně neměla přesáhnout 130 m (aby se zabránilo rušení mikrovlnné komunikace používané armádou), nakonec je ale vyšší, když dosahuje 160 m. Projekt zahrnuje celkem 80 000 m kanceláří a soudních síní, s rozpočtem přesahujícím 800 miliónů €. Původní plán počítal s dokončením v roce 2015.\n\nStavbu slavnostně zahájila ministryně spravedlnosti 6. května 2015, dokončena byla v roce 2018. Budova má 38 podlaží a je vysoká 160 m; stala se po Tour Montparnasse druhou nejvyšší budovou Paříže. Budova byla otevřena 16. dubna 2018, kdy se v ní konala dvě první soudní jednání. \n\n"}
{"id": "716642", "url": "https://cs.wikipedia.org/wiki?curid=716642", "title": "Sendvičová generace", "text": "Sendvičová generace\n\nSendvičová generace je označení pro generaci lidí středního věku, kteří se současně starají o své nesamostatné děti a o své staré rodiče. Termín se začal používat zejména v USA v posledních dvaceti letech. V dnešní době se používá především kvůli svému původu v demografických trendech, které se týkají zvláště rozvinutých zemí, ve kterých již došlo k demografické revoluci. \nK této situaci dochází především vlivem tří faktorů, které úzce souvisí s moderní dobou.\nSendvičová rodina jako životní styl může mít mnoho kariérních důsledků: \"přizpůsobení pracovní doby\", \"odmítnutí pracovní nabídky\" nebo\" snížení platu\". Toto uspořádání může mít i vliv na psychiku a zdravotní stav. Péče o seniory může být také pro rodinu značným finančním břemenem. Rodiny jsou často nuceny omezovat své sociální aktivity a dovolené. Výzkumy v USA zjistily, že 64% manželů starající se o své rodiče i děti popsalo svoji finanční situaci jako negativní. Lidé středního věku se tak sami mohou začít obávat období vlastního důchodu a snaží se lépe sociálně zabezpečit. Na druhou stranu může je zde i jistý pozitivní efekt: posílení vztahu se seniory, pocit odměnění nebo vrácení toho, co jim rodiče v mládí dali.\nV České republice začíná být fenomén sendvičové generace čím dál patrnější. Situace je zde obdobná jako ve zbytku světa. Sendvičová generace se zde týká lidí různých věků – nejčastěji od 30 do 60. Jejich potřeby jsou přehlíženy zaměstnavateli i státem. Nejsou jim poskytovány flexibilní formy práce a výhody, které by zohlednily jejich situaci.\n\n"}
{"id": "716644", "url": "https://cs.wikipedia.org/wiki?curid=716644", "title": "Quai de l'Allier", "text": "Quai de l'Allier\n\nQuai de l'Allier (\"nábřeží Allier\") je nábřeží v Paříži. Nachází se v 19. obvodu. Nábřeží je pojmenováno podle francouzské řeky Allier.\n\nNábřeží vede po pravém, východním břehu kanálu Saint-Denis. Začíná na křižovatce s \"Boulevardem Macdonald\", kde proti proudu navazuje \"Quai de la Charente\", a končí na území města Aubervilliers, kde na něj navazuje \"Quai Gambetta\".\n\n"}
{"id": "716645", "url": "https://cs.wikipedia.org/wiki?curid=716645", "title": "Diagonální kompozice", "text": "Diagonální kompozice\n\nDiagonální kompozice (úhlopříčná kompozice nebo diagonální metoda – DM) je kompoziční pravidlo ve fotografii, malbě a kreslení.\n\nDiagonální metodou se zabýval holandský fotograf a pedagog Edwin Westhoff pomocí vizuálních experimentů s cílem zjistit proč je pravidlo třetin tak nepřesné. Poté, co prozkoumal mnoho fotografií, obrazů a rytin, objevil, že silné body častokrát leží diagonálách čtverce. Fotografie je obvykle pravoúhlý obraz o poměru 4:3 nebo 3:2, který je založen na čtyřech půlicích čárách. Z obrázku je zřejmé, že je oku diváka příjemné, nachází-li se objekt na těchto liniích.\n\nSilné body jsou často umístěny na DM.\n\n\n"}
{"id": "716647", "url": "https://cs.wikipedia.org/wiki?curid=716647", "title": "Horní Mísečky", "text": "Horní Mísečky\n\nHorní Mísečky (německy \"Ober Schüsselbauden\") jsou nejvýše položená horská osada v Krkonoších. Po správní stránce spadají pod Vítkovice. Byly vystavěny na svazích Medvědína v nadmořské výšce 1000 metrů. Nachází se na sever od Vítkovic a na západ od Špindlerova Mlýna.\n\nPrvní horská bouda zde byla postavena v roce 1642. V počátcích své existence zde bydleli hlavně němečtí dřevaři a horníci. V polovině 20. století se tu prováděl rudný průzkum a ještě dnes tu jsou patrné zbytky hald hlušiny. V současné době slouží objekty v Horních Mísečkách hlavně k rekreaci.\n\nSe Špindlerovým Mlýnem spojuje osadu lanová dráha Medvědín. Na začátku Horních Míseček končí silnice II/286 z Jilemnice, na kterou navazuje Masarykova horská silnice vedoucí až na Zlaté návrší s Vrbatovou boudou. Dále zde končí trasa NS Prameny Labe. Osadou prochází také trojice cyklotras – K1A (z Dolních Míseček na Špindlerův Mlýn), K12 (ze Špindlerova Mlýna na Třídomí u Labské) a K13 (na Vrbatovou boudu). Turisté se sem mohou dostat buď červenou turistickou značkou z Medvědína na Harrachovu skálu či Pec pod Sněžkou, nebo žlutě značenou turistickou stezkou od Dolních Míseček na Vrbatovo návrší.\n\nZ Prahy sem jezdí každý den pravidelná autobusová linka.\n\n\n"}
{"id": "716648", "url": "https://cs.wikipedia.org/wiki?curid=716648", "title": "Elektrofil", "text": "Elektrofil\n\nElektrofil je chemická látka, která v reakci přijímá elektronový pár poskytnutý nukleofilem a vytváří tak s nukleofilem chemickou vazbu. Protože elektrofily přijímají elektrony, jsou z definice Lewisovými kyselinami. Většina elektrofilů je kladně nabita, má atom s částečným kladným nábojem nebo atom bez oktetu elektronů.\n\nElektrofily působí na část nukleofilu s nejvyšší elektronovou hustotou. V organické syntéze jsou jimi často kationty jako H a NO, polarizované neutrální molekuly jako chlorovodík, alkylhalogenidy, acylhalogenidy a karbonylové sloučeniny, polarizovatelné neutrální molekuly jako Cl a Br, oxidační činidla jako organické perkyseliny, chemické látky nesplňující oktetové pravidlo (například karbeny a radikály) a některé Lewisovy kyseliny jako BH a DIBAL.\n\n"}
{"id": "716663", "url": "https://cs.wikipedia.org/wiki?curid=716663", "title": "Skalka (rozhledna)", "text": "Skalka (rozhledna)\n\nSkalka je dřevěná rozhledna s kovovým točitým schodištěm vybudovaná na plochém nezalesněném návrší při silnici do Štíhlic na severním okraji obce Vyžlovka v okrese Praha–východ.\n\nVýstavbu iniciovali manželé Holíkovi, kteří v roce 2008 odkoupili od obce Vyžlovka pozemek pro rozhlednu i přidruženou naučnou stezku. Stavba rozhledny byla provedena společností Teplotechna Ostrava, a. s. Zahájení prací se datuje k 1. červnu 2011, k dokončení stavby došlo na podzim téhož roku. Rozhledna byla od 29. prosince 2011 zpřístupněna ve víkendovém režimu a po úspěšné kolaudaci byla oficiálně otevřena v dubnu 2012.\n\nNa stavbu byly použity soukromé i veřejné finanční prostředky (dotace ze Státního zemědělského intervenčního fondu).\n\nRozhledna je umístěna v nadmořské výšce 435 metrů. Jedná se o stavbu s dřevěnou konstrukcí, která je 25 metrů vysoká a má dvě vyhlídkové plošiny. Na nejvyšší plošinu ve výšce 21 metrů nad okolním terénem se lze dostat po točitém ocelovém schodišti se 105 schody. \n\nZa dobré viditelnosti poskytuje rozhled na přilehlé okolí a rovněž například na vrchy Českého středohoří, Ralsko, Bezdězy, přes 100 kilometrů vzdálené Krkonoše, Královecký Špičák a Orlické hory. \n\nRozhledna je majetkem soukromého investora. \n\n\n\nOd 18. prosince 2015 je vstup na rozhlednu zpoplatněn.\n\n"}
{"id": "716669", "url": "https://cs.wikipedia.org/wiki?curid=716669", "title": "Strikeout", "text": "Strikeout\n\nStrajkaut (anglicky \"strikeout\") je absolutní statistický údaj v baseballu, který je zaznamenán jak nadhazovači, tak pálkaři na pálce. Jde o jeden ze způsobů jak vyautovat hráče soupeře. Nadhazovač dosáhne strajkout, kdykoliv:\nJde o nejbezpečnejší a nejvíce ceněný způsob autování protihráče, protože míček se tak nedostane do hry a eventuálním běžcům na metách není umožněno v posunu na další mety.\n"}
{"id": "716674", "url": "https://cs.wikipedia.org/wiki?curid=716674", "title": "Řád tří zlatých roun", "text": "Řád tří zlatých roun\n\nŘád tří zlatých roun (: \"Ordre des Trois-Toison d'Or\") byl nejvyšší francouzský řád, založený císařem Napoleonem I. roku 1809, který však nikdy nevstoupil v život.\n\nV roce 1809 stál Napoleon I. na vrcholu své moci, a rozhodoval mimo jiné ve Španělsku, Rakousku i Burgundsku, tedy ve třech zemích, spjatých se slavným Řádem zlatého rouna, který byl založen v Burgundsku a udělovali jej habsburští císaři a španělští králové. Napoleon se tedy rozhodl předstihnout řád Zlatého rouna a vytvořit nový řád, který bude symbolizovat sepětí Francie, Španělska a Rakouska.\n\nŘád byl založen 15. srpna 1809 ve Vídni, kde císař právě pobýval. Měl mít tři třídy:\n\nVelmistrem řádu byl francouzský císař, kancléřem byl zprvu jmenován Bernard Germain de Lacépède (který byl také kancléřem Čestné legie) a roku 1810 generál Antoine-François Andréossy a pokladníkem byl jmenován Rutger Jan Schimmelpenninck. Řád byl nadán pozemky v okolí Říma a výnosy z dolů ve slovinské Idrii.\n\nNicméně proti zřízení tohoto řádu začal značný odpor mezi členy Čestné legie, kteří se obávali umenšení svého vyznamenání a jak Napoleonův bratr Josef Bonaparte jako král Španělska nadále uděloval tradiční řád Zlatého rouna, tak i Napoleonův tchán císař František I. uděloval řád Zlatého rouna. Vzhledem k těmto okolnostem Napoleon I. svůj řád Tří zlatých roun zrušil roku 1813 a jeho majetek udělil Čestné legii.\n\nInsignie řádu jsou nesmírně vzácné a jde o zlatého napoleonského orla, který svírá tři zlaté ovčí kůže.\n\n"}
{"id": "716675", "url": "https://cs.wikipedia.org/wiki?curid=716675", "title": "Rudolf Raftl", "text": "Rudolf Raftl\n\nRudolf Raftl (7. února 1911, Vídeň – 5. září 1994) byl rakouský fotbalový brankář, který později reprezentoval Německo. Za rakouskou reprezentaci odehrál v letech 1933-1937 celkem 6 zápasů a byl na soupisce Rakouska na MS 1934, kde však nenastoupil v žádném zápase. Po zabrání Rakouska hrál za Německo. Za Německo odehrál celkem šest zápasů, z toho dva na MS 1938.\n\n"}
{"id": "716680", "url": "https://cs.wikipedia.org/wiki?curid=716680", "title": "Devět miliard božích jmen", "text": "Devět miliard božích jmen\n\nDevět miliard božích jmen (anglicky \"The Nine Billion Names of God\") je sci-fi povídka spisovatele Arthura C. Clarka z roku 1953. Stejný název nese sbírka Clarkových povídek vydaná poprvé roku 1967, která dodnes patří mezi nejlépe hodnocené knihy na Amazon.com.\n\nPovídka vyšla v těchto sbírkách a antologiích:\n\nAnglicky vyšla např. ve sbírce \"The Other Side of the Sky\".\n\nPovídka pojednává o skupině mnichů z tibetského kláštera, kteří už tři století pracují na ručním systematickém sepisování všech božích jmen. Provádí permutaci všech znaků blíže nespecifikované abecedy, které podle nich připadají v úvahu jako boží jména. Podle jejich názoru jediným smyslem existence světa je dát bohu všechna jména, kterých je asi 9 miliard.\n\nRozhodli se zakoupit samočinný počítač \"Mark V\", který by mohl za pár měsíců zvládnout práci, se kterou počítali na příštích 15 tisíc let. Firma jim pomůže dopravit počítač do kláštera a přidělí dva techniky, kteří mají pomáhat se všemi problémy po celou dobu řešení úlohy. Když se blíží konec práce, technici se rozhodnou klášter pro jistotu opustit těsně před dokončením práce, aby nemuseli být svědky zklamání mnichů.\n\nCestou od kláštera k připravenému letadlu náhle ve chvíli, kdy podle výpočtů mělo dojít k dokončení úlohy, zpozorují, že hvězdy na nebi jedna po druhé postupně zhasínají…\n\n"}
{"id": "716681", "url": "https://cs.wikipedia.org/wiki?curid=716681", "title": "Artur Matuszek", "text": "Artur Matuszek\n\nArtur Matuszek (* 23. května 1963, Krzyżanowice, Polsko) je římskokatolický kněz polské národnosti působící v České republice, v letech 2000-2015 rektor Arcibiskupského semináře v Praze a od roku 2015 výpomocný duchovní při pražské svatovítské katedrále.\n\nVystudoval gymnázium v Ratiboři a po maturitě v roce 1982 byl přijat do kněžského semináře v Nise (v roce 1997 přestěhovaného do Opolí) za opolskou diecézi. Absolvoval teologická studia na Katolické univerzitě v Lublinu, kde získal titul magistra teologie, a 11. června 1988 byl v Opolí vysvěcen na kněze. V letech 1988 až 1992 působil jako farní vikář v bývalém městečku Sławięcice, nyní tvořícího předměstí Kandřína-Kozlí. V roce 1992 získal licenciát teologie a byl vyslán jako misionář do pražské arcidiecéze. Dále na teologické fakultě Opolské univerzity získal titul doktora v oboru dogmatická a ekumenická teologie.\n\nV Čechách byl duchovním správcem nejprve v Mníšku pod Brdy (od 1. září 1992), odkud spravoval excurrendo i farnosti Líšnice a Trnová, a poté ve farnosti u kostela sv. Ludmily (od 1. září 1996). Poté jej kardinál Vlk jmenoval od 1. července 2000 rektorem Arcibiskupského semináře v Praze (spolu s ním byl jmenován spirituálem semináře Zdenek Wasserbauer). V listopadu 2004 se stal prelátem Jeho Svatosti a od 1. července 2011 je rovněž nesídelním kanovníkem Královské kolegiátní kapituly sv. Petra a Pavla na Vyšehradě.\n\nOd července 2016 nastupuje jako farář do farnosti Vršovice. \n\n"}
{"id": "716686", "url": "https://cs.wikipedia.org/wiki?curid=716686", "title": "Řád Francisque", "text": "Řád Francisque\n\nŘád Francisque (: \"Ordre de la Francisque\") bylo vyznamenání Vichistické Francie, založené roku 1941 maršálem Pétainem.\n\nSymbolem vyznamenání byla dvoubřitá sekera franciska, která byla znakem kolaborantského Francouzského státu za druhé světové války. Bylo uděleno asi 3.000 těchto vyznamenání, přičemž mezi vyznamenanými byli Auguste a Louis Lumièrové a François Mitterrand, ale i řada kolaborantů s nacistickým Německem. Vyznamenání přestalo být udělováno po osvobození Francie v r. 1944.\n\n"}
{"id": "716687", "url": "https://cs.wikipedia.org/wiki?curid=716687", "title": "Zpráva o třetí planetě", "text": "Zpráva o třetí planetě\n\nZpráva o třetí planetě je sbírka povídek a jedné novely spisovatele Arthura Charlese Clarka, vyšla v roce 1982 v nakladatelství Práce v překladu Zdeňka Volného . Ten také povídky vybral z původních anglických sbírek \"The Nine Billion Names of God\" a \"The Wind from the Sun\". Některé z povídek pak byly poprvé otištěny knižně ve sbírce \"The Other Side of the Sky\".\n\nJediná v knize obsažená novela se jmenuje \"Setkání s medúzou\".\n\nZdeněk Volný napsal i předmluvu ke knize, která se týká biografie a tvorby anglického spisovatele.\n\nV roce 2002 vydalo knihu doplněnou o několik dalších povídek nakladatelství Baronet pod názvem \"Devět miliard božích jmen\".\n\n\n\n"}
{"id": "716688", "url": "https://cs.wikipedia.org/wiki?curid=716688", "title": "Sud vína amontilladského", "text": "Sud vína amontilladského\n\nSud vína amontilladského (anglicky \"The Cask of Amontillado\") je jedna z povídek Edgara Allana Poea, kterou napsal v roce 1846.\n\nPovídka byla publikována ve vícero sbírkách a taktéž pod dalšími názvy: Sud amontilladského vína, Sud amontillada a Súdok amontillada.\n\nPříběh je zasazen do nejmenovaného italského města a vypráví o smrtelné pomstě na příteli, který se dopustil urážky na vypravěči. Stejně jako povídky \"Černý kocour\" a \"Zrádné srdce\" je podán z vrahovy perspektivy.\n\nV povídce se kromě pomsty vyskytuje i téma pohřbení zaživa, jež lze nalézt i v dalších autorových textech. Samozřejmostí je precizní popis stísněné atmosféry, v tomto případě jde o temné sklepení starého sídla. Ačkoli je ústředním tématem povídky krutá vražda, nejedná se o detektivní příběh jakým je např. povídka \"Vraždy v ulici Morgue\". Zde chybí vyšetřování případu a pachatel sám vysvětluje svůj zločin (ich-forma vyprávění). Co však zůstává záhadou, je motiv tohoto činu, hlavní postava Montresor udává pouze obligátní vysvětlení, že byl sužován \"nespočtem příkoří\" ze strany oběti - Fortunata.\n\nPři Fortunatově otázce na erb a zejména heslo rodu Montresorů odpoví dotyčný latinsky: \"\"Nemo me impune lacessit\"\" (česky \"\"Nikdo mne neurazí beztrestně\"\"). Je to jednoznačná indicie k tématu příběhu, z tohoto úhlu pohledu není podstatné, zda Montresor mluví pravdu či záměrně lže, aby tak vyšperkoval svou pomstu. Poe si mohl vypůjčit toto motto od amerického spisovatele Jamese Fenimora Coopera, jenž jej použil v románu Poslední Mohykán .\n\nMontresor se cítí být obtěžován a urážen Fortunatem a rozhodne se, že to nenechá jen tak být. Spřádá plány na krutou pomstu, ale nedává na sobě nic znát. Pokud má odplata splnit maximálně svůj účel, nesmí být vypátrána a odhalena.\n\nFortunato je pyšný na své koštýřství, vyzná se ve vínech. Montresor potká svého přítele jednoho večera, kdy vrcholí oslavy karnevalu. Fortunato již má něco vypito a Montresor si uvědomí, že se mu naskytla vynikající příležitost. Zalže příteli, že si koupil soudek kvalitního amontilladského vína a chce po něm, aby mu potvrdil, že je pravé. Odvolává se na jeho proslulé znalecké schopnosti. Láká jej do sklepení svého rozlehlého domu, ví, že služebnictvo tam již nebude.\n\nPodroušený Fortunato se nenechá přemlouvat, je zvědavý, a navíc hrdý na své znalectví. Montrasor jej naoko odrazuje, aby posílil jeho hrdost, poukazuje na Fortunatův kašel a na vlhkost ve sklepích. Ten se však nenechá odradit.\n\nVe sklepích majitel domu otevře dvě láhve a nabídne je Fortunatovi, čímž jen posílí jeho opilost. Společně prochází temným a dlouhým sklepením plným zaprášených pavučin. V\njeden okamžik udělá Fortunato gesto, které jeho průvodce nepochopí. Fortunato prozradí, že je to gesto tajné organizace a tím, že jej Montresor neodhalil, potvrdil, že není členem.\n\nV nejzazším konci katakomb se nachází hrobka. Po podlaze jsou roztroušeny lidské kosti. V jedné zdi je hluboký výklenek a Montresor pobízí muže, aby do něj vstoupil. Když tak Fortunato učiní, mstitel jej připoutá k žulové stěně řetězem. Fortunato nechápe, co se děje, dojde mu to teprve poté, co Montresor začne výklenek zazdívat. Začne škubat řetězy a křičet. Majitel krypty dokončí zeď. \"In pace requiescat.\"\n\nEdgar Allan Poe napsal povídku \"Sud vína amontilladského\" jako odpověď svému rivalovi (bývalému příteli) Thomasi Dunn Englishovi. Poe a English vedli vzájemné rozepře, obvykle literárně karikovali jeden druhého. Poe usoudil, že jedna z Englishových prací zašla příliš daleko a úspěšně zažaloval jeho editory z The New York Mirror z urážky na cti v roku 1846 . Během tohoto roku English publikoval román se spletitým příběhem \"1844, or, The Power of the S.F.\", který odkazoval na tajné společnosti a jeho hlavním tématem byla pomsta. Obsahoval postavu jménem Marmaduke Hammerhead, slavného autora \"Černé vrány\" používající fráze jako \"Nevermore\" a \"ztracená Lenora\" odkazujíc na báseň E.A.Poea Havran. Marmaduke Hammerhead parodující Poea byl vyobrazen jako opilec, lhář a násilník.\n\nPoe odpověděl povídkou \"Sud vína amontilladského\", kde použil konkrétní narážky na Englishův román. Například v momentě, kdy Fortunato udělá tajné gesto, odkazuje na utajovanou společnost v románu \"1844\". Poe také použil erb rodu Montresorů (zlatá noha drtí hada, jehož zuby se zatínají do její paty ) jako obdobu Englishova motivu. Spousta scén z Poeovy povídky odráží dění z Englishova románu \"1844\" situovaného do podzemní krypty. V důsledku je to E.A. Poe, jenž \"odplácí beztrestně\" použitím stručného příběhu (v kontrastu s románem) s jednoduchým efektem, čímž neměl v úmyslu si zvýšit literární kredit, jak zmínil ve své eseji \"Filosofie básnické skladby\" (angl. \"The Philosophy of Composition\") .\n\nPoe též mohl být inspirován, alespoň zčásti tzv. Washingtonským hnutím , společenstvím prosazujícím abstinenci. Skupina byla založena bývalými pijany, kteří se pokoušeli odrazovat občany od konzumace alkoholu. Poe mohl složit slib a připojit se k hnutí po svých pijáckých obdobích s vidinou zisku politické funkce. Povídka \"Sud vína amontilladského\" tak může být \"temným abstinenčním příběhem\" s úmyslem šokovat lidi, aby si uvědomili rizika spojená s pitím .\n\nČesky či slovensky vyšla povídka v následujících sbírkách nebo antologiích:\n\nPod názvem Sud vína amontilladského:\n\nPod názvem Sud amontilladského vína:\n\nPod názvem Sud amontillada:\n\nPod názvem Súdok amontillada:\n\n"}
{"id": "716701", "url": "https://cs.wikipedia.org/wiki?curid=716701", "title": "Miroslava Nová", "text": "Miroslava Nová\n\nMiroslava Nová (* 24. ledna 1935, Malnice) je česká sochařka a medailérka.\n\nV letech 1966 – 1969 vystudovala výtvarnou výchovu na Pedagogické fakultě v Plzni. Dlouhá léta pedagogicky působila na LŠU, později na ZUŠ v Plzni. Je členkou plzeňské tvůrčí skupiny P 89.\n\nZprvu se věnovala figurální plastice a medailérství v kontextu tradičních žánrů (portrét, figura), od roku 1968 začala pracovat s kamenem, zpočátku s pískovci, později volila nejčastěji české mramory. Zásadním způsobem ji oslovila teze, která zazněla na jedné z přednášek Igora Zhoře o „právu sochaře hledat si svůj tvar“. Na výstavě skupiny Den 69 ve výstavní síni plzeňského Dominiku poprvé samostatně představila nový, nefigurativní projev, založený na intuitivním hledání a formulování elementárních organických forem v přirozené skladebnosti rostlého kamene. Reakce výtvarné veřejnosti v Plzni byla spíše chladná (s čestnými výjimkami např. Bronislava Losenického či Květy Monhartové), právo volně zacházet s kamenem jí však potvrdil rovněž Zdeněk Sýkora, který tyto práce jako první oceňoval. Výsledek neřídí apriorní návrh, nýbrž rozhoduje o něm interakce tvarujícího gesta a vlastní tektoniky kamene, v níž se postupně odkrývá organická skladebnost a estetická hodnota autonomního útvaru, ležícího mezi kreativními silami přírody a člověka. Tento typ sochařské tvorby rozvíjí po desetiletí v řadě tvůrčích řešení. Kámen trpělivě opracovává klasickými sochařskými nástroji, vědomě pracuje s výrazovou funkcí různých typů povrchového utváření v zdlouhavém, fyzicky náročném procesu. Vytváří sestavy a kompozice z několika abstrahovaných organických kamenných forem (tento typ reprezentuje i dílo z Artotéky města Plzně), kombinuje kamenné objekty s dřevěnými kmeny, případně z těchto objektů sui genesis vytváří soubory koncipované jako instalace.\n\nSamostatně vystavuje od 70. let, k nejvýznamnějším patřily výstavy U Bílého Jednorožce (2003), v Galerii města Plzně 2005, v Galerii Bratří Špillarů v Domažlicích 2006. Zúčastnila se řady skupinových výstav, v posledních letech především zejm. se skupinou P 89. Významná pro ni byla opakovaná účast na mezinárodních sympoziích v Uherském Hradišti (lité medaile a drobné plastiky) a ve Vejprtech (pískovec). Několikrát vystavovala na FIDEM ( Neuschatel, Londýn, Paříž, Lisabon, Výmar, Haag). V roce 2006 se zúčastnila výstavy Zření. Miroslav Tázler a meditativně-lyrické tendence v plzeňské tvorbě (GmP, 2006, katalog).\n\n\nDlouhá léta pedagogicky působila na LŠU, později na ZUŠ v Plzni.\n\n\n\n\n\n\n\n"}
{"id": "716704", "url": "https://cs.wikipedia.org/wiki?curid=716704", "title": "Řád římského orla", "text": "Řád římského orla\n\nŘád římského orla (: \"Ordine dell'Aquila romana\") bylo vyznamenání a řád fašistické Itálie, založené roku 1942 jako vyznamenání Italského království a následně od roku 1944 do roku 1945 vyznamenání Italské sociální republiky.\n\nŘád založil italský král Viktor Emanuel III. na návrh ministerského předsedy a diktátora Benita Mussoliniho 14. března 1942, jako záslužný řád pro cizince – vojáky i civilisty. Řád měl dvě třídy – vojenskou a civilní a několik stupňů:\n\n\nPůvodní rytíř – velkokříž byl rozdělen na dva stupně \"ve zlatě\" a \"ve stříbře\" dne 24. srpna 1942, kdy byly k řádu připojeny i stříbrná a bronzová medaile.\nDne 5. října 1944 byl tento řád Italským královstvím zrušen.\n\nNicméně, již 2. března 1944 Benito Mussolini jako Vůdce Italské sociální republiky tento řád přijal za vlastní, s tím, že bylo možno jej udělit Italům a z aversu odebral korunku orla a znak savojské dynastie. Řád skončil s osvobozením Itálie dne 25. dubna 1945.\n\nRoku 1997 Mussoliniho nejmladší syn Romano Mussolini počal udělovat tento řád s tvrzením, že se jedná o rodinný řád Mussoliniů. Jde ovšem o samozvaný rytířský řád, protože Benito Mussolini byl hlavou republiky a nikoliv dědičným monarchou.\n\n"}
{"id": "716710", "url": "https://cs.wikipedia.org/wiki?curid=716710", "title": "NATO náboj", "text": "NATO náboj\n\nNATO náboj může znamenat:\n\n"}
{"id": "716731", "url": "https://cs.wikipedia.org/wiki?curid=716731", "title": "Owczarnia (Mazovské vojvodství)", "text": "Owczarnia (Mazovské vojvodství)\n\nOwczarnia je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nVesnice leží na jihozápad od Podkowy Leśné, tzv. městské zahrady. Od počátku své historie úzce souvisí s blízko položeným panstvím zvaným „Książenice”, založeným již v 17. století jezuity z královského rozkazu. Na rozsáhlém území, které vzniklo odlesněním, vedli jezuité prosperující zemědělské hospodářství, do kterého přivedli z Podhalí ovce. Vyzýval je k tomu Józef Poniatowski, který často navštěvoval tento kraj a lovil zvěř v młochowských lesích. Owczarnia byla původně hospodářstvím zabývajícím se chovem ovcí na lesních pastvinách. Z této činnosti pochází současný název – Owczarnia. Po letech se z malé kolonie, a potom osady plnící sloužící roli panství Książenice, rozvinula Owczarnia do současné vesnice, mající více než 1700 obyvatel. Nyní tu bydlí a pracují lidé, kteří přišli z různých částí země – od Krakova, Kielců a z Mazovska. Podle nejstarších dokumentů z tohoto území (sčítání lidu, metrik) a pokrevních vztahů nejstarších obyvatel je možné dokázat, že již od 18. století se vyskytují ta samá příjmení: Kucharski, Pokropek, Rutkowski, Sandomierski, Pływaczewski, Janczak, Miszczak a Struzik.\n\nJedním z významných obyvatel vesnice byl inženýr Stanisław Lilpop (1817-1866) – průmyslník a konstruktér, jeden z průkopníků strojírenství, který se zasloužil o jeho rozvoj. Je třeba zdůraznit, že historie založení a rozvoje vesnice Owczarnia je svázaná se stavbou linie WKD ze zastávky Warszawa Śródmieście WKD do zastávky Grodzisk Mazowiecki Radońska, postavené na začátku 20. století. Na území Owczarně se nachází zastávka WKD Kazimierówka.\n\nNa území vesnice Owczarnia v „Kazimierówce“ se nachází zahrada se sochami mexického sochaře Juana Soriana.\n\n\n"}
{"id": "716736", "url": "https://cs.wikipedia.org/wiki?curid=716736", "title": "Srpen 2011", "text": "Srpen 2011\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "716737", "url": "https://cs.wikipedia.org/wiki?curid=716737", "title": "Super I/O", "text": "Super I/O\n\nSuper I/O je skupina komunikačních zařízení (I/O kontrolerů), která se začala používat na základních deskách osobních počítačů na konci osmdesátých let. Původně se jednalo o přídavné karty, které byly postupně integrovány na základní desku. \n\nSuper I/O čip v sobě kombinuje rozhraní pro různá zařízení s nízkou přenosovou rychlostí. \n\nObvykle obsluhuje komunikaci s těmito periferiemi:\n\nSuper I/O chip může obsluhovat i rozhraní pro další zařízení jako je gameport nebo infra port. V některých čipech je také zabudována kontrola otevření skříně počítače. Obsluhou mnoha zařízení v jednom čipu je redukován počet součástek osazených na základní desce a tím je zlevňována výroba základní desky.\n\nPůvodní super I/O čipy používaly komunikaci přímo s CPU pomocí ISA sběrnice. S tím, jak se v PC začala místo ISA sběrnice používat sběrnice PCI, se ze super I/O čipů stával jediný důvod používání ISA sběrnice na základní desce.\n\nModerní super I/O používají pro komunikaci s CPU tzv. LPC sběrnici místo ISA. LPC sběrnice je běžně připojena na jižní můstek základní desky.\n\nExistuje mnoho společností, které vyrábějí tyto super I/O čipy, například Nuvoton, ITE, Fintek, and SMSC. \nNational Semiconductor vyráběl super I/O do roku 2005, kdy tuto část výroby prodal firmě Winbond.\n\n"}
{"id": "716740", "url": "https://cs.wikipedia.org/wiki?curid=716740", "title": "Josef Jiránek", "text": "Josef Jiránek\n\nJosef Jiránek (24. března 1855 Ledce (okres Mladá Boleslav) – 9. ledna 1940 Praha) byl český klavírista, hudební pedagog a skladatel.\n\nByl synem Petra Jiránka (1825–1899), řídícího učitele v Ledcích a ředitele kůru ve Všejanech. Otec byl všestranným hudebníkem. Hrál na všechny dostupné nástroje, a měl vlastní kapelu, pro kterou skládal taneční písničky. U něj získal Josef základní hudební vzdělání. Rodina zřejmě hudbou žila, neboť hudbě se profesionálně věnovali i další bratři: Alois, František, Karel a Stanislav.\n\nV roce 1859 se rodina přestěhovala do Všejan, kde byl lesmistrem Karel Smetana, bratr Bedřicha Smetany. Bedřich Smetana rozpoznal Josefovo mimořádné nadání, přijal jej do své rodiny a učil jej hře na klavír a skladbě. Již v roce 1867 uspořádali v Loučni společný koncert ,a v roce 1881 vystoupili i v Praze. Vedle klavíru se učil i na housle a na harfu. Nastoupil přímo do druhého ročníku Varhanické školy v Praze, a po ročním studiu podnikl s violoncellistou Hanušem Wihanem koncertní turné po Čechách. V letech 1876–1877 učil zpěv na reálném gymnáziu v Praze.\n\nV roce 1877 odešel za svým bratrem Aloisem do Ruska a učil na dívčím gymnáziu D. D. Obolenské v Charkově klavír, harfu, zpěv a hudební teorii. Zde také vznikla většina jeho skladeb a instrumentálních děl. V roce 1891 se vrátil do Prahy, a stal se profesorem klavíru na Pražské konzervatoři. Jako klavírista proslul zejména coby zasvěcený interpret skladeb Bedřicha Smetany. Při Smetanově jubileu v roce 1924 absolvoval na 50 koncertů v Čechách a v Jugoslávii. S rodinou Bedřicha Smetany zůstal ve styku i po jeho smrti. Učil na klavír Smetanovy dcery, i dcery Smetanových sester. Byl rovněž učitelem hudby v rodině hraběte Nostice.\n\nVeřejně vystupoval až do svých 82 let. Kromě sólových koncertů doma i v zahraničí spolupracoval s Českým kvartetem, a byl činný i jako doprovazeč. Jako skladatel se po návratu z Ruska odmlčel. Důvodem bylo nejen časové vytížení pedagogickou a koncertní činností, ale i nástup nové generace českých skladatelů, se kterými nehodlal soutěžit.\n\n\n\n\n\n\nNapsal rovněž celou řadu článků do časopisů a denního tisku, věnovaných převážně vzpomínkám na Bedřicha Smetanu, a další hudebníky své doby.\n\n\n"}
{"id": "716743", "url": "https://cs.wikipedia.org/wiki?curid=716743", "title": "Parzniew", "text": "Parzniew\n\nParzniew je vesnice v Polsku nacházející se ve Mazovském vojvodství, v okrese Pruszków, v gmině Brwinów.\n\nV letech 1975-1998 vesnice administrativně patřila do Varšavského vojvodství.\n\nParzniew se nachází v půli cesty mezi Brwinówem a Pruszkówem, vedle železniční trati Warszawa - Katowice, převážně po její jižní straně. Na území hraničícím s Pruszkówem, které náleží do Parzniewa (od centra vesnice oddělené rozlehlými poli), se staví nové obytné domy. Jižním okrajem vesnice teče Zimna Woda, přítok Utraty.\n\nNa území Parzniewa se 12. září 1939 odehrála bitva u Brwinówa. U silnice z Brwinówa do Pruszkówa se nacházejí dva pomníky, které byly rekonstruovány v roce 2009: v centru stojí Pomník na památku padlých vojáků zabitých hitlerovskou armádou v bitvě u Brwinówa, při výjezdu směrem do Pruszkówa je pomník 36. pluku pěchoty Akademických legií, který se účastnil těchto bojů.\n\nVe vesnici se nachází modelářské letiště.\n"}
{"id": "716744", "url": "https://cs.wikipedia.org/wiki?curid=716744", "title": "Svinské louže", "text": "Svinské louže\n\nSvinské louže je název mokřadů a zároveň také sedla mezi Zlatým návrším a Medvědínem v nadmořské výšce 1212 metrů.\n\nJedná se o oblast s výskytem malých rašelinišť, které jsou většinou ukryté v lese. Součástí je také řada malých jezírek. Obklopena jsou typickou rašelinnou vegetací, přičemž dominuje zde suchopýr, a zvěř je využívá jako kaliště.\n\nPřes Svinské louže vede červená turistická značka (Bucharova a Medvědí cesta), zde vedená po dřevěném chodníku, ve směru Medvědín-Zlaté návrší. O něco výše ve svahu se napojuje na cestu z Horních Míseček, pokračující k Vrbatově boudě.\n\n\n"}
{"id": "716745", "url": "https://cs.wikipedia.org/wiki?curid=716745", "title": "Terenia", "text": "Terenia\n\nTerenia je vesnice v Polsku nacházející se ve Mazovském vojvodství, v okrese Pruszków, v gmině Brwinów.\n\nV letech 1975–1998 administrativně patřila do Varšavského vojvodství.\n"}
{"id": "716746", "url": "https://cs.wikipedia.org/wiki?curid=716746", "title": "Nachal Šoval", "text": "Nachal Šoval\n\nNachal Šoval ( נחל שובל) je vádí v jižním Izraeli, v severní části Negevské pouště, nedaleko od pomezí Negevu a jihozápadní části Judských hor (Hebronské hory).\n\nZačíná v nadmořské výšce přes 300 metrů jihovýchodně od vesnice Dvira, na severovýchodních svazích hory Har Lehavim, kterou pokrývá uměle vysazený lesní komplex Ja'ar Lahav. Směřuje pak k západu kopcovitou bezlesou krajinou polopouštního charakteru. Podchází železniční trať Tel Aviv-Beerševa a těleso dálnice číslo 40. Ze severu a západu míjí velké beduínské město Rahat a židovskou vesnici Šoval a stáčí se k jihozápadu. Zde pak ústí zprava do vádí Nachal Grar.\n\nV roce 2004 byl v povodí Nachal Šoval, poblíž křižovatky Dvira, proveden archeologický výzkum, který zde objevil sídelní jámy s pozůstatky z římského období.\n\n"}
{"id": "716750", "url": "https://cs.wikipedia.org/wiki?curid=716750", "title": "Nachal Ciklag", "text": "Nachal Ciklag\n\nNachal Ciklag ( נחל צקלג) je vádí v jižním Izraeli, v severní části Negevské pouště, nedaleko od pomezí Negevu a jihozápadní části Judských hor (Hebronské hory).\n\nZačíná v nadmořské výšce přes 400 metrů západně od vesnice Lahav, na severních svazích hory Har Lehavim, kterou pokrývá uměle vysazený lesní komplex Ja'ar Lahav. Směřuje pak k západu kopcovitou bezlesou krajinou polopouštního charakteru. Podchází železniční trať Tel Aviv-Beerševa a těleso dálnice číslo 40. Z východu míjí velké beduínské město Rahat, u kterého se stáčí k jihozápadu a ústí zprava do vádí Nachal Grar.\n\n"}
{"id": "716752", "url": "https://cs.wikipedia.org/wiki?curid=716752", "title": "Šmídova vyhlídka", "text": "Šmídova vyhlídka\n\nŠmídova vyhlídka je název turisty hojně navštěvované vyhlídky v Krkonoších, asi 1 km od Medvědína.\n\nNachází se nad Strmou strání, při cestě z Medvědína na Zlaté návrší. Jméno vyhlídky je odvozeno od lesmistra Ludvíka Šmída (1841-1895), jenž byl zaměstnán na panství Harrachů. Z vyhlídky je možno vidět přes údolí Labe k Sedmidolí, dále pohraničí, na Vysoké Kolo, Kozí hřbety a také Sněžku.\n\nPřístup na vyhlídku je možný po dvou turistických značkách. První je žlutá, vedoucí z Medvědína, a druhá červená z Horních Míseček. Přes vyhlídku vede také Bucharova cesta.\n\n"}
{"id": "716753", "url": "https://cs.wikipedia.org/wiki?curid=716753", "title": "Zimna Woda (přítok Utraty)", "text": "Zimna Woda (přítok Utraty)\n\nZimna Woda je řeka v Polsku nacházející se v Mazovském vojvodství, levý přítok Utraty. V Helenowě, na předměstích Pruszkówa tvoří Rybníky Helenów. V Kotowicích (okres Pruszków) splývá s Rokitnicí a potom ústí do Utraty.\n\nPodél Zimní Wody v jejím středním toku se vyskytují komplexy luk, jejichž šířka činí téměř 1 km, a také lesy a shluky stromů. Tato území mají velkou přírodní hodnotu.\n\nObce nad Zimnou Wodou:\n\n"}
{"id": "716754", "url": "https://cs.wikipedia.org/wiki?curid=716754", "title": "Singapurský průliv", "text": "Singapurský průliv\n\nSingapurský průliv (čínsky \"新加坡海峡\" pchin-jin \"Xīnjiāpō hǎixiá\" v českém přepisu \"Sin-ťia-pcho chaj-sia\", malajsky \"Selat Singapura\", anglicky \"Singapore Strait\") je 105 km dlouhý a 16 km široký průliv mezi Malackým průlivem na západě a Jihočínským mořem na východě. Na severu průlivu se nachází ostrovní stát Singapur a na jeho jihu indonéské ostrovy Riau. Průlivem probíhá námořní hranice mezi Singapurem a Indonésií. Průlivem vedou důležité obchodní cesty, singapurský přístav patří mezi nejvytíženější přístavy kontejnerové námořní dopravy na světě.\n"}
{"id": "716755", "url": "https://cs.wikipedia.org/wiki?curid=716755", "title": "Nachal Tila", "text": "Nachal Tila\n\nNachal Tila ( נחל תלה) je vádí v jižním Izraeli, v severní části Negevské pouště, nedaleko od pomezí Negevu a jihozápadní části Judských hor (Hebronské hory).\n\nZačíná v nadmořské výšce přes 400 metrů západně od vesnice Lahav, na západních svazích hory Har Lehavim, kterou pokrývá uměle vysazený lesní komplex Ja'ar Lahav. Směřuje pak k západu kopcovitou bezlesou krajinou polopouštního charakteru. Ze severu míjí město Lehavim a východně od železniční trati Tel Aviv-Beerševa a tělesa dálnice číslo 40 ústí zprava do vádí Nachal Grar.\n\n"}
{"id": "716757", "url": "https://cs.wikipedia.org/wiki?curid=716757", "title": "František Karel Opa", "text": "František Karel Opa\n\nFrantišek Karel Opa (8. srpna 1849 Holice – 6. května 1914 Vrbno u Mělníka) byl učitel, ředitel kůru, předseda mnoha spolků, autor řady hudebních a pedagogických spisů.\n\nV roce 1866 absolvoval učitelský ústav v Hradci Králové, potom učil na škole v Býšti a Dříteči u Pardubic, na Mělníce (1871–1876), pak ve Vrbně nad Vltavou (do 1914). Působil tam také jako ředitel kůru a byl aktivní v místním spolkovém životě. Vydal Zpěvník písní kostelních (Mělník 1873, tiskárna J. Jelena, vlastním nákladem) a jiné pedagogické spisy..\n"}
{"id": "716760", "url": "https://cs.wikipedia.org/wiki?curid=716760", "title": "Amtocephale", "text": "Amtocephale\n\nAmtocephale („hlava z lokality Amtgai“) byl rod býložravého pachycefalosauridního dinosaura. Žil v období rané svrchní křídy (geologické stupně turon-santon) před přibližně 86 až 84 milióny let na území dnešního Mongolska (jih pouště Gobi).\n\nMenší dvounohý dinosaurus je znám podle materiálu, označeného jako \"MPC-D 100/1203\". Jedná se o část frontoparietálního (lebečního) dómu o délce 5,3 cm a maximální tloušťce 19 mm. Na základě této zkameněliny byl v roce 2011 popsán typový druh \"A. gobiensis\". Může se jednat o nejstaršího známého pachycefalosaurida, není však jisté přesné stáří lokality.\n\n"}
{"id": "716762", "url": "https://cs.wikipedia.org/wiki?curid=716762", "title": "Nachal Pechar", "text": "Nachal Pechar\n\nNachal Pechar ( נחל פחר) je vádí v jižním Izraeli, v severní části Negevské pouště, nedaleko od pomezí Negevu a jihozápadní části Judských hor (Hebronské hory).\n\nZačíná v nadmořské výšce okolo 400 metrů jihovýchodně od města Lehavim, v kopcovité krajině vrchů Gva'ot Lahav na jižním okraji uměle vysazeného lesního komplexu Ja'ar Lahav. Směřuje pak k severozápadu bezlesou krajinou polopouštního charakteru. Od východu přijímá zprava vádí Nachal Aleket. Podchází železniční trať Tel Aviv-Beerševa a těleso dálnice číslo 40, ze severovýchodu míjí vesnici Giv'ot Bar, u které plní umělou vodní nádrž využívanou k zadržování sezónních srážek a kde sem od jihovýchodu zleva ústí vádí Nachal Dudajim. Stáčí se poté více k severoseverozápadu, z východu míjí vesnici Mišmar ha-Negev a na jihozápadním okraji beduínského města Rahat ústí zleva do vádí Nachal Grar.\n\nV roce 2006 proběhl v povodí Nachal Pechar archeologický výzkum, poblíž vesnice Giv'ot Bar. Byly zde odkryty zbytky staveb z dob byzantské říše.\n\n"}
{"id": "716766", "url": "https://cs.wikipedia.org/wiki?curid=716766", "title": "Nachal Aleket", "text": "Nachal Aleket\n\nNachal Aleket ( נחל עלקת) je vádí v jižním Izraeli, v severní části Negevské pouště, nedaleko od pomezí Negevu a jihozápadní části Judských hor (Hebronské hory).\n\nZačíná v nadmořské výšce přes 400 metrů jihovýchodně od města Lehavim, v kopcovité krajině vrchů Gva'ot Lahav na jižním okraji uměle vysazeného lesního komplexu Ja'ar Lahav. Směřuje pak k západu bezlesou krajinou polopouštního charakteru. Jižně od města Lehavim, východně od tělesa železniční trati Tel Aviv-Beerševa a dálnice číslo 40 ústí zprava do vádí Nachal Pechar.\n\n"}
{"id": "716769", "url": "https://cs.wikipedia.org/wiki?curid=716769", "title": "Ábelová", "text": "Ábelová\n\nÁbelová (maďarsky \"Ábelfalva\", v latině \"Abel\", do roku 1927 \"Jabelová\", v letech 1927-1938 a 1945-1948 \"Abelová\") je obec na Slovensku v okrese Lučenec. Žije zde  obyvatel.\n\nÁbelová se nachází ve nadmořské výšce okolo 600 m n. m. Obec se z důvodu nedostatečného vzestupu spodní vody potýká s nedostatkem vody. Požáry, které zde v minulosti propukly, proto měly katastrofální následky, při nichž shořely i nejstarší místní matriky. Podle Acta Ecclesiae Abelovensis sužoval Ábelovou v roce 1700 mor.\n\nV obci se nachází jednolodní klasicistní evangelický kostel s představěnou věží z let 1826 – 1829 a bývalá neoklasicistní evangelická fara s pamětní síní Boženy Slančíkové-Timravy.\n\n\n"}
{"id": "716773", "url": "https://cs.wikipedia.org/wiki?curid=716773", "title": "Mentalita", "text": "Mentalita\n\nMentalita je způsob myšlení, duševní a duchovní uzpůsobení jednotlivce nebo skupiny závislé na individuálních dispozicích, věku, výchově, tradici, společenských podmínkách nebo pracovním zařazení. Mentalita je projevem osobní vyzrálosti osobnosti a schopnost odpovídajícím způsobem reagovat na vnější podněty, ale i vnitřní stavy jedince nebo skupiny.\n\nV oblasti skupin mluvíme o mentalitě národů, mentalitě týmů. Popisem mentality dokážeme podchytit vzorce chování, které od daného jedince nebo skupiny můžeme očekávat: mentalita úspěchu, mentalita vítěze, mentalita lídra, mentalita obchodníka, mentalita manažera apod. Z pohledu historického vývoje společnosti zmiňují některé zdroje i mentalitu doby, která popisuje základní např. sociální vazby, právní pořádek, ekonomický systém aj. Karl Lamprecht byl autorem reflexe dějin pomocí mentalit. V současnosti se trénink mentality využívá ve sportu i firemním managementu.\n"}
{"id": "716774", "url": "https://cs.wikipedia.org/wiki?curid=716774", "title": "Rona Cup 2005", "text": "Rona Cup 2005\n\nRona Cup 2005 byl hokejový turnaj konající se v Trenčíně v roce 2005. Pohár začínal 11. srpna a končil 13. srpna. Titul získal poprvé ve své historii HC ZPS Barum Zlín.\n\nPři rovnosti bodů rozhoduje rozdíl skóre\n\n"}
{"id": "716775", "url": "https://cs.wikipedia.org/wiki?curid=716775", "title": "Abranovce", "text": "Abranovce\n\nAbranovce () jsou obec na Slovensku v okrese Prešov.\n\nObec leží na západních svazích Slanských vrchů v severní části Košické kotliny v nadmořské výšce 492 m. V roce 2013 zde žilo 633 obyvatel. První písemná zmínka o obci pochází z roku 1320.\n\n"}
{"id": "716777", "url": "https://cs.wikipedia.org/wiki?curid=716777", "title": "Washoe (šimpanz)", "text": "Washoe (šimpanz)\n\nWashoe (září 1965 – 30. října 2007) byla samička šimpanze, jež se stala prvním zvířetem, které se naučilo komunikovat americkým znakovým jazykem jako část výzkumného experimentu zkoumajícího zvířecí jazykové schopnosti.\n\nWashoe se naučila přibližně 350 slov amerického znakového jazyka a některé z nich naučila také svého adoptovaného syna Loulise. Stejnými učícími metodami se další šimpanzi naučili 150 nebo více znaků, které poté dokázali kombinovat k vytvoření smysluplných zpráv.\n\nWashoe se narodila v září 1965 v západní Africe, kde ji zajalo Letectvo Spojených států amerických za účelem využití ve výzkumu vesmíru. Své jméno dostala po okrese Washoe v Nevadě, kde vyrůstala a kde se učila znakový jazyk.\n\nV roce 1967 na University of Nevada, Reno založili Beatrix a Allen Gardnerovi projekt, který měl naučit Washoe znakový jazyk. V té době selhaly předchozí pokusy naučit šimpanze mluvené jazyky a Gardnerovi věřili, že to bylo kvůli šimpanzí neschopnosti produkovat zvuky nutné pro mluvený jazyk. Jejich řešením bylo naučit šimpanze komunikovat různými gesty, což je způsob, jak mezi sebou komunikují v divočině, a postavit projekt na americkém znakovém jazyce. Gardnerovi Washoe vychovávali tak, jak se vychovávají děti. Často nosila oblečení a jedla s nimi u stejného stolu. Washoe měla svou vlastní maringotku, ve které měla obývací i kuchyňskou místnost, gauč, skříně se šuplíky, lednici a postel s prostěradlem i přikrývkou. Měla také přístup k oblečení, hřebenům, hračkám, knihám a zubnímu kartáčku. Jedno tvrzení říká, že když Washoe viděla labuť, ukázala znaky „WATER“ (voda) a „BIRD“ (pták). Harvardský psycholog Roger Brown použil přirovnání, že to bylo jako \"dostat z vesmíru signál SOS\".\n\nPo pěti letech od narození Washoe, se Gardnerovi rozhodli přejít k jiným projektům a nechali ji na Institutu primátských studií na University of Oklahoma v oklahomském městě Norman, kde se o ní starali Deborah a Roger Foutsesovi.\n\nAby bylo dosaženo uspokojení Washoiných psychologických a společenských potřeb, byla vychovávána v prostředí co nejvíce podobném, jaké by mělo lidské dítě.\n\nGardnerovi i Foutsesovi byli velice opatrní, aby s Washoe komunikovali pouze znakovým jazykem a nepoužívali žádných hlasových prostředků, což by pro ni vytvořilo matoucí prostředí. Této techniky se používá i při učení znakového jazyka lidských dětí.\n\nPo prvních pár letech jazykového projektu si Gardnerovi a Roger Fouts všimli, že Washoe se dokáže učit znakový jazyk bez metod operantního podmiňování sledováním lidí, jak ve znacích komunikují mezi sebou. Vědci si například ukázali znak „zubní kartáček“, zatímco si blízko ní čistili zuby. Ve chvíli pozorování Washoe nejevila žádné známky naučení se znaku, ale při další příležitosti spatřit kartáček sama spontánně reagovala ukázáním příslušného znaku. Krom toho si Gardnerovi také všimli, že odměňování správných znaků jídlem a lechtáním vlastně ovlivňuje zamýšlený výsledek komunikace znakovým jazykem. Změnili tedy strategii tím, že vyhradili oddělené a po sobě nenásledující časy krmení a učení. Také přestali samičku odměňovat polechtáním, jelikož to často vedlo k záchvatům smíchu. Místo toho vytvořili konverzační prostředí vyvolávající konverzaci bez použití odměn za specifické úkony.\n\nWashoe se naučila přibližně 350 znaků amerického znakového jazyka. Aby si výzkumníci potvrdili, že se Washoe daný znak naučila, musela jej spontánně používat přibližně 14 dní.\n\nTyto znaky byly dále testovány s použitím dvojnásobně slepého testu. Test demonstroval, že šimpanz může předávat informace za podmínek, kdy 1) jediným zdrojem informací pro přihlížejícího člověka byly šimpanzovy znaky 2) že nezávislí pozorovatelé spolu souhlasí a 3) že šimpanz používá znaky pro vyjádření přirozených jazykových kategorií - znak „PES“ použije pro jakéhokoli psa, znak „KVĚTINA“ pro jakoukoli květinu nebo znak „BOTA“ pro jakoukoli botu.\n\nWashoe a její druhové byli schopni kombinovat stovky naučených znaků do nových kombinací, které většinou sami vymýšleli a které měly odlišné významy. Například když Washoina družka Moja neznala znak pro slovo \"termoska\", vyjádřila ho posloupností znaků „KOV, POHÁR, NÁPOJ“.\n\nJedna z Washoiných pečovatelek otěhotněla a chyběla v práci mnoho týdnů poté, co potratila. Roger Fouts vylíčil následující situaci takto:\n\n(Poznámka: Washoe sama ztratila dvě děti; jedno zemřelo krátce po narození kvůli srdeční vadě, druhé dítě, Sequoyah, zemřelo na stafylokokovou infekci ve svých dvou měsících.\n\nKdyž byl Washoe v zrcadle ukázán obraz jí samé, a byla otázána, co vidí, řekla znakovým jazykem slova „Já, Washoe“. Expertka na primáty Jane Goodall, která studovala a žila s primáty po desítky let, věří, že to může ukazovat nějakou úroveň sebeuvědomění.\nWashoe zažila krizi identity, když byla poprvé představena dalším šimpanzům. Byla šokována poznáním, že není člověkem, ale později přijala skutečnost, že je šimpanz a přítomnost ostatních šimpanzů si užívala.\n\nWashoe si také ráda hrála s panenkami, které koupala, \"mluvila\" k nim a stavěla je do imaginárních situací.\n\nKdyž s Washoe přišli pracovat noví studenti, snížila pro nováčky ve znakovém jazyce rychlost svého znakování, což mělo pro mnohé z nich ponižující účinek.\n\nWashoe žila od roku 1980 na Central Washington University; 30. října 2008 představitelé Institutu komunikace mezi šimpanzi a lidmi oznámili, že ve věku 42 let zemřela.\n\nNěkteří věří, že fakt, že Washoe dokázala s lidmi nejen komunikovat, ale také si vytvářet vztahy, znamená, že je emocionálně vnímavá a že si zasluhuje morální status.\n\nObhájkyně zvířecích práv Joan Dunayer myslí, že Washoino porozumění a používání lidského jazyka je zajímavé především v porovnání s tím, jak by bylo pro lidi těžké naučit se zvířecí jazyk.\n\nPráce s Washoe a ostatními jazyku naučenými primáty podpořila zřízení velkého primátího projektu, jehož cílem je zařadit velké primáty (šimpanze, orangutany a gorily) do komunity rovných zařízením jejich základních morálních a právních ochran, které nyní mají pouze lidé, a zařadit je spíše do morální kategorie \"osob\", nežli do kategorie majetku.\n\nProjekt, který užíval šimpanze jménem Nim Chimpsky při pokusu o zopakování výsledku dosažených s Washoe selhal. Toto selhání je připisováno špatné výuce a Nimově izolaci ve sterilním laboratorním prostředí a často také v klecích, kde strávil celý svůj život. Většinu učení Nim absolvoval v malé bíle vymalované laboratorní místnosti s jednosměrným zrcadlem v jedné ze zdí, kde byl často trénován používat znakování bez přítomnosti referenta (= Nim byl často vyučován novým znakům aniž by viděl předměty, které tyto znaky mají označovat). V takovýchto podmínkách se nedostal ke stejnému množství péče, ovlivnění a zkušeností a mnozí si také domnívají, že to vedlo k postižení jeho kognitivního vývoje, což se stává také lidským dětem žijícím v podobné izolaci.\n\nPublikace experimentů s Washoe vyvolala nový zájem o studium znakového jazyka.\n"}
{"id": "716778", "url": "https://cs.wikipedia.org/wiki?curid=716778", "title": "Jiří Kowalík", "text": "Jiří Kowalík\n\nJiří Kowalík (* 5. září 1977, Frýdek-Místek) je bývalý český fotbalista, útočník.\n\nV české lize hrál za 1. FC Synot, FK Teplice, 1. FC Brno a 1. FC Slovácko. Nastoupil v 99 ligových utkáních a dal 34 gólů. Král ligových střelců Gambrinus ligy v sezóně 2002/03 se 16 góly.\n\n"}
{"id": "716780", "url": "https://cs.wikipedia.org/wiki?curid=716780", "title": "Adidovce", "text": "Adidovce\n\nAdidovce (maďarsky Agyidóc, do roku 1927 \"Adzidovce\") jsou obec na Slovensku v okrese Humenné.\n\nPrvní záznamy o obci pocházejí z roku 1568.\n\nAdidovce leží v nadmořské výšce 204 m n. m. V roce 2011 zde žilo 202 obyvatel.\n"}
{"id": "716781", "url": "https://cs.wikipedia.org/wiki?curid=716781", "title": "Nachal Dudajim", "text": "Nachal Dudajim\n\nNachal Dudajim ( נחל דודאים) je vádí v jižním Izraeli, v severní části Negevské pouště.\n\nZačíná v nadmořské výšce přes 400 metrů západně od města Lakija, ve vrchovině Gva'ot Lahav s kopcem Giv'ot Goral, poblíž uměle vysazeného lesního komplexu Ja'ar Dudajim, který zde od 80. let 20. století vysazuje Židovský národní fond a který navazuje na rozsáhlejší lesní komplex Ja'ar Lahav. Směřuje pak k severozápadu bezlesou krajinou polopouštního charakteru. Podchází těleso železniční trati Tel Aviv-Beerševa a dálnice číslo 40 a ze západu míjí vesnice Giv'ot Bar a Tarabin as-Sani a pak ústí zleva do vádí Nachal Pechar.\n\n"}
{"id": "716788", "url": "https://cs.wikipedia.org/wiki?curid=716788", "title": "Nachal Kama (Negev)", "text": "Nachal Kama (Negev)\n\nNachal Kama ( נחל קמה) je vádí v jižním Izraeli, v severní části Negevské pouště.\n\nZačíná v nadmořské výšce přes 200 metrů jižně od vesnice Bejt Kama, v mírně zvlněné bezlesé krajině polopouštního charakteru. Směřuje pak k jihozápadu, ze západu míjí vesnici Šoval a ústí potom u pahorku Tel Šera zprava do vádí Nachal Grar.\n\nNa přelomu let 2005 a 2006 byl tok Nachal Kama vyčištěn v rámci společného projektu studentů ze škol Oblastní rady Bnej Šim'on a obyvatel nedalekého beduínského města Rahat. V průběhu revitalizace zde došlo k trasování turistické značené cesty a k výsadbě zeleně. Akci zaštiťoval Úřad pro zemědělské vzdělávání.\n\n"}
{"id": "716789", "url": "https://cs.wikipedia.org/wiki?curid=716789", "title": "Nachal Ziv", "text": "Nachal Ziv\n\nNachal Ziv ( נחל זיו) je vádí v jižním Izraeli, v severní části Negevské pouště.\n\nZačíná v nadmořské výšce přes 150 metrů jižně od vesnice Pa'amej Tašaz, v mírně zvlněné bezlesé krajině, která díky soustavnému zavlažování ztratila převážně svůj pouštní charakter. Směřuje pak k západu, z jihu míjí vesnice Klachim a Ešbol, kde od severu zprava přijímá vádí Nachal Zada. Pak se stáčí k jihu a vede řídce osídlenou krajinou. Od severovýchodu zleva přijímá vádí Nachal Cejda. Severně od vesnice Ta'ašur ústí zprava do vádí Nachal Grar.\n\n"}
{"id": "716791", "url": "https://cs.wikipedia.org/wiki?curid=716791", "title": "Bischofův lom", "text": "Bischofův lom\n\nBischofův lom je bývalý lom u Horních Albeřic v Krkonoších.\n\nJedná se o bývalý vápencový lom, který byl vybudován v 19. století. Nachází se ve východní části Krkonošského národního parku, u hranic s Polskem. Typově jde o povrchový lom. Průměrná teplota se v létě pohybuje okolo 7°C. Na konci lomu se nachází vstup do, pro veřejnost nepřístupné, Albeřické jeskyně, jejíž součástí je největší podzemní jezero v ČR.\n\nPřístup je možný po červené turistické značce, která vede okolo lomu. Vstup do Albeřické jeskyně je zakázán - o možnostech prohlídky je nutno se informovat v informačním centru v Horním Maršově. Parkování aut je možné v osadě Horní Albeřice, nejbližší autobusová zastávka je v Horním Maršově.\n\n\n"}
{"id": "716792", "url": "https://cs.wikipedia.org/wiki?curid=716792", "title": "Nachal Zada", "text": "Nachal Zada\n\nNachal Zada ( נחל זדה) je vádí v jižním Izraeli, v severní části Negevské pouště.\n\nZačíná v nadmořské výšce necelých 200 metrů severně od vesnice Sde Cvi, v mírně zvlněné krajině, která díky soustavnému zavlažování ztratila převážně svůj pouštní charakter. Směřuje pak k jihozápadu, míjí vesnice Klachim a Pa'amej Tašaz, kde od zprava ústí do vádí Nachal Ziv.\n\n"}
{"id": "716795", "url": "https://cs.wikipedia.org/wiki?curid=716795", "title": "Třída Vasco da Gama", "text": "Třída Vasco da Gama\n\nTřída Vasco da Gama jsou víceúčelové fregaty portugalského námořnictva. Jedná se o německý typ Blohm + Voss MEKO 200 PN. Postaveny byly tři jednotky zařazené do služby v letech 1990–1991. Jsou to první portugalské lodě nesoucí protiletadlové a protilodní řízené střely. Všechny jsou stále v aktivní službě.\n\nStavba fregat byla objednána v roce 1985. Stavba proběhla v letech 1989–1991. První jednotku postavila loděnice Blohm + Voss v Hamburku a zbylé dvě loděnice Howaldtswerke-Deutsche Werft (HDW) v Kielu.\n\nJednotky třídy \"Vasco da Gama\":\n\nV dělové věži na přídi je jeden 100mm kanón Creusot-Loire. Před komínem jsou umístěny dva čtyřnásobné kontejnery Mk 141 pro protilodní střely Harpoon a na střeše hangáru je osminásobný kontejner protiletadlových řízených střel Sea Sparrow a jeden obranný systém Phalanx CIWS. Protiponorkovou výzbroj tvoří dva trojhlavňové 324mm protiponorkové torpédomety. Na zádi fregat je přistávací paluba a hangár pro uskladnění jednoho protiponorkového vrtulníku Super Lynx.\n\nPohonný systém je koncepce CODOG. Pro plavbu ekonomickou rychlostí slouží dva diesely MTU 20V 956 TB92, zatímco v bojové situaci lodě pohání plynová turbína General Electric LM2500. Nejvyšší rychlost dosahuje 32 uzlů.\n\n"}
{"id": "716797", "url": "https://cs.wikipedia.org/wiki?curid=716797", "title": "Nachal Cejda", "text": "Nachal Cejda\n\nNachal Cejda ( נחל צידה) je vádí v jižním Izraeli, v severní části Negevské pouště.\n\nZačíná v nadmořské výšce okolo 200 metrů východně od vesnice Sde Cvi, v mírně zvlněné bezlesé krajině, která díky soustavnému zavlažování ztratila převážně svůj pouštní charakter. Směřuje pak k jihozápadu, z východu míjí vesnici Pa'amej Tašaz a vede řídce osídlenou krajinou. Zleva ústí do vádí Nachal Ziv.\n\n"}
{"id": "716804", "url": "https://cs.wikipedia.org/wiki?curid=716804", "title": "Bitva o Penzu", "text": "Bitva o Penzu\n\nBitva o Penzu byla jednou z bitev svedených československými legiemi během ruské občanské války. Byla jednou z reakcí na zachycené výhrůžné telegramy komisaře Aralova a Trockého československým legionářům po Čeljabinském incidentu, v průběhu Prvního sjezdu Československého vojska na Rusi. Předcházelo jí dvojí dobytí Čeljabinska (velitel 3. pluku čs. legií Sergej Vojcechovský) a další první boje československých legií na magistrále s bolševiky útočícími na československé odzbrojené vlaky. Posilový vlak ozbrojených bolševiků byl na penzenském nádraží legionáři paralyzován ještě před bitvou. Bitvy se zúčastnilo na sovětské straně asi 200 českých komunistů. Československé vojsko po těžkém boji Penzu dobylo.\n\n"}
{"id": "716815", "url": "https://cs.wikipedia.org/wiki?curid=716815", "title": "Zdravotní klaun", "text": "Zdravotní klaun\n\nZdravotní nebo také nemocniční klaun je profesionální umělec, s přirozeným klaunským nadáním, schopností improvizace a s vrozenou empatií, jehož posláním je přispívat zábavnou formou ke zlepšení psychického a tím i fyzického stavu pacientů. Zdravotní klauni pravidelně navštěvují dětské, geriatrické pacienty a seniory a s využitím improvizace se je snaží odpoutat od strachu a úzkosti způsobených nemocí, léčbou nebo samotným pobytem v nemocnici a pomáhají tak zlepšit jejich psychický stav.\n\nV USA, Austrálii a také v Evropě existuje několik různých projektů s odlišnými názvy. Všechny mají týž cíl. Přinést dětem do nemocnice smích a radost. A díky těmto elementům probíhá uzdravení, případně alespoň přivyknutí pacientů nemocničnímu mnohem rychleji. Ovšem existuje i možnost jejich využití při terapii.\n\nZačátkem 80. let 20. století manželé Kevin a Cindy Spencerovi z New Yorku představili program „The Healing of Magic“ (Léčba magií), jehož cílovou skupinou byli lidé, kteří prodělali mrtvici, utrpěli závažné poranění hlavy nebo míchy. V testovací skupině byli také lidé s mentálním postižením a děti i dospělí s poruchami učení. Šlo o lehký kouzelnický trik, při němž šlo mj. o mačkání gumového míčku. Pokaždé, když pacienti trik zkoušeli nebo předváděli, tak zároveň prováděli i svou terapii.\n\nVlastní myšlenka o klaunech rozveselujících pacienty v nemocnicích se zrodila roku 1986. Michael Christensen, ředitel organizace Big Apple Clown Cirkus sdružující profesionální klauny, přišel s nápadem vyzkoušet jejich přítomnost na dětských lůžkových odděleních. První nemocnicí, kterou začali klauni navštěvovat, byla presbyteriánská nemocnici v New Yorku.\n\nUkázalo se, že pravidelné návštěvy klaunů přispívají ke zlepšení psychického a celkového zdravotního stavu pacientů, a to včetně těžce nemocných. Začal se používat lékařský pojem \"Clown Care\". V roce 1995 vznikl v USA projekt Hospital Clown, který začal vydávat vlastní newsletter, a o dva roky později byla v Austrálii založena The Humour Foundation (Nadace smíchu). Klauni z této organizace byly první na světě, kteří začali pravidelně navštěvovat i jiná oddělení než dětská. Později začali působit také Clown Docs (klaunští doktoři), což byli studenti medicíny, kteří si chtěli vyzkoušet roli klauna. V současnosti jsou profesionální zdravotní klauni považováni za důležitou součást léčebného procesu na dětských odděleních nemocnic nejen v Americe, ale též v Evropě. Evropští zdravotní klauni působí např. v Rakousku, Belgii, Nizozemí, Dánsku, Itálii, Slovinsku, Maďarsku, na Slovensku a také v České republice.\n\nPozitivní vliv činnosti zdravotních klaunů na stav hospitalizovaných pacientů prokázaly mnohé výzkumy provedené především ve Spojených státech amerických. V České republice takovýto průzkum uskutečnila dětská psycholožka Irena Vlčková za účelem zjištění vlivu a významu projektu Zdravotní klaun pro pacienty kliniky dětské onkologie v Brně.\n\nZ průzkumu vyplývá, že u většiny pacientů dokáží zdravotní klauni zlepšit náladu a jejich vliv na celkový stav je významný. Především u malých dětí přispívají jejich návštěvy například k lepší adaptaci na nemocniční prostředí.\n\nV České republice profesionální zdravotní klauni pravidelně navštěvují dětské a geriatrické pacienty v nemocnicích a snaží se do tohoto prostředí přinášet úsměv a radost. V České republice existuje spolek Zdravotní klaun, které funguje od roku 2001. Zdravotní klaun je členem mezinárodní organizace RED NOSES International.\n\nKoncept „léčby humorem“ rozvinul v České republice Američan Gary A. Edwards. V roli klauna navštívil nemocnici poprvé v roce 1976 a od té doby vyučuje a pomáhá k rozvoji projektů zaměřených na nemocniční klaunství po celém světě. Po hudebních studiích v Kalifornii získal stipendium na první americké akreditované klaunské škole Dell Arte School of Physical Theater.\n\nV roce 1998 zaznamenal absenci nemocničních klaunů v České republice a v roce 2001 založil organizaci Zdravotní klaun. První tři roky projekt financoval z vlastních úspor. V roce 2004 pak založil občanské sdružení Červený nos Clowndoctors na Slovensku.\n\nSvými projevy na zdravotnických konferencích upozorňoval na stěžejní význam humoru v nemocnicích. V občanském sdružení působí jako umělecký a výkonný ředitel, pořádá semináře pro mediky a nemocniční personál a vybírá a školí budoucí zdravotní klauny.\n\n"}
{"id": "716817", "url": "https://cs.wikipedia.org/wiki?curid=716817", "title": "Nachal ha-Gadi", "text": "Nachal ha-Gadi\n\nNachal ha-Gadi ( נחל הגדי) je vádí v jižním Izraeli, v severní části Negevské pouště.\n\nZačíná v nadmořské výšce okolo 150 metrů jižně od vesnice Talmej Bilu, v mírně zvlněné bezlesé krajině, která díky soustavnému zavlažování ztratila převážně svůj pouštní charakter. Směřuje pak k jihu mírně zaříznutým korytem, jehož dno a svahy jsou na dolním toku zalesněny. Z východu míjí vesnici Šibolim a východně od dálnice číslo 25, severně od vesnice Tidhar ústí zprava do vádí Nachal Grar.\n\n"}
{"id": "716820", "url": "https://cs.wikipedia.org/wiki?curid=716820", "title": "Nachal Šaršeret", "text": "Nachal Šaršeret\n\nNachal Šaršeret ( ) je vádí v jižním Izraeli, v severní části Negevské pouště.\n\nZačíná v nadmořské výšce necelých 150 metrů na jižním okraji města Netivot, v mírně zvlněné bezlesé krajině, která díky soustavnému zavlažování ztratila převážně svůj pouštní charakter. Směřuje pak k jihu mírně zaříznutým korytem. Ze západu míjí blok vesnic Šaršeret, Ma'agalim, Giv'olim a Mlilot. Stáčí se k jihozápadu a na dolním toku prochází výrazněji zahloubeným kaňonem. Ústí zprava do vádí Nachal Grar.\n\n"}
{"id": "716821", "url": "https://cs.wikipedia.org/wiki?curid=716821", "title": "Kirani James", "text": "Kirani James\n\nKirani James (* 1. září 1992 Saint George's) je atlet z Grenady. Specializuje se na dlouhé sprinty, tratě 200 a 400 metrů. V roce 2011 se v 18 letech stal mistrem světa v běhu na 400 metrů na MS v korejském Tegu. O rok později na stejné trati triumfoval na Letních olympijských hrách v Londýně.\n\nV současnosti je držitelem množství rekordních časů v mládežnických kategoriích (zejména na trati 400 metrů), a to ve věkových kategoriích do 14, 15 i 17 let. Je také mnohonásobným vítězem mládežnických a juniorských šampionátů. Jeho největší úspěch přišel 30. srpna 2011, kdy na mistrovství světa v korejském Tegu ve finále na 400 m v cíli těsně porazil favorizovaného Američana Merritta a časem 44,60 sekundy si zajistil zlatou medaili. Následně na mítinku v Curychu vytvořil nový národní rekord časem 44,36 s a dokonce vyhrál celý ročník Diamantové ligy, když mu stačily pouze dva starty.\n\nDalší výrazný úspěch zaznamenal na Letních olympijských hrách v Londýně, kde suverénně zvítězil a doběhl si pro zlatou olympijskou medaili. Zároveň znovu vylepšil národní rekord na výborných 43,94 s.\n\n\n"}
{"id": "716822", "url": "https://cs.wikipedia.org/wiki?curid=716822", "title": "Żółwin (Mazovské vojvodství)", "text": "Żółwin (Mazovské vojvodství)\n\nŻółwin je vesnice v Polsku nacházející se v Mazovském vojvodství, v okrese Pruszków, v gmině Brwinów.\n\nV letech 1975-1998 vesnice náležela administrativně do Varšavského vojvodství.\n\nVesnice Żółwin se nachází na východním okraji Młochowských lesů. Vesnice sousedí z obcemi: Owczarnia od západu, Podkowa Leśna od severu, od jihu s oblastmi gminy Nadarzyn a gminy Grodzisk Mazowiecki. Za zmínku stojí, že Żółwin je jedním z třech starostenství (spolu s vesnicemi Owczarnia a Terenia), které nejsou územně spojené se zbylými částmi gminy Brwinów. Odděluje je město Podkowa Leśna, které náleží do okresu Grodzisk.\n\nVesnice Żółwin existovala již na konci 18. století (zaznačená na mapě z roku 1794 pod názvem Zulwin). Přibližně v polovině 19. století byl postaven venkovský panský dvůr pro hraběnku Michalinu z Radziwiłłů Rzyszczewskou. Tento dvůr velmi často měnil majitele. Patřil Eustachu Marylskému, potom rodině Zielińských, a později Szellerům. Od roku 1930 byl majitelem Michał Natanson. V roce 1940 jej koupil Henryk Witaczek, spojený s Centrální experimentální stanicí hedvábí v Milanówku. V oblasti se začal pěstovat morušovník, a nakonec vznikly velké plantáže, sloužící dlouho výzkumným a experimentálním účelům. Dvůr se stal útočištěm mnoha utečenců z východních částí II. Polské republiky. Po potlačení Varšavského povstání se stal útočištěm pro obyvatele Varšavy. Mezi hosty rodiny Witaczků patřilo mnoho známých osobností mj. Maria Dąbrowska, Ewa Szelburg-Zarembina, Ferdynand Ossendowski. Po válce dvůr patřil Institutu přírodních vláken v Poznani – Výzkumný ústav přírodního hedvábí v Żółwině. Dvůr a jeho okolí byly ale během let stále více zanedbávány. V současné době patří dvůr rodině Prokopowiczů a restauruje se.\n\nVesnice Żółwin má v současnosti více než 1000 obyvatel a je jedním z 15 starostenství patřících do gminy Brwinów.\n\nVesnice ztrácí vesnický charakter, velká část obyvatel pracuje v továrnách a firmách na území Varšavy a Mazovského vojvodství. Na území vesnice funguje několik desítek obchodních firem, které se věnují převážně službám.\n\nNa území vesnice se nachází oblasti zástavby a rekreační oblasti - pozemky pro rodinné domy, chalupy a hospodářskou činnost. Postupně se buduje infrastruktura – kanalizační síť, vodovod, plynovod, telefony, a také síť silnic gminy. Ve vesnici se nachází první a druhý stupeň základní školy tvořící sdružení škol a také Lidový sportovní klub, „Wolta”, který nabízí jízdu na koni pro začátečníky i pokročilé. Kromě toho existuje ve vesnici Sbor dobrovolných hasičů.\n"}
{"id": "716825", "url": "https://cs.wikipedia.org/wiki?curid=716825", "title": "Albeřická jeskyně", "text": "Albeřická jeskyně\n\nAlbeřická jeskyně (též Hornoalbeřická jeskyně) je jednou z jeskyní u Horních Albeřic v Krkonoších. Spolu s Krakonošovou jeskyní a devíti bývalými vápencovými lomy byla tato jeskyně součástí přírodní památky Albeřické lomy, která byla vyhlášena v roce 1986 ONV v Trutnově a správou Krkonošského národního parku byla zrušena v listopadu 2008. Důvodem zrušení přírodní památky byla skutečnost, že Albeřické lomy se nacházejí v oblasti 1. a 2. zóny Krkonošského národního parku, čímž je ochrana dostatečně zajištěna.\n\nAlbeřická jeskyně se nachází v nejrozsáhlejší krasové oblasti v Krkonoších a s délkou kolem 250 m je zároveň také nejdelší jeskyní Krkonošského národního parku. Vstup do jeskyně je v Bischofově lomu a její součástí je největší podzemní jezero v ČR.\n\nK objevení vchodu došlo při těžbě v roce 1887, ale prozkoumána byla až později. Od roku 1968 zde probíhá průzkum, přičemž se doposud podařilo zdokumentovat čtyři patra. Nejmohutnější je střední patro, kde se nacházejí dómy pospojované chodbami. Svrchní patro tvoří systém komínů a plazivek ústících do dómu. Ve spodním patře se nacházejí podzemní jezera, která navazují na trvale zatopené čtvrté patro. Jejich hloubka dosahuje až 20 metrů. Čtvrté patro dosud nebylo zcela prozkoumáno. Je jisté, že se zde nacházejí dna Závěrového jezírka i Mramorové propasti, ale zatopené chodby pokračují dál směrem do Polska.\n\nJeskyně se vytvořila v úzkém pruhu metamorfovaných vápenců (mramory rýchorského krystalinika). Výzdoba je většinou chudá a jedná se o odumřelou sintrovou výzdobu. Barevné krápníky se nachází v západní části jeskyně, která je ovšem špatně přístupná. Nacházejí se zde stalaktity i stalagnáty o maximální délce 25 centimetrů, stalagmity se objevují pouze výjimečně. V zimě se při vstupu tvoří ledová výzdoba.\n\nJeskyně slouží také jako zimoviště řady netopýrů. Těmi nejčastějšími jsou netopýr vodní, netopýr velký a vrápenec malý.\n\nKolem Bischofova lomu vede červená turistická značka, zv. Cesta bratří Čapků. Vlastní jeskyně je nepřístupná, ale o možnosti prohlídek se dá domluvit na informačním centru v Horním Maršově.\n\n\n"}
{"id": "716826", "url": "https://cs.wikipedia.org/wiki?curid=716826", "title": "Cardiopteridaceae", "text": "Cardiopteridaceae\n\nCardiopteridaceae je čeleď vyšších dvouděložných rostlin z řádu cesmínotvaré (\"Aquifoliales\"). Jsou to dřeviny a popínavé byliny se střídavými jednoduchými listy a pětičetnými květy. Čeleď zahrnuje 43 druhů v 5 rodech a je rozšířená v tropech celého světa.\n\nZástupci čeledi \"Cardiopteridaceae\" jsou dřeviny a popínavé byliny se střídavými jednoduchými listy bez palistů. Květy jsou oboupohlavné nebo jednopohlavné (u některých druhů \"Citronella\"), nejčastěji 5četné. Tyčinek je obvykle 5 (stejný počet jako korunních lístků). Semeník je svrchní. Plodem je okřídlená samara (\"Cardiopteris\") nebo peckovice (ostatní rody).\n\nČeleď v dnešním pojetí zahrnuje celkem 5 rodů a 43 druhů. Je rozšířena v tropech celého světa s řídkými přesahy do mírnějšího pásma (např. \"Citronella mucronata\" v Chile).\n\nČeleď v původním smyslu obsahovala pouze jediný rod, \"Cardiopteris\".\nZbylé 4 rody byly součástí čeledi \"Icacinaceae\", která však byla v roce 2001 shledána parafyletickou a řada rodů byla rozřazena do jiných čeledí.\n\n\n\"Citronella mucronata\" je krásný okrasný strom snášející i poněkud chladnější zimy a je pěstována např. ve Španělsku.\n\n\"Cardiopteris\", \"Citronella\", \"Gonocaryum\", \"Leptaulus\", \"Pseudobotrys\"\n\n"}
{"id": "716828", "url": "https://cs.wikipedia.org/wiki?curid=716828", "title": "Nachal Šimrija", "text": "Nachal Šimrija\n\nNachal Šimrija ( נחל שמריה) je vádí v jižním Izraeli, v severní části Negevské pouště.\n\nZačíná v nadmořské výšce okolo 200 metrů jižně od vesnice Tarabin as-Sani, v mírně zvlněné bezlesé pouštní krajině. Vede pak k západu, z jihu míjí vesnici Mišmar ha-Negev a ze severu obec Ešel ha-Nasi, přičemž vstupuje do krajiny, která díky soustavnému zavlažování ztratila převážně svůj pouštní charakter. U vesnice Gilat podchází těleso dálnice číslo 25. Postupně se výrazněji zařezává do okolního terénu, přičemž dno údolí je na dolním toku pokryto vegetací. Ze severu obchází vesnici Bitcha a východně od obce Ranen ústí zprava do vádí Nachal Patiš.\n\n"}
{"id": "716830", "url": "https://cs.wikipedia.org/wiki?curid=716830", "title": "Oddělené vzdělávání", "text": "Oddělené vzdělávání\n\nOddělené vzdělávání chlapců a dívek je způsob vzdělávání, kde dívky a chlapci navštěvují oddělené školní třídy nebo celé školy. Tento způsob vzdělávání byl dominantní do poloviny dvacátého století, oddělené vzdělávání přetrvává v mnoha kulturách na základě tradic nebo z náboženských důvodů. \nV poslední době v některých zemích narostl zájem o oddělené vzdělávání dívek a chlapců, a získal mnoho zastánců. Názory na tento způsob vzdělávání jsou odlišné. Podle se nedá jednoznačně prokázat výhodnost odděleného vzdělávání. Naproti tomu analýza výsledků zkoušek 700 000 dívek ukázala, že dívky studující v oddělených školách mají lepší výsledky než dívky studující ve školách smíšených. Největší zlepšení bylo u dívek, které měly špatné výsledky na předchozím vzdělávacím stupni. Dlouhodobá studie 17 000 osob ukázala, že ženy navštěvující oddělené školy vydělávaly v dalším životě více peněz, zatímco muži z oddělených škol se častěji v pozdějším životě rozvedli. Autoři však označují efekty odděleného vzdělávání jako mírné, ale konstatují, že výzkum prokázal, že oddělené vzdělávání mírní genderové rozdíly mezi pohlavími. Například dívky v odděleném vzdělávání (ve srovnání se smíšeným) jsou lepší v matematice a chlapci zase v angličtině. Zajímavý pohled na danou problematiku lze najít v odborném článku , kde je zdokumentován příznivý vliv vyššího podílu dívek ve smíšené třídě, a to nejen na chlapce a dívky, ale i na učitele, kteří jsou z hodin v těchto třídách méně unaveni a podávají lepší výkony. Stoprocentní výhodu v odděleném vzdělávání dívek a chlapců vidí i autorka K. A. Kolářová , nicméně konstatuje, že rozdíly mezi dívkami a chlapci existují, a měl by se na ně brát ohled. Možná stačí jiný přístup, možná zcela jiný styl vzdělávání, a rázem se matematika i literatura mohou stát předměty pro chlapce i dívky rovnocennými. \n"}
{"id": "716831", "url": "https://cs.wikipedia.org/wiki?curid=716831", "title": "Nachal Ofakim", "text": "Nachal Ofakim\n\nNachal Ofakim ( נחל אופקים) je vádí v jižním Izraeli, v severní části Negevské pouště.\n\nZačíná v nadmořské výšce přes 200 metrů západně od vesnice Chacerim, v mírně zvlněné bezlesé pouštní krajině. Vede pak k severozápadu, ze severu míjí areál letecké základny Chacerim, přičemž vstupuje do krajiny, která díky soustavnému zavlažování ztratila převážně svůj pouštní charakter. Vede pod pahorkem Tel Manoach a okolo pevnosti Mecudat Patiš. Z východu míjí město Ofakim, u kterého ústí zleva do vádí Nachal Patiš.\n\n"}
{"id": "716833", "url": "https://cs.wikipedia.org/wiki?curid=716833", "title": "Vibrační kroužek", "text": "Vibrační kroužek\n\nVibrační kroužek je erotická pomůcka pro stimulaci muže i ženy souběžně. Vibrační kroužek funguje na principu erekčních kroužků. Tedy vytváří zábranu odtoku žilní krve a tím dochází k dlouhotrvající erekci. Vibrační kroužek obsahuje mini vibrátor, v podobě vibrační patrony, která při souloži stimuluje klitoris ženy a tím jí pomáhá s dosažením orgasmu. \n\n"}
{"id": "716840", "url": "https://cs.wikipedia.org/wiki?curid=716840", "title": "Red Girl Records", "text": "Red Girl Records\n\nRed Girl Records je nezávislé hudební vydavatelství založené zpěvačkou, skladatelkou a producentkou Melanie C v roce 2004, kdy ještě spolupracovala s labelem Virgin Records. Sídlo má v Londýně.\n\n\n\n\n\nNahrávky vydavatelství jsou ve světě šířeny mezinárodními distributory, kteří disponují exkluzivními právy.\n\n\n"}
{"id": "716843", "url": "https://cs.wikipedia.org/wiki?curid=716843", "title": "Nachal Halmut", "text": "Nachal Halmut\n\nNachal Halmut ( נחל הלמות) je vádí v jižním Izraeli, v severní části Negevské pouště.\n\nZačíná v nadmořské výšce okolo 200 metrů jihovýchodně od města Ofakim, v mírně zvlněné bezlesé pouštní krajině. Vede pak k severozápadu, přičemž vstupuje do krajiny, která díky soustavnému zavlažování ztratila převážně svůj pouštní charakter. Zde pak v lokalitě \"Be'er Halmut\" (באר הלמות) ústí zleva do vádí Nachal Patiš.\n\n"}
{"id": "716850", "url": "https://cs.wikipedia.org/wiki?curid=716850", "title": "Únos letounu do NSR dne 8. června 1972", "text": "Únos letounu do NSR dne 8. června 1972\n\nÚnos letounu do NSR dne 8. června 1972 byl únos letounu typu L-410A Turbolet s imatrikulací OK-ADN na pravidelné lince Mariánské Lázně – Praha – Bratislava – Lučenec společnosti Slov-Air, během něhož byl zastřelen kapitán letounu Ján Mičica a druhý pilot byl donucen přistát s letadlem ve Weidenu v Bavorsku. Hlavní organizátor a vrah Lubomír Adamica se 14. ledna 1973 oběsil ve vazbě. Ostatní únosci byli v prosinci 1973 německým soudem odsouzeni na 3 až 7 roků vězení. Motivem únosu byla emigrace do tehdejší NSR.\n\n\nVšichni únosci pocházeli z Prahy a byli ve věku 18 až 23 let. Skupinu spojovala záliba v undergroundové hudbě.\n\n\nZ hlediska tehdejších zákonů byl Adamicův, Beranův a Trčkův zahraniční pobyt během tzv. Dubčekovy éry ilegální (nelegalizovaný výjezdními doložkami), po návratu do Československa neměli možnost vycestovat mimo země tzv. Východního bloku.\n\n\nLetadlo odstartovalo krátce před 16:00. Adamica si v 16:04 svlékl bundu a tím dal svým společníkům signál ke zmocnění se letadla. Tehdy únosci, domnívající se, že v letadle je přítomen ozbrojený příslušník SNB - protože ti v 70. a 80. letech příležitostně provázeli lety čs. dopravních letadel - zaútočili skleněnými láhvemi Coca-Coly na ostatní cestující. Jiří Beran udeřil láhví Coca-Coly vedle něj sedícího cestujícího, Trčka zaútočil na cestujícího sedícího před ním. Adamica a Vochomůrka, vyzbrojeni pistolemi, propašovanými do letadla, přistoupili ke kokpitu, snažíce se vynutit si na posádce změnu kurzu. Strhli členům posádky sluchátka a namířili na ně zbraně. Následně došlo v krátkém časovém intervalu k dodnes nevyjasněnému sledu událostí, jejichž výsledkem byl výstřel Lubomíra Adamici, kterým usmrtil kapitána letadla Mičicu. Po výstřelu převzal řízení 2. pilot D. Chrobák. Adamica na něj křičel: \"„Mně je nyní všechno jedno, mně už na životě nezáleží.“\" Po 26 minutách přistáli na malém letišti nedaleko bavorského města Weiden. Po přistání uprchla z ještě rolujícího letounu část únosců směrem k blízké dálnici, ostatní zůstali čekat u letadla. Druhý pilot Chrobák s cestujícím Jahnem vynesli z letadla nouzovým východem Mičicu a pokoušeli se jej oživovat. Na letiště velmi rychle dorazily policejní jednotky a všechny únosce, včetně prchajícího Adamici a Kerbla, zadržely. Lékař přivolaný k Mičicovi konstatoval smrt, tělo bylo podrobeno forenznímu zkoumání. Druhý pilot a ostatní cestující v následujících dnech poskytovali svědecké výpovědi před západoněmeckými policejními a justičními orgány a po třech dnech se vrátili do Československa.\n\nSvědek, 2. pilot Dominik Chrobák, pro týdeník Život, r. vyd. 2009: „Po vzlétnutí z Mariánských Lázní jsme z věže dostali příkaz letět ve stometrové výšce, protože bylo vojenské letecké cvičení. Ve vzduchu jsme byli asi pět minut a stroj začal kmitat. Únosci běhali po kabině. Podíval jsem se na kapitána a při něm už stál muž (Adamica) v tričku, strhával mu sluchátka, další únosce je strhával mně. Byli jsme připoutáni, neměli jsme se jak bránit. Adamica řval, že okamžitě máme otočit do západního Německa, jinak nás zastřelí. Jen co to dopověděl, vyšla rána. Mičicu zastřelil. Od kmitání letounu po výstřel uplynulo jen několik sekund. Nestihli jsme na nic reagovat. Psala se spousta hloupostí, že kapitán Mičica si hrál na hrdinu, proto ho zabili. Ale on to neměl kdy dělat. Ve směrnicích jsme měli příkaz vždycky poslechnout únosce.“\n\nPodle závěrů vyšetřování bavorské kriminální policie, jak zazněly před německým soudem, Adamica zastřelil Mičicu bezprostředně v momentě, kdy se ho za Mičicou sedící JUDr. Klementis pokusil zneškodnit. Západoněmečtí soudní znalci došli k závěru, že Mičica byl střelen do krku ze vzdálenosti 1,5 cm.\n\nZ rozhovoru svědka JUDr. Klementise pro deník Rudé Právo ze dne 12. června 1972: „Asi 8 minut po startu jsem slyšel, jak několik osob povstalo ze svých míst. Kolem mě proběhl vyšší mladík a vrhl se zezadu na kapitána letadla J. Mičicu, který seděl přede mnou. Okamžitě jsem ho chytil kolem pasu a snažil jsem se ho zezadu odtáhnout od kapitánova sedadla. Mladík se otočil, prudkým úderem do obličeje mě srazil na sedadlo. Další osoba mě chytila ​​kolem krku a začala škrtit. V tomto sevření jsem byl držen až do přistání. V momentě, když jsem byl sražen a zezadu škrcen jsem si všiml, že drží v ruce pistoli. Vyhrožoval mi, že mě zastřelí, pokud se pohnu. Pak se bleskově otočil zpět ke kapitánovi letadla a ve velmi krátkém intervalu zazněl výstřel.“\n\nÚnosce Jaromír Kerbl, článek pro deník Aha!, r. vyd. 2007: „Byl to strašný pocit, když ho zastřelil. Jako by se najednou přetrhla nit. Vůbec jsem nevěděl, co se děje. Tak jsem si sedl k okénku a ani moc nevnímal, co se děje kolem.“\n\nÚnosce Jiří Vochomůrka pro časopis Instinkt č. 23/12: „Pistoli jsme při únosu letadla mít museli, ale střílet jsme nechtěli, takoví blbci jsme nebyli. Adamica nebyl vrah, výstřel vyšel při rvačce, kterou vyvolal ten připitej ředitel.“\n\nNa všechny únosce byla uvalena vyšetřovací vazba, během které probíhalo policejní vyšetřování pod vedením kriminálního inspektora Dettera, které vyústilo do vznesení obvinění prokurátorem Wilhelmem Meierem (53) v lednu 1973. Všem únoscům výrazně přitížila skutečnost, že 6 měsíců před únosem byl novelizován spolkový trestní zákon, přičemž tresty pro letecké únosy v něm byly výrazně zpřísněny. Všichni únosci byli obviněni podle paragrafu 316 c) tohoto trestního zákona, přičemž vůdce únosců Adamica byl obžalován ve smyslu zvláštní části tohoto zákona pro případ způsobení smrti jako důsledku leteckého únosu, která ve své horní hranici trestní sazby ukládala trest až doživotního odnětí svobody. Po doručení této obžaloby spáchal Adamica ve své cele 14. ledna 1973 sebevraždu.\n\nPro 9 pachatelů, kteří předstoupili před soud započatý 18. června 1973, žádal prokurátor tresty 5 až 12 let. Odsouzeni byli k trestům odnětí svobody v rozmezí 3 až 7 let. Západoněmecká justice nevyhověla žádosti vydat pachatele ke trestnímu stíhání do Československa. Někteří únosci byli propuštěni po odpykání poloviny trestu. Nemohli se ovšem vrátit do Československa. Až v roce 1990 dostali všichni od prezidenta Václava Havla milost.\n\n\nPředposlední díl \"Mimikry\" televizního seriálu \"30 případů majora Zemana\", natočeného v letech 1974–1979 Československou televizí, byl inspirován popsaným únosem letounu L-410 Turbolet. Děj byl účelově pozměněn.\n"}
{"id": "716853", "url": "https://cs.wikipedia.org/wiki?curid=716853", "title": "Nachal Tifrach", "text": "Nachal Tifrach\n\nNachal Tifrach ( נחל תפרח) je vádí v jižním Izraeli, v severní části Negevské pouště.\n\nZačíná v nadmořské výšce okolo 200 metrů východně od vesnice Ešel ha-Nasi, v mírně zvlněné bezlesé pouštní krajině, která se ale rychle s postupem po proudu vádí mění díky soustavnému zavlažování svůj charakter a ztrácí převážně svůj pouštní charakter. Vede k jihozápadu, podchází těleso dálnice číslo 25, z jihu míjí vesnici Tifrach. Stáčí se k západu, přičemž se více zařezává do okolního terénu. Dno údolí je na dolním toku částečně zalesněné. Ústí zprava do vádí Nachal Patiš.\n\nV roce 2006 proběhl v povodí Nachal Tifrach poblíž vesnice Ešel ha-Nasi archeologický výzkum, který zde odhalil zbytky zástavby z osmanského období.\n\n"}
{"id": "716854", "url": "https://cs.wikipedia.org/wiki?curid=716854", "title": "Protium (rozcestník)", "text": "Protium (rozcestník)\n\nProtium má několik významů:\n\n"}
{"id": "716856", "url": "https://cs.wikipedia.org/wiki?curid=716856", "title": "Gabriel Byrne", "text": "Gabriel Byrne\n\nGabriel Seamás Byrne (* 12. května 1950, Dublin, Irsko) je irský herec, režisér, producent, scenárista, kulturní ambasador a vypravěč audioknih. S hereckou kariérou začal ve Focus Theatre a Royal Court Theatre v roce 1979. Jeho filmovým debutem byla irská telenovela \"The Riordans\" a jeho spin-off \"Bracken\". Hrál např. ve filmech \"Obvyklí podezřelí\", \"Millerova křižovatka\", \"Přepadení 13. okrsku\" a \"Stigmata\". Produkoval mimo jiné film \"Ve jménu otce\" nominovaný na Oscara.\n\nNarodil se v dublinské čtvrti Crumlin jako první ze šesti dětí bednáře a vojáka Dana a zdravotní sestry Eileen (za svobodna Gannon) z Galway. Jeho sourozenci jsou Donal, Thomas, Breda a Margaret. Další sestra Marian zemřela ještě v mladém věku. Gabriel byl vychováván jako římský katolík a navštěvoval školu v Ardscoil Éanna v Crumlinu, kde později učil španělštinu, dějepis a gaelštinu. V jedenácti letech byl přijat do kněžského semináře, kde studoval čtyři a půl roku, než ho vyhodili za kouření na hřbitově. Poté studoval University College v Dublinu, kde promoval z gaelštiny, literatury, španělštiny a archeologie. Hrál fotbal za Stella Maris Football Club v Drumcondře. V lednu 2010 promluvil v pořadu \"The Meaning of Life\" o sexuálním zneužití během kněžského semináře.\n\nSvoje první televizní drama \"Draíocht\" napsal v irštině a bylo vysíláno v národní televizi TG4, kde se hovoří jenom irsky. Než se stal hercem, vystřídal mnoho zaměstnání, od archeologa, kuchaře, učitele španělštiny, gaelštiny literatury. Začal hrát ve věku 29 let a jeho kariéra začala v divadle Focus, Abbey Theatre v Dublinu a Royal National Theatre v Londýně.\n\nV televizi se objevil v sedmdesátých letech v irském televizním seriálu \"The Riordans\" a objevil se i v jeho spin-offu \"Bracken\". Jeho filmovým debutem byl otec krále Artuše, Uther Pendragon, ve filmu \"Excalibur\" z roku 1981. V roce 1983 si zahrál menší roli v minisérii \"Wagner\". \nV seriálu \"In Treatment\" (\"V odborné péči\") ztvárnil postavu dr. Paula Westona. Za tuto roli získal cenu Zlatý glóbus a byl dvakrát nominován na cenu Emmy.\n\nV roce 2008 se vrátil na divadelní prkna s Newyorskou filharmonií, aby ztvárnil postavu krále Artuše ve hře Camelot.\nMěl účinkovat ve filmové adaptaci knihy Flanna O´Briena \"At Swim-Two-Birds\" spolu s Colinem Farrellem a Cillianem Murphym, která však k roku 2017 stále nevznikla.\n\nStále ponechává irské občanství, Spojené státy nenavštívil až do roku 1987. Seznámil se s americkou herečkou Ellen Barkin a přestěhoval se za ní do New Yorku. O rok později se vzali a narodily se jim dvě děti – syn John „Jack“ Daniel (1989) a dcera Romy Marion (1992). Pár od roku 1993 žil odděleně a v roce 1999 se rozvedli. Gabriel nyní bydlí na Manhattanu. Dále chodil s modelkou Naomi Campbell, herečkou Juliou Ormond a režisérkou a herečkou Áinou O'Connor.\n\nAktivně podporuje různé charity. V roce 2004 se stal irským ambasadorem UNICEF. V roce 1997 se stal patronem Croi (Nadace kardiologie Západního Irska).\n\n\n"}
{"id": "716859", "url": "https://cs.wikipedia.org/wiki?curid=716859", "title": "Testudovití", "text": "Testudovití\n\nTestudovití (Testudinidae), také želvovití, želvy suchozemské a želvy zemní, patří do skupiny suchozemských plazů z řádu želvy (Testudines) a do nadčeledi Testudinoidea.\n\nKarapax a plastron mají spojený mostem. Různé druhy dorůstají různé velikosti od několika centimetrů až do dvou metrů. Jsou obvykle aktivní ve dne se závislostí na okolní teplotě po setmění. Jsou to obecně samotářská zvířata.\n\nVětšinou jsou býložravci, živí se trávou, listovou zeleninou, květinami, ovocem. Některé druhy jsou všežravé. Některé druhy konzumují červy, hmyz a mršiny v jejich přirozeném prostředí. Příliš mnoho bílkovin je pro ně ovšem škodlivé a může způsobit deformaci krunýře a jiné zdravotní problémy.\n\nMnoho druhů želv je sexuálně dimorfních, rozdíly mezi samci a samicemi se liší druh od druhu. U některých druhů mají samci delší, vyčnívající krční štítek na krunýři než samice,u jiných mají delší drápy na předních končetinách. U většiny druhů želv bývá samice větší než samec. Někteří vědci se domnívají, že samci rostou rychleji, zatímco samice pomaleji ale více. Samec má také plastron zakřivený dovnitř kvůli reprodukci. Nejjednodušší způsob jak určit pohlaví želvy, je podívat se na ocas. Samice mají zpravidla menší ocas, zatímco samci mají mnohem delší.\n\nSamice klade jedno až tři vejce do vyhrabaného důlku v písku. Vejce snáší a poté zahrabává obvykle v noci. Vejce jsou ponechány bez dozoru a podle druhu za 60 - 120 dnů se líhnou mláďata. Velikost vajec závisí na velikosti matky a lze odhadnout podle otvoru kloaky karapaxem a plastronem. Plastron u samice má patrný vrub pod ocasem, což usnadňuje procházení vejce. Po skončení inkubační doby už mají mláďata zub, aby se vymanily ze své skořápky. Mladé želvy často vyžadují více živin než dospělí. Je běžné, že mláďata býložravých druhů jedí červy nebo larvy hmyzu kvůli proteinu.\n\n\n"}
{"id": "716860", "url": "https://cs.wikipedia.org/wiki?curid=716860", "title": "François Bouchard", "text": "François Bouchard\n\nFrançois Bouchard (* 26. dubna 1988 v Sherbrooke, Québec) je kanadský hokejový útočník.\n\n1,83 metrů vysoký útočník začínal v juniorské lize QMJHL v Drakkar de Baie-Comeau, kterým byl v roce 2004 draftován ze 2. kole celkově 20. V sezóně 2006/07 se stal nejlepším hráčem se 125 body a získal Jean Béliveau Trophy. V průběhu roku 2006 byl draftován týmem Washington Capitals ve 2. kole celkově 35. V Drakkar de Baie-Comeau následně odehrál dvě sezóny, ale po vyřazení v prvním kole nad týmem Rimouski Océanic, se připojil do farmářského týmu Capitals v Hershey Bears, jenž stihl odehrát čtyři zápasy v základní část a jeden zápas v playoff. V Hershey Bears zůstal a stal se jedním z kmenových hráčů a pomohl k zisku dvou Calder Cupu v roce 2009 a 2010. 15. července 2011 prodloužil smlouvu s Capitals o jeden rok. Do následujícího ročníku 2011/12 opět začal na farmě Capitals v Hershey Bears, kde byl jmenován alternativním hráčem. 9. listopadu 2011 byl vyměněn do týmu New York Rangers za Tomáše Kundrátka. Rangers poslal Boucharda na svou farmu v Connecticut Whale.\n\n13. dubna vstřelil první gól v AHL a 26. října zaznamenal první asistencí v AHL. To odkazuje na jeho den a měsíc svého narození 26. dubna.\n\n\n\n"}
{"id": "716865", "url": "https://cs.wikipedia.org/wiki?curid=716865", "title": "Nachal Ašan", "text": "Nachal Ašan\n\nNachal Ašan ( נחל עשן) je vádí v jižním Izraeli, v severní části Negevské pouště.\n\nZačíná v nadmořské výšce přes 300 metrů severně od města Beerševa, v mírně zvlněné bezlesé polopouštní krajině. Směřuje k jihozápadu neosídlenou krajinou. Na severovýchodním okraji Beerševy přijímá zleva, od jihovýchodu vádí Nachal Kovšim. Stáčí se k severozápadu a zleva přijímá krátce nato od jihovýchodu vádí Nachal Solelim. Vede pak údolím podél tělesa dálnice číslo 25 a dotýká se okraje regionu Negevu, který díky soustavnému zavlažování ztratil svůj pouštní charakter. Zde ústí zleva do vádí Nachal Patiš.\n\nV roce 2000 proběhl ve východní části povodí Nachal Ašan archeologický výzkum, který zde odhalil zbytky zástavby ze starověku.\n\n"}
{"id": "716868", "url": "https://cs.wikipedia.org/wiki?curid=716868", "title": "Réka Luca Janiová", "text": "Réka Luca Janiová\n\nRéka-Luca Janiová (* 31. července 1991, Siófok) je maďarská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 pět titulů ve dvouhře a osm ve čtyřhře.\n\nNa žebříčku WTA byla nejvýše ve dvouhře klasifikována v červenci 2011 na  219. místě a ve čtyřhře pak stejný měsíc na 212. místě.\n\n"}
{"id": "716869", "url": "https://cs.wikipedia.org/wiki?curid=716869", "title": "Nachal Kovšim", "text": "Nachal Kovšim\n\nNachal Kovšim ( נחל כובשים) je vádí v jižním Izraeli, v severní části Negevské pouště.\n\nZačíná v nadmořské výšce okolo 400 metrů severně od města Beerševa, nedaleko od dálnice číslo 40 v mírně zvlněné bezlesé polopouštní krajině. Směřuje k jihu kopcovitou krajinou brzy vstupuje do zastavěného území Beerševy. Zde se stáčí k západu a sleduje severní okraj města. Pak se směr vádí mění na severozápadní a krátce poté ústí zleva do vádí Nachal Ašan.\n\n"}
{"id": "716874", "url": "https://cs.wikipedia.org/wiki?curid=716874", "title": "Nachal Solelim", "text": "Nachal Solelim\n\nNachal Solelim ( נחל סוללים) je vádí v jižním Izraeli, v severní části Negevské pouště.\n\nZačíná v nadmořské výšce necelých 300 metrů v prostoru zastavěného území města Beerševa. Vede pak jeho severní částí k západu. Na okraji města se stáčí k severozápadu. Vede podél tělesa dálnice číslo 25 a pak zleva ústí do vádí Nachal Ašan.\n\n"}
{"id": "716879", "url": "https://cs.wikipedia.org/wiki?curid=716879", "title": "Krtek (dokument)", "text": "Krtek (dokument)\n\nKrtek (orig.\"Super mole\") je francouzský dokument, v roce 2008 poprvé vysílaný na stanici Animal Planet a poté na Discovery HD. Poposuje život krtka, který v příběhu žije na zahradě \"člověka zahradního\", jenž se ho snaží zbavit. V celku se též dokument střídá mezi humornou a vzdělávací formou příběhu. Česky byl vysílán dokument jak na české verzi Animal Planet, tak na ČT2.\n\n"}
{"id": "716884", "url": "https://cs.wikipedia.org/wiki?curid=716884", "title": "Krakonošova jeskyně", "text": "Krakonošova jeskyně\n\nKrakonošova jeskyně je jednou z jeskyní u Horních Albeřic v Krkonoších.\n\nVchod se nachází v prostoru Celního lomu a objeven byl v roce 1974. Svojí délkou 50-100 metrů je druhou nejdelší jeskyní v oblasti. Vchod ústí ve střední části severní stěny, odkud vedou dvě chodby k horní části jeskyně. Hlavní chodba má korozní charakter. Ve střední části je sintrová výzdoba. Jeskyně nebyla prozkoumána a pro veřejnost je tak nepřístupná.\n\n\n"}
{"id": "716887", "url": "https://cs.wikipedia.org/wiki?curid=716887", "title": "Tupelovité", "text": "Tupelovité\n\nTupelovité (\"Nyssaceae\") je čeleď vyšších dvouděložných rostlin z řádu dřínotvaré. Jsou to keře a stromy s jednoduchými listy a čtyř nebo pětičetnými květy v různorodých květenstvích. Plodem je peckovice. Čeleď zahrnuje 37 druhů v 5 rodech. Je rozšířena zejména v Asii, několik druhů rodu tupela roste i v Americe.\n\nDavidie listenová je občas pěstována jako zajímavě kvetoucí parkový strom. Pěstuje se i tupela lesní, vyznačující se nápadným podzimním zbarvením.\n\nZástupci čeledi tupelovité jsou opadavé nebo stálezelené keře a stromy. Listy jsou jednoduché, střídavé nebo vstřícné, tenké nebo kožovité, řapíkaté, bez palistů, se zpeřenou žilnatinou. Květy jsou jedno nebo oboupohlavné, pravidelné, čtyř nebo pětičetné, uspořádané v hlávkách, hroznech, okolících, latách nebo vrcholících, případně jednotlivé. Kalich je srostlý, zakončený zoubky nebo laloky. Korunní lístky jsou volné, u některých zástupců koruna chybí. Tyčinek je různý počet (od 4 po 10 nebo i více). Semeník je spodní a obsahuje 1 až 8 komůrek. V každé komůrce je jediné vajíčko. Plodem je tvrdá nebo dužnatá peckovice. Počet semen odpovídá počtu plodolistů.\n\nČeleď tupelovité zahrnuje v současném pojetí 37 druhů v 5 rodech. Je rozšířena v temperátní i tropické Asii a Severní a Střední Americe. Největší rod je \"Mastixia\", rozšířený v počtu 25 druhů v Asii od Indie a Číny po Tichomoří. Rod tupela (\"Nyssa\") zahrnuje 12 druhů a jako jediný se vyskytuje i v Americe.\n\nStávající pojetí čeledi \"Nyssaceae\" se objevilo v systému APG IV, vydaném v roce 2016. V předchozích verzích systému APG byly všechny rody této čeledi řazeny do široce pojaté čeledi \"Cornaceae\". Výsledky molekulárních studií však ukazují, že navzdory morfologické podobnosti není takto široce pojatá čeleď \"Cornaceae\" monofyletická a zástupci \"Nyssaceae\" jsou příbuznější čeledím \"Hydrangeaceae\" a \"Loasaceae\" než \"Cornaceae\".\n\n\nDavidie listenová je v České republice pěstována jako okrasný strom. Je nápadná zejména svými velkými, bílými, toulcovitými květenstvími. Občas se pěstuje také tupela lesní, severoamerický druh vyznačující se nápadným červeným podzimním zbarvením.\n\n\"Camptotheca\", \"Davidia\", \"Diplopanax\", \"Mastixia\", \"Nyssa\"\n\n"}
{"id": "716893", "url": "https://cs.wikipedia.org/wiki?curid=716893", "title": "Dubaj", "text": "Dubaj\n\nDubaj (též Dubai či Dubayy, lze do českého jazyka přeložit jako „místo srazu“) je hlavní město stejnojmenného emirátu ve Spojených arabských emirátech a zároveň nejlidnatější město v zemi. Pro odlišení od emirátu se používá označení \"Dubai City\". Nachází se na pobřeží Perského zálivu. Téměř veškerý hospodářský, sociální, kulturní i politický život emirátu se odehrává v jeho hlavním městě, kde žije přibližně 99 % obyvatel emirátu. Mnoho obyvatel zaměstnaných ve městě bydlí z důvodu nižších nájmů v sousedním emirátu Šardžá, který přiléhá až k branám města.\n\nMěsto leží na severním okraji emirátu. Je součástí aglomerace tvořené srůstajícími městy Adžmánem, Dubajem a Šardžou, přičemž každé z těchto měst je metropolí některého emirátu. Město Dubaj se dělí na dvě části zátokou Dubai Creek, která je často mylně popisovaná jako řeka, ale je výběžkem Perského zálivu. Tyto části byly v minulosti samostatnými městy Deira na severní straně a Bur Dubai na straně jižní. Dnes se město Dubaj dělí na 14 čtvrtí, al-Hamriya, al-Karama, al-Chabisi, al-Ras, al-Satwa, al-Wasl, Bur Dubai, Deira, Hur al-Anz, International City, Džumeira, Umm Suqaym, Za'abeel a al-Qusais, Dubai Marina některé dále na obvody.\n\nHistorické město Deira má 17 obvodů, každý obvod vyznačuje na veřejném prostranství cedule s plánkem uliční sítě a číselným označením ulic. Čísla jsou pozůstatkem staré britské orientační sítě vlivem zastavění některých bloků či celých uliček a zanedbáním značení je často velmi obtížné nalézt správnou adresu, protože čísla nenásledují za sebou, některá chybějí zcela a jiná jsou nahrazena pouze názvem ulice.\n\nMěsto spravuje od roku 1954 instituce Obec Dubaj \"(anglicky Dubai Municipality)\", jíž však podléhá celé území emirátu Dubaj, jelikož se emirát nečlení na nižší správní celky. Tato instituce má na starosti běžné každodenní záležitosti emirátu, které si pro sebe nevyhrazuje vládce emirátu, zároveň je mu však ale podřízena.\n\nProtože jsou na severní straně města hranice se sousedním emirátem Šardžá, vyvíjí se město především směrem na jih podél pláže Džumeira, ulice Sheikh Zayed Road a do vnitrozemí. Právě poblíž Sheikh Zayed Road vzniklo jedno z nových center, nákupní galerie Dubai Mall a desítky mrakodrapů s nejvyšší stavbou světa Burdž Chalífa. V ose metra pokračují další centra: finanční a obchodní (World Trade Centre, Financial Centre, Business Bay, Noor Islamic Bank), internetové (Dubai – Internet City), přístavní a hotelové centrum Dubai Marina. Dubaj se dále rozrůstá směrem do moře, kde vytváří zatím čtyři velkolepé umělé poloostrovy. Z nich tři ve tvaru palem zvané Palm Islands (nejzápadnější z nich se nazývá Palm Jebel Ali, prostřední Palm Jumeira, východní je Palm Deira) a jedno souostroví oválného tvaru, zvané Svět (The World), protože svými ostrovy vytváří mapu světa; další hotelové komplexy jsou např. Džumeira (Jumeirah), nebo Nakheel Harbour a Tower.\nMěsto má hustou dopravní síť, moderní silnice a dálnice, automatizovanou síť metra a dvě letiště. Hlavní silniční tepnou celého města je osmi až dvanáctiproudá Sheikh Zayed Road, která vede celými Spojenými arabskými emiráty. Zdejší silniční infrastruktura zaznamenala největší rozvoj na začátku 21. století.\n\nDubajské metro tvoří moderní elektronicky řízenou dopravní páteř města. Provoz byl zahájen 9. září 2009 první linkou metra, zvanou červená a důsledně touto barvou značenou. Ta má celkem 29 zastávek mezi konečnými stanicemi Rashidiya a Jebel Ali. Spojuje město mimo jiné s letištěm. Přesně po dvou letech, 9. září 2011, byla otevřena druhá, zelená linka, která vede mj. pod historickou čtvrtí Deira také podmořským tunelem; roku 2019 měla zelená trasa 20 stanic mezi konečnými Etisalat a Creek. Většina tratí vede po visutém mostě s výhledem na moderní městské čtvrti. Všechny vlaky jsou automatizovány, jezdí bez řidiče, ve špičkách po 5 minutách, jinak do 10 minut. Provoz končí ve 23:30, ve významné svátky bývá prodloužen. Stanice metra mají nepřehlédnutelnou střechu ve tvaru prohnutého oválného klobouku.\n\nPrvní tramvajová linka byla v Dubaji otevřena v roce 2014, trať vede skrz Dubai Marinu k umělému poloostrovu Palm Jumeirah. Trať má 14,5 kilometrů a 11 zastávek. Navazuje na červenou linku metra, konkrétně její stanice Jumeirah Lakes Towers a DAMAC Properties. Jako čtvrtá tramvajová linka na světě není napájena elektřinou v trolejích, ale je napájena ze třetí (prostřední) kolejnice, jde o systém Alimentation Par Sol.\n\nDálkové autobusy dopravují obyvatelstvo do hlavních měst ostatních emirátů a do letovisek. V Dubaji není jedno hlavní autobusové nádraží, ale čtyři menší.\n\nTaxi lze v Dubaji chytit zpravidla na ulici a ve všech větších obchodních centrech. Všechny vozy oficiální taxislužby mají pískovou barvu s různě barevnou střechou. Jsou monitorovány městem, mají stejné ceny a standard služeb. Běžně v Dubaji funguje služba Uber nebo Careem, taxi lze objednat také telefonicky.\n\nV Dubaji se nachází k roku 2018 třetí nejvytíženější letiště světa dle počtu přepravených pasažérů, mezinárodní letiště Dubaj. Poblíž Dubaje se nachází také Al Maktúmovo mezinárodní letiště, dříve nazývané Dubai World Central Airport, které odbavuje především nákladní dopravce a nízkonákladové letecké společnosti.\n\nV Dubaji sídlí letecká společnost Emirates, která patří mezi největší letecké společnosti světa, v roce 2015 přepravila přes 50 milionů cestujících. Další významná zdejší aerolinie je nízkonákladová flydubai.\n\nVývoj počtu obyvatel zachycuje tabulka:\n\nDubaj city je ve světě proslulé svou honbou za největšími a nejdražšími projekty a stavbami.\n\nV roce 2020 se v Dubaji bude konat světová výstava EXPO 2020. Pro tuto příležitost se staví například budoucí nejvyšší budova světa The Tower, která bude měřit přes 900 metrů.\n\nVzhledem k tomu, že se Dubaj nachází takřka na obratníku Raka, panuje zde po celý rok teplé počasí. V letních měsících denní teploty přesahují 40 °C, v noci se pohybují kolem 30 °C. Díky velice vysoké vlhkosti vzduchu (často kolem 80–90%), zde pocitová teplota mnohdy dosahuje i 60 °C. V zimě denní teploty šplhají k 28 °C a v noci málokdy klesnou pod 15 °C.\n\n\n\n"}
{"id": "716896", "url": "https://cs.wikipedia.org/wiki?curid=716896", "title": "Šlomit", "text": "Šlomit\n\nŠlomit ( שלומית, v oficiálním seznamu sídel Shlomit) je obec a vesnice typu společná osada (jišuv kehilati) založená roku 2011 v Izraeli, v Jižním distriktu v Oblastní radě Eškol.\n\nJe umístěna na okraji písčin Cholot Chaluca, na severozápadním okraji Negevské pouště. Projekt osídlení této pouštní krajiny v červenci 2001 schválila vláda Ariela Šarona. Počítalo se se zřízením pěti nových vesnic včetně města Nicanit. Mělo jít o řetězec osad sledujících egyptsko-izraelskou hranici.\n\nV lokalitě Cholot Chaluca po roce 2005 skutečně vzniklo několik nových osad. Jde o vesnice Nave a Bnej Necarim. Plánovaná výstavba osady Nicanit byla roku 2010 odložena.\nVesnice Šlomit se k roku 2010 uváděla coby sídlo v přípravné fázi.\n\nPrvních osm rodin se zde usadilo 31. srpna 2011. Vesnice je situována jen 700 metrů od hranice s Egyptem. Je součástí Oblastní rady Eškol. Na jejím vzniku se podílela organizace Amana a stát. Prvními obyvateli byla skupina mladých manželských párů vyznávajících náboženský sionismus. Podle údajů ze dne osídlení osady se počítalo do konce roku 2011 se zvýšením populace na 17 rodin a výhledově má mít obec 500 rodin a obsahovat občanskou vybavenost jako nákupní centrum, průmyslovou zónu a vzdělávací instituce. V počáteční fázi ovšem zástavba vesnice sestávala z provizorních mobilních buněk.\n\nPodle údajů z roku 2014 tvořili naprostou většinu obyvatel v Šlomit Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu. K 31. prosinci 2014 zde žilo 179 lidí. Během roku 2014 populace stoupla o 14,7 %.\n\n"}
{"id": "716898", "url": "https://cs.wikipedia.org/wiki?curid=716898", "title": "US Open 2011 – ženská dvouhra", "text": "US Open 2011 – ženská dvouhra\n\nBelgičanka Kim Clijstersová se jako dvojnásobná obhájkyně titulu z turnaje odhlásila pro zranění břišního svalstva.\n\nVítězkou se stala devátá nasazená Samantha Stosurová, když ve finále zdolala favoritku turnaje a trojnásobnou šampiónku dvouhry z US Open Serenu Williamsovou ve dvou setech 6–2, 6–3. Stala se tak první Australankou od titulu Margaret Courtové v roce 1973, která na tomto grandslamu vyhrála.\n\n\n"}
{"id": "716899", "url": "https://cs.wikipedia.org/wiki?curid=716899", "title": "Fudžajra", "text": "Fudžajra\n\nFudžajra ( , anglicky AL Fujairah) je hlavní město stejnojmenného emirátu ve Spojených arabských emirátech. V roce 2013 zde žila celá polovina obyvatel emirátu, tj. 82 915 lidí, čímž se město zařadilo na sedmé místo v zemi. Současné město se širokými a prostornými ulicemi na břehu Omanského zálivu má tři části, historickou, moderní a přístav, jehož historická část se rozkládá kolem vojenské pevnosti z roku 1670 (rekonstruované roku 2000). Ve městě se nachází také moderní polyfunkční námořní přístav, který slouží především jako cargo, k záoceánské dopravě zboží (zejména nafty a zemního plynu), ovoce, rybích výrobků, ale směřují sem také turistické lodi. Při městě funguje mezinárodní letiště.\n\n\nVývoj počtu obyvatel zachycuje tabulka:\n"}
{"id": "716900", "url": "https://cs.wikipedia.org/wiki?curid=716900", "title": "Rás al-Chajma", "text": "Rás al-Chajma\n\nRás al-Chajma ( , \"vrcholek přístřešku\") je město ve Spojených arabských emirátech, hlavní město emirátu Rás al-Chajma. V roce 2013 mělo 224 tisíc obyvatel a bylo šesté největší v zemi. V minulosti bylo známé jako Džulfar. Nachází se na severu země na pobřeží Perského zálivu. Zátokou je město rozděleno na starou a novou část. Je spojeno dálnicí s Dubajem. Ve městě je mezinárodní letiště a námořní přístav.\n\nVývoj počtu obyvatel zachycuje tabulka:\n"}
{"id": "716907", "url": "https://cs.wikipedia.org/wiki?curid=716907", "title": "Kanton Rochefort-Sud", "text": "Kanton Rochefort-Sud\n\nKanton Rochefort-Sud je francouzský kanton v departementu Charente-Maritime v regionu Poitou-Charentes. Do kantonu patří pouze část města Rochefort.\n"}
{"id": "716908", "url": "https://cs.wikipedia.org/wiki?curid=716908", "title": "Malé dějiny československé (1867–1939)", "text": "Malé dějiny československé (1867–1939)\n\nMalé dějiny československé (1867–1939) (ISBN 978-80-7363-146-8) je kniha českého historika Zdeňka Kárníka, která vyšla v roce 2007 v pražském nakladatelství Dokořán. Na pěti stech tiskových stran předkládá obraz formování, vzniku, rozvoje a zániku prvního československého státu, tedy období posledních desetiletí habsburského mocnářství, První a Druhé československé republiky. Kniha není jen zhuštěnou verzí předchozí Kárníkovy trilogie \"České země v éře První republiky (1918–1938)\", jakkoli z ní zčásti samozřejmě vychází: časový i regionální záběr Malých dějin je širší, obrazový doprovod publikace podstatně bohatší a obsáhleji komentovaný, styl se od jazyka historické vědy přiklání k pojetí esejističtějšímu. Ostatně nejen vylíčení dějin, ale myšlení o nich a je pro autorovy práce příznačné.\n\nZákladní dělení výkladu obstarávají čtyři „hlavy“: První se zabývá založením republiky (jako „východiskem z nouze“ národů, které původně zamýšlely „dotlačit vládnoucí kruhy Rakouska-Uherska k tomu, aby mnohonárodní mocnářství bez většinového národa plnilo roli ochránce všech svých národů a ručilo za možnosti jejich rozvoje“) a cestami k němu vedoucími, a to v mezinárodním kontextu (národních a bolševických převratů rozvracejících Rakousko-Uhersko). Hlava druhá se věnuje hospodářským a sociálním poměrům v nové zemi, „malému československému blahobytu“ ve 20. letech a politickému „pilířovému“ a národnostnímu uspořádání československé demokracie, problematické otázce Slovenska a tématům jako sport, věda tramping a skauting (i ten byl totiž, podobně jako sportovní organizace, zatažen do budování pro První republiku typických stranicko-politických komplexů – „pilířů“, jakýchsi „pyramid“ nejrůznějších organizací a institucí zajišťujících jednotlivým politickým stranám vliv a finanční zdroje). Třetí hlavu vyplňuje popis dopadu hospodářské krize, přípravy na obranu republiky a narůstající, čím dál vypjatější boj o přežití v období nástupu Henleinovy Sudetoněmecké strany. Čtvrtá hlava pak líčí krátkou historii a poměry Druhé republiky. \n\nJakkoli autor nezastírá řadu chyb a nedostatků prvorepublikové demokracie, v níž nakonec „kapky jedu“ byly obsaženy již od samého jejího zrození (připomeňme např. vázané kandidátky, zmíněné pilířové uspořádání, zahrnující pestrou škálu organizací od družstev a bank po sportovní, vzdělávací a mládežnické či kulturní instituce a periodika, či neschopnost „instalovat samosprávu zemských útvarů“, nerovnoměrný dopad krize se zvláště tíživým vyústěním v německých oblastech aj.), příčinu jejího rozkladu a konce spatřuje v okolnostech mezinárodněpolitických: agresivním tlaku nacistického Německa a politice appeasementu západních mocností, která mu nebyla schopna účinně čelit. Lze tak nakonec říci, že jako se První republika zrodila svým způsobem v důsledku germanizačního tlaku v monarchii za první světové války a jako reakce na něj a německý projekt Mitteleuropy, tak pod náporem německé, nyní ovšem hitlerovské politiky zaniká.\n\nPři všech výhradách pak ocenění zasluhuje role, již sehrály prvorepublikové elity, byť na úspěchy „zlatých let“ budování státu (patří mezi ně i „mise“ na Slovensku a Podkarpatské Rusi) navázaly čím dále defenzivnější „hrou o přežití“ během třicátých let. Druhá republika je pak deziluzivním vyústěním tohoto marného boje: při všech totalizujících tendencích a společenském i kulturním marasmu se v ní stále projevuje snaha „zachovat z prvorepublikové demokracie mikroskopické minimum“.\n\nVzhledem k odbornému zaměření Zdeňka Kárníka nepřekvapí, že vedle dějin politických spočívá značný důraz na erudovaném vyobrazení hospodářského a sociálního vývoje. Obsáhlý výklad pak autor věnuje armádě a přípravě na obranu republiky, otázce národů na území státu žijících, ale v textu i obrazovém doprovodu své místo dostávají i sport, móda či design, věda i publicistika nebo právo. \nKnihu doplňuje rejstřík ve formě stručných medailonů osobností v něm zahrnutých, přehled vlád, přehled literatury a pramenů a seznamy vyobrazení a, tabulek, map a zkratek.\n\n"}
{"id": "716909", "url": "https://cs.wikipedia.org/wiki?curid=716909", "title": "Průzkumný hydroplán typu 90", "text": "Průzkumný hydroplán typu 90\n\nPrůzkumný hydroplán typu 90 (: \"Kjúdžú-šiki suidžó teisacuki\") může odkazovat na jeden ze tří hydroplánů japonského císařského námořního letectva:\n"}
{"id": "716915", "url": "https://cs.wikipedia.org/wiki?curid=716915", "title": "Helvingie", "text": "Helvingie\n\nHelvingie (\"Helwingia\") je jediný rod čeledi helvingiovité vyšších dvouděložných rostlin z řádu cesmínotvaré. Jsou to dřeviny s jednoduchými střídavými listy a nenápadnými květy. Rostliny jsou pozoruhodné květenstvími vyrůstajícími ze středu listové čepele. Rod zahrnuje pouze 4 druhy a vyskytuje se v Asii.\n\nZástupci rodu helvingie jsou dvoudomé opadavé nebo stálezelené keře, řidčeji nevelké stromy. Listy jsou jednoduché, střídavé, řapíkaté a se 2 záhy opadávajícími palisty. Čepel listů je na okraji žlaznatě pilovitá nebo zvlněná, se zpeřenou žilnatinou. Květenství jsou okolíkovitá a vyrůstají ze střední žilky na listové čepeli. Květy jsou jednopohlavné, 3 až 5četné, zelené nebo fialovozelené. Samčí květy jsou v květenství po 3 až 20 a obsahují stejný počet tyčinek jako korunních lístků. Samičí květy jsou jednotlivé nebo po 2 až 4, se spodním semeníkem se 3 až 5 přihrádkami obsahujícími po 1 vajíčku. Čnělka je krátká, se 3 až 5ramennou bliznou. Plody jsou bobule s vytrvalým kalichem na vrcholu a s 1 až 5 semeny.\n\nRod zahrnuje celkem 4 druhy, rozšířené ve střední až východní Asii od severní Indie po Čínu, Thajsko a Japonsko.\n\n\"Helwingia japonica\", \"Helwingia himalaica\", \"Helwingia chinensis\", \"Helwingia omeiensis\"\n\n"}
{"id": "716920", "url": "https://cs.wikipedia.org/wiki?curid=716920", "title": "Sharpay a její báječné dobrodružství", "text": "Sharpay a její báječné dobrodružství\n\nSharpay a její báječné dobrodružství (originálním názvem Sharpay's Fabulous Adventure) je americký film a volné pokračování filmů z trilogie \"Muzikál ze střední\", v hlavní roli s Ashley Tisdale. Film pojednává o životě Sharpay Evans po maturitě, když se snaží získat roli na Broadwayi. Film byl v Americe vydán jako Blu-ray a DVD dne 19. dubna 2011. Premiéra filmu na americkém Disney Channel proběhla 22. května 2011. Byl to první film z produkce Disney Channel Original Movies, který vyšel dříve na DVD než se vysílal. Na českém Disney Channel se film poprvé odvysílal 10. září 2011.\n\nHerečka Ashley Tisdale dne 22. května 2010 potvrdila, že nahrávala hudbu pro film. V tomto termínu bylo hlášeno, že se ve filmu objeví čtyři vlastní písně. Skladatelka Amy Powers napsala na své webové stránky, že Tisdale nahrávala písně \"My Boi and Me\" a \"The Rest of My Life\" (Amy obě napsala spolu s Matthewem Tishlerem pro film). Disney Channel zveřejnil jména dvou zbývajících originálních písní; jsou to \"I'm Gonna Shine\" (napsali Randy Petersen a Kevin Quinn) a \"New York's Best Kept Secret\" (napsali David Lawrence a Faye Greenberg).\n\n"}
{"id": "716924", "url": "https://cs.wikipedia.org/wiki?curid=716924", "title": "Podkowa Leśna", "text": "Podkowa Leśna\n\nPodkowa Leśna (užívající titul \"Zahradní město\") je město a gmina v Polsku nacházející se v Mazovském vojvodství, v okrese Grodzisk.\nMěsto je součástí varšavské aglomerace. V letech 1975-1998 město administrativně náleželo do Varšavského vojvodství.\n\nPodle informací k 31. prosinci 2010 má město 3861 obyvatel.\n\nÚzemí, na kterém leží Podkowa Leśna náleželo kdysi do Stanisława Lilpopa, předválečného průmyslníka a myslivce. Za počátek města se počítá rok 1925, kdy členové správní rady Město Zahrada \"Podkowa Leśna\" (J. Redziński, T. Baniewicz a právě Lilpop) podepsali smlouvu dávající pokyn k prodeji území Podkowy. Vytvoření města je svázáno bezprostředně s tzv. \"Elektrickou příjezdovou železnicí\" (pl. Elektryczna Kolej Dojazdowa) (obecně Warszawska Kolej Dojazdowa), postavenou v 20. letech 20. století. Díky tomu vznikl specifický urbanistický plán postavený na koncentraci ulic - alejí kolem železničního nádraží (projekt A. Jawornického). V roce 1981 byla Podkowa Leśna zapsána do rejstříku památek.\n\nBěhem druhé světové války zde našlo pomoc i úkryt (mj. na Stawisku) mnoho Židů, kteří se odmítli ubytovat ve Varšavském ghettu (mezi nimi např. rodina známého varšavského advokáta Henryka Kona, který se ukrýval v Podkowě Leśné se svým synem, pozdějším novinářem a cestovatelem Lucjanem Wolanowským). Po Varšavském povstání osady ležící na linii železnice EKD, mezi nimi také Podkowa Leśna, přijaly deseti tisíce utečenců z Varšavy. Poněvadž se tam nalézala také značná část vedení AK, byla Podkowa nazývána \"Malým Londýnem\". V Podkowě byla umístěna mj. jediná radiostanice, kterou se podařilo zachránit z povstání ve Varšavě, operovaná přes Zofii a Stefana Korbońských.\n\nV letech 1948 -1954 byla obec sídlem vesnické gminy Podkowa Leśna. 1. ledna 1957 získala Podkowa Leśna práva sídla městského typu, a 31. prosince 1968 městská práva.\nPo válce byl důležitou postavou v dějinách Podkowy kněz Leon Kantorski, probošt farnosti pw. Sv. Kryštofa v letech 1964 - 1991. V jeho kostele se v roce 1965 odbyla první tzv. mše beatové (rockové). V 80. letech byla farnost významným centrem odporu, iniciující různé společenské aktivity (politické a dobročinné). Např. se zde uskutečnilo několik hladovek na obranu politických vězňů, vypravené byly \"mše za vlast\", organizováno \"setkání s autorem\", do kterého byli pozváni významní představitelé opozice, historici apod.\n\nNa území města rostou staré stromy a jsou zde také tři přírodní rezervace (Sojčí úvoz, rezervace Bolesława Hryniewieckého, Zaborów Witolda Tyrakowského) a mnoho přírodních památek. Podkowa byla koncipována jako rezidenční lokalita pro vyšší úředníky a inteligenci. Také dnes v ní bydlí mnoho známých osobností.\n\nV současnosti je Podkowa Leśna cílem výletů a procházek obyvatel Varšavy, vzhledem k lesnímu charakteru a také značnému počtu pěkných předválečných vil. Stojí za to si prohlédnout mj. Lipovou alej, mající téměř 100 lip (přírodní památka), lovecký zámeček „Lilpopa“, vilu „Aida“ a předválečnou vilu „Kasyno Obywatelskie“ (v překladu „Občanské kasino“). Vilu „Kasyno“ se doporučuje navštívit zvláště během každoročního Festivalu otevřené zahrady. Zajímavý je také kostel postavený před válkou v modernistickém slohu, později mnohokrát přestavěný. Nachází se v něm zajímavé příklady předválečného i současného církevního umění (fresky, sochy, vitráže), a kolem kostela je rozlehlá, pečlivě navržená zahrada.\n\nV Podkowě Leśné ve vile „Stawisko“, náležící dříve Jarosławu Iwaszkiewiczovi, se nachází Muzeum Anny a Jarosława Iwaszkiewiczových. V obci se nachází jediná vyšší škola, jmenovitě Vyšší škola teologicko-humanitní, vedená Adventisty sedmého dne.\n\nV roce 2010 se uskutečnily volby na starostu Podkowy Leśné. V druhém kole vyhrála Małgorzata Stępień-Przygoda (dříve zastávala funkci místostarostky), která porazila Marcina Olejnika. V úřadě starosty nahradila Andrzeje Kościelného.\n\nPodle dat z roku 2002 má Podkowa Leśna rozlohu 10,1 km², z toho:\n\nMěsto představuje 2,75% povrchu okresu.\n\nData z 31. prosince 2007:\nPodle dat z roku 2002 průměrný plat obyvatele činí 2772,63 zł.\n\nNa území Podkowy Leśné pastorační činnost provádí následující kostely:\n\nMezi památky zapsané do seznamu památek patří::\n\nPodkowa Leśna je členem sdružení Unie polských městeček.\n\n\n"}
{"id": "716927", "url": "https://cs.wikipedia.org/wiki?curid=716927", "title": "Mistrovství světa v atletice 2011 – Muži 100 metrů", "text": "Mistrovství světa v atletice 2011 – Muži 100 metrů\n\n"}
{"id": "716930", "url": "https://cs.wikipedia.org/wiki?curid=716930", "title": "Henning von Berg", "text": "Henning von Berg\n\nHenning von Berg (* 10. června 1961 Hannover) je německý inženýr, který se později stal portrétním fotografem. Jeho specialitou jsou charakteristické skupinové portréty a výtvarné akty.\n\nHenning von Berg se narodil v severním Německu do rodiny s téměř 500 let starou tradicí. Třináct let pracoval jako inženýr až do svých 35 let, kdy zjistil, že jeho posláním je být fotografem.\n\nV létě roku 1997 uspořádal své první skupinové fotografování. To představovalo 28 nahých mužů v opuštěné továrně v Kolíně nad Rýnem. Poté výstava \"Factory Boyz\" rychle získala pozornost po celém Německu pro své bizarní spojení \"tělo a budova\". Pouye o jeden rok později byl snímek \"Schodiště\" z této série se 13 nahými mužskými modely vybrán americkým vydavatelem pro mezinárodní antologii o fotografii: V knize \"\"Naked Men Exposed - A Celebration of the Male Nude from 90 of the World's Greatest Photographers\"\" byl samouk Berg vedle fotografických ikon jako například David Hockney, Horst P. Horst, Harriet Leibowitz, Robert Mapplethorpe, Eadweard Muybridge, Man Ray nebo Andy Warhol.\n\nV roce 1999 Berg začal organizovat sociálně-politická prohlášení (tolerantní duch a naprostá svoboda pro umění) v kombinaci s nahotou na veřejnosti. Se svým týmem fotografoval šest zcela nahých mužů na deseti turistických destinacích Berlína, včetně uvnitř historického parlamentu Reichstag. Tisíce fascinovaných kolemjdoucích ze zábavy tleskali.\n\nZábavné fotografie Nahý Berlín (\"Naked Berlin\"), byly publikovány v novinách po celém světě jako \"Reichstags Rascals\". K dnešnímu dni zůstává série \"Naked Berlin\" světově prvním a jediným v historii fotografie mužského aktu uvnitř budovy parlamentu.\n\nV roce 2005 von Berg zrealizoval vhodný protějšek fotografováním opačného pohlaví na druhé straně Země. Skandální série \"Naked Sydney\" dokumentovalo skupinu šťastný nahých žen v centru Sydney před národními symboly, včetně slavné opery Sydney Opera House.\n\nPozději byly obě provokativní série prezentovány na výstavách po celém světě. Podporoval je také Goethe-Institut, německá nezisková organizace, jejímž posláním je podporovat německý jazyk a kulturu mimo německy mluvící země. Nakonec cykly \"Naked Berlín - Sydney Naked\" v mezinárodním měřítku mohlo spatřit více než 200 000.\n\nHenning von Berg se specializuje na charakteristické portréty seniorů (jeho nejstarší modelka byla 108 let stará žena) a výtvarné akty většinou modelů amatérů. Von Berg dává přednost snímání v přirozeném osvětlení a rád do obrazů integruje panoramatické snímky krajin a monumentálních staveb.\n\nVe svých uměleckých projektech rád rozbíjí tradiční pravidla. Pracuje s mladými i starými lidmi, muži a ženami, šlechtici i prostitutkami, sportovci i osobami se zdravotním postižením, běžnými lidmi i osobnostmi (jako např. Julius Shulman, Tim Curry, Kurt Kreuger, Derrick Davenport nebo Don Bachardy).\n\nJeho práce se objevily ve více než 480 publikací a na 43 mezinárodních výstavách v muzeích a galeriích na čtyřech kontinentech.\n\n\n\n\n\n"}
