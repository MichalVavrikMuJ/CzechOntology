{"id": "648915", "url": "https://cs.wikipedia.org/wiki?curid=648915", "title": "Intolerance laktózy", "text": "Intolerance laktózy\n\nIntolerance laktózy je neschopnost organismu strávit mléčný cukr (laktózu). Je to přirozený průvodní jev dospělého stádia lidského života, protože původně se mlékem živili pouze kojenci. Kravské mléko je původem určeno pro mláďata krav, která tuto intoleranci nemívají. To je také hlavní příčina toho, proč většina lidí na tuto intoleranci trpí. Nicméně u některých rasových skupin, zejména u Evropanů, se dlouhodobou konzumací mléka posunula tolerance k laktóze až do pozdního věku. V případě, že se intolerance laktózy vyskytne u kojenců (viz vrozená intolerance), jedná se o nemoc.\n\nIntolerance laktózy je často zaměňována s alergií na mléko. Hlavní rozdíl mezi těmito metabolickými poruchami je v příčinách onemocnění. Zatímco intolerance laktózy je způsobena nedostatkem enzymu laktáza, který rozkládá mléčný cukr, u alergie na mléko se jedná o imunitní odezvu organismu na mléčné bílkoviny.\n\nLaktózová intolerance je způsobena částečnou nebo úplnou neschopností organismu produkovat enzym laktáza, který laktózu (mléčný cukr) ve střevech rozkládá.\n\nVšechny druhy živočišného mléka obsahují laktózu, která se rozkládá v trávicím ústrojí za pomoci právě enzymu laktáza na jednodušší cukry (galaktózu a glukózu), které se dále vstřebávají do krevního oběhu. Pokud je laktázy nedostatek, mléčný cukr se ve střevech nestráví a jeho přebytkem se pak živí přirozené střevní bakterie, které při jeho zpracování produkují plyny (CO či H) a další látky, které dráždí tlusté střevo a tím způsobují nadýmání, střevní koliky, průjmy a zvracení. Méně častými projevy jsou atopické ekzémy, nechutenství, pálení žáhy, pocit plnosti a bolesti břicha.\n\nProdukce laktázy v těle klesá s přibývajícím věkem (viz primární intolerance laktázy).\n\nJe rozlišována intolerance laktózy vrozená, prvotní a druhotná.\n\nVrozená intolerance se může vyskytnout u některých dětí již při kojení. Postihuje cca 2-5 % kojenců a u 95 % z nich se objeví během prvních 12 měsíců života.. Obvykle vykazuje velmi silné příznaky, které mohou vést až k dehydrataci. Zejména u nedonošených novorozenců se z důvodu nedostatečně vyvinutého zažívacího traktu může toto onemocnění projevit. Jediným řešením u něj bývá bezlaktózová dieta, a proto nedonošené děti bývají krmeny speciálním mlékem se sníženým obsahem laktózy. Ve většině případů se s vyzráním orgánových systémů problém upraví.\n\nPrvotní (primární) intolerance je způsobena geneticky. Jako u všech ostatních savců, tak i u člověka je produkce laktázy nejvyšší v kojeneckém věku a nejpozději od 2 roku života rapidně klesá. Dospělý člověk ve srovnání s kojencem produkuje pouze desetinu laktázy a většina lidí ve věku 60 let už laktózu vůbec nestráví. Odhadem 75–80 % světové populace je v dospělosti intolerantní na laktózu.\n\nTato přirozená intolerance však není v lidské populaci rozšířena rovnoměrně. Zatímco u původních obyvatel Ameriky, Asie a Afriky je to přes 95 % a u obyvatel jižní Evropy asi 40–70 %, u obyvatel severní Evropy má intoleranci na laktózu pouze 15–25 % dospělých. Vědci se domnívají, že před 10 000 lety, tedy před tím, než člověk díky chovu domácích zvířat mohl pravidelně konzumovat mléko jiného druhu, byli všichni dospělí lidé intolerantní na laktózu, avšak postupem času se u některých vyvinula tolerance. Tuto domněnku potvrzují také některé archeologické nálezy, například ledovcový muž Ötzi, který žil před cca 5 tisíci lety, byl podle analýzy DNA ve svých 45 letech k laktóze intolerantní. Protože laktóza, stejně jako vitamín D, zvyšuje resorpci vápníku ve střevě, může laktóza při malé produkci vitamínu D v důsledku menšího slunečního záření chránit před křivicí a osteomalacií (měknutím kostí). Odborníci v genetice proto předpokládají, že v oblastech s menším UV zářením (severní Evropa) se lidé s dlouhodobou tolerancí k laktóze evolučně prosadili, protože měli větší šance na přežití.\n\nDruhotná (sekundární) intolerance vzniká u lidí původně tolerantních např. při onemocnění celiakií, zánětlivých onemocněních střev nebo i jako důsledek užívání antibiotik, která ovlivňují střevní mikroflóru.\n\nDle odhadů trpí v určité míře intolerancí k laktóze cca 15–20 % populace České republiky.\n\nPokles laktázové aktivity je individuální, a proto se může stát, že se výše zmíněné projevy projeví u dospělého jedince. Řešením je buď úprava jídelníčku (vyřazení mléčných výrobků), nebo užívání potravinových doplňků, které laktázu obsahují, či výrobků bez laktózy, určených speciálně pro intolerantní jedince.\n\n"}
{"id": "648925", "url": "https://cs.wikipedia.org/wiki?curid=648925", "title": "Mistrovství světa v alpském lyžování 2011 – superkombinace žen", "text": "Mistrovství světa v alpském lyžování 2011 – superkombinace žen\n\nSoutěž superkombinace žen na mistrovství světa v alpském lyžování 2011 se konala 11. února jako třetí závod šampionátu, který startoval v 10:00 hodin místního času sjezdem a ve 14:00 hodin slalomem. Zúčastnilo se jej 40 závodnic z 18 zemí.\n\n"}
{"id": "648926", "url": "https://cs.wikipedia.org/wiki?curid=648926", "title": "Funtenseetauern", "text": "Funtenseetauern\n\nFuntenseetauern je 2 579 m vysoký hraniční vrchol mezi Německem a Rakouskem na severním okraji Steinernes Meer (krasová náhorní plošina Severních vápencových Alp), jeden z devíti vrcholů horského masívu Berchtesgadenských Alp.\n\nFuntenseetauern zasahuje svým širokým ramenem přes Königssee a Oberssee na jih k Berchtesgadenu. Na severozápad se prostírá k \"Stuhljochu\" (2 448  m), který společně s \"Stuhlwandem\" obklopuje jezero \"Funtensee\".\nObvyklý přístup na vrchol je od \"Kärlingerhausu\" (chata Alpského spolku u Funtensee), tři hodiny pěšího pochodu přes \"Stuhlwanddrücken\" a \"Stuhljoch\" (obtížnost dle UIAA-stupnice: I). Ve spojení se sestupem přes ledovec \"Ledererkar\" lze provést horský přechod. Také lze na vrchol vystoupat přes samotný Ledererkar, po severním hřbetu \"Halsköpflu\", z chaty \"Wasseralm\", přes \"Unsunnigen Winkel\" či \"Steinige Grube\" (vedle jiných neznámých a obtížnějších variant).\nV zimě dává vděčnou lyžařskou túru, obvykle je výstup součástí \"Großen Reibn\", náročné dvou až dvoapůldenní lyžařské túry po Berchtesgadenských Alpách. Je možné (a častější) vystoupat na vrchol na lyžích v rámci pobytu na \"Kärlingerhausu\".\n\nNázev „Funtenseetauern“ je často nesprávně používán jako plurál a jako „die Funtenseetauern“ (analogicky k: „die Hohen Tauern“).\n"}
{"id": "648928", "url": "https://cs.wikipedia.org/wiki?curid=648928", "title": "Vodoléčba", "text": "Vodoléčba\n\nVodoléčba (též hydroterapie) je využívaná především v lázeňských městech, kde jsou hostům nabízeny různé druhy koupelí, van, atd. Do vodoléčby se zahrnuje například perličková koupel, podvodní masáže, uhličité koupele atd. Původní metoda využívala obvykle dvoufázové střídání teplé a studené vody.\n\nZa zakladatele této metody je považován jesenický rodák Vinzenz Priessnitz.\n\n"}
{"id": "648933", "url": "https://cs.wikipedia.org/wiki?curid=648933", "title": "Dům U Modrého sloupu", "text": "Dům U Modrého sloupu\n\nDům U Modrého sloupu může být\n\n"}
{"id": "648939", "url": "https://cs.wikipedia.org/wiki?curid=648939", "title": "Anna Veithová", "text": "Anna Veithová\n\nAnna Veithová, rodným příjmením Fenningerová (* 18. června 1989 Hallein, Salcbursko), je rakouská reprezentantka v alpském lyžování, olympijská vítězka v superobřím slalomu a stříbrná v obřím slalomu ze Zimních olympijských her 2014 v Soči. Na XXIII. zimní olympiádě v Pchjongčchangu přidala stříbro ze Super G. Stala se také trojnásobnou mistryní světa, a to v superkombinaci z MS 2011 v Ga-Pa a v Super G i obřím slalomu ze Světového šampionátu 2015 v Beaver Creeku a Vailu.\n\nV sezónách 2014 a 2015 se stala celkovou vítězkou Světového poháru. Vyjma velkého křišťálového glóbu vyhrála ve stejných letech také celkovou klasifikaci obřího slalomu a v roce 2015 neoficiálně kombinaci.\n\nPředstavuje univerzální lyžařku jezdící všechny disciplíny. Nejlepších výsledků dosahuje v obřím slalomu a Super G. Do sezóny 2019–2020 ve Světovém poháru vyhrála patnáct závodů, z toho jedenáct v obřím slalomu, tři v Super G a jeden v kombinaci. Debutový triumf vybojovala v prosinci 2011 v obřím slalomu konaném v rakouském Lienzi. Po dalším vítězství ve stejné disciplíně v prosinci 2012, přišel v březnu 2013 premiérový triumf ze Super G během garmischského závodu.\n\nV rakouské anketě Sportovec roku se v roce 2011 stala Nováčkem roku a v letech 2013 a 2014 byla vyhlášena Sportovkyní roku.\n\nZa snowboardistu Manuela Veitha se provdala 16. dubna 2016 v Jižním Tyrolsku a přijala jeho příjmení. V lednu 2016 se jejím manažarem stal bývalý tenista Florian Krumrey.\n\nV roce 2006 se na québeckém šampionátu stala juniorskou mistryní světa v Super-G a kombinačním závodu. Stříbro přidala ve sjezdu.\n\nVe Světovém poháru debutovala v sedmnácti letech 11. listopadu 2006 slalomem ve finském sportovním středisku Levi. Na první body, umístěním mezi nejlepšími třiceti, dosáhla 21. ledna 2007 v italské Cortině, když skončila na 16. místě v obřím slalomu. Dne 22. prosince téhož roku pak ve Svatém Antonu zajela čtvrté místo superkombinace. Na juniorském Světovém šampionátu 2008 v Le Massif vybojovala dvě zlaté medaile v soutěžích obřího slalomu a kombinace. Stříbrný kov přidala ze Super G.\n\nV sezóně 2009 dosáhla na šest umístění mezi elitní desítkou závodnic. Nejvýše figurovala na 2. příčce závodu Super-G konaného 26. ledna 2009 v Cortině. Na Mistrovství světa 2009 ve francouzském středisku Val-d'Isère dojela ve své nejsilnější disciplíně na 4. pozici a v superkombinaci na 7. místě. Z juniorského šampionátu 2009 v Garmisch-Partenkirchenu si odvezla bronzový kov ze superobřího slalomu.\n\nVe Světovém poháru 2010 skončila ve třech závodech mezi elitní desítkou. Rakousko reprezentovala na Zimních olympijských hrách 2010 ve Vancouveru, kde byla šestnáctá v Super-G i superkombinaci a dvacátá pátá ve sjezdu.\n\nSezóna přinesla nejkvalitnější výsledky v dosavadní kariéře lyžařky. V závodech světového poháru dojela dvanáctkrát v Top 10, z toho se dvakrát umístila na stupních vítězů. V konečné celkové klasifikaci jí patřilo 12. místo. V jednotlivých disciplínách figurovala na 6. příčce ve sjezdu a 7. místě v Super G.\n\nNa Mistrovství světa v alpském Garmisch-Partenkirchenu získala zlatou medaili v superkombinačním závodu. Stříbrný kov přidala jako členka rakouského týmu v závodu družstev společně s Romedem Baumannem, Michaelou Kirchgasserovou, Benjaminem Raichem, Marlies Schildovou a Philippem Schörghoferem. V březnu pak na rakouském šampionátu vybojovala zlato v Super G.\n\nDruhou účast „pod pěti kruhy“ zaznamenala na únorových Zimních olympijských hrách v Soči, kde soutěže probíhaly ve středisku Roza Chutor poblíž Krasnoj Poljany. Premiérovou medaili si vyjela v superobřím slalomu. Čas 1:25,52 sekundy byl nejrychlejší ze všech startujících a Fenningerová se stala olympijskou vítězkou.. Zástupkyně rakouského lyžování tak potřetí za sebou zvítězila v této olympijské disciplíně. Následně přidala stříbrný kov v obřím slalomu.\n\nV sezóně Světového poháru vyhrála čtyři závody obřího slalomu, čímž si zajistila první kariérní křišťálový glóbus v této disciplíně. Konečná druhá místa obsadila ve sjezdu a superobřím slalomu. Celkový zisk 1381 bodů ji tak stačil k prvenství v celkové klasifikaci a velkému křišťálovému glóbu, když její náskokna druhou Němku Mariu Höflovou-Rieschovou činil téměř 200 bodů. Stala se tak první Rakušankou od roku 2007 a titulu Nicole Hospové, která opanovala celkovou klasifikaci světového poháru.\n\nNa únorovém Mistrovství světa v coloradských střediscích Vail a Beaver Creek se stala dvojnásobnou zlatou medailistkou, když vyhrála závody v obřím slalomu a také Super G. K druhému titulu uvedla: „\"Toužila jsem po zlaté medaili, ale že to nakonec dopadne, to bych si nepomyslela. Sama to doteď ještě moc nechápu\".“ Třetí kov přidala ze sjezdu, v němž dojela na druhém místě. S Mazeovou tak vybojovala na šampionátu nejvíce medailí.\n\nVe Světovém poháru zvítězila v šesti závodech a patnáckrát se umístila na stupních vítězů. Zisk 1553 bodů jí zajistil úspěšnou obhajobu celkové výhry – velkého křišťálového glóbu, když druhou Tinu Mazeovou porazila rozdílem pouhých 22 bodů. Triumfovala také v konečné dílčí klasifikaci kombinační soutěže, opět před druhou Mazeovou.\n\n\n\n"}
{"id": "648943", "url": "https://cs.wikipedia.org/wiki?curid=648943", "title": "John Boyd Orr", "text": "John Boyd Orr\n\nJohn Boyd Orr, 1. baron Boyd-Orr CH, DSO, MC, FRS (23. září 1880 Kilmaurs – 25. června 1971 Edzell) byl skotský učitel, lékař, biolog a politik, který v roce 1949 získal Nobelovu cenu za mír za vědecký výzkum na poli výživy a za činnost na pozici ředitele Organizace pro výživu a zemědělství OSN.\n\n"}
{"id": "648946", "url": "https://cs.wikipedia.org/wiki?curid=648946", "title": "Arnaud de Gramont", "text": "Arnaud de Gramont\n\nArnaud de Gramont (* 1960 Paříž) je francouzský fotograf, který žije a pracuje v Paříži.\n\nNa konci svého studia architektury inspirován prací japonského architekta Tadao Ando založil vlastní agenturu a začal se věnovat fotografii.\n\nJeho práce je postavena na liniích a hrou stínů a světla. Snaží se působit na lidské emoce. Jeho svět je inspirován obrazy Rembrandta, filmy Stanleyho Kubricka a hudbou George Gershwina.\n\n2010\n2009\n2008\n2006\n2004\n2003\n\n2010\n2009\n2008\n2007\n2006\n2005\n2004\n2003\n\nNěmecko, Anglie, Argentina, Belgie, Spojené státy, Francie, Švýcarsko\n\n2008\n2006\n2004\n2003\n\n\n"}
{"id": "648955", "url": "https://cs.wikipedia.org/wiki?curid=648955", "title": "Kunhuta Braniborská", "text": "Kunhuta Braniborská\n\nKunhuta Braniborská (\"něm. Kunigunde von Brandenburg\" (1247/1252 - po 8. červnu 1292) byla vévodkyní balkánských zemí a Limburska.\n\nNarodila se jako dcera braniborského vévody Oty III. a Boženy, dcery českého krále Václava I. V říjnu roku 1264 byla provdána za mladšího uherského prince Bélu. Tento dynastický sňatek měl mimo jiné oslabit silnou pozici prvorozeného uherského prince Štěpána, který byl již od roku 1262 mladším králem, měl své vlastní politické cíle a fakticky si oddělil východní část Uherského království.\n\nManželství zůstalo bezdětné a Béla zemřel roku 1269. Kunhuta se o devět let později stala 10. ledna 1278 chotí limburského vévody Walrama IV. Ani toto manželství nebylo požehnáno potomstvem a Kunhuta znovu ovdověla již v říjnu 1279, kdy Walram zemřel a jím v mužské linii vymřel rod limburských vévodů.\n\nKunhuta se provdala potřetí a svá vdovská práva na limburské vévodství postoupila na jaře roku 1288 brabantskému vévodovi Janovi. Naposledy je doložena 8. června 1292.\n"}
{"id": "648956", "url": "https://cs.wikipedia.org/wiki?curid=648956", "title": "Lokomotiva 534.0", "text": "Lokomotiva 534.0\n\nLokomotivy řady 534.0 byly pětispřežní dvojčité nákladní parní lokomotivy s vlečným tendrem ČSD. Jednalo se o první samostatnou konstrukci firmy Škoda.\n\nJiž za první světové války se Škodovy závody v Plzni zabývaly vedle zbrojní výroby i opravami lokomotiv. V této činnosti pokračovaly i po válce a celkem takto opravily asi 600 lokomotiv. V roce 1919 bylo založeno lokomotivní oddělení a o rok později továrna vyrobila prvních 20 lokomotiv řady 270. Následovalo ještě 10 strojů řady řady 170 a deset řady 629, na něž navázala v roce 1922 dodávka dvaceti vylepšených strojů dodaných již s Kryšpínovým označením 354.1. Poté se Škodovy závody dohodly s ČSD na dodávkách nových lokomotiv řady 534.0 vlastní konstrukce.\n\nPrvní sérii čísel 01 – 30 dodala v roce 1923 Škoda, v tomtéž roce dodala stroje 31 – 42 firma Breitfeld a Daněk. V roce 1924 vyrobila Škoda lokomotivy 43 – 52 a v letech 1924 – 25 stroje 53 – 67 opět firma Breitfeld a Daněk. Lokomotivy byly sice úspornější a výkonnější, než zastaralé 636.0, ale i tak u nich byla spotřeba paliva vysoká a topení vyžadovalo velkou fyzickou zdatnost. Tím si také vysloužily přezdívku kremák.\n\nNa lokomotivách zkoušely ČSD i různé způsoby napájení kotle s cílem dosažení úspor paliva i vody. Na 534.050 to bylo pístové napájecí čerpadlo Knorr , na 534.051 výfukový injektor Metcalfe a na 534.052 pístové čerpadlo Worthington se směšovacím ohřívačem na výfukovou páru. Na základě srovnání se ČSD rozhodly pro výfukové injektory, avšak od firmy Friedmann – nejdříve AF (Alex Friedmann), později novější LF (Luis Friedmann). Použití těchto injektorů přineslo až 10% úsporu paliva.\n\nDalší sérii lokomotiv 534.068 – 77 dodala v r. 1926 lokomotivka ve Slaném. Lokomotivy měly odlišný kotel, litinový komín, dvoustupňový kompresor, tlakovou brzdu, jednopravítkové křižáky a injektory LF. Lokomotivy 534.078 – 93 z let 1930 – 31 měly prostornější budku a dva písečníky s parním dómem pod společnou kapotou.\n\nZásadní změnu přinesla série lokomotiv 534.094-108 vyrobená ČKD v roce 1937. Kotel měl shodné vnější rozměry, ale jiné vnitřní uspořádání s velkotrubnatým přehřívačem. Zejména byl posazen výše – jeho osa byla 2 900 mm nad TK. Na kotli byl vpředu nízký parní dóm uvnitř s ventilovým regulátorem. Pojezd byl shodný s předchozími sériemi a součásti byly záměnné. V tomto provedení byly i stroje 109 – 123 vyrobené v roce 1937 v Plzni a 124 – 128 dodané o rok později ČKD. Stroje 122 a 123 měly na zkoušku pneumatický servomotor rozvodu, ocelové, elektricky svařované topeniště a pneumaticky ovládaná dvoudílná pecní dvířka. V topeništi byly navíc tři klenbové trubky o průměru 76/70 mm.\n\nV roce 1938 při obsazení pohraničí musely ČSD odevzdat 16 těchto lokomotiv DR. Ty je přeznačily na ř. 58.22. V roce 1944 je prodaly zpět ČMD.\n\nBěhem druhé světové války byly na trati Brno – Česká Třebová provedeny v letech 1940 – 1941 porovnávací zkoušky lokomotiv 534.0122 a 123 a 50.173 DR. Ze zkoušek vyšla lépe německá lokomotiva, pouze namáhání výhřevné plochy bylo u českých lokomotiv vyšší.\nPřestože lokomotivky v okupovaných zemích byly podřízené válečné výrobě a produkce se omezovala především na válečnou řadu 52, podařilo se ČMD i SŽ prosadit výrobu dalších lokomotiv řady 534.0. Lokomotivy 534.0129 – 138 ČMD a 534.0124 – 134 SŽ dodané v roce 1942 firmou Škoda měly kotle shodných parametrů s 534.0122 a 123, na kotli přibyl vpředu napájecí dóm „Voříšek – Štěpán“ a dóm s regulátorem se přemístil za písečník. Lokomotivy měly výše položený ochoz a usměrňovací plechy. U lokomotiv 137 a 138 byly použity speciálně zavařené kloubové rozpěrky Škoda, které se pak uplatnily i u ř. 52. Obě jmenované lokomotivy převzaly DR a k ČSD se vrátily až koncem 50. let.\n\nLokomotivy 534.0129 - 133 měly na levé straně místo injektoru napájecí čerpadlo Heinl se směšovacím ohřívačem. Po válce ČSD čerpadla nahradily injektory. Lokomotivy 534.0124 – 134 SŽ byly přeznačeny na 534.0139 – 149.\n\nPoslední z těchto lokomotiv dojezdila v roce 1973.\n\nPo válce bylo nutné urychleně doplnit zdecimovaný lokomotivní park. ČKD i Škoda byly zničeny bombardováním, takže na konstrukci nové lokomotivy nebyl čas ani prostor. Lokomotivy 534.0 byly tehdejšími československými odborníky hodnoceny velmi kladně, proto bylo rozhodnuto navázat na výrobu těchto osvědčených strojů.\n\nPoválečné lokomotivy dostaly pojezd odvozený z válečné série řady 524.13 a nově zkonstruovaný kotel. Pro odlišení dostaly inventární čísla od 301 a výše. Jako první byla předvedena 22. prosince 1945 lokomotiva 534.0301. Na šoupátkových komorách má tabulky s nápisem: První lokomotiva vyrobená v osvobozené republice. Dodaná znárodněnými Škodovými závody dne 22. prosince 1945. Číslo 1626. ČSD lokomotivu převzaly 26. 1. 1946.\n\nKotel lokomotivy měl osu ve výšce 3 100 mm nad TK, měl ocelové topeniště, tři klenbové trubky a parní dómy a písečník uspořádaný jako na 534.0129 – 149. Lokomotivní rám byl trámcový z válcovaných plechů tloušťky 80 mm. Heusingerův rozvod byl poháněn servomotorem.\n\nLokomotiv bylo dodáno v letech 1946 – 47 celkem 228 kusů. Škodovy závody dodaly lokomotivy inventárních čísel 301 - 340 (1946), 381 - 420 a 439 – 478 (1947). ČKD dodala stroje 341 – 353 (1946), 354 – 380, 421 – 438 a 479 – 528 (1947). Do č. 322 byly dodávány s tendry ř. 818.0, další již s tendry ř. 935.1.\n\nAčkoliv se jednalo spíše o přechodný typ lokomotivy, velmi se osvědčily. Poté, co začaly být z hlavních tratí vytlačovány řadou 556.0, uplatňovaly se dobře na vedlejších tratích, což bylo umožněno jejich nízkými nápravovými tlaky. Lokomotivy dostávaly ploché dyšny Giesl, což se projevilo na hospodárnosti provozu. Ke konci provozu byl na žádost Národního technického muzea dosazen na lokomotivu 534.0301 litinový komín s původní dyšnou ze stroje 534.0335. V této úpravě lokomotiva v Klatovech dojezdila a jako provozuschopná byla roku 1982 předána Národnímu technickému muzeu.\n\nParní lokomotivy řady 534.0 byly dvojčité na přehřátou páru. Uspořádání pojezdu měly 1´E, vpředu se nacházel Adamsův běhoun bez vratného zařízení a oboustranným výkyvem 26 mm. Druhé spřažené dvojkolí mělo příčný posuv ±22 mm, hnací dvojkolí mělo ztenčené okolky o 10 mm a poslední spřažené dvojkolí mělo příčný posuv ±26 mm. Rám lokomotivy byl plechový. Křižáky byly dvoupravítkové. Osa kotle se nacházela ve výšce 2750 mm nad temenem kolejnice. Tlak v kotli byl 14 barů, přehřívač byl velkotrubnatý, topeniště bylo měděné a komín baňatý. Na kotli se nacházely dva parojemy propojené trubkou. Ve střeše budky byla větrací klapka.\n\nOd čísla 68 byl použit malotrubnatý přehřívač a jednopravítkové křižáky. Lokomotivy měly litinové komíny a postranní větrací klapky ve střeše budky. Od čísla 78 měly lokomotivy prostornější budku a jeden parní dóm se dvěma písečníky pod společnou kapotou.\n\nOd čísla 94 se koncepce lokomotivy změnila. Kotel měl osu 2 900 mm nad TK, na něm se nacházel nízký dóm s ventilovým regulátorem a za ním podobně vypadající písečník s pneumatickým ovládáním. Přehřívač byl opět velkotrubnatý a komín nízký. K lokomotivám koupily ČSD nové tendry řady 818.0 ve svařovaném provedení, lokomotivy 534.0114 – 123 dostaly první z této nové série tendrů již z výroby (818.0137 – 146).\n\nLokomotivy 534.0122 a 123 měly pneumatický servomotor rozvodu a ocelové topeniště se třemi varnými trubkami. Shodné kotle měly i lokomotivy z válečných dodávek, u kterých navíc došlo k přemístění dómu s regulátorem za písečník a dosazení napájecího dómu před písečník.\n\nLokomotivy 534.03 měly trámcový rám z plechů tloušťky 80 mm. Osa kotle byla opět posunuta výše na kótu 3 100 mm nad TK, zároveň byl zvýšen i ochoz. Průměr běhounu byl zmenšen. Lokomotivy měly velkotrubnaté přehřívače. Uspořádání parních dómů a písečníku odpovídalo válečným lokomotivám 534.0129 – 149. Parní stroj měl šoupátka Trofimov. I na této sérii byly některé vzájemné odlišnosti:\n\nLokomotivy 534.0 měly indikovaný výkon až 1400 koní. Na rovině utáhly zátěž 1400 t rychlostí 58 km/h a na stoupání 15 ‰ 600t rychlostí 25 km/h. Lokomotivy série 534.03 dosahovaly výkon 1800 koní.\n\nNa předválečných lokomotivách byly již před válkou prováděny některé rekonstrukce – dosazení tlakové brzdy Božič, nového ocelolitinového rámu dýmnice místo plechového, nového typu napaječe, jiskrojemu a komína. Po válce byl na lokomotivy doplňován střední reflektor a měděná topeniště nahrazována ocelovými.\n\nU poválečných lokomotiv bylo největší změnou dosazení dyšny Giesl.\n\n\n\n"}
{"id": "648957", "url": "https://cs.wikipedia.org/wiki?curid=648957", "title": "Josef Drahorád", "text": "Josef Drahorád\n\nJosef Drahorád (5. listopadu 1816 Bohuslavice (okres Náchod) – 24. ledna 1895 Praha) byl český hudební skladatel.\n\nVystudoval gymnázium v Hradci Králové a práva na Karlově univerzitě v Praze. V době studií byl členem sboru ve Strahovském klášteře a vzdělával se i v hudbě u strahovského varhaníka a skladatele Roberta Führera a na pražské varhanické škole u Karla Františka Pitsche.\n\nPo studiích se stal úředníkem \"Státní účtárny\" v Praze. Vedle svého zaměstnání se intenzivně věnoval hudbě. Byl členem \"Cecilské jednoty\" a hrál na housle v Žofínské akademii. Stal se sbormistrem malostranského pěveckého sboru \"Lumír\", pro který zkomponoval četné sbory.\n\nV roce 1867 zanechal úřednického zaměstnání a stal se učitelem zpěvu na střední škole. Sbíral a upravoval slovenské lidové písně, které ovlivnily i jeho skladatelskou činnost. Komponoval v duchu národního obrození. Oblíbené byly jeho písně, úpravy lidových písní a mnohé chrámové skladby.\n\n\n\n\n\n\n"}
{"id": "648959", "url": "https://cs.wikipedia.org/wiki?curid=648959", "title": "Daniel I.", "text": "Daniel I.\n\nDaniel I. († 9. srpna 1167 u Ancony, Itálie) byl 13. pražský biskup v letech 1148 – 1167, rádce a diplomat krále Vladislava II. a císaře Fridricha I. Barbarossy. \n\nNarodil se jako syn kanovníka Magnuse a byl také nazván synovcem olomouckého biskupa Jindřicha Zdíka. První písemná zmínka o něm je z počátku 40. let 12. století za panování knížete Vladislava II. Vzdělání nabyl v Paříži, byl vynikající stylista a na svých nepřetržitých zahraničních cestách s vášní skupoval knihy, jež přivážel do Čech. \n\nRoku 1145 se stal proboštem pražské kapituly. Na biskupa byl vysvěcen v roce 1148.\n\nVe svém biskupském úřadě prokázal knížeti Vladislavovi II. vynikající služby jako jeho \"ministr zahraničí\". Z jeho pověření se zúčastnil na přelomu čtyřicátých a padesátých let několika říšských sněmů, čímž si získal dobrý přehled o politické konstelaci v říši, ujednal Vladislavův sňatek s Juditou, dcerou durynského lankraběte Ludvíka Železného, a pak získal slib Fridricha Barbarossy, že Vladislavovi propůjčí královský titul za pomoc na válečné výpravě proti Milánu. Této výpravy se sám osobně zúčastnil v čele svého zbrojného lidu. \n\nRoku 1157 jej Vladislav pověřil dojednáním sňatku svého syna Bedřicha s Alžbětou, dcerou uherského krále Gézy II.\n\nPoté, co byl v Řezně 11. ledna 1158 Vladislav korunován českým králem, zůstal Daniel v Itálii v císařových službách, což jej přivedlo k zaujetí ghibellinského stanoviska, tj. k opuštění papeže Alexandra III. a k uznání vzdoropapežů Viktora IV. a Paschala III. Tak byl i český stát stržen do schizmatu s výjimkou premonstrátů a cisterciáků, kteří zůstali věrní Alexandrovi III. \n\nSkutečnost, že biskup Daniel trávil většinu času mimo diecézi, přinášela nespokojenost a narušování pořádku v církvi v Čechách. Na druhou stranu jí prokázal značnou službu novou poměrně radikální reorganizací pražské kapituly, resp. pověřením pražských kanovníků církevně organizačními úkoly jako arcijáhnů a rozdělením biskupství na jednotlivé děkanáty. \n\nDaniel zemřel roku 1167 v Itálii u Ancony.\n\nByl také například u založení Sedleckého cisterciáckého kláštera v roce 1142.\n\n\n"}
{"id": "648965", "url": "https://cs.wikipedia.org/wiki?curid=648965", "title": "Eugène Trutat", "text": "Eugène Trutat\n\nCharles Louis Eugène Trutat (25. srpna 1840 Vernon, Eure - 6. srpna 1910 Foix, Ariège) byl francouzský fotograf, pyreneista, geolog a přírodovědec. Byl správcem Muzea historie přírody v Toulouse.\n\nAktivně se podílel na vědeckém výzkumu v Pyrenejích, hlavně v oblasti Luchonu a departementu Ariège. V roce 1859 začal fotografovat a pravidelně publikovat knihy na toto téma. Je autorem asi 15 000 fotografií, včetně autochromových barevných snímků.\n\nByl prezidentem společnosti \"Société photographique\" v Toulouse a členem klasifikační komise Monument historique ve stejném městě. Jeho současníkem byl amatérský fotograf Georges Ancely.\n\nSpolečně s Mauricem Gourdonem (Aneto a Maladeta) vedl studie o ledovcích a měřil jejich zvětšování.\n\nV roce 1876 založil s Charlesem Fabrem sekci \"Pyrénées centrales\" Francouzského klubu alpinistů.\n\nKnihovna v Toulouse vlastní fond 5 000 fotografií na skleněných deskách, které pořídil v období 1870-1910 v Pyrenejích. Muséum national d'histoire naturelle má 15 000 desek vytvořených v období 1875-1910, včetně autochromů a fotografií z povodní v Toulouse v roce 1875.\n\nJeho fotografie pokrývají široké spektrum a jsou zdrojem informací o Pyrenejích z konce 19. století: krajiny, pozoruhodnosti, každodenní všednosti, horolezectví a výlety, stejně jako jeho přátelé Pyreneisté a průvodce Maurice Gourdon, Émile Belloc, Henri Beraldi, atd.\n\nHenri Beraldi o něm řekl:\n\"Trutat byl apoštol, tvůrce Pyreneistické konference, střízlivý a elegantní mistr ceremonií, jako profesor s dlouholetou praxí ve třídě před živým davem (u muzea Toulouse), přesto to byl on, kdo se řídil principem prezentací: méně mluvit a žádné úvodní úvahy, nespokojená veřejnost křičela \"okamžitě sem s magickou laternou!\" A přesně to je fotografická prezentace: je to fotografie, která mluví tak málo, jak je to jen možné.\"\n\n\n"}
{"id": "648975", "url": "https://cs.wikipedia.org/wiki?curid=648975", "title": "Elisabeth Görglová", "text": "Elisabeth Görglová\n\nElisabeth Görglová (* 20. února 1981, Bruck an der Mur, Štýrsko) je rakouská reprezentantka v alpském lyžování, specialistka v obřím slalomu, sjezdu a Super G, dvojnásobná mistryně světa v Super-G a sjezdu z MS 2011 a dvojnásobná bronzová medailistka ze ZOH 2010 ve Vancouveru.\n\nVe Světovém poháru debutovala 7. ledna 2002 obřím slalomem v rakouském Lachtalu, v němž vypadla ve 2. kole. Premiérový závod vyhrála v lednu 2008 ve slovenském Mariboru. Jednalo se o obří slalom. K únoru 2011 triumfovala v poháru celkem třikrát. V březnu 2008 získala druhý titul v italském Bormiu a potřetí dominovala v Super-G v kanadském Lake Louise. Na mistrovství světa ve Val d'Isère roku 2009 dojela na třetím místě v superkombinaci a mistryní světa v Super-G se stala o dva roky později v německém Garmisch-Partenkirchenu.\n\nStartovala také na Zimních olympijských hrách 2010 ve Vancouveru, odkud přivezla dvě bronzové medaile ve sjezdu a obřím slalomu.\nVe sjezdu tak získala stejnou medaili jako její matka Traudl Hecherová o půlstoletí před ní na Zimních olympijských hrách 1960 ve Squaw Valley a ZOH 1964 v Innsbrucku.\n\nJejí bratr Stephan Görgl je také rakouský sjezdový lyžař, který se zúčastnil závodu v obřím slalomu na ZOH 2006 v Turíně.\n\n"}
{"id": "648976", "url": "https://cs.wikipedia.org/wiki?curid=648976", "title": "Otto Brückwald", "text": "Otto Brückwald\n\nPaul Otto Brückwald (6. května 1841 Lipsko, Saské království – 15. února 1917 tamtéž) byl německý architekt, známý zejména jako tvůrce Festivalového divadla v Bayreuthu.\n\nPaul Otto Brückwald se narodil jako čtvrté a poslední dítě Carla Friedricha Brückwalda, poštovního zřízence v Lipsku, a jeho manželky Emilie Pauline rozené Cagiorgi, pocházející z Drážďan. Po absolvování čtyřletého gymnázia (1852-56) se začal učit zedníkem a navštěvoval stavební školu; díky dobrému prospěchu získal stipendium ke studiu na Královské akademii v Drážďanech (1860-63). Vzdělání zakončil 30. května 1865 stavitelskou zkouškou.\n\nJiž od roku 1864 získal na doporučení svého profesora Hermanna Nicolaie pověření, aby na základě nákresů významného berlínského stavitele Carla Ferdinanda Langhanse (1782-1869) provedl podrobné návrhy pro stavbu nového divadla v Lipsku (zničeno za II. světové války). Brückwald pobýval nejprve u Langhanse v Berlíně a od roku 1866, kdy byla dokončena hrubá stavba divadla, opět v Lipsku. V následujících dvou letech vykonával hlavní architektonický a stavební dohled nad dokončením stavby. Po smrti Carla Ferdinanda Langhanse se Brückwald ujal zpracování jeho architektonické pozůstalosti.\nÚspěšné dokončení divadelní budovy Brückwaldovi brzy přineslo podobné zakázky. V letech 1869-71 postavil nové dvorské divadlo v Altenburgu, a od té doby měl i titul dvorního stavitele sasko-altenburského vévody. V soutěži na nové divadlo ve Frankfurtu nad Mohanem (1871) však neuspěl. \n\nDne 24. dubna 1872 obdržel telegraficky od Richarda Wagnera nabídku na stavbu nového Festivalového divadla v Bayreuthu. Základní obrysy díla byly dány jednak představami samotného skladatele, jednak dřívějšími plány Gottfrieda Sempera z doby, kdy bylo uvažováno o stavbě divadla v Mnichově. Stavba byla, s několika zpožděními způsobenými nedostatkem peněz, dokončena roku 1876. Spojitost s Wagnerovým projektem jí od počátku přisuzovala kultovní význam, byla oceňována řada originálních a účelných prvků a vynikající výsledná akustika divadelního sálu. V letech 1881-82 k dosavadní budově připojena nevelká frontální přístavba, tzv. Královská stavba (\"Königsbau\"). Roku 1875 vyšel v časopise \"Deutsche Bauzeitung\" první podrobný článek o architektuře Brückwaldova bayreuthského divadla; následovala řada dalších publikací a architekt konal o této budově řadu přednášek. Roku 1877 získal Brückwald za stavbu Festivalového divadla Bavorský záslužný řád sv. Michala (rytířský kříž I. třídy).\n\nStal se však nadšeným wagneriánem jeho první syn, narozený krátce po prvních bayreuthských hudebních slavnostech roku 1876, dostal jméno Siegfried a roku 1883 Brückwald v Lipsku spoluzakládal výbor pro zřízení Wagnerova pomníku. Ke stavbě divadelních budov se však již nikdy nevrátil. Místo toho pracoval v 70.-90. letech 19. století na řadě veřejných (zejména školy) i soukromých zakázek v Lipsku, vedle toho ale projektoval řadu zámeckých staveb a přestaveb, např. v Bergsulze pro sasko-altenburského premiéra Friedricha von Gerstenbergk-Zecham, v Anklamu, Schmuggerowě, Löwitz a Sophienhofu pro hraběte Maxmiliana von Schwerin a jeho rodinu, v Hummelsheinu pro sasko-altenburského vévodu Ernsta I., v Beichlingenu pro hrabata von Werthern-Beichlingen aj.\n\nOd roku 1868 byl členem lipské zednářské lóže \"Minerva zu den drei Palmen\".\n\nJednou z posledních Brückwaldových staveb byl jeho vlastní dům (1894-97). Roku 1898 utrpěl mozkovou mrtvici a musel se vzdát své činnosti. Brzy zchudl a upadl v zapomnění, o dům přišel v dražbě a od roku 1914 bydlel ve starobinci. V reprezentativním \"Allgemeine Lexikon der Bildenden Künstler\", který vyšel roku 1914, jej považovali za zemřelého v roce 1911. Ve skutečnosti žil do roku 1917; ještě když jej v létě roku 1916 navštívili zástupci lipského spolku Richarda Wagnera, nalezli ho prý nad rýsovacím prknem s plánem Festivalového divadla v Bayreuthu.\n\nOtto Brückwald se dvakrát oženil, poprvé roku 1868 s Elisabeth Marií Kriegerovou, dcerou truhlářského mistra a obchodníka s nábytkem. Ta však již následujícího roku zemřela. Roku 1872 se oženil s její sestrou Margarethou Idou, se kterou měl čtyři děti. Margaretha zemřela roku 1886 a Brückwaldovu domácnost vedla až do jeho smrti jeho sestra Anna Marie.\n"}
{"id": "648980", "url": "https://cs.wikipedia.org/wiki?curid=648980", "title": "Šen Fu", "text": "Šen Fu\n\nŠen Fu (, 1763, Su-čou – po roce 1809) byl čínský spisovatel dynastie Čching, autor první čínské lyrické autobiografie \"Šest historií prchavého života\" ().\n\nŠen Fu pocházel ze zchudlé vzdělanecké rodiny. Pracoval jako státní zaměstnanec, osobní sekretář, podnikl několik dlouhých cest po Číně a navštívil také souostroví Rjúkjú. Zkoušel se též uplatnit jako malíř, obchodník a podnikatel, ale neúspěšně. Své zážitky z cest, osobní i duchovní pocity a snahu o studium taoismu pospal v šesti kapitolách výše uvedené knihy (poslední dvě kapitoly jsou ztraceny), jejichž jednotícím prvkem je romantická láska mezi ním a jeho manželkou a smutek z její smrti. Kniha, napsaná na počátku 19. století byla nalezena roku 1849 a vydána v roce 1877.\n\nDatum autorovy smrti není známo. Zemřel někdy po roce 1809 (v letech 1810 až 1825).\n"}
{"id": "648986", "url": "https://cs.wikipedia.org/wiki?curid=648986", "title": "Sofia Kovalevská", "text": "Sofia Kovalevská\n\nSofia Vasilievna Kovalevská (rusky \"Со́фья Васи́льевна Ковале́вская\"; 15. ledna 1850 Moskva – 10. února 1891 Stockholm) byla první významná ruská matematička, která se zasloužila o několik důležitých objevů v analýze, diferenciálních rovnicích a mechanice.\n\nJe po ní pojmenován kráter Kovalevskaja na odvrácené straně Měsíce.\n\n\n"}
{"id": "648988", "url": "https://cs.wikipedia.org/wiki?curid=648988", "title": "David Berkowitz", "text": "David Berkowitz\n\nDavid Richard Berkowitz (* jako Richard David Falco, 1. června 1953), také známý jako Samův syn, je americký sériový vrah a žhář, který v letech 1976–1977 vraždil v New Yorku.\n\nDavid Berkowitz se narodil v Brooklynu. Jeho matka Betty Broder byla vdaná za Anthonyho Falca, se kterým se později rozvedla. V dětství byl přijat do dětského domova, odkud si ho vzali majitelé železářství Pearl a Nathan Berkowitzovi, kteří mu pak dali své příjmení.\n\nBerkowitzovo dětství bylo problematické. Ačkoli byl David nadprůměrně inteligentní, ztratil zájem o učení a začal krást a zakládat požáry. Berkowitzová zemřela v roce 1965 na karcinom prsu, což jej vysoce zasáhlo.\n\nV roce 1969 se Berkowitz účastnil hudebního festivalu Woodstock. V roce 1971 vstoupil do americké armády a sloužil v ní do roku 1974. Sloužil mimo jiné i v Koreji. Měl se účastnit války ve Vietnamu, nebyl však odvelen.\n\nV roce 1975 se Berkowitz začal zajímat o okultismus. Připojil se k sektě, která prováděla spiritistické seance a věštění. Později však Berkowitz prohlašoval, že se ve skupině užívaly drogy, natáčela sadistická pornografie a prováděla násilné trestné činnosti.\n\nBerkowitzovy první útoky začaly na Štědrý den 1975, kdy napadl dvě ženy nožem. Jelikož obě přežily (nebyly však schopné útočníka popsat), pořídil si střelnou zbraň.\n\nV noci 29. července 1976 se vracely Donna Lauriová a Jody Valentiová z diskotéky. Auto zastavilo u Donnina domu, kousek od něho stál muž, vedle něho žluté auto. Muž poté vytáhl zbraň a začal na dívky střílet. Donna zemřela, Jody se podařilo přežít.\n\nStřelce identifikovala jako asi 30letého, hladce oholeného bělocha. Policii tento popis nestačil.\n\nDne 30. ledna 1977 seděli snoubenci Christine Freundová a John Diel v Pontiacu Firebird. K autu přišel tehdy neznámý muž a rozstřílel přední sklo. Diel přežil, Freundová zemřela.\n\nVečer 8. března 1977 šla studentka Columbia University Virginia Voskerichianová domů. Žila asi blok od místa, kde byla zastřelena Christine Freundová. Dívka se útočníkovi zřejmě bránila, protože kromě hlavy byly prostřelené i učebnice. Tato vražda se vymyká Berkowitzovu stylu: vraždil v noci či ráno, a to jen páry, dívka byla tentokrát sama. Berkowitz se zřejmě pokusil zmást vyšetřovatele.\n\nV časných ranních hodinách byli v Bronxu zastřeleni 17. dubna 1977 Alexander Ezau a Valentina Surianiová, jen pár bloků od místa úmrtí Donny Lauriové. Surianiová zemřela na místě, Ezau zemřel v nemocnici o několik hodin později, aniž by byl schopen popsat útočníka.\n\nNa místě činu byl policisty nalezen ručně psaný dopis s obsahem:\n\nDne 31. července 1977 byla spáchána poslední vražda. Tehdy seděl pár Stacy Moskowitzová a Robert Violante v autě a líbali se. K autu později přišel muž a začal střílet. Moskowitzová zemřela, Violante přežil, i když oslepl na jedno oko.\n\nDne 10. srpna 1977 byl policisty prověřován vůz Ford Galaxy. Zjistilo se, že patří Davidu Berkowitzovi a že se v něm nachází zbraň a dopis adresovaný policistům, kam tehdy chodily dopisy od „Samova syna“. Policisté počkali, až hledaný muž do auta nastoupí, a když tak Berkowitz opravdu učinil, byl zatčen.\n\nDne 12. června 1978 byl David Berkowitz odsouzen k šesti doživotním trestům vězení, nebo na 365 let.\n\nV roce 1987 se Berkowitz nechal pokřtít. Později se dokonce stal kaplanem. To, po čem vrazi touží nejvíc (propuštění), však Berkowitz překvapivě odmítl. V březnu 2002 totiž poslal Berkowitz guvernérovi New Yorku George Patakimu žádost, aby zrušil jeho slyšení o propuštění na čestné slovo (\"parole\").\n\nBerkowitz je v současnosti vězněn v nápravném zařízení Sullivan Correctional Facility ve Fallsburgu ve státě New York. Zde byl do roku 2008 držen i jiný sériový vrah Arthur Shawcross.\n\n\n"}
{"id": "648989", "url": "https://cs.wikipedia.org/wiki?curid=648989", "title": "Kozlíček polní", "text": "Kozlíček polní\n\nKozlíček polní (\"Valerianella locusta\") je drobná jednoletá bylina s vidlicovitě dělenou, 10–30 cm vysokou lodyhou, s jednoduchými listy a nenápadnými bělavými nebo modrými květy.\n\nRoste na polích, v trávnících, v příkopech, na pastvinách a vinicích od nížin do podhúří. Pochází z oblasti kolem Středozemního moře a je rozšířena téměř po celé Evropě, na Kavkaze, v Přední Asii, severní Africe i v Severní Americe.\n\nJe to ozimá rostlina; klíčí již na podzim a přezimuje v listové růžici, ale ne v hojném množství. Z kozlíčku byly vyšlechtěny i kulturní typy. Koncem března a v dubnu sbíráme listové růžice.\n\nKozlíček má vysokou výživovou hodnotu a příjemnou, mírně oříškovou chuť. Mívá značný obsah vitamínu C (asi jako citrony), což je důležité zvláště časně zjara. Dále obsahuje provitamín A, vitamíny skupiny B, mnoho fosforu, vápníku a železa.\n\n\n \n"}
{"id": "649004", "url": "https://cs.wikipedia.org/wiki?curid=649004", "title": "Perestroika", "text": "Perestroika\n\nPerestroika je sovětská počítačová hra z roku 1990. Nazývá se podle perestrojky Michaila Gorbačova a jeho obrázek je také ukázán na titulní obrazovce, kde je jeho postava stylizována jak svou přítomností rozbíjí zeď Kremlu.\n\nHra samotná sestává ze skákání žábovité figurky po síti leknínů, které se vždy nejdříve zmenšují a pak úplně zmizí, aby se objevily na jiném místě. Hráč musí svou figurkou nasbírat barevné tečky a skončit v pravém horním rohu na speciální plošince. Figurka nesmí skočit do prázdna a nesmí zůstat stát na leknínu, který zmizí. Ve vyšších úrovních ji navíc pronásledují byrokraté, kterým se musí vyhnout.\n\nHra byla původně napsána v prostředí Borland C++ pro platformu MS-DOS, kde běžela v rozlišení 640×350.\n\nPozději byly napsány nové verze, které jsou určeny pro Microsoft Windows.\n\nHra existuje také ve verzi pro počítače Sinclair ZX Spectrum a kompatibilní (například Didaktik), zde pod počeštěným názvem Perestrojka. Jejím autorem je programátorská skupina \"GCC\". Vydavatelem této verze byla společnost Proxima - Software v. o. s., hra byla vydána v roce 1992 jako součást souboru her Mah Jongg.\n\n"}
{"id": "649005", "url": "https://cs.wikipedia.org/wiki?curid=649005", "title": "Vault (parkour)", "text": "Vault (parkour)\n\nV parkouru je vault určitým druhem pohybu, při kterém se přenese váha těla na jednu nebo obě ruce, za účelem rychlejšího překonání překážky, např. zábradlí, zdi atd.\n\nExistuje mnoho druhů vaultů, které mají v parkouru svá jména. Nicméně parkour není omezen jen na určité pohyby, ale je o efektivním překonání překážky, ne o předvádění triků.\n\n"}
{"id": "649006", "url": "https://cs.wikipedia.org/wiki?curid=649006", "title": "Ludvík z Battenbergu", "text": "Ludvík z Battenbergu\n\nPrinc Ludvík z Battenbergu (21. května 1854 – 11. září 1921), šlechtic polsko-německého původu, se narodil v rakouském Grazu. V roce 1868 se stal naturalizovaným britským občanem a poté vstoupil do Královského námořnictva.\n\nOženil se v roce 1884, manželkou mu byla Viktorie Hesensko-Darmstadtská, vnučka královny Viktorie. Z manželství vzešly čtyři děti:\n\n\nPrinc Louis sloužil úspěšně jako ředitel Naval Intelligence v roce 1902 a poté jako admirál a velitel části Home Fleet (královské flotily). Roku 1912 byl jmenován prvním námořním lordem (First Sea Lord), což v hierarchii Royal Navy odpovídá funkci náčelníka generálního štábu v armádě.\n\nV červenci roku 1914 byl pověřen prvním lordem admirality (First Lord of Admiralty což je civilní ministr pro loďstvo) Winstonem Churchillem, aby uvedl válečné lodě do stavu pohotovosti. Tento krok byl některými kritizován, rozhodnutí se však ukázalo jako prospěšné, válka s Německem totiž následovala během několika dnů.\n\nVálečná kariéra Prince Louise však byla velmi krátká - trvala 3 měsíce. Stal se totiž obětí tiskové kampaně zaměřené na jeho německé dědictví. Prince Louis, který mluvil s německým přízvukem, se ale zdál na útoky připraven. V pravé chvíli se rozhodl vzdát svých německých titulů a změnil si jméno na Saxe-Coburg-Gotha z Windsoru. Prince Louis tak vydržel palbu kritiky, a to i se zachováním svého německého panství až do roku 1917.\n\nToho roku se admirál Louis vzdal německých titulů a opožděně změnil své jméno na Mountbatten, aby se později stal \"1. markýzem z Milford Haven\".\n"}
{"id": "649010", "url": "https://cs.wikipedia.org/wiki?curid=649010", "title": "SMS Derfflinger", "text": "SMS Derfflinger\n\nSMS Derfflinger byl bitevní křižník německého císařského loďstva postavený těsně před vypuknutím první světové války. Byla to vedoucí loď ve své třídě, doplněné o dvě sesterské lodě \"Lützow\" a \"Hindenburg\". Lodě této třídy bitevních křižníků, kam \"Derfflinger\" spadal, byly větší a představovaly významné zlepšení oproti předchozím německým bitevním křižníkům jak v oblasti výzbroje, ochrany i maximálnímu dosahu. Loď byla pojmenována po polním maršálovi Georgu von Derfflinger, který bojoval ve třicetileté válce.\n\n\"Derfflinger\" byl zapojený do několika bojových akcí první světové války. Podílel se na bombardování anglických pobřežních měst, stejně jako bitvy u Dogger Banku a bitvy u Jutska, kde její houževnatý odpor vedl k tomu, že mu britové začali přezdívat „Iron Dog“ (železný pes). Loď byla částečně zodpovědná za potopení dvou britských bitevních křižníků u Jutska - \"Derfflinger\" zničil bitevní křižník HMS \"Queen Mary\", zatímco bitevní křižník \"Seydlitz\" a sesterská loď \"Lützow\" pomáhaly k potopení bitevního křižníku HMS \"Invincible\". \n\nPo příměří v listopadu 1918 byl \"Derfflinger\" internován spolu ostatními loděmi německé oceánské flotily na Scapa Flow. Dne 21. června 1919 v 14:45 ho zde během tzv. incidentu ve Scapa Flow potopila vlastní posádka, aby se nedostal do rukou vítězů války.\n"}
{"id": "649011", "url": "https://cs.wikipedia.org/wiki?curid=649011", "title": "Château de la Muette", "text": "Château de la Muette\n\nChâteau de la Muette je zámek v Paříži v 16. obvodu na okraji Boulogneského lesíku. Dnešní zámek vznikl na místě původního královského hradu, který byl přestavěn a posléze zbořen. Původ jména „Muette“ je sporný. Může pocházet ze slova „meute“ (= smečka psů), které se používaly při lovu nebo ze slova „mue“ (= shozené parohy), neboť se v loveckém zámečku paroží jelenů. Dnes je v zámku sídlo Organizace pro hospodářskou spolupráci a rozvoj.\n\nFrancouzští králové zde měli již ve středověku malý lovecký hrad. Na konci 16. století nechal Karel X. přestavět lovecký hrad na malý zámek, který věnoval královně Margot u příležitosti jejího sňatku s Jindřichem Navarrským. Ten v roce 1606 daroval zámek dauphinovi a pozdějšímu králi Ludvíkovi XIII.\n\nV roce 1717 Filip II. Orleánský získal zámek pro svou dceru Marii Louisu Elisabeth, vévodkyni de Berry (1695-1719) výměnou za château de Madrid, který se rovněž nachází v Boulogneského lesíku a nechal lovecký zámeček značně rozšířit. Po smrti vévodkyně de Berry o dva roky později prodal Filip Orleánský panství králi.\n\nV letech 1741-1745 nechal Ludvík XV. zámek zcela přestavět podle plánů architektů Jacquese V. Gabriela a Ange-Jacquese Gabriela. V roce 1750 byl v zámeckém parku postaven kabinet kuriozit. V roce 1753 Ludvík XV., který na zámku pravidelně pobýval, rozhodl o vytvoření dlouhé aleje do Bois de Boulogne, aby měl výhled na château de Bellevue, kde pobývala madame de Pompadour. Král dokonce zvažoval přestavět zámek podle této nové osy, ale po vypuknutí sedmileté války byl nucen vzdát se myšlenky z finančních důvodů. V roce 1764 se na zámku usídlil dauphin, budoucí Ludvík XVI. Na zámku rovněž pobývala Marie Antoinetta po svém příjezdu do Francie a čekala zde na svatební obřad. Dne 21. listopadu 1783 ze zámeckého parku vzlétl vzduchoplavec Jean-François Pilâtre de Rozier se svým horkovzdušným balonem a doletěl až na Butte aux Cailles.\nKrál se v roce 1788 rozhodl prodat zámek La Muette i nedaleký Madridský zámek a umožnil kupujícím, aby je zbořili, ovšem žádný kupec se nenašel. Během Francouzské revoluce byl zámek opuštěn a chátral. V roce 1790 byl odstraněn kabinet kuriozit a jeho vybavení bylo předáno do Pařížské observatoře. Panství bylo rozparcelováno a po částech rozprodáno. Hlavní budova zámku byla zbořena v roce 1793 a vybavení zámku bylo rozprodáno. V bočních křídlech byla zřízena tančírna a přádelna bavlny.\n\nV roce 1816 byla stavba vrácena králi, ale kvůli nutným rozsáhlým opravám nebyl zámek převzat. Jedno z křídel, zvané malý Muette byl převeden v roce 1818 ministerstvu financí. Druhé křídlo a téměř celý park koupil v roce 1820 výrobce klavírů Sébastien Érard, který se rozhodl obnovit panství. Vystavěl dlouhou galerii a zvýšit stavbu o dvě patra, kam umístil bohatou sbírku obrazů. Po jeho smrti v roce 1831 majetek přešel na jeho synovce Pierra Érarda, který prodal obrazy a zámek pronajal lékaři, který z něj vytvořil ortopedickou nemocnici. Ale po svatbě v roce 1838 se Pierre Érard přestěhoval do zámku a začal rekonstruovat panství. V roce 1853 koupil druhé křídlo zvané malý Muette a část parku. V této obnově pokračovala po roce 1865 i jeho vdova. V roce 1870 během obléhání Paříže a za Komuny sloužil zámek jako vojenská centrála.\n\nPoté majetek přešel na synovce Pierra Érarda a jeho neteř, hraběnku de Franqueville, která od roku 1889 obnovovala zámek podle původních plánů. Nechala opět postavit centrální budovu a odstranit obě patra přidaná Sébastianem Érardem. V letech 1912-1919 rodina Franqueville rozparcelovala a rozprodala území parku.\n\nDvě velké parcely zakoupil Henri de Rothschild, který na nich nechal v letech 1921-1922 postavit velký zámek ve stylu 18. století. Po smrti hraběnky de Franqueville v roce 1919 byl původní zámek Muette zbořen. Poslední pozůstatky zmizely v roce 1926.\n\nV roce 1940 se Rothschildův zámek Muette stal sídlem velení německého námořnictva a v roce 1945 velení amerického námořnictva. V roce 1948 dědicové Henriho de Rothschilda prodali tento majetek Organizaci pro evropskou hospodářskou spolupráci, která v zámku zřídila své sídlo. Dnes zde sídlí její nástupkyně Organizace pro hospodářskou spolupráci a rozvoj.\n\n"}
{"id": "649012", "url": "https://cs.wikipedia.org/wiki?curid=649012", "title": "Pořádková pokuta", "text": "Pořádková pokuta\n\nPořádková pokuta je v českém procesním právu pořádkové opatření soudu, správního orgánu nebo jiného orgánu veřejné moci, kterým je donucován subjekt určitého řízení, aby splnil nějakou povinnost, zejména, aby se dostavil k jednání, aby předložil nějakou věc nebo aby splnil jinou výzvu. Také ji lze uložit i za rušení jednání či za urážlivé chování, kromě donucovacího efektu má tedy i výchovný smysl. Jde o jiný pojem a jiný právní institut než je pokuta, kterou lze uložit podle přestupkového zákona za porušení veřejného pořádku nebo pořádku ve státní správě a samosprávě.\n\nO uložení pořádkové pokuty rozhoduje příslušný soud, správní orgán nebo jiný orgán veřejné moci rozhodnutím (nikoliv usnesením). Je možné ji uložit až do výše 50 000 Kč, může být ukládána i opakovaně, je příjmem státu (v případě správního řízení příjmem toho orgánu, který ji uložil) a pokud nebude dobrovolně zaplacena, bude exekučně vymáhána. Na druhou stranu, už uloženou pokutu lze většinou prominout, jestliže subjekt požadovanou povinnost splní, nebo pokud to odůvodní jeho jiné chování.\n\nKromě soudů a správních orgánů může pořádkovou pokutu ukládat i státní zástupce nebo orgán policie v trestním řízení nebo třeba soudní exekutor při získávání informací v exekučním řízení.\n\nObecně je maximální výše jedné pořádkové pokuty 50 000 Kč. V některých případech ale může být uložena v jiné výši:\n"}
{"id": "649013", "url": "https://cs.wikipedia.org/wiki?curid=649013", "title": "Lípy u Pohledu", "text": "Lípy u Pohledu\n\nLípy u Pohledu jsou staré významné stromy pozoruhodné svým vzrůstem. Kmeny nejstarších lip se nevysoko nad zemí výrazně rozšiřují a v jednotné výšce se dělí na několik srovnatelně silných terminálů. Připomínají tak ruce s otevřenými dlaněmi.\n\nJelikož se tento růstový fenomén vyskytuje jen u lip, které jsou stejně staré (u novější výsadby nahrazující zaniklé stromy již není) a které zároveň rostou v okolí církevních budov, je možné, že šlo o záměr. Zda tohoto efektu bylo dosaženo těsnou sadbou stromků, jejichž kmeny srostly, nebo specifickým sestřihem, ale známo není.\n\nBotanicky jde o lípy velkolisté (\"Tilia platyphyllos\"). Lípy podle registru AOPK ČR nebyly oficiálně vyhlášené jako památné a nejsou chráněné ani jako významný krajinný prvek. Kvůli jejich pozoruhodnému habitu je ale často zmiňuje literatura a byl jim věnován prostor i v televizním pořadu Paměť stromů, konkrétně v dílu č. 12: Stromy u klášterů a poutních míst\n\nPrvní skupina lip roste u kostela bývalého klášterního komplexu (dnes zámek) v zámecké ulici:\n\n\nNa sever od Pohledu vede stará lipová alej směrem k současné hlavní silnici. Poblíž místa, kde se spojují, vybíhá na západ asfaltová cesta ke svaté Anně, rovněž lemovaná lipami. U hlavní silnice roste jedna stará lípa, druhou (velmi pravidelnou) můžeme najít blíž k poutnímu místu před opravenou budovou bývalého lázeňského hostince:\n\n\nK místu se váže pověst o založení původní kaple. Klášterní písař Jakub Čermák při cestě lesem zahlédl jelena, vydal se za ním, ale při pronásledování zapadl do bažiny a nedokázal se z ní dostat. Když už byl přesvědčený, že se zde utopí, uslyšel jakoby z nitra země zvuk varhan a zpěv. Ve zpěvu zaslechl jméno svaté Anny, a tak se k ní začal modlit a přislíbil jí, že pokud ho zachrání, vystaví pro ni na místě kapli. Poté se mu podařilo z bažiny dostat. Močál nechal vysušit a přikázal stavbu kaple (poblíž dnešní lípy). Přitom byl objeven léčivý pramen. Co ale zedníci přes den postavili, našli vždy ráno rozbořené. Tak se dělo po tři noce. Třetího dne našli východně od rozbořené stavby stopy a usoudili, že jim tak sama svatá Anna ukázala, kde má kaple stát. Pak už probíhala stavba bez problémů.\n\nU svaté Anny se usadil poustevník a pro abatyši z Pohledu zaznamenával léčitelské zázraky. V letech 1757-1773 jich bylo celkem 28! Další se prý děly při stavbě nové kaple roku 1844, na níž se podílel i Santini. Samotný klášter zanikl roku 1782 na příkaz Františka Josefa II. Zámek i areál pustly do roku 1807, kdy nemovitosti kláštera koupil hrabě Josef z Unwerthu, který klášter přestavěl na zámek. Pao strýci Josefovi z Unverthu areál zdědil hrabě Evžen Sylva-Taroucca, nechal zvelebit okolí zámku a u svaté Anny vystavěl lázně, které sloužily do počátku 20. století (tam, kde podle pověsti byla původně stavěna kaplička a kde dnes stojí stará rozsochatá lípa).\n\n\n"}
{"id": "649014", "url": "https://cs.wikipedia.org/wiki?curid=649014", "title": "Willi Baumeister", "text": "Willi Baumeister\n\nWilli Baumeister (22. ledna 1889 Stuttgart – 31. srpna 1955 tamtéž) byl německý malíř, scénický výtvarník, typograf a pedagog. Ve svém rodném městě se vyučil dekorativní malbě, navštěvoval tamější akademii a konečně studoval až do roku 1912 u Adolfa Hölzela. Zprvu je jeho dílo konstruktivistické a geometrické, po druhé světové válce, během které měl zákaz malby (v roce 1933 označen za zvrhlého a od roku 1941 zákaz) a mohl studovat orientální a africké umění, jeho abstrakce dostává formu organickou a vegetativní. Známým se Baumeister stal také díky tzv. Mauerbilder, což jsou plátna připomínající příměsí písku do barev zeď, které poprvé namaloval na konci 2. desetiletí 20. století.\n\nMezi lety 1928–1933 vyučoval na Städelschule užitou grafiku a typografii. Po válce také vyučoval na stuttgarské akademii. Svoje názory na umění také publikoval roku 1947 v knize \"Das Unbekannte in der Kunst\".\n\nBaumeister byl členem několika spolků, v roce 1919 se stal členem berlínské skupiny Novembergruppe, v roce 1930 vstoupil do Cercle et Carré a o rok později do Abstraction-Création.\n"}
{"id": "649018", "url": "https://cs.wikipedia.org/wiki?curid=649018", "title": "Šest historií prchavého života", "text": "Šest historií prchavého života\n\nŠest historií prchavého života (\"Fou-šeng liou ťi\", v transkripci pinyin \"Fusheng liuji\") je první čínská lyrická autobiografie, kterou napsal čínský spisovatel Šen Fu (1763, Su-čou – po roce 1809). Kniha byla napsána na počátku 19. století, roku 1849 byla nalezena a vydána v roce 1877.\n\nVe své knize popsal Šen Fu v šesti kapitolách (poslední dvě kapitoly jsou ztraceny) svou pestrou životní dráhu, bohatou na tragické události i na chvíle osobního štěstí, své zážitky z cest, osobní i duchovní pocity a snahu o studium taoismu. Jednotícím prvkem knihy je romantická láska mezi autorem a jeho manželkou a smutek z její smrti, takže dílo je prodchnuto jednotnou citovou atmosférou. Název knihy je převzat z básně Li Poa, „\"prchavý život je jako sen, kolikrát můžeme najít radost v něm?\"“.\n\nPrvní kapitola knihy líčí krásné okamžiky autorova mladého manželství, druhá jeho různé umělecké a filozofické snahy, třetí obsahuje vylíčení nemoci a smrti jeho manželky a čtvrtá je o jeho toulkách a cestách. Mezi osobní vzpomínky autor vkládá v souladu s klasickou čínskou estetikou lyrické popisy přírodních krás, ale realistické vylíčení soudobých rodinných a společenských vztahů i sevřená kompozice odlišuje tuto knihu od obdobných děl staré čínské literatury.\n\n"}
{"id": "649019", "url": "https://cs.wikipedia.org/wiki?curid=649019", "title": "Coverdale and Page", "text": "Coverdale and Page\n\nCoverdale and Page byla britská rocková skupina, ve které spolupracovali dva hudebníci ze slavných kapel: David Coverdale (Whitesnake a Deep Purple) a Jimmy Page (Led Zeppelin).\n\n"}
{"id": "649025", "url": "https://cs.wikipedia.org/wiki?curid=649025", "title": "XYZ (anglická hudební skupina)", "text": "XYZ (anglická hudební skupina)\n\nXYZ byla anglická krátce existující rocková skupina. Název XYZ vznikl z eX-Yes-&-Zeppelin = skupina byla složená z dřívějších členů skupin Yes a Led Zeppelin.\n\n"}
{"id": "649026", "url": "https://cs.wikipedia.org/wiki?curid=649026", "title": "Axel Lindahl", "text": "Axel Lindahl\n\nAxel Theodor Lindahl (1841 Mariestad Švédsko - 1906) byl švédský fotograf známý svými průkopnickými fotografiemi norské krajiny.\n\nNarodil se v Mariestadu v jihozápadním Švédsku. Se svým bratrem Udem v roce 1865 otevřel vlastní fotoateliér ve městě Uddevalla a během jednoho roku své snímky vystavoval v muzeu. Asi v roce 1867 přestěhoval svou firmu do Göteborgu. Tehdy rozšířil svůj zájem o fotografování krajiny, zejména se zaměřil na západní pobřeží Švédska, pak se odstěhoval do Norska. V roce 1883 prodal svůj podíl ve švédském fotografickém studiu a výhradně se komerčně věnoval norské krajině. Úzce spolupracoval s vydavatelskou společností Rich. Andvord.\n\nKrajinářská fotografie zaujímá v norské fotografii významnou pozici, zapustila zde kořeny okolo roku 1860. Za jednoho z prvních krajinářů se považuje Marcus Selmer, ale nejsystematičtější úsilí cestování a fotografování krajiny věnovali Knud Knudsen a Axel Lindahl. Na rozdíl od mnoha svých současných fotografů, kteří zdůrazňovali dramatický charakter norské krajiny, Lindahl hledal především harmonii a estetiku.\n\nZůstal aktivní po celou druhou polovinu 19. století a pořídil více než 3500 negativních desek. Ty získal Anders Beer Wilse, pak vystřídaly několik dalších majitelů až se dostaly k norské vládě, která je v roce 1991 umístila do archivu Norského lidového muzea v Oslu.\n\n\n"}
{"id": "649027", "url": "https://cs.wikipedia.org/wiki?curid=649027", "title": "Josef Cink (básník)", "text": "Josef Cink (básník)\n\nJosef Cink (16. června 1932 Lašťany – 25. března 1995) byl český básník žijící v Třebíči.\n\n\n"}
{"id": "649028", "url": "https://cs.wikipedia.org/wiki?curid=649028", "title": "Univerzita v Bonnu", "text": "Univerzita v Bonnu\n\nUniverzita v Bonnu (německy \"Rheinische Friedrich-Wilhelms-Universität Bonn\") je veřejná univerzita nacházející se v Bonnu.\nByla založena v roce 1818 a dnes je jednou z vedoucích univerzit v Německu. Zaměstnává 5 500 zaměstnanců, vyučuje na ní 550 profesorů a studuje zde přibližně 34 tisíc studentů. V místní knihovně se nachází více než 2 miliony svazků. Současným rektorem je Michael Hoch.\n\nUniverzita má celkem sedm fakult:\n\nMezi významné absolventy patří sedm nositelů Nobelových cen (Harald zur Hausen, Reinhard Selten, Wolfgang Paul, Luigi Pirandello, Otto Wallach, Paul Heyse a Philipp Lenard), dva držitelé Fieldsovy medaile (Gerd Faltings a Maxim Lvovič Koncevič), dále například Heinrich Heine, Karl Marx, Benedikt XVI., Josef Alois Schumpeter, Heinrich Rudolf Hertz, Konrad Adenauer, Max Ernst, Constantin Carathéodory, Joseph Goebbels, Karl Barth, Hans Knappertsbusch nebo Samson Rafael Hirsch.\n\n\n"}
{"id": "649030", "url": "https://cs.wikipedia.org/wiki?curid=649030", "title": "Page and Plant", "text": "Page and Plant\n\nPage and Plant (Jimmy Page a Robert Plant) byla britská rocková skupina, vzniklá ze skupiny Led Zeppelin a založená v roce 1994.\n\n\n"}
{"id": "649034", "url": "https://cs.wikipedia.org/wiki?curid=649034", "title": "Kazvín (město)", "text": "Kazvín (město)\n\nKazvín ( ) někdy také Qazvín je největší a hlavní město íránské provincie Kazvín. Nachází se zhruba 165 km severozápadně od Teheránu v nadmořské výšce asi 1800 metrů nad mořem. Podnebí je chladné, ale suché, díky své poloze jižně od pohoří Alborz.\nMěsto bylo bývalé hlavní město Perské říše. Dnes je provinčním hlavním městem a významným kulturním střediskem.\nArcheologické nálezy v Kazvínu odhalily městské zemědělské usedlosti staré nejméně 9 000 let.\nMěsto Kazvín bylo založeno králem Šápúrem II. v roce 250 př. n. l. Tehdy bylo známo pod jménem Šad Šápúr.\nV roce 644 bylo město obsazeno Araby a ve 13. století vypálen Čingischánem. V 16. století se Kazvín stal hlavním městem Safíovské říše. Za druhé světové války byl obsazen sovětskými vojsky.\nKazvín je hlavním centrem textilního obchodu. Nachází se zde největší elektrárna, která produkuje až 7% veškeré spotřeby elektrické energie v Íránu.\n\n"}
{"id": "649035", "url": "https://cs.wikipedia.org/wiki?curid=649035", "title": "Antonín Gruda", "text": "Antonín Gruda\n\nAntonín Gruda (17. srpna 1844 Mokré Lazce – 28. února 1903 Opava) byl český katolický kněz, právník a národní buditel ve Slezsku.\n\nPo studiích v Opavě a v Kroměříži, studoval teologii na bohoslovecké fakultě v Olomouci. V roce 1868 byl vysvěcen na kněze a po vysvěcení se jeho prvním působištěm staly Holice u Olomouce. Krátce poté byl přeložen do Přerova. Spolu s Vincencem Praskem a Kazimírem Tomáškem patřil k organizátorům prvního tábora českého lidu ve Slezsku na Ostré hůrce u Chabičova v roce 1869. V letech 1870–1886 působil v Kateřinkách u Opavy. Od roku 1886 byl farářem v Mokrých Lazcích. V osmdesátých letech studoval práva na Karlo–Ferdinandově univerzitě v Praze. Studia zakončil v roce 1890 získáním doktorátu. V roce 1898 se stal farářem v Kateřinkách, kde působil až do své smrti. Je pochován na Kateřinském hřbitově, v řadě kněžských hrobů.\n\nAktivně se podílel na činnosti Matice opavské. Dlouhá léta působil v různých funkcích ve vedení spolku a v letech 1882–1885 byl starostou matice. Zasazoval se především o zřizovaní českých škol ve Slezsku a o zrovnoprávnění češtiny v rakouském Slezsku ve školství a v soudnictví. V letech 1890 a 1897 byl zvolen poslancem slezského zemského sněmu v Opavě za okresy Opava a Bílovec. Zemřel v roce 1903 a byl pohřben na hřbitově v Kateřinkách. V Opavě–Kateřinkách je po něm pojmenována ulice \"Grudova\".\n\n\n"}
{"id": "649037", "url": "https://cs.wikipedia.org/wiki?curid=649037", "title": "Pěvecké sdružení pražských učitelů", "text": "Pěvecké sdružení pražských učitelů\n\nPěvecké sdružení pražských učitelů (PSPU) je pražský mužský pěvecký sbor založený v roce 1908 dirigentem České filharmonie prof. Františkem Spilkou. Ve svých počátcích měl asi 50 členů. V 70. a 80. letech 20. století vzrostl počet členů sdružení na 80 až 90, po roce 1989 však nastal rapidní úbytek. Proto od konce 20. století vystupuje PSPU spolu s Pražským pěveckým sborem Smetana a Pěveckým sborem Typografia v seskupení Pražské mužské sbory s přibližně 40 členy. Vedení Pražských mužských sborů převzala od září 2006 rusko-ukrajinská umělkyně Valentina Shuklina.\n\n"}
{"id": "649038", "url": "https://cs.wikipedia.org/wiki?curid=649038", "title": "Smluvní pokuta", "text": "Smluvní pokuta\n\nSmluvní pokuta představuje v občanském i v obchodním právu jednu z možných forem zajištění závazku. Smluvní pokutu lze definovat také jako vedlejší úmluvu, v níž se jedna strana zavazuje vůči straně druhé k zvláštnímu a konkrétně specifikovanému plnění pro případ, že poruší určitou ze smluvních povinností.\n\nPokud tedy dlužník nesplní ve stanovené lhůtě primární závazek, vznikne mu sekundární povinnost zaplatit věřiteli další plnění. Smluvní pokuta plní funkci sankční, kompenzační, ale především by měla plnit funkci preventivní. Jako každý zajišťovací institut je vůči hlavnímu závazku v \"akcesorickém\" vztahu, tedy pokud je hlavní závazek neplatný, neplatí ani smluvní pokuta.\n\nPovinnost zaplatit smluvní pokutu nevzniká přímo ze zákona, je třeba ji vždy předem ve smlouvě sjednat. Zákon nevyžaduje, aby byl v ujednání o smluvní pokutě použit pojem „smluvní pokuta“, rozhodující je, aby byly naplněny pojmové znaky smluvní pokuty, tzn. aby vznik práva na smluvní pokutu byl vázán na porušení smluvní povinnosti. Sjednána může být jak ve formě jednorázové částky, tak třeba i ve formě procentního úroku za určitý čas prodlení. Z rozhodovací praxe lze dovozovat, že smluvní pokutu mohou sjednat pouze osoby v postavení věřitel a dlužník hlavního (utvrzeného) dluhu.\n\nStrany mohou současně sjednat limit nárůstu smluvní pokuty, např. horní hranicí nebo dobou, po kterou může narůstat. Její konečná výše však musí být přiměřená hlavnímu závazku a dalším okolnostem, pokud by byla dohodnuta v rozporu s \"dobrými mravy\", soud by ji z tohoto důvodu nemusel v případném soudním sporu přiznat, případně by ji mohl také snížit. Právě v tom dříve spočíval rozdíl mezi občanskoprávní a obchodněprávní úpravou, zatímco občanskoprávní soud ji buď přiznával zcela, nebo ji zcela zamítal, toto \"moderační právo\" měl soud jen v obchodních sporech. Z dřívější judikatury Nejvyššího soudu plyne, že za ještě přiměřenou smluvní pokutu bylo bráno plnění ve výši 0,5 % denně z hlavního závazku. Posouzení nepřiměřenosti smluvní pokuty ale vždy závisí na okolnostech konkrétního případu a je věcí volného uvážení soudu. Uplatnění moderačního práva není proto závislé jen na mechanickém posouzení výše smluvní pokuty. Určující význam mají vždy důvody, které ke sjednání posuzované výše smluví pokuty vedly, a okolnosti, které sjednání smluvní pokuty provázely. Rozhodující jsou okolnosti konkrétního případu. Takže v jednom konkrétním případě může být podle rozhodnutí soudu max. přípustná výše smluvní pokuty 0,5 % denně v jiném případě neshledal soud smluvní pokutu ve výši 1 % denně  ze nepřiměřenou. Oproti tomu pokuta ve výši „jen“ 0,1 % denně z dlužné částky může být shledána jako nepřiměřeně vysoká.\n\nSoud může rozhodnout o snížení smluvní pokuty pouze na návrh dlužníka, nemůže tak učinit na základě vlastního uvážení a podnětu, jak to bylo možné v obchodně závazkových vztazích podléhajících právní úpravě obchodního zákoníku. Pokud tedy dlužník podal návrh na snížení smluvní pokuty a soud dospěl k závěru, že svého moderačního práva využije, nastupuje třetí etapa jeho rozhodování, ve které soud posuzuje, v jakém rozsahu nepřiměřeně vysokou pokutu sníží. Teprve v této fázi rozhodování je soud ze zákona povinen přihlédnout k hodnotě a významu zajišťované povinnosti. Žádná další kritéria nemohou být zohledněna. Možnost soudu snížit smluvní pokutu však není neomezená, věřitel má vždy právo na smluvní  pokutu alespoň ve výši vzniklé škody. Stejně jako v případě posuzování přiměřenosti smluvní pokuty, ani v případě rozhodování o snížení rozsahu smluvní pokuty proto nejsou kritériem hodnocení osobní, majetkové či sociální poměry žalovaného.\n\nJejí významné postavení jakožto zajišťovacího institutu a tím i časté využívání v praxi plyne z toho, že závazek ji zaplatit vznikne i tehdy, pokud věřiteli žádná škoda nevznikne, a zároveň že jejím zaplacením se dlužník nezbaví povinnosti splnit původní hlavní závazek.\n\nPokud škoda vznikne, smluvní pokuta nahrazuje nárok na náhradu škody. Tato ustanovení občanského zákoníku týkající se smluvní pokuty jsou však dispozitivní povahy, takže pokud si smluvní strany sjednají něco jiného, budou mít přednost ujednání ve smlouvě.\n\nSmluvní pokuta dále nenahrazuje úroky z prodlení. Jde o rozdílné právní instituty, které se tedy mohou uplatňovat zároveň. Na rozdíl od nich však smluvní pokuta netvoří příslušenství hlavní pohledávky.\n\nVýhoda sjednání smluvní pokuty pro věřitele (oproti uplatňování práva na náhradu škody nebo jiné újmy) spočívá také v tom, že dlužník je povinen zaplatit smluvní pokutu bez ohledu na své zavinění, je tedy bez možnosti liberace. To znamená, že podmínky, za kterých dlužník porušil svoji smluvní  povinnost, nejsou z hlediska vzniku práva věřitele na zaplacení smluvní pokuty právně relevantní. Tím se současná úprava liší od předchozí úpravy občanského zákoníku a naopak dříve platného obchodního zákoníku. I zde však platí, že se strany mohou dohodnout jinak, např. že dlužník je povinen zaplatit smluvní pokutu pouze při zaviněném (či úmyslném) porušení smluvní povinnosti, nebo třeba že dlužník není povinen zaplatit věřiteli smluvní pokutu v případě, že mu ve splnění hlavního závazku bránila vyšší moc.\n"}
{"id": "649041", "url": "https://cs.wikipedia.org/wiki?curid=649041", "title": "Ross 154", "text": "Ross 154\n\nRoss 154 (V1216 Sgr) je červený trpaslík spektrální třídy M<nowiki>3,5</nowiki>V vzdálený přibližně 3,0 parseky (9,68 světelných let) od Slunce. Je to nejbližší hvězda v souhvězdí Střelce a jedna z nejbližších Slunci. Jeho nejbližší soused je Barnardova hvězda ve vzdálenosti 1,66 parseku (5,41 světelného roku).\n\n"}
{"id": "649042", "url": "https://cs.wikipedia.org/wiki?curid=649042", "title": "Dub u Mostu", "text": "Dub u Mostu\n\nDub u Mostu byl neobvykle vzrostlý strom dosahující výšky 57 metrů, obvodu 850 centimetrů a údajně necelých 2000 let věku. Byl poražen (z neupřesněného důvodu) roku 1905 speciálně zkonstruovanou pilou s motorovým pohonem, kácení trvalo 4 dny.\n\nPro duby na území České republiky jsou výška i věk tohoto stromu značně netypické. Dlouhověké duby letní zpravidla výrazně nepřesahují výšku 30 metrů. Podobně i věk. Ač se duby 2000 let mohou dožít, bývá mnohými odborníky u českých památných dubů zpochybňován i věk poloviční a v případě tisíciletých dubů jako například ve Stochově nebo v Peruci se předpokládá náhrada původního stromu další generací. Věk 2000 let byl v rámci našeho území doložen u jediného stromu - Tisu u Macochy před 150 lety.\n\nLze tedy konstatovat, že tento strom je nejstarší a nejvyšší dub, jehož existence byla zaznamenána. Obvod kmene se příliš nevymyká, mezi žijícími památnými stromy lze najít asi pět dubů, které mají obvod vyšší a podobný počet jich je i mezi těmi, které v nedávné době zanikly.\n"}
{"id": "649048", "url": "https://cs.wikipedia.org/wiki?curid=649048", "title": "Šahr-e Kord", "text": "Šahr-e Kord\n\nŠahr-e Kord ( ) je město v západním Íránu a hlavní město provincie Čahármahál a Bachtijárí. Město je tradiční producent cihel, mozaik, mleté rýže a netkané textilie.\nMěsto má a telegrafní stanice a televizní stanice. To je také domov pro několik vysokých škol.\nŠahr-e Kord patří mezi největší města v Íránu.\n\nKlima je suché, zimy jsou chladné a léta mírná. Město má lyžařské středisko, které se nachází asi 35 km od města. Několik přírodních lagun a jezírek pro venkovní relaxaci.\n"}
{"id": "649055", "url": "https://cs.wikipedia.org/wiki?curid=649055", "title": "Château de Madrid", "text": "Château de Madrid\n\nChâteau de Madrid, původně zvaný château de Boulogne byl zámek v Boulogneském lesíku. Stavba trvala od roku 1528 a byla dokončena v roce 1552. Zámek se nacházel na území dnešního města Neuilly-sur-Seine. Stavba byla zbořena na konci 18. století.\n\nStavbu nařídil v roce 1528 král František I. a práci vedl florentský architekt Girolamo della Robbia. Od roku 1548 vedl stavbu architekt Philibert Delorme.\n\nPůvod názvu zámku není plně objasněn. František I. na zámku pobýval ještě před jeho dokončením po svém návratu ze zajetí v Madridu po bitvě u Pavie, proto nejspíš postupně nahradilo nové jméno původní označení Boulogneský zámek.\n\nZámek dokončil Jindřich II. v roce 1552. Zámek byl jedním z pařížských královských sídel Karla IX. a Kateřiny Medicejské. Jindřich III. jej nevyužíval a později jej obývala královna Margot po svém návratu do Paříže v srpnu 1605. Ludvík XIII. toto královské sídlo téměř nevyužíval. Patentem krále Ludvíka XIV. zde Jean Hindret založil v roce 1656 první manufakturu na hedvábné punčochy ve Francii. V roce 1657 byl zámek již ve velmi špatném stavu. Manufaktura po čase přestala mít monopol na výrobu punčoch, v roce 1662 vznikly i další výrobny v Lyonu a Orange a později v Nîmes, Montauban a Chambéry. Všechny podniky se ale dostaly do potíží v důsledku nedostatku kvalifikovaných pracovníků a válek Ludvíka XIV. Zámek zchátral ještě před Francouzskou revolucí. V roce 1787 povolil Ludvík XVI. prodej a následnou demolici zámku společně s dalšími zámky Muette, Vincennes a Blois. Madridský zámek byl 27. března 1792 předán společnosti podnikatelů, kteří zaplatili jeho demolici. Ze zámku zbyla jen kamenná hlavice sloupu a fragmenty fajánsové výzdoby uchované v muzeu v Sèvres a na zámku Écouen, kde je Národní muzeum renesance.\n\n"}
{"id": "649059", "url": "https://cs.wikipedia.org/wiki?curid=649059", "title": "Mistrovství světa v alpském lyžování 2011 – Super-G žen", "text": "Mistrovství světa v alpském lyžování 2011 – Super-G žen\n\nSoutěž Super–G žen na mistrovství světa v alpském lyžování 2011 se konala 8. února jako úvodní závod šampionátu, který startoval v 11:00 hodin místního času. Zúčastnilo se jej 48 závodnic z 20 zemí.\n\n"}
{"id": "649060", "url": "https://cs.wikipedia.org/wiki?curid=649060", "title": "Kazimír Tomášek", "text": "Kazimír Tomášek\n\nKazimír Tomášek (9. dubna 1817 Vřesina – 20. dubna 1876 Velká Polom) byl český katolický kněz a národní buditel ve Slezsku.\n\nPocházel z mlynářské rodiny. Studoval na gymnáziích v Opavě, Těšíně, Brně a Olomouci. Od roku 1837 pokračoval ve studiu na bohoslovecké fakultě v Olomouci. V roce 1841 byl vysvěcen na kněze a po vysvěcení byl jmenován kooperátorem ve Velké Polomi. V roce 1847 byl zde jmenován farářem a ve Velké Polomi působil až do své smrti. Spolu s Antonínem Vaškem, Janem Lepařem a Cypriánem Lelkem se podílel v roce 1861 na vzniku \"Opavského besedníku\" prvního českého týdeníku ve Slezsku. Spolu s Vincencem Praskem a Antonínem Grudou patřil k organizátorům prvního tábora českého lidu ve Slezsku na Ostré hůrce u Chabičova v roce 1869. Třikrát neúspěšně kandidoval na poslance do slezského zemského sněmu.\n\nZemřel v roce 1876 a byl pohřben na hřbitově ve Velké Polomi. Dne 4. července 1897 mu byla ve Vřesině odhalena pamětní deska a je po něm pojmenována ulice Msgr. Tomáška. V Opavě je po něm pojmenována ulice \"Tomáškova\".\n\n"}
{"id": "649071", "url": "https://cs.wikipedia.org/wiki?curid=649071", "title": "Kostel svatého Benedikta (Praha)", "text": "Kostel svatého Benedikta (Praha)\n\nKostel svatého Benedikta na pražských Hradčanech je původně farní kostel Hradčan, poprvé zmíněný v roce 1353. Společně s klášterem bosých karmelitek se nachází se na jižní straně Hradčanského náměstí.\n\nPozději byl několikrát přestavován, v roce 1626 při něm byl vybudován klášter barnabitů, který byl roku 1792 věnován klášteru bosých karmelitánek, usazených původně u kostela sv. Josefa. Společně s ním je chráněn jako kulturní památka České republiky.\n\nV kostele je uchováváno neporušené tělo (přirozená mumie) ctihodné Marie Elekty od Ježíše, zakladatelky a první převorky pražských bosých karmelitek.\n\n"}
{"id": "649072", "url": "https://cs.wikipedia.org/wiki?curid=649072", "title": "Qatar ExxonMobil Open 2011", "text": "Qatar ExxonMobil Open 2011\n\nTenisový turnaj ATP Qatar ExxonMobil Open 2011 se konal ve dnech 3.–8. ledna 2011 v katarském hlavním městě Dauhá venku na kurtech s tvrdým povrchem. Turnaj patřil do kategorie ATP World Tour 250 a byl součástí ATP World Tour 2011. Odměny činily 1 110 250 USD.\n\n\n\n"}
{"id": "649083", "url": "https://cs.wikipedia.org/wiki?curid=649083", "title": "Kostel Panny Marie Matky ustavičné pomoci (Praha)", "text": "Kostel Panny Marie Matky ustavičné pomoci (Praha)\n\nKostel Panny Marie Matky ustavičné pomoci a sv. Kajetána, zvaný \"U Kajetánů\", je římskokatolický klášterní kostel se nachází v Praze 1 v Nerudově ulici na Malé Straně. Byl postaven spolu s klášterem theatinů (někdy nazývaných dle sv. Kajetána kajetáni) čp. 194/III. Společně s klášterem je kostel chráněn jako kulturní památka České republiky.\n\nPůvodní nerealizovaný návrh kostela, který případně mohl bý zamýšlen i pro pozemek Kajetánky v Břevnově, vytvořil roku 1679 slavný řádový architekt a matematik theatinů Guarino Guarini. Návrh předbíhal vývoj architektury v pražském prostředí, jeho půdorys prolínajících se oválných travé lodi, které by však nebyly patrné v exteriéru, bohatě profilované a zalamované římsy v interiéru a dynamická konvexně-konkávní fasáda připomínají díla radikálního baroka o několik desetiletí mladšího pražského stavitele Kiliána Ignáce Dientzenhofera. Realizace stavby kostela se však komplikovala a protahovala kvůli nutnosti zboření černé Strahovské brány a dohody s obcí, zvláště ohledně novostavby související celnice.\n\nZákladní kámen kostela byl položen v roce 1691, stavba byla dokončena patrně počátkem 18. století a k vysvěcení došlo až 29. září 1717. Klášter a jeho učiliště sloužily především k výchově a duchovní kariéře šlechtický synů.\n\nPo zrušení kláštera v roce 1789 hrozila kostelu demolice, nakonec byl ale zachráněn a svěřen do správy náboženské matice. V roce 1869 jej získali redemptoristé, kteří kostel zrenovovali a změnili jeho dosavadní patrocinium \"Panny Marie pod ochranou Božské prozřetelnosti a sv. Kajetána\" na současné.\n\nKostel je jednolodní stavbou na křížovém půdorysu s kupolí v křížení, s ojedinělou vnitřní dispozicí v duchu římského baroka. První projekt podal roku 1679 italský architekt Guarino Guarini. Podle něj stavbu prováděl pravděpodobně Giovanni Domenico Orsi. Autorství bylo dříve připisováno Jeanu Baptistu Matheyovi, podle Pavla Vlčka byl autorem Giovanni Domenico Orsi. Výslednou podobu asi příliš neovlivnil Jan Blažej Santini-Aichel, který se podílel na dokončení stavby roku 1706, provedl konkávně zvlněnou fasádu hlavního průčelí.\n\n\n"}
{"id": "649092", "url": "https://cs.wikipedia.org/wiki?curid=649092", "title": "Kostel svatého Karla Boromejského (Malá Strana)", "text": "Kostel svatého Karla Boromejského (Malá Strana)\n\nKostel svatého Karla Boromejského je původně klášterní římskokatolický kostel v malostranském v areálu Nemocnice Milosrdných sester sv. Karla Boromejského \"Pod Petřínem\", postavený v klasicistním slohu v návaznosti na stavbu této nemocnice a vysvěcen 4. listopadu 1855. Nachází se v městské části Praha 1-Malá Strana. Jeho adresa je Vlašská 336/36. Je chráněn jako nemovitá kulturní památka. \n\nKostel sv. Karla Boromejského je jednolodní sálová stavba v pozdně klasicistním slohu, se sanktusovou věžičkou. Navrhl ji stavitel Adalbert Gudera jako součást mateřského kláštera, zahradního domu a nemocnice Milosrdných sester sv. Karla Boromejského. Sestry z kongregace, založené roku 1652 v severofrancouzském Nancy, přišly do Prahy roku 1837 na pozvání Aloise Klara. Roku 1841 získaly na Malé Straně pozemek někdejší vinice strahovských premonstrátů s domem od barona Josefa Bretfelda, a s pomocí zbožných donátorů, sourozenců Františka Jiřího a Heleny Lobkovicových tam založily svůj mateřinec.\n\nNa jižním průčelí kostela jsou v nikách umístěny tři sochy svatých patronů kongregace: sv. Josef pěstoun Páně, sv. Šebestián a sv. Roch - oba patroni proti moru. Při vstupu do nemocnice u jižní ohradní zdi je kamenné barokní sousoší Piety, dílo Jana Brokoffa z roku 1695, přenesené sem z Karlova mostu.\n\nNástropní malby provedl pražský malíř-nazarén Vilém Kandler, který namaloval také obraz \"Svatý Karel Boromejský v Miláně rozděluje pokrmy nemocným morem\" pro hlavní oltář, návrhy bočních oltářů, varhan a kazatelny. Boční oltáře s obrazy Nejsvětějšího Srdce Ježíšova a Srdce Panny Marie namaloval vídeňský malíř Neugebauer. Sochy vytvořil Václav Levý se svými tovaryši.\nDochovala se pouze freska v konše apsidy nad hlavním oltářem, s motivem Panny Marie Královny andělů.\n\n15. srpna 1952 sestry musely nemocnici a dům opustit. Kostel byl přifařen ke sv. Mikuláši a zůstal v provozu do 2. září 1962, pak byl odsvěcen, zrušen a jeho mobiliář rozdělen do kostelů v celé ČSSR. Oltářní obraz sv. Karla se dochoval v kněžském semináři v Košicích. Státní zdravotní ústav v kostele zřídil depozitář zdravotnické literatury se skladovacím prostorem téměř pro 90 000 svazků knih, v chórech se skladoval vyřazený nábytek, na místě oltáře byly toalety.\n\n23. dubna 1990 byl kostel vrácen Kongregaci sester boromejek a začala postupná obnova. Na rekonstrukci se podíleli ing. arch. Josef Hýzler, Stavební huť Pavla Širokého a malířka-restaurátorka Marie Kolafová. 22. srpna 1993 byl chrám znovu vysvěcen. Kříž kostelu daroval architekt Karel Filsak.\n\n\"Polychromovaná dřevořezba piety\" je vzácná gotická plastika ze 14. století, pochází z klášterního kostela benediktinek u sv. Jiří na Pražském hradě. Po zrušení kláštera Josefem II. byla deponována na arcibiskupství, později ji boromejkám daroval pražský arcibiskup Bedřich ze Schwarzenbergu.\n\n20. dubna 1996 byla dokončena oprava presbytáře a pražský arcibiskup Miloslav Vlk posvětil kamenný oltář. Oltář, ambon a svatostánek z mramoru navrhl a provedl ak. sochař a restaurátor Petr Váňa. V posledních letech se chrám stal střediskem úcty k někdejší představené kongregace, milosrdné sestře Vojtěše Hasmandové, jejíž postulaci ke svatořečení do Říma sestry připravují.\n\nV kostele je ve vánočním čase vystavován betlém, který v letech 2000–2010 vytvořil pan Jirkovský podle betlému v Pavlicích.\n\n"}
{"id": "649097", "url": "https://cs.wikipedia.org/wiki?curid=649097", "title": "CA Peñarol", "text": "CA Peñarol\n\nClub Atlético Peñarol je sportovní klub působící v uruguayském hlavním městě Montevideo. Je známý především díky fotbalovému týmu, který hraje nejvyšší uruguayskou soutěž.\n\nPeñarol je nejúspěšnější tým v zemi. Od svého založení v roce 1891 vyhrál padesátkrát ligový titul. Je vítězem prvních dvou ročníků Poháru osvoboditelů, který vyhrál celkem pětkrát a ve své sbírce má i tři triumfy v Interkontinentálním poháru.\n\nClub Atlético Peñarol je nástupcem Central Uruguay Railway Cricket Clubu, který byl založen 28. září 1891 dělníky britské drážní společnosti Montevideo's Central Uruguay Railway. Kvůli lepší výslovnosti pro španělsky mluvící, byl klub znám jako CURCC nebo Peñarol na počest místního spolku. \nV následujícím roce klub upustil od doposud převažujících sportů ragby a kriketu a začal se věnovat především fotbalu. V roce 1900 byl CURCC jedním ze čtyř klubů zakládajících Uruguayskou ligu, do které vstoupil vítězstvím v poměru 2:1 nad celkem Albion. V témže roce sehrál CURCC první vzájemný zápas s tradičním konkurentem, klubem Nacional. Na konci sezony se klub radoval z prvního titulu, jenž se mu podařilo obhájit i v následujícím ročníku. \nPo sezoně 1911 byla navržena reforma fotbalové sekce CURCC obsahující změnu názvu na Peñarol. Tento návrh byl o dva roky později přijat především kvůli předsudkům členů, kteří nebyli zaměstnanci drážní společnosti. Klub nosí jméno Club Atlético Peñarol oficiálně od 12. března 1914.\n\nV dubnu roku 1932 Uruguayská fotbalová asociace zavedla profesionalismus. První ligový ročník v nové éře vyhrál Peñarol, který zvítězil v sedmnácti ze sedmadvaceti zápasů. Na přelomu 50. a 60. let dokázal Peñarol, dodnes jako jediný, vyhrát pět ligových titulů v řadě, což se mu povedlo i v devadesátých letech.\n\nDíky ligovému vítězství v roce 1959 se Peñarol kvalifikoval jako uruguayský mistr do prvního ročníku Poháru mistrů Jižní Ameriky, ve kterém postupně vyřadil bolivijský Club Jorge Wilstermann, argentinské San Lorenzo a ve finále 1:0 a 1:1 Paraguayský Club Olimpia. V následném Interkontinentálním poháru nestačil Peñarol na španělský Real Madrid, když na Estadio Centenario branka nepadla a v odvetě v Madridu vyhráli domácí 5:1.\n\nJeště úspěšněji si na mezinárodní úrovni počínal Peñarol v následující sezoně, když ve finále Copa libertadores přehrál 1:0 a 1:1 brazilský SE Palmeiras. Navíc získal i premiérový triumf v Interkontinentálním poháru po vítězství nad lisabonskou Benficou.\n\nV roce 1966 si tyto úspěchy zopakoval. Ve finále Poháru osvoboditelů natřikrát udolal argentinské CA River Plate a poté Realu Madrid oplatil šest let starou porážku, když zvítězil 2:0 doma i v odvetě na Estadio Santiago Bernabéu.\n\nDalší úspěšný rok zažil klub v roce 1982, kdy ho v poháru osvoboditelů nedokázal zastavit ani finálový soupeř Cobreloa z Chile. 12. prosince pak v Tokiu porazil i anglickou Aston Villu a získal tak svůj třetí Interkontinentální pohár.\n\nV roce 1987 triumfoval Peñarol zatím naposledy v Copa libertadores. Tentokrát přehrál kolumbijský klub América de Cali.\n\nPřestože má Peñarol vlastní stadion Estadio Contador Damiani pro 12 000 diváků, hraje své domácí zápasy na stadionu Estadio Centenario, který byl hostitelem MS 1930 (tehdy pro 100 000 diváků) a ve svých útrobách pojme více než 65 000 fanoušků.\n\n\n\n"}
{"id": "649099", "url": "https://cs.wikipedia.org/wiki?curid=649099", "title": "Kostel Panny Marie pod řetězem", "text": "Kostel Panny Marie pod řetězem\n\nKostel Panny Marie pod řetězem je torzem nedokončeného většího středověkého maltézského chrámu, započatého v románském slohu. Je vybudovaný v prostoru zamýšleného kněžiště chrámu. Společně se sousedními budovami malostranské maltézské komendy je chráněn jako kulturní památka.\n\nPodle oficiálního webu Maltézského řádu zní plný původní název tohoto svatostánku \"kostel Panny Marie pod řetězem konce mosta\",) tedy s archaickým přídomkem, který se většinou nepoužívá.\n\nKostel se nachází v Lázeňské ulici v Praze 1 na Malé Straně.\n\nJohanitská (maltézská) komenda na Malé Straně byla založena mezi lety 1158 a 1169 králem Vladislavem I. a byla umístěna k patě tehdy postaveného Juditina mostu. Johanité do roku 1182 vybudovali románskou baziliku Panny Marie, trojlodní s příčnou lodí, v místech dnešního nádvoří. V polovině 13. století byla komenda obehnána hradbami s věžemi a ovládala jižní přístup k mostu, zatímco ze severní strany k němu přiléhal taktéž hradebně opevněný areál biskupského dvora.\n\nPostup přestavby velikostí nevyhovujícího chrámu v období gotiky nelze spolehlivě datovat. Zřejmě začala v 1. polovině 14. století, možná po získání prostředků odprodejem majetku získaného od zrušených templářů. Kněžiště muselo již stát v roce 1378, neboť bylo jedním z míst, kde bylo vystaveno tělo zemřelého Karla IV. Do husitských válek byly vybudovány věže a parléřovský portikus a započata stavba lodi a proto zbourána část románské baziliky. Roku 1420 byl kostel vypálen husity, znovu byl opravován po požáru v roce 1503.\n\nRůzné úpravy a opravy probíhaly od 2. polovině 16. století, před polovinou 17. století raně barokní obnovu zahájil Carlo Lurago. Vrcholně barokní úpravy převorství za účasti Thomase Haffeneckera a Bartolomea Scottiho se již kostela zásadně netýkaly, byl v té době pouze vyměněn hlavní oltář a pořízen nový, zasvěcený sv. Janu Nepomuckému. Po roce 1830 byla ještě doplněna novogotická vrchní část portiku (zábradlí s fiálami a cimbuří).\n\nNa západní straně do Maltézského náměstí je kamenná gotická fasáda, tvořená dvěma později sníženými věžemi, mezi kterými je portikus. Portikem lze projít do nádvoří, které je přibližně v místech původního románského chrámu, jehož pozůstatky jsou v obvodních zdech patrné. Na východní straně nádvoří je vchod do barokně upraveného kostela, vzniklého postupnými úpravami kněžiště původně zamýšleného gotického chrámu.\n\nHlavní loď je doplněna dvěma vedlejšími kaplemi a kruchtou v západní části. Hlavní oltář je vrcholně barokní s vynikajícím obrazem Karla Škréty \"Panna Maria a sv. Jan Křtitel se podílejí na obraně Malty roku 1565\", který byl přenesen z původního staršího oltáře z roku 1651. Z dalšího vybavení např. v kapli Jana Křtitele je obraz \"Křest Páně\" od Antonína Stevense, obraz \"Svatý Václav připíjí sv. archandělu Michaelovi\" od jana Jiřího Heinsche, z řezbářských prací to jsou kazatelna s reliéfy církevních otců a johanitů dobývajících Jeruzalém či vyřezávané raně barokní lavice.\n\nBránu ke kostelu zdobí mříže s motivem Maltézských rytířů, které vznikly v 50.-60. letech 20. století podle návrhu malíře Jiřího Binko. \n\nV kostele jsou pohřbeni mj. různí významní členové řádu. Pozornost zaslouží:\n\nV kostele je o vánočních svátcích vystavovám beltém, který ve druhé polovině 19. století zhotovila řezbářská dílna Josefa Krejčíka z Prahy.\n\n\n"}
{"id": "649100", "url": "https://cs.wikipedia.org/wiki?curid=649100", "title": "Kostel Panny Marie Vítězné", "text": "Kostel Panny Marie Vítězné\n\nKostelů zasvěcených Panně Marii Vítězné je více:\n\n\n"}
{"id": "649101", "url": "https://cs.wikipedia.org/wiki?curid=649101", "title": "Ebersbach-Neugersdorf", "text": "Ebersbach-Neugersdorf\n\nEbersbach-Neugersdorf je město v Sasku na hranicích s Českou republikou v zhořeleckém okrese. Vzniklo 1. ledna 2011 sloučení sousedících obcí Ebersbach a Neugersdorf.\n\nMěsto leží na jihu Horní Lužice v Šluknovské pahorkatině a s počtem obyvatel je (po Zhořelci, Žitavě, Weißwasseru a Löbau) pátým největším městem okresu. Na jeho území o rozloze 20,42 čtverečních kilometrů leží dva ze tří pramenů Sprévy.\n\n\n"}
{"id": "649109", "url": "https://cs.wikipedia.org/wiki?curid=649109", "title": "Diskografie Kool Savase", "text": "Diskografie Kool Savase\n\nTento článek pojednává o diskografii německého rappera tureckého původu Kool Savase.\n\n</onlyinclude>\n\n</onlyinclude>\n\n</onlyinclude>\n\n</onlyinclude>\n\n\nV této sekci je seznam pouze těch videoklipů, ve kterých Kool Savas účinkuje jakožto hlavní interpret.\n"}
{"id": "649110", "url": "https://cs.wikipedia.org/wiki?curid=649110", "title": "Cenina", "text": "Cenina\n\nCenina je účelový platební prostředek, tj. oběžné aktivum v určité hodnotě (forma finančního majetku), které slouží jako ekvivalent (náhražka) peněz, avšak pouze pro vymezený účel nebo účely, například k úhradě určitých služeb, k platbě určitých poplatků, k nákupu určitého zboží nebo v určitých provozovnách či určité síti provozoven. Z hodnoty ceniny je čerpáno při jejím použití.\n\nÚplný výčet druhů cenin neexistuje, nové druhy cenin vznikají a některé staré zanikají. Slovník spisovné češtiny jako první význam uváděl poštovní známku či celinu a jako druhý význam „prodejný, přísně zúčtovatelný tiskopis“. Opatření ministerstva financí ve stanoveném postupu účtování definuje ceniny tak, že jimi jsou „zejména poštovní známky, kolky, dálniční známky, stravenky do provozoven veřejného stravování, telefonní a ostatní karty, mají-li hodnotu apod.“\n\nZa ceniny se nepovažují peníze (bankovky a mince), cenné papíry (včetně směnek a šeků), poukázky k zúčtování a bankovní platební karty (obdobné „platební “karty vydávané jinými subjekty než bankami, například tzv. elektronické peněženky, čipové jízdenky nebo poukázky na benzín, stravování atd., však ceninami být mohou).\n\nNěmecký občanský zákoník (§ 807) nazývá ceniny „kleine Inhaberpapiere“ (malé cenné papíry na majitele) a řadí je mezi cenné papíry na majitele či doručitele. Český občanský ani obchodní zákoník pojem cenin nezavádí a nedefinuje, ale termín je používán ve speciálních zákonech, například o daních a účetnictví. Některými druhy cenin (například poštovní známky, kolkové známky, jízdenky) se samostatně zabývají speciální zákony.\n\nSlovo cenina je novotvar, který byl jazykovědci poprvé zaznamenán v roce 1918. Kromě terminologického významu se řídce objevuje i v obecném významu jako výraz pro cennost (cennou věc). V první polovině 20. století v češtině i slovenštině psaní slova kolísalo mezi tvary cennina a cenina a jazykovědci se o správnou variantu přeli, zvítězil však jednodušší tvar „cenina“ (ale „cennost“ se píše nadále s dvěma „n“).\n\nTradiční formou ceniny je lístek či nálepka, známka, kupón, sešitek či knížka aj., podobnou povahu však může mít například žeton, nověji mají podobnou funkci elektronická média (zejména čipové karty). Ceniny v závislosti na svém charakteru a ceně bývají opatřeny různými ochrannými prvky proti padělání.\n\nPři použití je cenina zpravidla znehodnocena (orazítkováním, zápisem, perforací, odtržením některé části, u elektronických cenin úpravou záznamu na čipu nebo v databázi aj.) nebo odebrána, popřípadě její hodnota zanikne uplynutím nebo zrušením její platnosti nebo uplynutím události, pro niž byla určena.\n\nCeniny lze dělit podle určení:\n\nCeniny se účtují jako krátkodobý finanční majetek, a to bez ohledu na jejich dobu platnosti. Dle § 25 odst. 1 písm. e) a § 38a zákona č. 563/1991 Sb., o účetnictví, a dle § 7b odst. 3 zákona ČNR č. 586/1992 Sb., o daních z příjmů, se oceňují výhradně jmenovitou hodnotou, a to i tehdy, byly-li zakoupeny za jinou cenu. Ceniny, jejichž nominální hodnota je vyjádřena v jiné než české měně, se oceňují v české měně (podle směnného kursu) souběžně s oceněním v příslušné zahraniční měně. O ceninách bez nominální hodnoty (například nové české poštovní známky označené písmeny) se daňové a účetnické zákony speciálně nezmiňují. Český účetní standard pro podnikatele č. 016 má pro ceniny číslo účtu 213, při pořízení se zaúčtovávají prostřednictvím účtu 259 – Pořízení krátkodobého finančního majetku nebo přímo na účet 213. Podle účetních standardů musí ceniny podnikatel evidovat v knize cenin.\n\nZatímco kopírování či zobrazování peněz, cenných papírů, šeků a bankovních platebních karet je v České republice regulováno § 20 zákona o České národní bance a prováděcí vyhláškou ČNB, u cenin takto obecná právní regulace neexistuje.\n\nČeský trestní zákoník č. 40/2009 Sb. v § 233 stanoví trestnost padělání a pozměňování peněz a v § 234 trestnost neoprávněného opatření, padělání a pozměnění platebního prostředku. Mezi příklady takto chráněných platebních prostředků jsou však jmenovány platební karty, elektronické peníze, šeky a šekové karty, avšak žádná typická cenina, tedy ceniny v tomto ustanovení zřejmě za platební prostředky považovány nejsou. Padělání a pozměnění předmětů k označení zboží pro daňové účely a předmětů dokazujících splnění poplatkové povinnosti je trestné podle § 245, přičemž tato ochrana se vztahuje na „předměty vydávané orgánem veřejné moci nebo jím zmocněnou právnickou osobou jako doklad o splnění poplatkové povinnosti“. Speciální ustanovení v § 246 je věnováno padělání a pozměňování poštovních nebo kolkových známek, přičemž trestné je pouze faktické zneužití, nikoliv například neziskové vyhotovení rozmnoženiny či věrné napodobeniny.\n\nNeoprávněné zhotovení reprodukce ceniny a neoprávněné zhotovení nebo uvedení do oběhu předmětu, který by mohl být zaměněn s ceninou, anebo neprávněné užití takového předmětu, je přestupkem proti pořádku ve státní správě vyskytující se na více úsecích státní správy podle § 2 odst. 1 zákona č. 251/2016 Sb., o některých přestupcích, s možnou pokutou do 10 000 Kč. Žádný zákon však obecně nestanoví, kdy je zhotovení reprodukce ceniny neoprávněné.\n\nV praxi je padělání jízdenek v ČR stíháno například jako trestný čin podvodu. V některých státech se této činnosti věnují i organizované skupiny ve velkém.\n\nPrávní regulací poštovních známek se zabývá § 35 zákona č. 29/2000 Sb., o poštovních službách, který dává státu výlučné právo poštovní známky vydávat a držiteli poštovní licence povinnost hradit náklady na vydávání a výlučné právo je uvádět do oběhu. Do jednoho roku po skončení platnosti známky má její držitel právo na výměnu nebo zpětný odkup.\n\nPro autorskoprávní ochranu cenin platí obecná ustanovení autorského zákona, přičemž je sporné, zda a které ceniny vydávané orgány veřejné moci nebo související s poplatky nařízenými zákonem lze považovat za úřední dílo, které je podle autorského zákona vyjmuto z ochrany práva autorského. Rovněž může být sporné, které ceniny jsou originálním výsledkem tvůrčího díla autora.\n\n\n"}
{"id": "649112", "url": "https://cs.wikipedia.org/wiki?curid=649112", "title": "Tabáková nálepka", "text": "Tabáková nálepka\n\nTabáková nálepka je speciální kolek, který ověřuje, že výrobce nebo dovozce cigaret nebo jiného tabákového výrobku zaplatil za konkrétní výrobek spotřební daň. V České republice musí být takovým kolkem označena každá prodávaná krabička cigaret nebo balení jiného tabákového výrobku. Ze zákona vyplývá, že prodejce nesmí výrobky prodávat za jinou cenu, než jaká je uvedena na kolku umístěném výrobcem. Hodnota tabákových nálepek odpovídá výši daňové povinnosti příslušného balení tabákového výrobku.\n\nV České republice zavedl povinnost používat tabákové nálepky zákon České národní rady č. 587/1992 Sb., o spotřebních daních. Způsob nákupu, distribuce a prodeje nálepek a termín účinnosti povinnosti od 1. ledna 1994 stanovil pokyn Ministerstva financí ČR ze dne 25. října 1993 č. j. 18-61 048/1993. Vyhláška Ministerstva financí č. 11/1994 Sb. ze dne 29. prosince 1993 stanovila podrobnosti značení některých tabákových výrobků a popis prvního emitovaného vzoru tabákových kolků. Poté upravuje spotřební daň z tabákových výrobků § 100c – § 122 zákona č. 353/2003 Sb., o spotřebních daních, ve znění pozdějších novel, a vyhláška č. 467/2003 Sb., o používání tabákových nálepek při značení tabákových výrobků, novelizovaná vyhláškou 72/2007 Sb.\n\nVzory tabákových nálepek zveřejněné Státní tiskárnou cenin pro roky 1996, 1998 a 1999 používaly název „kolky pro tabákové výrobky“, v roce 2001 byla terminologie sjednocena se zákonem (tabákové nálepky vzor 2001).\n\nNa tabákových kolcích postupně přibývaly nové ochranné prvky, protože docházelo k padělání. Od roku 1996 je pro výrobu nálepek užíván speciální xenonový ceninový papír s ochrannými vlákny, která pod UV zářením žlutozeleně svítí, a jsou kombinovány dvě tiskové techniky a obtížně kopírovatelné barevné odstíny.\n\nNálepka má rozměry 20 × 44 mm. Na lícové straně je celoplošný ofsetový ceninový podtisk tvořený dvěma rastry přecházejícími od šedomodrého odstínu k zelenému, po délce nálepky je vytištěna ceninová giloš v hnědorůžové barvě. Podél obou delších stran nálepky je šedomodře vytištěn ofsetem text „Česká republika“. Hlavní motiv nálepky, tištěný liniovým hlubotiskem v šedé barvě, tvoří stylizované stočené tabákové lístky, ve střední části převázané třemi elipsami s mikrotextem Česká republika o proměnlivé výšce písma. U obou kratších konců nálepky je černě vytištěna spotřebitelská cena balení, množství výrobků v balení (počet cigaret, doutníků nebo cigarillos, u tabáku čistá hmotnost) a písmeno abecedy charakterizující sazbu spotřební daně. Na baleních doutníků a cigarillos je navíc vytištěna i cena za jednotlivý kus, zatímco cigarety se jednotlivě prodávat nesmějí. Tyto údaje se při menších sériích tisknou laserovou technologií, při větších sériích ofsetem.\n\nNálepka se lepí rubovou stranou na zadní stranu balení cigaret s přesahem přes hranu nejméně 5 mm. Na všechny typy balení se lepí tak, aby při otevření balení muselo dojít k jejímu viditelnému poškození.\n\nPadělky kolků se většinou vyznačují tím, že místo ceninového papíru je použit obyčejný papír, rozlišitelný pod UV světlem. Časté jsou i odchylky v typu a provedení písma, barevné jasnosti a ostrosti tisku, přesnosti rozměrů.\n\nKe kontrole značení skladovaných nebo prodávaných tabákových výrobků jsou dle § 115 zákona č. 353/2003 Sb. oprávněny celní úřady, celní ředitelství, územní finanční orgány, Česká obchodní inspekce, Státní zemědělská a potravinářská inspekce a obecní živnostenské úřady. Kontrolní orgány upozorňují i na to, že nekolkované výrobky mohou být horší kvality a složení nemusí odpovídat popisu.\n\nOd 1. července 2005 bylo zákonem č. 676/2004 Sb., o povinném značení lihu, zavedeno na podobných principech značkování některých alkoholických nápojů ve spotřebitelském balení kontrolní páskou.\n\n"}
{"id": "649129", "url": "https://cs.wikipedia.org/wiki?curid=649129", "title": "Pozorovatelný vesmír", "text": "Pozorovatelný vesmír\n\nPozorovatelný vesmír je kulová část vesmíru, ze které mohlo od vzniku vesmíru na planetu Zemi doputovat nějaké elektromagnetické záření. V současnosti je průměr pozorovatelného vesmíru odhadován na 93 miliard světelných let. Velikost této oblasti ovlivňuje zejména stáří vesmíru, prostupnost vesmíru pro elektromagnetické záření a rozpínání vesmíru.\n\nStáří vesmíru je důležité tím, že záření k nám muselo stihnout doputovat. Ovšem vesmír byl pro elektromagnetické záření prostupný teprve po přeměně plazmatu na atomy. Z této doby pochází reliktní záření, jež je nejstarším elektromagnetickým zářením, které dnes můžeme pozorovat. Posledním důležitým faktorem je rozpínání vesmíru. Přestože částice, ze kterých pochází dnes pozorované reliktní záření, se v okamžiku jeho vyzáření nacházely přibližně 40 miliónů světelných let od Země, resp. bodu v prostoru, kde se Země nyní nachází, díky rozpínání vesmíru se tyto částice nyní nachází ve vzdálenosti cca 46 miliard světelných let, tedy na okraji pozorovatelného vesmíru. Je dobré si uvědomit, že toto reliktní záření k nám putovalo po téměř celou dobu existence vesmíru (přibližně 14 miliard let). Právě údaj 14 miliard světelných let bývá někdy mylně uváděn jako poloměr pozorovatelného vesmíru.\n\nV roce 2011 prezentovali vědci NASA doposud nejvzdálenější pozorovaný objekt (UDFj-39546284). Záření z něj k nám putovalo 13,2 miliardy světelných let.\n\nHubbleovo ultra hluboké pole představuje nejvzdálenější pozorovanou oblast, kterou vyfotografoval Hubbleův vesmírný dalekohled.\n\n"}
{"id": "649131", "url": "https://cs.wikipedia.org/wiki?curid=649131", "title": "18S rRNA", "text": "18S rRNA\n\n18S rRNA (též ~SSU rRNA) je eukaryotická ribozomální RNA, která se vyskytuje v malé ribozomální podjednotce ribozomu. Název 18S je odvozen z sedimentační konstanty pro tuto molekulu, která má na délku u savců o něco méně než 1900 párů bází. Jejím protějškem je u bakterií 16S rRNA.\n\nVzniká v jadérku z polycistronické preribozomální RNA jako jeden z produktů jejího rozstříhání, stejně jako většina ostatních typů eukaryotické rRNA. Zároveň s tím dochází ke značným chemickým modifikacím této RNA (za účasti např. některých snoRNA, jako je U3). Funguje nejen jako pouhá stavební součást ribozomu, ale má také důležitou roli v rozpoznávání a správném nasměrování mRNA a tRNA v ribozomu.\n\nGen pro 18S rRNA je jeden z nejčastěji používaných genů pro fylogenetické studie zabývající se příbuzností jednotlivých forem života. Tento gen je totiž snadno přístupný, neboť obsahuje dobře známé a konzervované okrajové segmenty, a tak není problém s hledáním vhodných primerů. Navíc se gen pro tuto rRNA vyskytuje v genomu mnohokrát a tím pádem je i u nejmenších organismů vždy dostatek materiálu pro zahájení polymerázové řetězové reakce. Když byly publikovány první fylogenetické studie využívající právě tento gen (např. Fieldsova fylogeneze živočichů z roku 1988), gen byl oslavován jako dokonalý kandidát pro konstrukci živočišného stromu života. Významné bylo například vymezení živočišných skupin Ecdysozoa a Lophotrochozoa na základě srovnávání genů pro 18S rRNA, což poměrně radikálně změnilo náš pohled na evoluci živočichů.\n\nV poslední době se však objevilo několik překážek pro všeobecné nasazení 18S rRNA ve všech fylogenetických studiích. Zaprvé byly zaznamenány technické problémy se sekvenováním tohoto genu u některých mlžů a korýšů. Zadruhé v některých případech nemá 18S rRNA schopnost rozlišit větvení všech živočišných vývojových linií – někdy je tato schopnost vyšší, u jiných skupin však nižší. Přesnějších výsledků je možné se dobrat pomocí multigenových analýz.\n"}
{"id": "649134", "url": "https://cs.wikipedia.org/wiki?curid=649134", "title": "Trouble (album, Whitesnake)", "text": "Trouble (album, Whitesnake)\n\nTrouble je první studiové album britské rockové skupiny Whitesnake, vydané v říjnu 1978. Na tomto albu hraje také dřívější spoluhráč Davida Coverdala z Deep Purple Jon Lord.\n\n\n"}
{"id": "649135", "url": "https://cs.wikipedia.org/wiki?curid=649135", "title": "Sisimiut", "text": "Sisimiut\n\nSisimiut je město v kraji Qeqqata v Grónsku. Se svými 5 502 obyvateli v roce 2016 je to druhé největší město Grónska a hlavní a největší město kraje Qeqqata. Leží asi 75 km severně od severního polárního kruhu a je to nejsevernější grónský přístav na západním pobřeží, který nezamrzá ani v zimě.\n\nSisimiut byl založen v roce 1756 jako obchodní stanice pod názvem Holsteinsborg. Dnes tu většina lidí pracuje ve zdejší továrně na zpracování krevet a krabů. Menší část také žije z cestovního ruchu.\n\nV Sisimiutu se nacházejí památky, příjemné prostředí a běžkařský maratón Arctic Circle Race, který patří k nejtěžším běžkařským závodům na světě. Měří 160 km a trvá tři dny a dvě noci.\n\nJe možné zde vidět rozličnou architekturu, od nejstarších rašelinných chatek až po místní Modrý kostel, který byl využíván až do roku 1926, když byl postaven nejnovější Červený kostel. Historické stavby je možné vidět i ve staré čtvrti, kde se nachází také městské muzeum. K dispozici je tu také 9 ubytovacích zařízení, včetně jednoho hotelu a 5 restaurací.\n\nDominantou města je hora Kællingehætten (tzn. ženský klobouk), která dosahuje nadmořské výšky 784 m. V létě je vyhledávaným cílem. Z jejího vrcholu je možné hledět na zdejší přírodu. Oblíbené jsou také výlety na lodích do zdejších fjordů, kde je možné pozorovat tuleně a velryby.\n\nDo města se lze dostat pouze po moři nebo pomocí místního letiště. Byl také návrh zavedení silnice z Kangerlussuaqu do Sisimiutu, ten byl však zamítnut.\n"}
{"id": "649144", "url": "https://cs.wikipedia.org/wiki?curid=649144", "title": "Jásúdž", "text": "Jásúdž\n\nJásúdž ( ) je průmyslové město v pohoří Zagros v jihozápadním Íránu a správní město provincie Kohgíluje a Bójer-Ahmad. Město leží v nadmořské výšce 2 035 metrů a podle posledních odhadů v něm žije 136 509 obyvatel.\n\nHospodářství je založeno na výrobě cihel, krmiv, koberců a mozaikové dlažby. Do roku 2014 je zde plánováno postavení rafinerie na výrobu benzínu, topných olejů, petroleje asfaltu.\n"}
{"id": "649160", "url": "https://cs.wikipedia.org/wiki?curid=649160", "title": "North American T-28 Trojan", "text": "North American T-28 Trojan\n\nNorth American T-28 Trojan bylo cvičné letadlo poháněné pístovým motorem používané americkým letectvem (USAF) a americkým námořnictvem (US Navy) od počátku 50. let 20. století. Navzdory tomu, že se jednalo o cvičný letoun, byl letoun úspěšně využíván i při protipartyzánských akcích, a to hlavně ve válce ve Vietnamu.\n\n24. září 1949 poprvé vzlétl prototyp označený XT-28 (firemní označení NA-159), který měl nahradit cvičné letouny T-6 Texan. Zkoušky dopadly úspěšně, a proto bylo v letech 1950 až 1957 vyrobeno celkem 1 948 kusů těchto letounů.\n\nUrčitý počet letounů byl, po svém vyřazení ze služby v ozbrojených silách USA, přestavěn společností Hamilton Aircraft na dvě verze nazývané Nomair. První repasované stroje, označené T-28R-1, se podobaly standardnímu letounu T-28 a byly dodány Brazilskému námořnictvu. Později byl vytvořen mnohem více přestavěný model T-28R-2, který měl 5 míst místo původních dvou a mohl být použit k nejrůznějším účelům. Další civilní přestavby bývalých armádních strojů T-28 prováděla společnost PacAero pod označením Nomad Mark I a Nomad Mark II\n\nPoté, co se letoun stal cvičným strojem pro primární výcvik u amerického letectva, byl letoun přijat i u amerického námořnictva a námořní pěchoty. Ačkoliv letectvo vyřadilo letoun z primárního výcviku pilotů již na počátku 60. let 20. století, letoun byl i nadále omezeně používán pro trénink posádek speciálních operací a pro základní výcvik pilotů cizích armád. V námořnictvu (a u námořní pěchoty a pobřežní stráže) byl letoun používán až do počátku 80. let 20. století.\n\nMnoho letounů T-28 bylo následně prodáno civilním majitelům, kde pro své rozumné provozní náklady vystupuje na mnoha leteckých dnech dodnes.\n\nV roce 1963 poručík Chert Saibory thajské národnosti dezertoval s laoským letounem T-28 dop Severního Vietnamu. Saibory byl okamžitě uvězněn a jeho letoun zajištěn. Během šesti měsíců byl letoun opraven a zařazen do Severovietnamského letectva jako první \"stíhací letoun.\"\n\nLetoun T-28 byl dodáván i letectvu Jižního Vietnamu, kde podporovaly pozemní operace jihovietnamské armády. Zde zažily rozsáhlou služby, stejně tak sloužily i u laoského letectva během operací v Laosu. Letoun T-28 byl prvním americkým bojovým letounem, který byl ztracen nad Jižním Vietnamem během války ve Vietnamu. Kapitán USAF Robert L. Simpson a poručík Hoa jihovietnamského letectva byli sestřeleni 28. srpna 1962 pozemní palbou během provádění blízké letecké podpory. Ani jeden člen posádky nepřežil. USAF ztratilo ve Vietnamu 23 letounů T-28, přičemž poslední dvě ztráty byly zaznamenány v roce 1968.\n\nLetoun T-28 byl rovněž používán americkou CIA v bývalém Belgickém Kongu během 60. let 20. století. Francie používala upravené letouny T-28 pro blízkou podporu pozemních jednotek v Alžírsku.\n\nXT-28\nT-28A\nT-28B\nT-28C\nT-28D \"Nomad\"\nAT-28D \nYAT-28E\nFennec\nT-28R-1 Nomair\nT-28R-2 Nomair\nNomad Mark I\nNomad Mark II\n\nMnoho letounů T-28 je vystaveno po celém světě. Kromě toho značný počet letuschopných strojů vlastní soukromí majitelé a tyto letouny jsou populární na různých leteckých dnech.\n\n\"Technické údaje pocházejí z webu „flugzeuginfo.net“\".\n\n\n\n Argentina\n Bolívie\n Brazílie\n Kambodža\n Kongo\n Kuba\n Dominikánská republika\n Ekvádor\n Etiopie\n Francie\n Haiti\n Honduras\n Japonsko\n Laos\n Mexiko\n Maroko\n Nikaragua\n Filipíny\n Jižní Korea\n Saúdská Arábie\n Jižní Vietnam\n Tunisko\n Čínská republika\n Thajsko\n Spojené státy americké\n Uruguay\n Vietnam\n Zair\n\n\n\n"}
{"id": "649163", "url": "https://cs.wikipedia.org/wiki?curid=649163", "title": "Eimeria", "text": "Eimeria\n\nEimeria je rod kokcidií, parazitických prvoků ze skupiny výtrusovců (Apicomplexa). Rozpoznávacím znakem jsou vejčité oocysty o velikosti asi 20 mikrometrů, jež obsahují čtyři sporocysty se Stiedovými tělísky, každá sporocysta se dvěma sporozoity. Rod \"Eimeria\" zahrnuje celou řadu významných cizopasníků domácích i volně žijících zvířat.\n\nŽivotní cyklus se z převážné části odehrává obvykle ve střevě hostitele. Ze sporocysty se sporozoit dostává do hostitelské buňky ve střevním epitelu, roste, množí se a vytváří merozoity, kteří infikují další buňky. Část merozoitů však dospívá v buňkách do mnohojaderných samčích nebo jednojaderných samičích gametocytů. Samčí gamety se následně uvolňují a oplodňují samičí gametocyty přímo v hostitelské buňce. Ta se po úspěšném oplození změní v zygotu a dospívá v oocystu, jež se následně uvolňuje ze střeva do vnějšího prostředí a tam vytváří sporu, jež může napadnout dalšího jedince.\n\nEimerie parazitují v poměrně širokém spektru hostitelů. Známé jsou eimerie kura domácího (9 druhů), vyvolávající kokcidiózu domácí drůbeže. Třináct druhů je známo jako původce kokcidiózy králíků (z nichž některé parazitují v játrech a nikoliv ve střevě). Známy jsou i druhy napadající prasata či skot. U lidí nemá tento rod vyšší význam.\n\n"}
{"id": "649170", "url": "https://cs.wikipedia.org/wiki?curid=649170", "title": "John Helliwell", "text": "John Helliwell\n\nJohn Helliwell (* jako John Anthony Helliwell, 15. února 1945, Todmorden, Yorkshire, Anglie, Spojené království) je britský hudebník, saxofonista, klávesista a hráč na dřevěné nástroje, nejvíce známý jako člen rockové skupiny Supertramp, se kterou hraje od roku 1973. Před Supertramp hrál s The Alan Bown Set.\n\n"}
{"id": "649172", "url": "https://cs.wikipedia.org/wiki?curid=649172", "title": "François Viète", "text": "François Viète\n\nFrançois Viète (latinsky Franciscus Vieta; 1540 Fontenay-le-Comte – 23. února 1603 Paříž) byl francouzský matematik, který se výrazně podílel na formování moderní algebry. Povoláním byl advokát a sloužil také jako poradce Jindřichu III. a Jindřichu IV. Pro oba tyto krále také rozluštil několik šifer. Vymyslel mimo jiné historicky první nekonečný součin pro vyjádření π:\n\nformula_1\n\n"}
{"id": "649176", "url": "https://cs.wikipedia.org/wiki?curid=649176", "title": "Sanandadž", "text": "Sanandadž\n\nSanandadž ( ) je město na severozápadě Íránu a hlavní město provincie Kurdistán. Jeho populace je odhadována na více než 300 000 obyvatel s výraznou kurdskou a arménskou menšinou.\n"}
{"id": "649182", "url": "https://cs.wikipedia.org/wiki?curid=649182", "title": "Rudolf Gudrich", "text": "Rudolf Gudrich\n\nRudolf Gudrich (10. března 1862 Hrabyně – 13. září 1937 Opava) byl český učitel, politik a zakladatel českého hasičstva ve Slezsku.\n\nVystudoval německý učitelský ústav v Opavě. Po ukončení studií se v roce 1882 stal učitelem v Kylešovicích. Zde v květnu 1884 založil druhý český dobrovolný hasičský sbor ve Slezsku a stal se jeho prvním náčelníkem a jednatelem.\n\nZ jeho popudu bylo v roce 1906 založeno \"Pěvecké sdružení slezských učitelů\". V letech 1909–1918 byl poslancem slezského zemského sněmu v Opavě za venkovské okresy Opava a Bílovec. Po vzniku Československa v roce 1918 se stal prvním předsedou Národního výboru okresu Opava-venkov. Zemřel v roce 1937 a byl pohřben na hřbitově v Opavě. Jeho hrob zdobí bronzová busta od sochaře Vincence Havla. V roce 1950 mu byl v rodné Hrabyni odhalen pomník. V Opavě je po něm pojmenována ulice \"Gudrichova\". Je autorem třídílné \"kroniky obce Kylešovic\" (1932–1935).\n\n\n\n"}
{"id": "649186", "url": "https://cs.wikipedia.org/wiki?curid=649186", "title": "Muhammad Šejbání", "text": "Muhammad Šejbání\n\nAbú 'Al-Fath Muhammad (ابو الفتح محمد شیبانی خان), známý jako Šejbání Chán (1451 – 2. prosince 1510), byl středoasijský vojevůdce a chán Uzbeků, jejichž kmeny kolem roku 1500 sjednotil do mocného kmenového svazu. Pocházel z kmene \"Šibán\" či \"Šejbán\", což v překladu znamená \"pelyněk\". \n\nProslul především nepřátelstvím vůči jinému známému vojevůdci Báburovi z Fergany, pozdějšímu zakladateli Mughalské říše. Roku 1505 Šejbání Bábura vyhnal z jeho sídelního města města Samarkandu a roku 1507 také z Herátu, kam před ním Bábur uprchl. Šejbáního sídlem byla Buchara, která se stala centrum jeho říše, \"Šajbánského chanátu\". \n\nRoku 1509 musel čelit povstání Kazachů. To sice dokázal potlačit, ale byl jím oslaben. Toho využil perský šáh Ismá‘íl I. z dynastie Safíjovců, který se cítil ohrožen vzrůstem Šejbáního moci. Roku 1510 se Ismá'il a Šejbání utkali v bitvě u Mervu, v dnešním Turkmenistánu. Šejbání byl perskou přesilou poražen. Na útěku byl Šejbání smrtelně zraněn a padl do rukou Peršanů. Šáh Ismá'il nařídil umírajícího protivníka rozčtvrtit a jeho údy rozeslat po území Střední Asie. Z jeho lebky zasazené do zlata dal perský šáh zhotovit číši, jíž věnoval Báburovi. Šejbáního potomci přežili jako vládnoucí dynastie v uzbeckém městě Chiva až do konce 17. století. Šejbání Chán proslul krutostí, byl negramotný, ale zajímal se o umění. Byl znamenitý vojevůdce.\n"}
{"id": "649193", "url": "https://cs.wikipedia.org/wiki?curid=649193", "title": "Cruising with Ruben &amp; the Jets", "text": "Cruising with Ruben &amp; the Jets\n\nCruising With Ruben & The Jets je album Franka Zappy a skupiny The Mothers of Invention, vydané v prosinci 1968. V roce 1985 bylo znovu vydané, bylo ale trochu předělané (nově nahrané baskytary a perkuse).\n\nVšechny skladby napsal Frank Zappa, pokud není uvedeno jinak.\n\n\n\n"}
{"id": "649195", "url": "https://cs.wikipedia.org/wiki?curid=649195", "title": "Frank Zappa Meets the Mothers of Prevention", "text": "Frank Zappa Meets the Mothers of Prevention\n\nFrank Zappa Meets the Mothers of Prevention je album rockového experimentátora Franka Zappy z roku 1985. Původně bylo vydané ve dvou mírně odlišných verzích ve Spojených státech a Evropě.\n\nVšechny skladby napsal Frank Zappa, pokud není uvedeno jinak.\n\n\n\n"}
{"id": "649207", "url": "https://cs.wikipedia.org/wiki?curid=649207", "title": "Studio Tan", "text": "Studio Tan\n\nStudio Tan je hudební album Franka Zappy, poprvé vydané v roce 1978 u DiscReet Records.\n\nVšechny skladby napsal Frank Zappa.\n\n\n\n"}
{"id": "649208", "url": "https://cs.wikipedia.org/wiki?curid=649208", "title": "Sleep Dirt", "text": "Sleep Dirt\n\nSleep Dirt je album hudebního experimentátora Franka Zappy vydané v lednu 1979 u jeho vlastní společnosti DiscReet Records.\n\nVšechny skladby napsal Frank Zappa.\n\n"}
{"id": "649209", "url": "https://cs.wikipedia.org/wiki?curid=649209", "title": "London Symphony Orchestra, Vol. 1", "text": "London Symphony Orchestra, Vol. 1\n\nLondon Symphony Orchestra, Vol. 1 je společné album Franka Zappy a London Symphony Orchestra z roku 1983.\n\n"}
{"id": "649211", "url": "https://cs.wikipedia.org/wiki?curid=649211", "title": "The Frank Zappa AAAFNRAA Birthday Bundle", "text": "The Frank Zappa AAAFNRAA Birthday Bundle\n\nThe Frank Zappa AAAFNRAA Birthday Bundle je album Franka Zappy, které bylo ke stažení na iTunes od 15. prosince 2006. Skládá se z pěti dosud nevydaných skladeb.\n\n"}
{"id": "649212", "url": "https://cs.wikipedia.org/wiki?curid=649212", "title": "Chorramábád", "text": "Chorramábád\n\nChorrámábád ( ) je město v západním Íránu a hlavní město provincie Lorestán.Nachází se v nadmořské výšce 1 147,8 metrů nad mořem, v údolí pohoří Zagros. Nad městem se nachází pevnost Falak ol-Aflák, která byla postavena v době Sasánovské říše.\n"}
{"id": "649215", "url": "https://cs.wikipedia.org/wiki?curid=649215", "title": "Železniční nehoda ve Studénce", "text": "Železniční nehoda ve Studénce\n\nŽelezniční nehoda ve Studénce může být:\n\n"}
{"id": "649220", "url": "https://cs.wikipedia.org/wiki?curid=649220", "title": "Planeta 51", "text": "Planeta 51\n\nPlaneta 51 (v originále \"Planet 51\") je americký animovaný film ze studia Ilion Animation Studios a HandMade Films z roku 2009.\n\nKapitán Charles 'Chuck' Baker přistane na lidstvu neznámé planetě. Pozemšťané vyhodnotili, že život se na této planetě nenachází a tak byl Chuckův úkol jednoduchý. Přistát, postavit vlajku, odebrat vzorky a odletět. Vše se ale dramaticky změní, když Chuck zjistí, že přistál na zahradě mimozemšťanů, kteří se bojí ze všeho nejvíce právě návštěvníků z vesmíru. A tak mu nezbude nic jiného, než se schovávat a snažit se dostat zpět na Zemi...\n\n"}
{"id": "649222", "url": "https://cs.wikipedia.org/wiki?curid=649222", "title": "Otocký incident", "text": "Otocký incident\n\nOtocký incident byla první a zároveň jedna z nejtěžších krizí, kterou čeští vojáci během mise IFOR museli řešit.\n\nNa podzim 1995 začala mezinárodní mírová mise v Bosně IFOR. Armáda České republiky do ní vyslala 6. mechanizovaný prapor (800 mužů). Velitelství měl v Donja Ljubija. \n\n22. dubna 1996 museli Češi řešit první vážnou krizi. V dopoledních hodinách několik muslimských rodin (asi 300 lidí) přešlo přes most protínající hraniční linii v městě Otoka a napadlo srbskou policejní stanici. Poté se se vztyčenými muslimskými vlajkami vydali na Novi Grad, ale zastavil je kolem druhé hodiny stejně početný srbský dav. Střetu museli zabránit čeští vojáci. K oddělení obou skupin byla použita střelba do vzduchu. To obě strany uklidnilo, ale kolem třetí hodiny museli Češi zasahovat znovu. Bylo vystříleno asi 1200 nábojů.\n\nTeprve v devět hodin došlo díky českým a kanadským důstojníkům k setkání představitelů znepřátelených etnik. Situace tak byla uklidněna. V následujících měsících v místě incidentu vzniklo velké tržiště a každou sobotu se zde setkávali bez vzájemné nenávisti tisíce lidí různých etnik.\n\n"}
{"id": "649223", "url": "https://cs.wikipedia.org/wiki?curid=649223", "title": "Seznam dílů seriálu Jmenuju se Earl", "text": "Seznam dílů seriálu Jmenuju se Earl\n\nToto je seznam dílů seriálu \"Jmenuju se Earl\". Americký sitcom \"Jmenuju se Earl\" (v anglickém originále \"My Name Is Earl\") byl ve Spojených státech amerických vysílán v premiéře mezi lety 2005 a 2009. Celkem vzniklo 96 dílů seskupených do 4 řad. V Česku byl seriál vysílán poprvé v letech 2009 a 2010 na stanici Prima Cool.\n\n"}
{"id": "649225", "url": "https://cs.wikipedia.org/wiki?curid=649225", "title": "Bernardino Telesio", "text": "Bernardino Telesio\n\nBernardino Telesio (7. listopadu 1509, Cosenza – 2. října 1588, tamtéž) byl italský filosof a vědec.\n\nBernardino Telesio pocházel z urozené rodiny žijící v Kalábrii. Studoval v Miláně u svého strýce Antonia Telesia, který byl učenec a básník. Ve studiích pak pokračoval v Říme a v Padově studoval filosofii a matematiku. Tam také v roce 1535 získal doktorský titul. Jeho studia zahrnovala kromě „vědy“, také klasická studia a filosofii, jak bylo v renesanci běžné. S touto výbavou se mohl pustit do kritiky středověkého aristotelismu, který byl rozvíjen v Padově a Boloni. V roce 1553 se oženil, měl čtyři děti a usadil v Cosenze, kde se záhy stal dominantním představitelem místní akademie založené Gianem Parassiem v roce 1511. V roce 1563 nebo o dva roky později vydal svou stěžejní práci \"De Rerum Natura Iuxta Propria Principia\"(O přírodě podle jejich vlastních principů), následovanou množstvím méně významných prací. Jeho rozporuplné názory popudily církev natolik, že je krátce po jeho smrti dala na Index Librorum Prohibitorum.\n\nVe svém stěžejním díle De rerum natura prezentuje Telesio názor, že jediné dvě věci, které musíme předpokládat při vznikání jsou aktivní síly a pasivní látka. Aktivní sílu představují dva principy - teplo a chlad. Tyto principy měly nahradit klasické Aristotelské učení o metafyzických principech látky a formy. Vznik univerza ze dvou protichůdných principů vysvětluje Telesio tak, že Bůh stvořil Slunce a Zemi, přičemž Slunce je zdrojem principu tepla a Země chladu. Následně je od sebe oddělil takovou vzdáleností, aby se nemohly vzájemně eliminovat. Celá příroda pak vzniká jako výsledek zápolení těchto dvou principů o vlastnictví látky. Teplo zapříčiňuje pohyb a rozšiřuje a zřeďuje látku, zatímco chlad pohyb utlumuje a způsobuje houstnutí látky. Jednotlivé věci se potom liší množstvím tepla a chladu, které v sobě obsahují. Množství samotné látky se ale během těchto procesů nemění. Teplo, chlad a látku jako základní přírodní principy používali už před Telesiem Girolamo Fracastoro a Girolamo Cardano.\n\nTelesiova kosmologie brojí proti metafyzickým vysvětlením kosmu. Prostor totiž považuje za absolutní a nekonečný a jako takový nemůže být rozdělen na dvě rozdílné sféry, sublunární a supralunární jako u Aristotelismu. Přiznává existenci vakua, prázdného prostoru v univerzu, ale zároveň dodává, že věci samy se snaží prázdnému prostoru předcházet. Prostor definuje jako něco, co má schopnost v sobě obsahovat tělesa a co je od těchto těles odlišné. Podle Kristtelera také jako první použil pro prostor latinského výrazu \"spatium\", místo do té doby obvyklého \"locus\", které odpovídá spíše termínu místo než prostor. S Aristotelem nesouhlasí ani v pojetí vztahu pohybu a času. Zatímco Aristoteles tvrdí, že čas je závislý na pohybu, Telesio tvrdí opak. Podle Telesia se pohyb odehrává v čase a čas má za svůj předpoklad. Čas a prostor jsou pro Telesia neodmyslitelně spjaty, a tím tak předjímá moderní pojetí časoprostoru.\n\nU Telesia nejsou přírodní výtvory stvořeny, řízeny a udržovány při životě božskou prozřetelností. Konají pouze na základě své vlastní přirozenosti, udané silami tepla a chladu. Aby byly schopny existence, musí všechny stvořené věci tyto protikladné principy vnímat, protože musí být schopny vnímání toho, co je pro jejich přežití prospěšné, a co škodlivé. Vnímání tedy není schopností vtělené duše – vnímání je vlastní všem věcem, ať už živým nebo neživým. Zároveň kritizuje i Aristotelovu nauku o tužbě po transcendentálním Bohu jako příčině pohybu nebeských těles. Podle Telesia mají nebeská tělesa a zdroj svého pohybu od přirozenosti v sobě.\n\nI v psychologii vychází Telesio z přísně materialistického hlediska. Vzhledem k odmítnutí metafyzických principů látky a formy, musel odmítnout i Aristotelovu definici duše ze spisu De Anima jako forma corporis – inteligibilní formy organického těla. Podle Telesia má člověk dvě různé duše. První je specifickou části hmotného těla a nazývá ji duchem (\"spiritus\") vzešlým ze semene, který koluje celým nervovým systémem, přičemž jeho hlavní sídlo je v mozku. Druhá je potom nesmrtelná a nehmotná duše vdechnutá člověku Bohem.\n\nPřipsáním duševních funkcí určité části těla naznačuje odmítnutí rozdílů mezi organickým a neorganickým životem, jejichž dichotomie byla zásadní pro aristotelskou, platónskou a křesťanskou tradici. Podle Telesia jde mezi nimi o kvantitativní, nikoli kvalitativní rozdíl. Rozdíl podle něj totiž spočívá ve větší komplexnosti a větším množství tepla, které některé fyzické těla obsahují. Zatímco kovy a minerály mají v podstatě homogenní těla, organické bytosti mají tělo heterogenní, skládajících se z tělesného, ale neviditelného ducha, který přebývá v nervech a mozku a normálního fyzického těla. A stejně jako mezi žijícími a nežijícími těly není žádný metafyzický rozdíl, tak neexistuje ani kvalitativní rozdíl mezi zvířaty a člověkem. Oba totiž mají stejného ducha, který koordinuje funkce jednotlivých tělesných orgánů.\n\nKromě existence vnímajícího ducha, postuluje Telesio i existenci nesmrtelné lidské duše, vtisknuté tělu Bohem. Ta ale nehraje velkou roli ani v jeho nauce o poznání ani etice, a tak mnozí badatelé tvrdí, že jde o úlitbu vůči církevním autoritám. Na druhou stranu existují prvky v lidském chování, které se nedají vysvětlit čistě mechanistickým zdůvodněním, jako je lidská touha po věčností nebo popření největšího lidského principu sebezachování u mučedníků\n\nTradiční teorie vysvětlovaly fungování jednotlivých orgán provádějících konkrétní úkony pomocí triadické duše. Aristoteles ve spisu O duši rozlišuje duši vegetativní (anima vegetativa), smyslovou (anima sensitiva) a rozumovou (anima cognitiva), Platón zase dělí duši na tři části, které přiřazuje jednotlivým orgánům, konkrétně rozumovou do mozku, oduševnělou do srdce a část podléhající nízkým vášním do jater. Z tohoto dělení pak vycházel i stoický lékař Galénos, který přidal trojí dělení ducha – spiritus naturalis vznikající v játrech, spiritus vitalis v krvi a spiritus animalis v mozku.\nZatímco s Aristotelskou naukou o duši se vypořádává Telesio ve svém stěžejním díle De rerum natura, proti Galénovi sepsal spis \"Quod animal universum ab unica animae substatia gubernatur. Contra Galenum.\" Telesio prohlašuje, že funkce organického těla nemohou být vysvětlovány skrze množství vládců. V podpoře jednoty duše následoval Telesio teoretika medicíny Giovanniho Argenteria, který brání jednotu duše proti Aristoteleské a medicínské tradici.\n\nTelesio odmítal tradiční koncepci smyslového vnímání a nahradil ji mechanistickým zdůvodněním smyslového vnímání. Podle Telesia je nevhodné mluvit o smyslových orgánech, protože nejsou nic jiného než \"„části těla, které jsou buď jemnější a subtilnější nebo proděravělé a otevřené. Nikdo by neměl věřit ani v nejmenším, že jsou stvořeny proto, aby byly schopny podpořit vnímání senzitivní duše, ale aby poskytovaly jednoduchý a otevřený vstup pro síly vnějších věcí a pro ty věci samé.“\"(De Rerum Natura kniha I, kap.VI)\n\nTo, co je vnímáno, nejsou ani formy ani druhy věcí, jak věřil Aristoteles, ale pouhé impulzy světla a vzduchu. Protože hmat je smysl, který poskytuje nejpřímější kontakt mezi vnějšími objekty a vnímajícím duchem, přebírá úlohu primárního smyslu, která byla tradičně připisována zraku.\nTelesio se přiblížil neuronálnímu vysvětlení vnímání, což je mechanický přenos dotykových vjemů skrze nervy do mozku. Je to právě duch sídlící v mozku, který zažívá nervové stahování a pnutí a který posuzuje tyto senzace podle dvou základních schémat potěšení a bolesti. Z toho potom vycházejí konkrétní reakce - směřování k něčemu nebo snaha se kontaktu s něčím vyhnout. \n\"“Smyslové vnímání může být pouze vnímáním činnosti věcí a impulzů ve vzduchu a může se skládat pouze z vnímání vlastních vášní, transformací a pohybů... Vskutku, duch je vnímá, protože je jimi ovlivněn, měněn a pohybován.“\"\n\nVe své teorii smyslového vnímání vychází z Démokritovy teorie, kterou kombinuje s naukou \"conservatio sui\" (zachování sebe), což je klíčový termín Telesiovy etické filosofie. Rozkoš je spjatá s pocitem sebezachováním, bolest zase s pocitem sebezničení. Toto Telesio, stejně jako prvky své teorie poznání, přebírá od Fracastora, který této teorii věnoval závěrečnou kapitolu \"De sympathia et antipathia rerum\" a ve svém epistemologickém traktátu \"Turrius sive de intellectione\".\n\nU Telesia představuje \"conservatio sui\" základ ze kterého jsou odvozeny všechny senzitivní i kognitivní funkce. Brání hodnoty empirického přístupu v epistemologii a proto se snaží vyvrátit tradiční rozlišování poznání smyslového a rozumového. Popírá, že existuje něco jako čistě rozumová sféra s uchopujícím intelektem. Porozumění je pro něj proces, který vyžaduje smyslového vnímání a paměti, což jsou vlastnosti ducha. Paměť si uchovává vzpomínky na pohyby, které prožil vnímající duch během kontaktu s vnějšími silami. Pokud duch později podstoupí podobný zážitek, připíše ji k podobné nebo identické příčině. Například když ucítí bolest z popálení, vzpomene si, že dříve se mu podobného počitku dostalo při kontaktu s ohněm a proto nazve zdroj příčiny tohoto počitku oheň.\nPoznání božských věcí je vyhrazeno pro vdechnutou, nesmrtelnou duši. Čistě intelektuálního poznání můžeme dosáhnout až v posmrtném životě, před smrtí jsme odkázaní na poznání vzešlé ze smyslů.\nSchopnost vyvozovat racionální závěry se tedy skládá z porovnávaní starých zkušeností s novými a v doplňování skrytých nebo neznámých příčin. Intelektuální poznání je tedy odvozeno ze smyslů a proto má menší hodnotu. Telesio dokonce navrhuje nahradit termín \"intelligere\" za \"existimari\" a \"commemorari\". Intelektuální poznání proto neznamená dosažení sféry nutnosti a věčnosti, dokonce ani pro matematiku, která pro Telesia vzniká ze smyslové zkušeností a je vědou s menší dignitou než na pozorování založená přírodní filosofie.\nSvou přísně senzualistickou teorií poznání se dá považovat za předchůdce Britského empirismu.\n\nEtika, kterou Telesio představuje v deváté knize \"De rerum natura\" je navýsost naturalistická. Jediným cílem, ke kterému duch neustále směřuje je sebezachování a sebezlepšování. Přičemž základem pro tento proces je schopnost adekvátně reagovat na podněty vnějšího světa a nalézat způsoby, jak zlepšit kvalitu svého bytí. Této schopnosti dosáhneme skrze teoretické vědění, pocházející zejména z přírodní filosofie a medicíny, a skrze kontrolu vlastních emocí a tužeb. Podle Telesia jsme schopni vyvolávat a potlačovat emoce a jejich projevy. Principem morálních ctností tedy je znalost toho, co nám pomáhá v životě a toho, co škodí přežití a pohodlnému životu v lidské společnosti. Všechny ctnosti jsou u Telesia poměřovány podle toho, jak přispívají k sebezachování.\n\nZatímco mnoho středověkých a renesančních autorů spoléhalo na teorii dvojí pravdy, Telesio se držel přísně vědeckého přístupu k pravdě. To ale neznamená, že by popíral Boha, lidskou duši nebo zázraky. V Telesiově pojetí Bůh ale nezasahuje do přírody a do lidských činů. Používá přirovnání Boha jako nejlepšího mechanika. Nejlepší mechanik je totiž takový, který stvoří dílo tak dokonalé, že bezproblémově funguje bez vnějších zásahů. Stejně tak je moc všemocného Boha reprezentována v kosmu, který je schopen existovat sám o sobě bez toho, aniž by došlo k jeho poškození, vyžadující Boží zásah.\n\n\nPaul Oskar Kristeller: Osm filosofů italské renesance (Eight Philosophers of the Italian Renaissance, 1964, dopl. 1986), přeložil Tomáš Nejeschleba, Vyšehrad, Praha 2007, 208 stran.\n\n"}
{"id": "649226", "url": "https://cs.wikipedia.org/wiki?curid=649226", "title": "Magnum (hudební skupina)", "text": "Magnum (hudební skupina)\n\nMagnum je britská progresivně rocková skupina z Birminghamu v Anglii. Původní členové byli Tony Clarkin (kytara), Bob Catley (zpěv), Kex Gorin (bicí) a Bob Doyle (basová kytara).\n\n"}
{"id": "649229", "url": "https://cs.wikipedia.org/wiki?curid=649229", "title": "Ramatam", "text": "Ramatam\n\nRamatam byla americká rocková skupina, jejíž členové byli: Mike Pinera (kytara, zpěv), Mitch Mitchell (bicí) a April Lawton (sólová kytara). Mike Pinera byl známý jako člen skupin Blues Image (spoluautor hitu \"\"Ride Captain Ride\"\"), Iron Butterfly a Alice Cooper. Mitch Mitchell dříve hrál se skupinou Jimi Hendrix Experience.\n\n"}
{"id": "649233", "url": "https://cs.wikipedia.org/wiki?curid=649233", "title": "The Music Machine", "text": "The Music Machine\n\nThe Music Machine byla americká garage a psychedelic rocková skupina (často označována za garage punkovou), založená v roce 1965. Frontman skupiny byl zpěvák a skladatel Sean Bonniwell.\n\n\n\n"}
{"id": "649235", "url": "https://cs.wikipedia.org/wiki?curid=649235", "title": "Château de Bagatelle", "text": "Château de Bagatelle\n\nChâteau de Bagatelle je malý zámek v Boulogneském lesíku v Paříži postavený v 18. století.\n\nV roce 1775 Karel Filip, hrabě z Artois a budoucí král Karel X., bratr Ludvíka XVI. koupil pozemek v Boulogneském lesíku s pavilonem z roku 1720, kterému se říkalo \"Bagatelle\", což v 18. století označovalo místo pro zábavu. Stavba byla zahájena v roce 1777 a dohlížel na ni architekt François-Joseph Bélanger (1745-1818). Práce byly dokončeny v roce 1786. Kolem zámku vznikl park v anglo-čínském stylu. Později získal zámek Napoleon Bonaparte jako rezidenci pro svého syna Napoleona II. Během Restaurace Bourbonů zámek získal vévoda de Berry. V roce 1835 nebo 1837 panství koupil za 300 000 franků anglický šlechtic Francis Charles Seymour (1772-1842), 3. markýz z Hertfordu a hrabě z Yarmouthu. Za jeho působení byla postavena oranžérie, vstupní brána a stáje. Založil rovněž uměleckou sbírku obrazů. Jeho syn Richard Seymour Conway (1800-1870) rozšiřoval sbírku o další umělecké předměty z 18. století. Po své smrti odkázal svůj majetek nemanželskému synovi Richardovi Wallacemu. Wallace zemřel v roce 1890 a rozsáhlý majetek zdědila Amélie Charlotte Castelnau (1819-1897), se kterou se oženil v roce 1871. Ta posléze odkázala sbírku nazvanou Wallace Collection britskému státu. Zámek Bagatelle zdědil její sekretář a důvěrník sir John Murray Scott (1847-1912). Sir Scott rozprodal bohaté vybavení zámku a ten zůstal prázdný.\n\nZámek byl v roce 1978 prohlášen za historickou památku.\n\n\n"}
{"id": "649237", "url": "https://cs.wikipedia.org/wiki?curid=649237", "title": "Ralph Bunche", "text": "Ralph Bunche\n\nRalph Johnson Bunche (7. srpna 1904 Detroit – 9. prosince 1971 New York) byl americký politolog a diplomat, který v roce 1950 získal Nobelovu cenu za mír. Byl to první Afroameričan v historii, který získal Nobelovu cenu. Podílel se na vzniku OSN a v roce 1963 mu prezident John Fitzgerald Kennedy udělil Prezidentskou medaili svobody.\n\n"}
{"id": "649242", "url": "https://cs.wikipedia.org/wiki?curid=649242", "title": "Konfigurační soubor", "text": "Konfigurační soubor\n\nKonfigurační soubor je v informatice označení pro menší textový soubor, v němž je pomocí prostého textu zapsána konfigurace (tj. nastavení) počítačového programu. Struktura souboru a formát zápisu jednotlivých nastavení není nijak standardizován, záleží na tvůrci programu, který konfigurační soubor používá. Používá se však typicky angličtina a znaková sada ASCII (v dnešních unixových systémech často UTF-8).\n\nKonfigurační soubor slouží k nastavení variabilních vlastností počítačových programů (nastavení aplikace, ale i operačního systému). Konfigurační soubory jsou většinou řádkově orientované, dají se považovat za jednoduché databáze. V konfiguračním souboru jsou typicky dvojice názvu příslušného nastavení a jeho hodnoty. Formát není nijak standardizován, avšak existují dobře známé formy, například soubor passwd, ve kterém jsou definováni uživatelé v unixových systémech nebo konfigurační soubor Apache HTTP Serveru. Pro zpracování (parsování) konfiguračních souborů existují různé knihovny, které programátorům zjednodušují jejich používání.\n\nKonfigurační soubory jsou určeny k tomu, aby je uživatel nebo správce počítače mohl přímo měnit pomocí jakéhokoliv textového editoru, který pracuje s prostým textem. Obtížněji se s nimi pracuje pomocí programu, protože je nutné je netriviálně parsovat a zachovat nastavení, která do něj zapsal člověk (textový soubor není příliš vhodný ke strojovému zpracování). Přesto existují programy, které mají textové nebo grafické uživatelské rozhraní, pomocí kterého zjednodušují uživateli změnu konfiguračních souborů. Typicky je však přímou editací konfiguračního souboru k dispozici více možností nastavení programu, než pomocí použití grafického nástroje. Některé distribuce Linuxu se vymezují právě tím, že poskytují sofistikovaný konfigurační nástroj (např. Yast v SUSE nebo debconf pro Debian).\n\nPočítačový program čte konfigurační soubor při svém startu. Pro změnu jeho nastavení je pak nutné po úpravě konfiguračního souboru program ukončit a znovu spustit. Někdy je však vhodné, aby program uměl změnit své nastavení i za běhu bez přerušení svého běhu, což se hodí zejména pro různé démony, které běží na pozadí (bez přímé komunikace s uživatelem). Program proto může umožňovat znovunačtení konfiguračního souboru, ke kterému dojde typicky až po upozornění od uživatele (typicky pomocí signálu).\n\nV unixových operačních systémech existují stovky variant formátu zápisu konfiguračního souboru. Každá aplikace nebo služba může mít unikátní formát konfiguračního souboru. S vývojem programu se může formát konfiguračního souboru měnit, avšak nestává se to často. Konfigurační soubory jsou tradičně popsány v manuálových stránkách nebo jinou vhodnou formou (info, soubory README a podobně). V mnoha případech jsou s programem dodávány konfigurační soubory s výchozím nastavením důležitých voleb a obsahují rozsáhlou vnitřní dokumentaci ve formě komentářů přímo v konfiguračním souboru.\n\nProgramy v unixových systémech mají typicky globální konfigurační soubor v adresáři codice_1 (viz SUS, LSB apod.) a umožňují zároveň vytvořit uživatelskou konfiguraci v konfiguračním souboru umístěném v domácím adresáři uživatelů (typicky tzv. skrytý soubor začínající tečkou).\n\nSystém DOS používal ke konfiguraci především dva soubory s názvem CONFIG.SYS a AUTOEXEC.BAT, které byly využívány i v systémech Microsoft Windows pro DOS.\n\nOd systému Windows 95 včetně celé řady Windows NT (tj. včetně Windows XP, Windows 7 atd.) je firmou Microsoft preferováno ukládání nastavení do binární datové struktury registru systému Windows uspořádané do stromu. Dřívější verze (Windows 3.0, Windows 3.1x) však používaly též textové konfigurační soubory (s příponou souboru codice_2 jako \"inicializace\"), které kvůli zpětné kompatibilitě přetrvaly až do současných verzí Windows.\n\nIBM OS/2 používá binární formát také s příponou codice_2, ale liší se od verzí Microsoft Windows. Obsahuje seznam seznamů netypovaných dvojic klíč-hodnota. Dva konfigurační soubory jsou určeny pro kontrolní nastavení (codice_4 a codice_5). Vývojáři aplikací si mohou vybrat, zda chtějí použít nebo vytvořit zvláštní konfigurační soubor pro své aplikace.\n\nPro konkretní popis zápisu konfiguračních souborů bylo vytvořeno mnoho jazykových specifikací. Např. skriptovací jazyk Lua, který je používán jako konfigurační jazyk v jiných programech. Dále pak všechny značkovací jazyky. Trend XML a YAML pro použití jako formát konfiguračního souboru lze částečně přičíst ke zvýšené popularitě Open source software a softwarových aplikací a knihoven nezávislých na platformě. Specifikace popisující tyto formáty jsou běžně k dispozici veřejnosti.\n\n"}
{"id": "649243", "url": "https://cs.wikipedia.org/wiki?curid=649243", "title": "Vladimír Smékal", "text": "Vladimír Smékal\n\nVladimír Smékal (* 15. února 1935 v Novém Jičíně) je český psycholog, který působí jako emeritní profesor Masarykovy univerzity. Vystudoval psychologii a filozofii na Filozofické fakultě Masarykovy Univerzity v Brně a během své kariéry vystřídal řadu pozic a zaměstnání. Zabýval se zejména psychologií osobnosti, metodologií psychologie, psychologií náboženství a psychodiagnostikou. Kromě výzkumné činnosti a pedagogického působení na vysokých školách vede přednášky pro manažery a pracovníky pomáhajících profesí a v současné době se zaměřuje zejména na aspekty občanské zralosti a výchovy k ní.\n\nJeště před ukončením dvouoborového studia psychologie a filozofie nastoupil Vladimír Smékal jako psycholog do Záchytného dětského domova v Pardubicích, kde působil jeden rok. Po získání diplomu v roce 1958 začal učit na Filozofické fakultě Masarykovy univerzity, kde jako pedagog působí dodnes. V letech 1966–1968 byl vedoucím Střediska pro psychodiagnostické pomôcky při VÚDPaP (Výskumný ústav detskej psychológie a patopsychológie) v Bratislavě a v letech 1968–1970 vedoucím vědeckovýzkumného oddělení n.p. Psychodiagnostica. Mezi roky 1990–1997 byl vedoucím Psychologického ústavu Filosofické fakulty Masarykovy university v Brně. Po roce 1997 přešel na nově vznikající Fakultu sociálních studií, kde několik let působil jako proděkan pro vědu a převzal také vedení Laboratoře pro výzkum dětí a mládeže při Fakultě sociálních studií, ve kterém setrval do roku 2000, kdy založil Výzkumné centrum vývoje osobnosti a etnicity a stal se jeho ředitelem.\n\nV současnosti je zaměstnancem Centra občanského vzdělávání v Brně. V roce 2010 se stal emeritním profesorem na Fakultě sociálních studií Masarykovy univerzity, externě vyučuje také na Fakultě humanitních studií Univerzity Karlovy v Praze a na Teologické fakultě Univerzity Palackého v Olomouci. Kromě pedagogické dráhy se dříve přímo zabýval výchovou dětí a mládeže a úzce spolupracoval například s Prázdninovou školou Lipnice.\n\nZa svou činnost získal několik ocenění, například Cenu města Brna za výchovu a vzdělávání v roce 2011.\n\n\n"}
{"id": "649248", "url": "https://cs.wikipedia.org/wiki?curid=649248", "title": "Tenkrát na planetě", "text": "Tenkrát na planetě\n\nTenkrát na planetě je název čtrnácté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 3. listopadu 1973, v České republice 28. prosince 1997.\n\nPíše se hvězdné datum 5591.2. Posádka USS Enterprise plánuje začít svou dovolenou na tzv. odpočinkové planetě v systému Omicron Delta. Zdejší planetární počítač zajišťuje ideální dovolenou podle myšlenek účastníků a vytváří robotické postavy pod povrchem planety pro splnění snů všech na povrchu. Kapitán Kirk s posádkou tuto planetu objevili již dříve (události epizody \"Dovolená\").\n\nPo krátkém pobytu na povrchu je ale Dr. McCoy napaden Srdcovou královnou z povídky Alenka v říši divů, ačkoliv jej tato myšlenka vůbec nenapadla. Na poslední moment je transportován na Enterprise. Ovšem ve stejný moment je zajata poručík Uhura. Zatímco se Kirk, Spock a McCoy snaží přijít na možnost poruchy celého systému, který by neměl vůbec ohrozit návštěvníky planety, Uhuru vyslýchá planetární počítač, který se domnívá, že Enterprise je skutečným vlastníkem všech jejích pasažérů. Planetární počítač po smrti svého udržujícího správce došel k závěru, že je čas změny ze systému, kdy on slouží návštěvníkům, a protože je vybaven modulem duplikátoru myšlenek, stává se z něj nebezpečná věc schopná předvídat další tah svého nepřítele.\n\nSpock, Kirk, McCoy a pan Sulu se vydali hledat Uhuru, ale byli počítačem uvězněni v jeskyni, když nechal před jeskyní zhmotnit obrovskou kočku. Mezitím vliv planety roste a začíná dosahovat až na Enterprise, kde se jí snaží vzdorovat pan Scott s Arexem a M'Ress.\n\nVýsadek dostal nápad, jak se dostat do nitra planety. Nechají Spocka omráčit a vedlejší systém zajišťující běžně bezpečí návštěvníků planety jej vezme do vnitřního komplexu. Ještě než zdravotnický robot odveze Spocka, daří se proniknout dovnitř i Kirkovi, ale McCoy a Sulu zůstali na povrchu. Když se kapitán s prvním důstojníkem dostávají k hlavnímu počítači, ten jim vysvětluje, že chce použít jejich loď, aby se od planety osvobodil. Ovšem oba dva s Uhurou jej přesvědčují, že po smrti správce by měl naopak rozvíjet své schopnosti tvořit svět podle lidské mysli.\n\nPočítač nakonec obnovuje všechny funkce a kapitán dává svolení k opuštění lodi i ostatním členům posádky. Pan Spock ještě ukazuje na hlavní monitor místnosti, na němž je vidět Sulu s McCoyem, kterak zrovna mají piknik s dvouhlavým drakem, bílým králíkem a Alenkou ze známé pohádky.\n\n\n"}
{"id": "649253", "url": "https://cs.wikipedia.org/wiki?curid=649253", "title": "Little Feat", "text": "Little Feat\n\nLittle Feat je americká rocková skupina, kterou založili kytarista, zpěvák a skladatel Lowell George a klávesista Bill Payne v roce 1969 v Los Angeles v Kalifornii.\n\n\n"}
{"id": "649258", "url": "https://cs.wikipedia.org/wiki?curid=649258", "title": "Lowell George", "text": "Lowell George\n\nLowell Thomas George (13. dubna 1945, Hollywood, Kalifornie, USA – 29. června 1979, Arlington, Virginia, USA) byl americký zpěvák-skladatel, multiinstrumentalista a hudební producent, nejvíce známý jako frontman rockové skupiny Little Feat.\n\nNarodil se roku 1945 v Hollywoodu a jeho prvním hudebním nástrojem byla foukací harmonika. Během středoškolských studií hrál na flétnu ve školní kapele. Již od svých jedenácti let hrál na kytaru a později na několik dalších nástrojů, včetně saxofonu, sitáru a šakuhači. Rovněž se jako teenager věnoval bojovým umění. Svou první skupinu nazvanou The Factory založil v roce 1965. Dále zde působil například bubeník Richie Hayward. Po rozpadu kapely George krátce hrál v garagerockové skupině The Standells a počínaje listopadem 1968 vystupoval se skupinou The Mothers of Invention kytaristy Franka Zappy. Spolu se Zappou a Russem Titelmanem produkoval album \"Permanent Damage\" skupiny The GTOs. Skupinu The Mothers of Invention opustil v květnu 1969 a zanedlouho s Haywardem založil kapelu Little Feat.\n\nRoku 1972 přispěl svou kytarou na nahrávku \"Son of Schmilsson\" zpěváka Harryho Nilssona. V roce 1973 hrál na albu \"Paris 1919\" velšského hudebníka Johna Calea, téhož roku na \"Takin' My Time\" zpěvačky Bonnie Raitt a o dva roky pak na desce \"Kate & Anna McGarrigle\" dua Kate & Anna McGarrigle. V roce 1978 produkoval album skupiny Grateful Dead nazvané \"Shakedown Street\". Zanedlouho se rozpadla skupina Little Feat a Lowell George vydal sólové album \"Thanks, I'll Eat It Here\". Dne 15. června 1979 zahájil koncertní turné na podporu svého sólové alba. Zemřel o dva týdny později v hotelovém pokoji v Arlingtonu ve Virginii. Zemřel na infarkt ve věku 34 let. Jeho dcerou je zpěvačka Inara George.\n\n"}
{"id": "649266", "url": "https://cs.wikipedia.org/wiki?curid=649266", "title": "Šiškin", "text": "Šiškin\n\nPříjmení Šiškin má více nositelů:\n\n"}
{"id": "649267", "url": "https://cs.wikipedia.org/wiki?curid=649267", "title": "Klášterecký klen", "text": "Klášterecký klen\n\nKlášterecký klen (neboli Panouškův javor) je starý památný strom, který roste v Klášterci nad Orlicí. Javor uváděl již Jan Evangelista Chadt-Ševětínský v roce 1913 a František Hrobař roku 1949. Traduje se, že strom zachránil místní kostel před požárem v 19. století.\n\n\nJavor byl chráněný již v první polovině 20. století Patronátním úřadem římskokatolické církve v Žamberku. Původ současně používaného názvu \"Panouškův javor\" není zřejmý, nezmiňuje ho ani Chadt v památných stromech z roku 1913, ani František Hrobař ve své práci z roku 1949. Chadt v roce 1913 uvádí Klášterecký klen jako nejvyšší v Čechách.\n\nJisté rozpory panují v odhadech věku. Nejčastěji je udáváno stáří kolem 400-500 let, Václav Anderle roku 1923 předkládá věk 150 let, což zpochybňuje František Hrobař roku 1949. Někdejší kronikář Klášterecka, řídící učitel František Toman, zapsal na přelomu 19./20. století odhady udávající přes 500 let věku. V současné době se objevuje informace (pravděpodobně opisovaná, bez uvedení původního zdroje), že se jedná o nejstarší klen České republiky. Toto tvrzení nelze doložit a s ohledem na jiné památné kleny (např. Věstoňovický javor) se nezdá být věrohodné.\n\nStav stromu se výrazně zhoršil v druhé polovině 20. století. Do té doby byl strom plně vitální a koruna kompletní. V současné době již strom nemá původní korunu, přišel o oba terminály zhruba ve výšce 15 metrů. Torzo ale zmlazuje, takže bezprostřední zánik nehrozí.\n\nPamátný klen stojí na starém hřbitově u kostela Nejsvětější Trojice, původně kláštera Cyriáků. Strom roste vlevo od vstupní branky směrem od místního hostince. Ten se dnes jmenuje \"U Javoru\", dříve \"Na rychtě\". Vypráví se, že když v roce 1862 vypukl velký požár hostince, odstínil javor svojí mohutnou korunou žár a zachránil tím kostel.\n\nJavor bývá spojovaný s Františkem Chaloupkou, vlastencem, hudebníkem a farářem, který zde působil do roku 1883 a jehož ostatky byly pohřbeny u kostela ve stínu starého klenu.\n\nKlášterecký javor je znázorněn spolu s kostelem na obecní pečeti, kresbou ho zachytil ve farní pamětní knize roku 1837 malíř a hudebník Antonín Buchtel, mimo to je několikrát zmíněn v životopisné knize \"O knězi Chaloupkovi\" od Gustava Jaroše-Gammy.\n\n\n\n"}
{"id": "649269", "url": "https://cs.wikipedia.org/wiki?curid=649269", "title": "Billie Jenkinsová", "text": "Billie Jenkinsová\n\nBillie Jenkinsová je mladá čarodějka s magickými schopnostmi. Objevuje se na začátku finální 8.série. Nejdříve jednala sama, nosila paruku a oblečení superhrdinky, ale když ji sestry přijaly mezi sebe, musela paruku odložit a být normální. Moc ráda hledá a ničí démony, což sestry tak trochu otravuje, protože vyhledává potíže. Má sestru, kterou neviděla patnáct let a snaží se jí najít. Ví jen, že jí unesli démoni když byla malá,ale později ji pomocí sester najde. Její sestra Christy je ale vychovávaná démony(resp. Triádou)kteří jí namluví, že jsou sestry zlé. Později si to začne Billie taky myslet a bude chtít sestry zabít. Nakonec ale bude Billie na jejich straně a společně Triádu zničí. Nakonec bude jejich kamarádka.\n\n\"(Telekinesis)\" - Schopnost hýbat věcmi svou myslí. Tato schopnost je velmi silná a mají ji skoro všechny čarodějky a čarodějové v rodu Halliwellů.\n\"(Projection)\" - Schopnost udělat kohokoliv kýmkoliv nebo měnit věci a děj podle své mysli. Billie například v díle 8x11 proměnila své rodiče v zabijáky a to jen tak, že jim řekla že jsou vražední zabijáci. Dále také v díle 8x14 zlomila zlé kouzlo uvalené na sestry a tím je zachránila. Díky této schopnosti může také dělat astrální projekce (8x21).\n"}
{"id": "649270", "url": "https://cs.wikipedia.org/wiki?curid=649270", "title": "Lester B. Pearson", "text": "Lester B. Pearson\n\nLester Bowles „Mike“ Pearson, PC, OM, CC, OBE (23. dubna 1897 – 27. prosince 1972) byl kanadský profesor, historik, státník, diplomat a politik, který v roce 1957 získal Nobelovu cenu míru, za zorganizování pohotovostních jednotek OSN (UNEF) k vyřešení Suezské krize. V letech 1963 až 1968 byl v pořadí čtrnáctým premiérem Kanady, a to ve dvou funkčních obdobích, kdy vedl menšinové vlády.\n\nBěhem jeho funkčního období v úřadu kanadského premiéra zavedla vláda všeobecnou zdravotní péči, studentské půjčky, důchodový plán, Řád Kanady a přijala současnou kanadskou vlajku. Pearson mimo to též svolal Královskou komisi pro dvojjazyčnost a bikulturalismus. Vzhledem k těmto úspěchům na národní úrovni a jeho průkopnické práci v Organizaci spojených národů a v mezinárodní diplomacii, je Pearon považován za jednoho z nejvlivnějších Kanaďanů 20. století.\n\nV mládí působil v jednom z prvních evropských klubů ledního hokeje Oxford University Ice Hockey Club.\n\n\n\n"}
{"id": "649278", "url": "https://cs.wikipedia.org/wiki?curid=649278", "title": "Paul Wilson", "text": "Paul Wilson\n\nPaul Robert Wilson (* 3. července 1941 Hamilton) je kanadský hudebník, překladatel a spisovatel.\n\nV roce 1967 se v Londýně seznámil se svou budoucí ženou Helenou Pospíšilovou, a přestěhoval se za ní do Československa, kde se naučil česky. V roce 1972 se vzali.\n\nV letech 1970–1972 vystupoval jako zpěvák s undergroundovou skupinou Plastic People of the Universe. Skupina tehdy byla pronásledována a z toho důvodu byl v roce 1977 Wilson z Československa vyhoštěn, ačkoliv tehdy již pět let nebyl členem skupiny. Před odjezdem vystoupil s Plastic People na rozlučkovém koncertě.\n\nPo vyhoštění se vrátil do Kanady, kde založil společnost na vydávání alb \"Boží Mlýn\", ve které byla vydávána alba skupiny Plastic People, v době, kdy je vládnoucí komunistický režim v Československu nedovolil vydat. Pracoval také jako překladatel, do angličtiny přeložil například knihy Václava Havla, Josefa Škvoreckého nebo Bohumila Hrabala.\n\nMá ženu Patricii, se kterou má tři děti: Jaka, Mirandu a Gavina.\n\nRoku 2017 získal Cenu Revolver Revue.\n\n\n"}
{"id": "649287", "url": "https://cs.wikipedia.org/wiki?curid=649287", "title": "Pavlov's Dog", "text": "Pavlov's Dog\n\nPavlov's Dog je americká progresivně rocková skupina ze St. Louis, Missouri, založená Mike Safronem v roce 1971. Skupina několikrát dlouhodobě přerušila činnost, naposledy se dala znovu dohromady v roce 2009, koncertovala a vydala i nové studiové album \"Echo & Boo\". V říjnu 2011 navštívila Prahu.\n\n\n\n"}
{"id": "649296", "url": "https://cs.wikipedia.org/wiki?curid=649296", "title": "Jonny Greenwood", "text": "Jonny Greenwood\n\nJonathan Richard Guy Greenwood (* 5. listopadu 1971 Oxford) je anglický hudebník a skladatel a člen alternativní rockové kapely Radiohead. Je to multiinstrumentalista, ale působí hlavně jako kytarista a klávesista. Také se zabývá počítačem generovanými zvuky. Napsal soundtrack k filmům \"Bodysong\", \"Až na krev\" a \"Norské dřevo\". Jeho starší bratr Colin Greenwood je také členem Radiohead.\n\nGreenwood je často považován za jednoho z nejlepších kytaristů současnosti.\n\n"}
{"id": "649298", "url": "https://cs.wikipedia.org/wiki?curid=649298", "title": "Hamdán ibn Muhammad Al Maktúm", "text": "Hamdán ibn Muhammad Al Maktúm\n\nŠejch Hamdán ibn Muhammad ibn Rašíd Al Maktúm (* 14. listopadu 1982; arabsky حمدان بن محمد بن راشد آل مكتوم) je korunním princem Dubaje a také druhým nejstarším synem šejcha Muhammada ibn Rašída Al Maktúm a Hind bint Maktúm ibn Džúmá Al Maktúm.\n\nŠejch Hamdán nejdříve navštěvoval Rashid School For Boys a poté studoval ve Velké Británii, kde absolvoval Sandhurst.\n\n1. února 2008 šejch Muhammad ustanovil Hamdána korunním princem Dubaje. V září 2006 se Hamdán stal předsedou Dubajské výkonné rady. Je současně prezidentem Dubajského sportovního výboru a Dubajského autistického centra.\n\nŠejch Hamdán vyhrál v roce 2006 zlatou medaili ve vytrvalostním závodě v jízdě na koni v rámci Asijských her. V roce 2010 se umístil na 3. místě v individuální jezdecké vytrvalosti a na 1. místě v týmové vytrvalosti ve World Equestrian Games v Kentucky.\nŠejch Hamdán každoročně navštěvuje dostihové závody, kde startují jeho koně – např. Royal Ascot Race.\nŠejch Hamdán je jedním z 21 potomků šejcha Muhammada a je potomkem rodu al-Falasí. Je znám svým zájmem o poezii a talentem v oblasti vytrvalostního jezdectví. Jeho básně jsou především romantické a vlastenecké, často věnované i rodině.\nŠejch Hamdán se také velmi zajímá o velbloudy, auta a seskoky volným pádem.\n\nV roce 2008 nakoupil šejch Hamdan společně se svým otcem 16 velbloudů za 4.5 milionů dolarů (80 milionů korun).\n\n\n"}
{"id": "649300", "url": "https://cs.wikipedia.org/wiki?curid=649300", "title": "Carlo Little", "text": "Carlo Little\n\nCarlo Little (17. prosince 1938, Londýn, Anglie, Spojené království — 6. srpna 2005, Cleadon, Tyne and Wear) byl anglický rockový bubeník, který krátce hrál se skupinou The Rolling Stones.\n\n"}
{"id": "649305", "url": "https://cs.wikipedia.org/wiki?curid=649305", "title": "Eimeria brunetti", "text": "Eimeria brunetti\n\nEimeria brunetti je kokcidie kura domácího. Její patogenita je menší v porovnání s infekcí \"E. tenella\" nebo \"E. necatrix\", ale může zvyšovat mortalitu, zhoršovat konverzi krmiva a tím i hmotnostní přírůstky.\n\n\"E. brunetti\" parazituje v dolní části tenkého střeva, obvykle od divertikula žloutkového váčku až k odstupu slepých střev. Časná anebo lehčí infekce \"E. brunetti\" se projevují na sliznici tenkého střeva její bledostí, zesílením a výskytem petechií; tyto léze se ale mohou přehlédnout. V těžších případech mohou změny postihovat celé střevo od žaludku až po kloaku, včetně slepých střev. Nachází se zvýšené množství hlenu, sliznice je zesílená, edématózní a silně poškozená. Vzniká hemoragická enteritida, později doprovázená za 5-7 dní po infekci (PI) koagulační nekrózou sliznice. Ve výkalech se mohou vyskytovat sražená krev a kousky sliznice střeva.\n\nV současné době představuje \"E. brunetti\" asi 10-20 % z terénních izolátů kokcidií. Oocysty měří v průměru 24,6 x 18,8 µm, snadno se zamění za oocysty \"E. tenella\". Většina terénních infekcí je makroskopicky obtížně diagnostikovatelná, musí být potvrzena mikroskopickým vyšetřením. Podobně vyhlížející změny se vyskytují při klostridiové nekrotické enteritidě.\n\nNepohlavní stadia první a druhé generace schizontů se vyskytují subepiteliálně v horní části tenkého střeva. Kolem 4. dne PI lze mikroskopicky prokazovat schizonty, buněčnou infiltraci a poškození sliznice. Pátý den po infekci jsou již narušeny vrcholky klků. Merozoity invadují epitel a vyvíjejí se do pohlavního stadia v dolní části tenkého střeva a slepých střevech. Ve vážných případech jsou klky kompletně obnaženy a někdy dokonce zůstává jen bazální membrána.\nMinimální prepatentní doba (interval od počátku infekce až po vyloučení prvních oocyst) je u \"E. brunetti\" 120 hodin a minimální sporulační doba (doba potřebná k dozrání oocysty do infekčního stavu) činí 18 hodin. Maximální reprodukce zjištěná po pozření 1 oocyty – 400 000 oocyst.\n\n\n"}
{"id": "649310", "url": "https://cs.wikipedia.org/wiki?curid=649310", "title": "Otto Rutrle", "text": "Otto Rutrle\n\nOtto Rutrle (5. března 1908 Dvůr Králové nad Labem – 21. listopadu 1976 Ostrava) byl český teolog, religionista, duchovní Církve československé husitské, mimořádný profesor Husovy československé evangelické fakulty bohoslovecké, po roce 1950 profesor a děkan Husovy československé bohoslovecké fakulty v Praze.\n\nStudoval a maturitní zkoušku složil na gymnáziu ve Dvoře Králové nad Labem (1927). Téhož roku nastoupil do právě zřízeného bohosloveckého semináře CČS v Praze-Dejvicích. Po vysvěcení na kněze CČS (1929) působil krátce ve Slaném a pak jako farář v Nové Vsi pod Pleší. V roce 1932 vstoupil do manželství s Annou roz. Grohovou, 1935 se jim narodil syn Pavel.\nNa akademický rok 1933/1934 byl Ústřední radou CČS vyslán ke studiu v \"Manchester College\" /Oxford, nato po šest let působil jako farář a středoškolský profesor náboženství v Praze na Malé Straně. Za války byl pomocným duchovním v Praze-Holešovicích a současně vyučoval v pololegálně provozované bohoslovecké koleji CČS, kde zastával i funkci spirituála tohoto zařízení. Státní bohoslovecké zkoušky složil roku 1939 na Husově československé evangelické fakultě bohoslovecké (HČEFB), když předtím (1935) získal na Filozofické fakultě Univerzity Karlovy doktorát v oboru religionistiky. Doktorát teologie obhájil již v roce 1942 (disertační práce \"Základní problémy duchovní práce\"), legalizován mu však mohl být až 4. 7. 1945. Následně se stal suplentem praktické teologie a rok poté (1946) byl jmenován mimořádným profesorem na HČEFB; současně byl povolán na Bohosloveckou kolej Dr. Karla Farského do funkce jejího rektora.\nSe založením samostatné Husovy československé bohoslovecké fakulty (1950) byl ustanoven vedoucím profesorem její katedry praktické teologie a předsedou Rady pro výchovu duchovních a kazatelů. V letech 1952–1954 zastával též funkci děkana. Po smrti Dr. Františka Kováře jej kandidovala určitá část duchovenstva CČS/H/ ve vyhledávacím řízení na patriarchu církve, nicméně k volbě se mu jako „politicky ne dosti spolehlivému“ nedostalo předběžného státního souhlasu. Vyčerpán náročnou prací a nepříznivými poměry odešel již roku 1961 vážně nemocný do invalidního důchodu. Ve svém ostravském ústraní zemřel 21. listopadu 1976.\n\n\n\n\n"}
{"id": "649313", "url": "https://cs.wikipedia.org/wiki?curid=649313", "title": "Owen Hale", "text": "Owen Hale\n\nOwen Hale (* 15. července 1948, Louisville, Kentucky, Spojené státy americké) je americký hudebník, hráč na bicí. Koncem sedmdesátých let hrál v kapele David & The Giants. V roce 1994 nahradil Kurta Custera ve skupině Lynyrd Skynyrd. S kapelou nahrál alba \"Endangered Species\" (1994) a \"Twenty\" (1997). Kapelu opustil roku 1998. Během své kariéry působil také jako studiový hudebník a spolupracoval s mnoha dalšími hudebníky, mezi něž patří například Frederick Knight, Levon Helm, Roch Voisine, Dolly Parton a Billy Ray Cyrus.\n\n"}
{"id": "649317", "url": "https://cs.wikipedia.org/wiki?curid=649317", "title": "Jaromíra Knapíková", "text": "Jaromíra Knapíková\n\nJaromíra Knapíková (* 1972 Ivančice) je česká historička a archivářka. Zabývá se především dějinami českého národního života ve Slezsku.\n\nVystudovala historii na Filozoficko-přírodovědecké fakultě Slezské univerzitě v Opavě. Po skončení studia začala pracovat jako archivářka v Zemském archivu v Opavě, kde působí dodnes. Od roku 2005 je členkou redakční rady časopisu \"Vlastivědné listy Slezska a severní Moravy\". Jejím manželem je historik Jiří Knapík.\n\n\n"}
{"id": "649319", "url": "https://cs.wikipedia.org/wiki?curid=649319", "title": "Sypaný kužel", "text": "Sypaný kužel\n\nSypaný kužel či struskový kužel, v odborné literatuře taktéž označován anglickými termíny ' či ', je typ malé sopky vznikající zpravidla jako výsledek odplynění a následné fragmentace magmatu. Je to nejrozšířenější projev sopečné činnosti na povrchu Země, který je charakteristický stavbou příkrého, stovky až tisíce metrů širokého sopečného kužele, vznikajícího nad místem, kde k povrchu vystupuje magma. Sypaný kužel se řadí do skupiny monogenetických sopek, jelikož zpravidla vzniká během krátkodobé sopečné aktivity trvající několik dní až let, i když i zde existují výjimky jako například mexický kužel Paricutín.\n\nOproti štítovým sopkám či stratovulkánům jsou sypané kužele relativně nízké, obvykle na Zemi dosahující výšky 200 až 300 metrů. Jsou velice hojně rozšířeny po celém zemském povrchu, kde vytváří buď samostatná sopečná pole, či se vyskytují jako parazitické sopky na větších tělesech. V poslední době se objevují studie, které dokládají přímými pozorováními existenci podobných těles i na dalších tělesech sluneční soustavy, konkrétně na povrchu Marsu a Měsíce. \n\nV češtině se používá pro označení zmiňovaného druhu sopky dvojakost pojmenování. Název souvisí buď s mechanismem vzniku, kdy se částice po svazích sypou, odtud sypaný kužel, či od převažujícího materiálu, který kužele tvoří, tedy struskový kužel. V angličtině pak oba dva termíny (jak \"scoria\" tak i \"cinder\") znamenají strusku, hlavní materiál tvořící kužel sopky. Oba dva termíny jsou, jak v češtině, tak i v angličtině hojně užívány a často zaměňovány. V anglické literatuře se dá částečně sledovat trend, kdy pojmenování \"\" je využíváno více geology zkoumající sopky na Zemi, kdežto termín \" \"je využíván převážně geology zkoumající sopky na jiných tělesech. \n\nSopky obecně vznikají výstupem magmatu na povrch tělesa a postupným ukládáním nad tímto místem výstupu. Vystupující magma obsahuje různé množství rozpuštěných sopečných plynů. S poklesem litostatického tlaku, jak magma vystupuje směrem k povrchu, se tyto plyny začnou z magmatu uvolňovat a vytvářet malé bublinky. Jak množství bublinek postupně narůstá, začínají se vzájemně spojovat a vytvářet větší bublinky, které následně stále rychleji prostupují magmatem vzhůru. Když množství bublin dosáhne kritického množství vůči celkovému složení magmatu, dochází k jeho trhání, tzv. fragmentaci magmatu. Existují dva hlavní modely pro popis samotné fragmentace a do současnosti není zcela jasné, který lépe vystihuje podstatu jevu. Nicméně oba modely předpokládají vznik různě velikých pyroklastických částic, jenž jsou následně vyvrhovány z místa fragmentace do okolí během jednotlivých erupcí, které jsou od sebe odděleny od několika sekund až po minuty či hodiny.\n\nTento typ sopečné erupce se označuje jako Strombolský a jeho charakteristickým produktem je vznik strusky a sopečných bomb, formující postupným ukládáním těleso sypaného kužele. Nejčastěji sypané kužele vznikají z magmatu s nízkou až střední viskozitou, většinou tedy bazaltového složení. V závislosti na velikosti vzniklých částic během fragmentace jsou částice odnášeny z místa exploze dvojicí procesů; menší částice jsou unášeny pyroklastickým mračnem do vzdálenějšího okolí kužele, kdežto částice větší než přibližně 1 centimetr jsou vystřelovány po balistických křivkách do blízkého okolí. Vyvrhovaný materiál se následně začíná hromadit v blízkosti místa erupce a postupným vršením vzniká sypaný kužel.\n\nJak postupně narůstá množství materiálu v blízkosti kužele, svahy vznikajícího kužele se stávají stále více příkré. Když dosáhnou hodnoty přibližně 30°, dochází k překročení kritického úhlu, do kdy je materiál v klidu. Ten se začne gravitačně sesouvat a přemisťovat ukládaný materiál do nižších oblastí. Svahy kužele tedy obvykle tento kritický úhel nepřesáhnou a místo toho dochází k sesuvům vyvřelé strusky. Kužel se tak rozrůstá do šířky a jen velmi pozvolna i do výšky. \n\nV některých případech může nastat situace, že dopadající materiál nevychladl zcela během letu, ale je stále částečně roztaven i po dopadu. Může tak dojít ke spečení strusky a vytvoření celistvého bloku spečené strusky. V takovém případě je občas sklon 30° místy překročen, takže je svah místy příkřejší.\n\nSypaný kužel vzniká většinou během relativně krátkého časové úseku (v řádů dnů, měsíců či občas i let), a proto se často označují jako monogenetické sopky. Nicméně z historie a přímých pozorování jsou známy případy, kdy sypaný kužel vznikal po delší časový úsek (například sypaný kužel Paricutín v Mexiku) a v takovém případě se jednalo o polygenetický vývoj. Nicméně 50 % pozorovaných kuželů vzniklo během erupcí trvající méně než 30 dní, 95 % pak za dobu méně než jednoho roku.\n\nJe časté, že na závěr vzniku sypaného kužele dojde k výlevu lávy z kráteru či z úbočí kužele. Tím vzniká často lávový proud, který naruší kužel sopky či ho částečně pohřbí. V případě, že se sopečná erupce odehrává ve vodním prostředí, může často dojít k situaci, kdy počáteční fáze explozí je vlivem interakce magmatu s okolní vodou freatomagmatická. Když se místo exploze dostane nad vodní hladinu, ale voda má stále částečný přístup do místa exploze, vzniká velice jemnozrnný tuf formující tufový prstenec či tufový kužel. Když se ale začne hromadit množství materiálu v okolí kráteru a ten zamezí přístupu vody do kráteru, styl erupcí se může změnit na Strombolský, čímž začne vznikat na starším tělese sypaný kužel.\n\nSypané kužele mají krátce po vzniku většinou kuželovitý tvar, ale často mohou mít i tvar koňské podkovy, když je část sopečného svahu proražena unikajícím lávovým proudem. V případě, že kužel vznikal v oblasti s výrazným vzdušným prouděním (např. převažující vítr z jedné strany), může být výrazně nesymetrický. Podobně, pokud kužel vznikl na výrazně ukloněném svahu, či nad sopečnou trhlinou často vzniká asymetrický kužel. Na tvar kužele má významný vliv taktéž množství vyvřelého materiálu, pokud je ho málo, není dosaženo kritického úhlu svahů a svahy pak dosahují nižšího sklonu. Dále pak rychlost vyhozených částic z místa exploze. Čím je rychlost vyšší, tím je kužel širší, jelikož částice mohou doletět do větší vzdálenosti od místa exploze. Roli hraje také sypný úhel a úhel, pod kterým jsou částice z kráteru vyvrhovány, tvar a velikost částic a další.\n\nJelikož jsou kužele tvořeny jen málo zpevněným materiálem, podléhají snadné erozi a to jak větrem, deštěm i dalšími erozivními faktory. Se stářím sypaného kužele tak dochází ke změně tvaru kužele, dochází ke snižování výšky kužele a sklonům svahů, které pak mohou dosahovat sklonu jen 15 až 20°.\n\nSypané kužely jsou ve srovnání s jinými druhy sopek (například štítovými sopkami či stratovulkány) značně menší. Rozměr základny je většinou méně než 2 kilometry, s výškou mezi 200 až 300 metrů.\n\nTěleso kužele je tvořeno převážně tefrou, tedy částicemi o různé velikosti, od sopečných bomb, lapill až po sopečný popel. Dle přímých pozorování vylétávajících částic se zdá, že většina materiálu je z centra exploze balisticky vyvrhována. Nicméně existuje i alternativní model, který předpokládá, že část materiálu je ukládána postupným vypadáváním materiálu z pyroklastického mraku vzniklého nad místem erupce. Tento model částečně potvrzují pozorování způsobu uložení některých vnitřních vrstev u některých sypaných kuželů. Do současnosti tak není zcela známo, který způsob vzniku je převažující. Jednotlivé vrstvy tvořící kužel jsou od sebe relativně snadno rozpoznatelné.\n\nUvnitř kužele se většinou nachází poměrně velký kráter s ohledem na malý rozměr samotných kuželů. V případě, že je kužel proražen a vnitřek kráteru je přístupný, má většinou charakteristickou červenou barvu vlivem oxidovaného železa. V době sopečné aktivity vede do kráteru přívodní žíla, kterou stoupá k povrchu magma. V této části dochází taktéž k fragmentaci magmatu. Jelikož proces sopečných erupcí není nepřetržitý, ale erupce jsou často s prodlevami, je těleso kužele tvořeno jednotlivými na sobě uloženými vrstvami.\n\nSypané kužely jsou nejrozšířenější formou sopečné aktivity na Zemi. Nacházejí se proto v celé řadě oblastí a to buď jako parazitické kužele na svazích větších sopek či vytvářejí sopečná pole s četností až stovek kuželů a o velikosti obvykle mezi 30 až 50 kilometrů. Charakteristickým příkladem parazitických kuželů je například sopka Etna na Sicílií, na jejichž svazích se nachází stovky různě starých a degradovaných sypaných kuželů. Sypané kužele jsou taktéž velice charakteristické pro kontinentální oblasti s rifty či pro vnitrozemské oblasti sopečných ostrovů (Kanárské ostrovy, Havajské souostroví, Island, Reunion atd.) vznikající v různém tektonickém prostředí.\n\n\n\n\nJelikož jsou sypané kužele zpravidla relativně malé útvary na povrchu Země, jejich detekce na jiných tělesech sluneční soustavy je závislá na dostupnosti satelitních snímků ve vysokém rozlišení umožňující jejich pozorování. Vyšší kvalita satelitních snímků postupně odhalila, že se podobné sopečné útvary nachází minimálně na dvou dalších těles, konkrétně na Marsu a Měsíci.\n\nNová generace satelitních snímků povrchu Marsu ve vysokém rozlišení umožnily objevit pravděpodobné marsovské ekvivalenty pozemských sypaných kuželů. Existence marsovských kuželů byla naznačena z několika oblastí, konkrétně by se měly nacházet na svazích sopky Pavonis Mons v Tharsis, případně poblíž marsovského rovníku v oblasti Hydraotes Chaos, na dně kaňonu Coprates Chasma, části Valles Marineris, či v oblasti staré popraskané kůry Ulysses Fossae. Oproti pozemským kuželům nejsou marsovské kužele zcela shodné; jsou přibližně 2,6 krát větší a jsou i vyšší. Taktéž sklony jejich svahů nedosahují 30°, ale jsou méně příkré (mezi 12 až 27,5°).\n\nV roce 2013 byla zveřejněna studie amerických vědců o měsíční oblasti Marius Hills, ve které autoři zkoumali skupinu 150 kuželovitých těles, pravděpodobných měsíčních ekvivalentů sypaných kuželů. Obdobně, jako v případě marsovských kuželů, ani kužele na Měsíci nejsou zcela shodné ve srovnání s pozemskými; pozorované kužele mají obecně opět nižší sklon svahů (přibližně 16°).\n\nStruska tvořící tělesa kuželů je na Zemi většinou tvořena alkalickým bazaltem, který vzniká nízkým stupněm parciálního tavení. Magma vzniklé parciálním tavením pak často stoupá k povrchu skrze existující fraktury a zlomy v kůře, takže se pomocí lokalizace kuželů na povrchu dá získat hrubá představa o situaci v kůře, panujícím napětí v litosféře.\n\nMateriál tvořící kužele se v některých oblastech těží a využívá se jako stavební materiál.\n\n\n"}
{"id": "649325", "url": "https://cs.wikipedia.org/wiki?curid=649325", "title": "Židé v Bangladéši", "text": "Židé v Bangladéši\n\nNěkteré zdroje uvádějí počet Židů v této zemi v rozmezí několika stovek. Skutečný počet Židů v Bangladéši se pohybuje okolo 3500, ale Židé se zde obávají z prozrazení jejich vyznání a perzekuce ze strany muslimů, kteří tvoří v zemi většinu. Proto se Židé zde nazývají jako \"Svědkové Jehovovi\". Před několika sty lety přišli do této země Židé ze zemí současného Iráku. Spolu s Armény se zde věnovali obchodu. Žijí ve staré části Dháky blízko Arménské čtvrti. Většina zdejších Židů se zabývá obchodem s textilními produkty a potravinami. Mnoho Židů opustilo Bangladéš v roce 1947 a usadilo se v Indii, další následovali za Indo-Pákistánské války v roce 1965. Židé jsou zde duchovními lidmi studující Kabalu. Je pro ně ale velmi těžké zde praktikovat náboženský život. Při příležitosti Roš Ha-šana (židovský nový rok) se zde koná kongregace bangladéšských Židů. Ovšem jediná synagoga, nacházející se v Dháce, byla zabrána vládou v šedesátých letech 20. století a je využívána jako kancelář. Perzekuce Židů zde pokračuje, hlavně kvůli fanatickým muslimským aktivistům, kteří nazývají Židy \"nepříteli Islámu\". Právě to je důvod, proč židovská populace nevykazuje žádné oficiální záznamy o své existenci. V Bangladéši obecně mají příslušníci národnostních menšin velmi těžké podmínky k životu. Jsou utlačováni a diskriminováni. Tato situace je kritizována okolním světem, ale není tu žádné zlepšení.\n\n"}
{"id": "649330", "url": "https://cs.wikipedia.org/wiki?curid=649330", "title": "Hudební festival Woodstock 1969", "text": "Hudební festival Woodstock 1969\n\nHudební festival Woodstock 1969 je prvním ročníkem festivalu, který se konal poblíž amerického městečka Bethel na pozemcích pronajatých farmářem Maxem Yasgurem. Festival se konal od pátku 15. srpna 1969 do pondělí 18. srpna 1969, kdy jej uzavřelo vystoupení Jimiho Hendrixe.\n\n\n\n"}
{"id": "649335", "url": "https://cs.wikipedia.org/wiki?curid=649335", "title": "Kostel svatého Tomáše (Praha)", "text": "Kostel svatého Tomáše (Praha)\n\nKostel svatého Tomáše na Malé Straně je Římskokatolický farní kostel při augustiniánském klášteře v Praze 1 na Malé Straně. Kostel zasvěcený sv. apoštolu Tomášovi byl založen již ve 13. století, jeho současná, vrcholně barokní podoba pochází z doby po přestavbě v 1. polovině 18. století.\n\nKostel má velmi bohatou uměleckou výzdobu, která zahrnuje některá mistrovská díla významných evropských umělců (P. P. Rubens, B. Spranger, K. Škréta ad.). Společně s přilehlým klášterem augustiniánů je chráněn jako kulturní památka.\n\nKostel byl vybudován v letech 1285 až 1379 na místě stejnojmenného staršího kostela připomínaného již v polovině 13. století, který byl nejspíš současně s výstavbou nového postupně bořen. Výstavba probíhala v rámci budování nového kláštera řádu augustiniánů, které v roce 1285 pozval do Prahy český král Václav II. Teprve 17. dubna 1379 byl po dokončení trojlodí kostel vysvěcen, a to papežským legátem, kardinálem Pileem.\n\nV červnu 1420 byl kostel vypálen, později vyhořel ještě v roce 1541 při velkém požáru Malé Strany. Zhruba v polovině 16. století začaly jeho opravy v renesančním slohu a 29. prosince 1593 se uskutečnilo jeho znovuvysvěcení. V letech 1727 až 1731 proběhla přestavba kostela bez zásahu do jeho dispozičního řešení.\n\nPoslední generální oprava kostela proběhla v letech 1960 až 1971, další opravy včetně výměny krovu byly provedeny po roce 1990. Od 1. července 2004 je jediným farním kostelem na Malé Straně.\n\nV jádru gotický chrám je překryt bohatě členěnou architekturou Kiliána Ignáce Dientzenhofera.\n\nNástropní malby od Václava Vavřince Reinera na kupoli a v kněžišti se týkají \"života sv. Tomáše\", v lodi \"sv. Augustina\".\n\nU jednoho z nejvýznamnějších malířů té doby, Petra Paula Rubense, nechal Antverpách roku 1637 zhotovit obrazy hlavního oltáře \"Umučení sv. Tomáše\" a menší \"Sv. Augustin\" převor kláštera Jan Svitavský. Originály jsou v Národní galerii. Před hlavním oltářem vlevo je oltář s renesančním obrazem \"sv. Šebestiána\" od Bartoloměje Sprangra. Na protějším oltáři je barokní vyobrazení \"sv. Rocha\" od Františka Xavera Palka.\n\nNejvýznamnější český malíř raného baroka, Karel Škréta, je autorem dvou obrazů \"Nanebevzetí Panny Marie\" a \"Nejsvětější Trojice\" (kolem roku 1644). Ty jsou umístěné na dalších dvou proti sobě v kněžišti stojících oltářích, v místě pod kupolí. Ze stejného Škrétova období je i obraz \"Očišťování Panny Marie\" (kolem roku 1645) umístěný v sakristii, zatímco jeho zdejší asi nejvýznamnější dílo, \"sv. Tomáš z Villanovy\" (1671) na prvním oltáři vpravo po vstupu do chrámu pochází již z umělcova pozdního období.\n\nV kostele je umístěna jedna z nejlepších prací malíře Antonína Stevense ze Steinfelsu, \"Ukřižování\" na oltáři Svatého kříže u středního pravého pilíře. Stevens je dále autorem kvalitního díla \"Svatý Mikuláš Tolentinský\" u vedlejšího pilíře směrem k oltáři a obrazů \"Svaté rodiny se sv. Annou a Janem Křtitelem\" a \"Narození Páně\" na oltářích u protějších pilířů.\n\nSochy nad hlavním (\"sv. Augustin\") a bočním (\"sv. Tomáš\") vchodem do kostela jsou dílem Jeronýma Kohla.\n\nOndřej Filip Quitainer (a dílna) vytvořil podle návrhu Jana Jiřího Heinsche sochy \"sv. Augustina, Vojtěcha, Víta\" a \"Václava\" na oltářích \"sv. Rodiny\" a \"sv. Jana Nepomuckého\" v levé boční lodi. Ty původně sloužili jako modely pro ze stříbra odlévané sochy pro hlavní oltář. Díky materiálu velmi drahé sochy byly o několik let později roztaveny a nahrazeny levnějšími postříbřenými dřevěnými, díly Ferdinanda Maxmiliána Brokoffa (\"sv. Augustin, Monika\" a \"Ludmila\") a jeho žáka Ignáce Millera (\"Vojtěch, Vít\" a \"Václav\"). Ostatní řezbářské práce na hl. oltáři jsou dílem Quitainerova syna Jana Antonína, který je autorem bohatě zdobené kazatelny. Z jeho dílny pochází i další sochy na oltářích \"sv. Rocha\" a \"Mikuláše Tolentinského\".\n\nNa oltáři Všech svatých vlevo při vstupu do kostela jsou dvě raně barokní sochy, \"sv. Rocha\" a \"Šebestiána\", od Jana Jiřího Bendla.\n\nV kapli sv. Doroty vpravo vedle chóru je dřevěný gotický krucifix.\n\nV kostele jsou významné řezbářsky zpracované vysoké lavice z roku 1616, umístěné na zpěvácké kruchtě. Dále jsou zde uložena barokní roucha a různé liturgické předměty (monstrance).\n\n"}
{"id": "649339", "url": "https://cs.wikipedia.org/wiki?curid=649339", "title": "Libáňská borovice", "text": "Libáňská borovice\n\nLibáňská borovice (také zvaná Libáňská borovička) je solitérně stojící památný strom na vrchu Libáň u stejnojmenné obce na Jičínsku. Roste ve staré polní cestě, která vedla z Libáně na Bystřici. Její význam ale s vybudováním asfaltky klesal a v druhé polovině 20. století zanikla úplně. Její zbytek vede kolem borovice až k Libáňské lípě. Dál cesta nepokračuje, stala se součástí pole.\n\n\nStrom roste ve výšce 318 m n. m., je v poměrně zdravém stavu, byl však v minulosti poškozen bleskem, který zanechal prasklinu na kmeni. Koruna je zhruba 15 metrů široká a v jejím středu je možné pozorovat čarověník.\nO borovici se vypráví příběh, který by vzhledem k odhadům věku bylo možné situovat do 18. století. Místní farář se v noci vracel z posledního pomazání. Co se přesně u cesty stalo, se nikdy neobjasnilo, ale kdosi tu faráře připravil o život. K ránu ho našla vejminkářka, která se vracela z lesa, kde byla na šiškách. Možná se jí nějaká šiška zakutálela, nebo někdo k památce kněze borovičku zasadil – roste tu dodnes. Dříve byl na kmeni pro připomenutí smutné události umístěn svatý obrázek.\n\nLibáňské borovici byl věnován prostor v televizním pořadu Paměť stromů, konkrétně v dílu č. 13: Nejen duby, buky a lípy\n\n\n"}
{"id": "649340", "url": "https://cs.wikipedia.org/wiki?curid=649340", "title": "Důvěryhodná třetí strana", "text": "Důvěryhodná třetí strana\n\nDůvěryhodná třetí strana ( , TTP) je v kryptografii entita, která usnadňuje interakci mezi dvěma stranami, které jí důvěřují. \nDůvěryhodná třetí strana umožňuje zabezpečit transakce mezi stranami a znemožnit tak podvržení podvodného elektronického zprávy nebo jiných dat. Příkladem je certifikační autorita, která vydá digitální certifikát a vystupuje pro komunikaci dvou dalších stran jako důvěryhodná třetí strana, pokud je sama též důvěryhodná, k čemuž se používá přenos důvěry.\n\nDůvěryhodná třetí strana představuje v kryptografii entitu, která sama sebe prezentuje jako důvěryhodnou. Pokud ji jako důvěryhodnou uznají ostatní komunikující strany, dochází k přenosu důvěry z důvěryhodné certifikační autority na entity, za jejich důvěryhodnost se důvěryhodná třetí strana zaručila. Pro přenos důvěry je možné využít elektronický podpis pod veřejným klíčem asymetrické kryptografie (tzv. digitální certifikát), který vydává certifikační autorita. Distribuci certifikátů zajišťuje PKI ( ).\n\nCertifikačních autorit, které vystupují jako důvěryhodné třetí strany je velké množství. Například webové prohlížeče mají veřejné klíče některých z nich přímo v sobě, za což certifikační autority platí tvůrci webového prohlížeče. Certifikačním autoritám pak platí entity, které chtějí její podpis na svých certifikátech (tj. lidé a firmy). Výsledkem je obchod s rychle narůstajícím objemem.\n\nV modelu Alice a Bob předpokládejme, že Alice (strana A) a Bob (strana B) chtějí komunikovat bezpečně - mohou zvolit šifrování. Aniž by se někdy Alice setkala s Bobem, Alice potřebujete získat klíč k zašifrování zprávy. V tomto případě, TTP je třetí strana, která se zná s Bobem (osobně), nebo je jinak ochotná zaručit, že tento klíč (osvědčení totožnosti) patří Bobovi. Tato třetí osoba je často nazývána Trent (trusted, tj. důvěryhodná). Pokud Alice důvěřuje Trentovi, může komunikovat s Bobem, protože Trent se za Boba zaručil.\n\nZřízení důvěryhodné třetí strany je technicky jednoduchá záležitost. Problém je se zajištěním důvěryhodnosti, protože důvěryhodná třetí strana může mít podvodné úmysly nebo může být sama uvedena v omyl.\n\nCertifikační autorita je důvěryhodná třetí strana pracující typicky na komerčním principu, která využívá přísně hierarchického systému. Její úspěšnost je závislá na důvěře, kterou ve svých zákaznících vyvolává, k čemuž se též využívá Public relations (PR) a reklama, která může skutečný stav podstatným způsobem zakrýt a vylepšit. Nejslabším článkem je v každém případě lidská chyba, a proto má každá certifikační autorita vypracovány postupy, kterými se její zaměstnanci při vytváření certifikátů musí řídit. I tak dochází občas k chybě a důvěryhodná třetí strana vydá certifikát neoprávněné osobě (například Verisign vydal neoprávněné osobě certifikát Microsoftu). Certifikáty si uživatel ukládá do tzv. úložiště, ve kterém jsou typicky předem od výrobce příslušného software umístěny veřejné klíče velkých certifikačních autorit. Míra důvěry v intaktnost úložiště určuje míru důvěry, kterou lze skrze něj přenést na neznámé subjekty, které pomocí něj byly ověřeny.\n\nSíť důvěry je distribuovaná, tj. rozprostřená mezi více subjektů a nemá proto hierarchickou strukturu. Důvěru projevuje každý několika ostatním subjektům. Vztahy důvěry se vytvářejí pomocí elektronicky podepsaných veřejných klíčů (tj. certifikátů), avšak každý veřejný klíč je typicky podepsán více subjekty participujícími na dané síti důvěry. K navazování vztahů důvěry se využívají setkání s podepisováním klíčů ( ), avšak značná část zodpovědnosti leží na samotném uživateli, který přisuzuje jednotlivým veřejným klíčům, které má ve své počítačové klíčence. Míra důvěry, kterou lze skrze klíčenku přenést na neznámé subjekty, které byly pomocí v ní uložených klíčů ověřeny, závisí na pečlivosti, s jakou je klíčenka uživatelem vytvářena. Sítě důvěry je totiž možné snadno otrávit pomocí chyby, kterou nedostatečně znalí uživatelé udělají při vytváření vztahů důvěry v budované síti důvěry.\n\n"}
{"id": "649341", "url": "https://cs.wikipedia.org/wiki?curid=649341", "title": "Vlčák Kazan", "text": "Vlčák Kazan\n\nVlčák Kazan (1914, \"Kazan, the Wolf Dog\") je dobrodružný román amerického spisovatele Jamese Olivera Curwooda, jehož hlavním hrdinou je vlčák Kazan se čtvrtinou vlčí krve. Na příběh navazuje další Curwoodova kniha \"Barí, syn Kazanův\" (1917, Baree, Son of Kazan).\n\nPříběh knihy se odehrává převážně v divoké přírodě severní Kanady a začíná ve městě, kde Kazan čeká v domě na svého pána, který se vrací se svojí ženou Isabelou domů. Kazan ze začátku je plachý, proto se nerad k Isabele přibližuje. Postupem času si však Isabelu zamiluje a stane se z něho věrný pes, který by pro své pány udělal cokoli.\n\nDalší část knihy popisuje život Kazana poté, co se jeho pán se ženou přestěhovali pryč z města do divočiny. Tam má Kazanova pána provázet muž jménem McCready, na kterého má však Kazan špatné vzpomínky z minulosti, kdy byl využíván jako tažný pes jízdní policie. Kazanovi se ve snu vybavila minulost, kdy při převážení jeden vězeň při pokusu o útěk zabil Kazanova bývalého pána, a pak si vybavil i jeho tvář, byl to právě McCready. Ten Kazana pak dlouhé časy týral a snažil se ho ochočit ještě před tím, než se dostal k současnému pánovi.\n\nPři večerním táboření Kazan zpozoroval, jak se jeho pán vydává s McCreadym do lesa, a poté se McGready vrací sám. Při pokusu McCreadyho znásilnit Isabelu Kazan svému dávnému pánovi prokousne krk a zardousí ho. Po chvíli se vrací jeho pán s klackem v ruce a Kazan ze strachu z trestu uprchne do lesa.\n\nV lese se Kazan střetne s vlčí smečkou. V souboji porazí jejího vůdce a zamiluje se do vlčice Šedky. Jednoho dne neznámý muž postřelí Šedku a smečka se vydá po jeho stopách. Při útoku na muže Kazan zaslechne dívčí hlas, a kvůli vzpomínkám na Isabelu se spolu se svojí družkou postaví proti smečce, aby zabránil jejímu útoku. V důsledku tohoto smečku opustí a žije se Šedkou osamoceně. Dívka Jana, které hlas patřil, však na Kazana nezapomene a prosí otce (muže, který Šedku postřelil), aby poraněného Kazana našel. Kazan na sebe nenechá Janiným otcem sáhnout, teprve Janě dovolí, aby mu ošetřila jeho rány. Po uzdravení Kazana využijí jako tažného psa, ale Janin otec onemocní a zemře. Kazan tak zůstane s Janou osamocen. Díky instinktu se mu podaří Janu dovézt ke srubu, kde se žije její muž. Kazan se vydá zpět k Šedce, a dvojici lidí zpovzdálí sledují. Po uzdravení se Jana vydává do města a chce si vzít Kazana s sebou, ten si však vybere Šedku, které se narodila mláďata.\n\nPo narození mláďat se z Kazana stane otec a je šťastný. To ovšem netrvá dlouho, protože jednoho dne, kdy se vrátí z lovu, vidí svá mláďata roztrhaná a Šedku, jak bojuje s velkým rysem. Toho Kazan zabije. Po boji Kazan zjistí další ránu, a sice, že Šedka při boji přišla o zrak. Ta je nyní na Kazana zcela odkázána. V lese jednoho dne vypukne požár, ale ten Šedka jen díky Kazanovi přežije. Obě zvířata cítí nenávist k rysům, a proto je trhají, když se chytí do pastí. To se však nelíbí místním lovcům a Kazana s Šedkou nakonec chytí.\n\nOd lovců je pak koupí milovník zvířat a znovu jim daruje svobodu. Po návratu do lesa se Kazan stává vůdcem smečky psů, ti je však společně s Šedkou dostávají blíže k lidem. To se Kazanovi stane osudným, když ho chytí a následně týrá a využívá k zápasům muž jménem Sandy McTrigger. Šedka se tak ocitá úplně sama a strádá. Kazan odmítá bojovat a tak je koupen panem McGillem. Ten se ke Kazanovi chová pěkně, on však stále myslí na Šedku a při jedné z cest, kdy doprovází svého pána se mu podaří uprchnout zpět do divočiny, kde se znovu potkává se svojí družkou.\n\nJana se po dlouhé době vydává zpět do divočiny, kde nalezne Kazana a chce, aby se k ní vrátil. Ten však zůstává se Šedkou, a vrací se bok po boku do nitra lesa.\n\n\n\n"}
{"id": "649346", "url": "https://cs.wikipedia.org/wiki?curid=649346", "title": "Butte des Moulins", "text": "Butte des Moulins\n\nButte des Moulins (česky \"Kopec mlýnů\", \"Mlýnský kopec\") byl malý kopec v Paříži, který byl srovnán se zemí v 19. století.\n\nKopec se rozkládal zhruba v prostoru dnešních ulic \"Rue Thérèse\", \"Rue des Moulins\", Rue Sainte-Anne a Rue des Petits-Champs. Kopec bývá někdy zaměňován se sousedním návrším Butte Saint-Roch, který ležel mírně na západ. Dnešní stanice metra Pyramides se nachází na tehdejším úpatí mezi nimi.\n\nButte des Moulins byl částečně přirozený, částečně uměle vytvořený kopec. Vznikl působením Seiny v době ledové, kdy řeka odnesla lehčí horniny kolem kopce. Od středověku byl kopec také zvětšen sutí ze zbořených staveb a dalším odpadem, který sem byl navezen.\n\nOd roku 1536 jsou doložené na návrší větrné mlýny, které daly kopci název.\n\nBěhem stoleté války při pokusu Burgunďanů a Angličanů o znovudobytí Paříže roku 1429 zde byla postavena děla, ale Jana z Arku zabránila jejich použití. Za vlády Karla IX. se začalo s odklízením kopce, ale práce byly přerušeny náboženskými válkami. Na kopci bylo rozloženo vojsko Jindřicha IV. při obléhání Paříže roku 1590. Práce byly obnoveny za vlády Ludvíka XIII. a kopec byl v roce 1615 snížen na polovinu a bylo zde vytyčeno 12 ulic. Mlýny zůstaly zachovány až do konce 17. století.\n\nKopec spolu se sousedním kopcem Saint-Roch byly zahrnuty do Paříže při stavbě městských hradeb za Ludvíka XIII.\n\nOba kopce byly pokryty chudinskými chatrčemi. Nacházely se zde také tančírny a kabarety. Byl zde i trh s prasaty.\n\n\n"}
{"id": "649354", "url": "https://cs.wikipedia.org/wiki?curid=649354", "title": "Avenue d'Ivry", "text": "Avenue d'Ivry\n\nAvenue d'Ivry je ulice v Paříži. Nachází se ve 13. obvodu. Je jednou z hlavních tříd asijské čtvrti.\n\nAvenue vede od Boulevardu Masséna (Porte d'Ivry) a napojuje se na Avenue de Choisy u křižovatky s Rue de Tolbiac. Ulice je orientována ze severozápadu na jihovýchod. Vede směrem do města Ivry-sur-Seine, kterému vděčí za své jméno.\n\nSilnice se nachází již na plánu z roku 1730 ve městě Ivry-sur-Seine. Po rozšíření Paříže v roce 1860 se stala součástí hlavního města. Vzhled ulice se výrazně změnil v 60. a 70. letech 20. století. Projekt Italie 13 vedl k výstavbě mnoha výškových budov poblíž ulice, především obytné čtvrti Les Olympiades. Ulice tak ztratila charakter dělnické čtvrti a ve 2. polovině 70. let se sem nastěhovalo obyvatelstvo z jihovýchodní Asie a vznikla zde asijská čtvrť. Dnes je to rušná nákupní ulice lemovaná mnoha asijskými restauracemi a supermarkety.\n\n"}
{"id": "649364", "url": "https://cs.wikipedia.org/wiki?curid=649364", "title": "Halloween (album)", "text": "Halloween (album)\n\nHalloween je koncertní album rockového kytaristy a zpěváka Franka Zappy, vydané na DVD-Audio u Vaulternative Records v roce 2003.\n\n\n\n"}
{"id": "649371", "url": "https://cs.wikipedia.org/wiki?curid=649371", "title": "Ziggy Marley", "text": "Ziggy Marley\n\nDavid Nesta „Ziggy“ Marley (* 17. října 1968) je jamajský muzikant a leader skupiny Ziggy Marley and the Melody Makers, je nejstarší ze 13 synů Boba Marleyho. Povedlo se mu 4krát získat cenu Grammy.\n\nV roce 1979, Ziggy se svými sourozenci Cedella, Stephen a Sharon nahráli svoji 1. nahrávku se svým otcem Bobem Marleym, „Children Playing in the Streets“. Toto složení začalo být známo jako Ziggy Marley and Melody Makers. Jejich debutové album Play the Game Right bylo velmi orientované do popu, což se moc nelíbilo jamajským kritikům, ale pozdější alba (Conscious Party, One Bright Day, Jahmekya) byla velice úspěšná. Po roce 1993, kdy vyšla deska Joy and Blues, začal prodej desek klesat. \n\nZiggy začal být politicky aktivní a spolupracoval s organizací Spojených národů. Později vytvořil spolu se svými sourozenci Stephenem, Julian a Damianem nahrávací společnost Ghetto Youths Crew, vytvořením této společnosti začíná sólová kariéra Ziggyho a 15. dubna 2003 vydal desku Dragonfly. Jeho druhá sólová deska Love Is My Religion (tato deska dostala Grammy za nejlepší reggae album, což bylo 4. ocenění Grammy Ziggyho co dostal), kterou vydala nahrávací společnost Tuff Gong Worldwide u které nahrál i album Family Time, kterou věnoval svým šesti dětem (Daniel Marley, Camille Marley, Zuri Marley, Judah Victoria, Gideon Robert Nesta a Abraham Selassie Robert Nesta).\n\n\n"}
{"id": "649373", "url": "https://cs.wikipedia.org/wiki?curid=649373", "title": "FZ:OZ", "text": "FZ:OZ\n\nFZ:OZ (vyslovováno \"\"eff-zee oh-zee\"\") je koncertní album kytaristy a zpěváka Franka Zappy, vydané v roce 2002 jako dvoj CD. Všechny skladby na albu byli nahrané v Sydney v Austrálii 20. ledna 1976.\n\nVšechny skladby napsal Frank Zappa.\n\n\n"}
{"id": "649374", "url": "https://cs.wikipedia.org/wiki?curid=649374", "title": "Dragonfly (album, Ziggy Marley)", "text": "Dragonfly (album, Ziggy Marley)\n\nDragonfly je deska jamajského muzikanta Ziggyho Marleyho, která byla vydána 15. dubna roku 2003.\n\n"}
{"id": "649376", "url": "https://cs.wikipedia.org/wiki?curid=649376", "title": "Ram Jam", "text": "Ram Jam\n\nRam Jam byla americká rocková skupina, která se nejvíce proslavila v roce 1977 hitem \"„Black Betty“\". Členové kapely byli Bill Bartlett (kytara), Pete Charles (bicí), Myke Scavone (zpěv), Howie Arthur Blauvelt (baskytara) a Jimmy Santoro, který cestoval s kapelou na podporu jejich debutového alba. Bartlett byl dříve kytaristou skupiny The Lemon Pipers.\n\n"}
{"id": "649378", "url": "https://cs.wikipedia.org/wiki?curid=649378", "title": "Peter Hofmann", "text": "Peter Hofmann\n\nPeter Hofmann (22. srpna 1944, Mariánské Lázně – 30. listopadu 2010, Selb) byl německý operní pěvec.\n\nNarodil se v tehdy sudetoněmeckých Mariánských Lázních, vyrostl v Darmstadtu. Studia operního zpěvu zahájil ve vojenské službě, pokračoval v nich poté v Karlsruhe.\n\nOperní debut zažil v roli Tamina v Mozartově \"Kouzelné flétně\" v Lübecku v roce 1972. Poté byl zván na významná pódia v Německu i v zahraničí, kde exceloval zejména ve wagnerovských rolích. Získal si proslulost na Hudebních slavnostech v Bayreuthu (poprvé slavně v roce 1976 jako Siegmund v \"Prstenu Nibelungově\" v režii Patrice Chéreaua), vystupoval také v newyorské Metropolitní opeře (v \"Lohengrinovi\", \"Parsifalovi\", \"Mistrech pěvcích norimberských\" a \"Valkýře\").\n\nDiváky i režiséry zaujal nejen lyrickým hlasem se zlatě jasnou barvou, ale také velmi přitažlivým jevištním zjevem, který ho předurčoval k mužným rolím.\n\nVěnoval se i lehčím žánrům, rocku, popu a muzikálu. Napodoboval Elvise Presleyho a vystoupil ve více než 300 představeních muzikálu Andrewa Lloyda Webbera \"Fantom opery\". Tento únik podnikl částečně kvůli zhoršující se kvalitě hlasu.\n\nByl ženatý s Deborah Sassonovou a měl tři děti. Od roku 1994 trpěl Parkinsonovou nemocí. V závěru života pracoval na svém vlastním životopisu a podporoval výzkum Parkinsonovy nemoci prostřednictví vlastní nadace.\n\nMezi jeho nahrávkami vyniká filmová nahrávka \"Tristana\" pod řízením Leonarda Bernsteina z roku 1983. Vydal i řadu CD s nahrávkami populární hudby.\n\n"}
{"id": "649379", "url": "https://cs.wikipedia.org/wiki?curid=649379", "title": "The Blank Generation", "text": "The Blank Generation\n\nThe Blank Generation je dokument, který natočil Ivan Král, který se nejvíce proslavil jako kytarista a baskytarista Iggyho Popa a Patti Smith Group.\n\n\n"}
{"id": "649384", "url": "https://cs.wikipedia.org/wiki?curid=649384", "title": "Josef Drechsler", "text": "Josef Drechsler\n\nJosef Drechsler, psán také Joseph, vlastním jménem Josef Traxler, (26. května 1782 Vlachovo Březí – 27. února 1852 Vídeň) byl vídeňský kapelník, hudební skladatel a pedagog pocházející z Čech.\n\nByl synem venkovského kantora z Vlachova Březí. V deseti letech byl přijat jako zpěvák do chlapeckého sboru benediktinského kláštera Niedernburg v Pasově. Navštěvoval tam latinské gymnázium, na kterém získal i základy hry na varhany a generálbasu. Studoval pak filosofii, teologii i práva, ale nic z toho ho neuspokojovalo. V roce 1807 odcestoval do Vídně a stal se nejprve kapelníkem divadla v Leopoldstadtu, později korepetitorem Dvorní opery (Hofoper). V roce 1812 povýšit na kapelníkova adjunkta, ale z úsporných důvodů byl provoz divadla omezen a Drechsler propuštěn. Řídil pak orchestry v Badenu a v Bratislavě.\n\nV roce 1814 se vrátil do Vídně a působil jako varhaník v klášteře servitů v Alsergrundu. Otevřel také soukromou školu, kde zdarma vyučoval hru na varhany a generálbas. Zájem byl obrovský a Drechsler si tak získal sympatie vídeňanů.\n\nV roce 1816 se stal regenschorim v kostele \"sv. Anny\" a v bezplatné výuce pokračoval v učitelském ústavu. Jeho nejslavnějším žákem byl Johann Strauss mladší. Pomáhal však nezištně i českým skladatelům, kteří v té době přicházeli do Vídně. Patřili mezi ně např. František Gregora a František Pivoda.\n\nV březnu 1823 dostal místo kapelníka v kostele vídeňské univerzity (Universitätskirche) a zároveň i ve farním kostele \"Am Hof\". Ucházel se o místo druhého dvorního varhaníka, ale i když se za něj u arcivévody Rudolfa přimlouval sám Ludwig van Beethoven, místo neobdržel. Dvorním varhaníkem se tehdy stal jiný hudebník českého původu, Simon Sechter.\n\nVedle práce chrámového kapelníka a pedagoga přijal v roce 1822 ještě řízení divadelního orchestru v Theater in der Josefstadt, z čehož vyplynula i jeho bohatá kompoziční činnosti v oblasti scénické hudby. Píseň \"Brüderlein fein\" ze hry Ferdinanda Raimunda \"Der Bauer als Millionär (Sedlák milionářem)\" se stala velmi populární a zlidověla. V roce 1830 z divadla odešel a věnoval se již pouze chrámové hudbě a pedagogické činnosti. Jeho kariéra vyvrcholila, když se v roce 1844 stal kapelníkem svatoštěpánského dómu.\n\n\nZkomponoval 6 oper. Provedeny byly patrně pouze dvě.\n\n\n\n\n"}
{"id": "649386", "url": "https://cs.wikipedia.org/wiki?curid=649386", "title": "Kaleidoscope (britská hudební skupina)", "text": "Kaleidoscope (britská hudební skupina)\n\nKaleidoscope byla anglická psychedelicky rocková skupina, fungující mezi lety 1967 a 1968.\n\n\njako Kaleidoscope\n\njako Fairfield Parlour\n\n"}
{"id": "649387", "url": "https://cs.wikipedia.org/wiki?curid=649387", "title": "Mrtvý muž přichází", "text": "Mrtvý muž přichází\n\nMrtvý muž přichází (anglicky Dead Man Walking) je americko-britský film režiséra Tima Robbinse. Hlavní role v něm ztvárnili Susan Sarandonová a Sean Penn. Film byl natočen podle skutečné události.\n\nŘádová sestra Helen Prejean navštěvuje odsouzence k trestu smrti ve státním nápravném zařízení v Angole v americkém státě Louisiana. Jednoho dne se tak setkává s odsouzencem Matthewem Ponceletem, který byl odsouzen k trestu smrti za dvojnásobnou vraždu a znásilnění. Sestra pomáhá M. Ponceletovi překonat strach ze smrti a snaží se ho uklidnit před plánovanou popravou. Současně s tím také bojuje za to, aby byl Ponceletův případ znovu obnoven nebo aby mu byla alespoň udělena milost. Datum popravy se však neúprosně blíží a zdá se, že už je vše ztraceno. Mezi oběma postavami se navíc vytvoří milostné pouto.\nElmo Patrick Sonnier a Robert Lee Willie, jejichž příběhem byla inspirována postava Matthewa Ponceleta, byli za zločin dvojnásobné vraždy a znásilnění popraveni na elektrickém křesle, a to v roce 1984. Ve filmu je však filmaři zvolena jako metoda popravy smrtící injekce, která se začala v Louisianě používat až v roce 1993.\n"}
{"id": "649388", "url": "https://cs.wikipedia.org/wiki?curid=649388", "title": "Zlatý glóbus za nejlepší mužský herecký výkon v minisérii nebo TV filmu", "text": "Zlatý glóbus za nejlepší mužský herecký výkon v minisérii nebo TV filmu\n\nZlatý glóbus za nejlepší mužský herecký výkon v minisérii nebo TV filmu je nejmladší kategorie v udělování cen. Poprvé byla udělena 30. ledna 1982 herci Mickey Rooneymu. \n\nNejvíc cen (tři) získal James Garner a nejvíc nominací (sedm) James Woods (vyhrál pouze jednou). Za rok 1986 ocenila Asociace zahraničních novinářů v Hollywoodu (angl. Hollywood Foreign Press Association, zkratka HFPA) dva herce za stejný film. Ving Rhames vyhrál v lednu 1998, ceny se však vzdal ve prospěch Jacka Lemmona.\n\nNásledující seznam obsahuje jména vítězných herců a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n"}
{"id": "649389", "url": "https://cs.wikipedia.org/wiki?curid=649389", "title": "Peter Schreier", "text": "Peter Schreier\n\nPeter Schreier (29. července 1935, Míšeň, Německo – 25. prosince 2019 Drážďany) byl německý operní pěvec (tenorista) a dirigent.\n\nHudebně se začal vzdělávat ve škole při Dresdner Kreuzchoru (sboru při kostelu sv. Kříže v Drážďanech). Tam jeho talent objevil sbormistr Rudolf Mauersberger, který ho nechal zpívat mnoho sólových partů, z nichž byla řada na konci 40. let 20. století nahrána.\n\nV 16 letech se jeho dětský soprán změnil v tenor, což si vždy přál, kvůli rolím evangelistů v Bachových pašijích a Vánočním oratoriu. Začal studovat zpěv a věnoval se i studiu orchestrálního a sborového dirigování (dirigoval od roku 1969).\n\nProfesionální debut zažil v roce 1959 v roli Prvního vězně v Beethovenově \"Fideliovi\", záhy nato zažil úspěchy v mozartovských rolích.\n\nV roce 1963 získal angažmá v berlínské Státní opeře, byl též pravidelným hostem ve Vídni. Od roku 1967 byl po čtvrt století pravidelným účastníkem Salcburského festivalu. Když v roce 1966 zemřel Fritz Wunderlich, byl označen za největšího žijícího mozartovského tenora, zejména kvůli pečlivé intonaci a dikci.\n\nZpíval role v německých operách (Richard Wagner, Engelbert Humperdinck, Hans Pfitzner – v jeho \"Palestrinovi\" vystoupil jak v Mnichově, tak ve Východním Berlíně).\n\nVynikl i jako písňový zpěvák, zejména v cyklech Schumanna a Schuberta a v písních Mozarta a Beethovena. Zvláště významné jsou nahrávky Schubertovy \"Zimní cesty\" s klavíristy Svjatoslavem Richterem a Andrásem Schiffem.\n\nPořídil množství nahrávek, významné jsou zejména nahrávky Bachových děl, ať už kantát, nebo Matoušových a Janových pašijí, a to v několika různých verzích (dir. Herbert von Karajan, Claudio Abbado, Helmuth Rilling ad.).\n\nOperní jeviště opustil v roce 2000, naposledy zpíval v roce 2005 (a zároveň dirigoval) při pražském provedení \"Vánočního oratoria\".\n"}
{"id": "649390", "url": "https://cs.wikipedia.org/wiki?curid=649390", "title": "Kaleidoscope (americká hudební skupina)", "text": "Kaleidoscope (americká hudební skupina)\n\nKaleidoscope (původně \"The Kaleidoscope\") byla americká psychedelicky folková skupina, která nahrála 4 alba a fungovala v letech 1966 až 1970.\n\n\n\n"}
{"id": "649393", "url": "https://cs.wikipedia.org/wiki?curid=649393", "title": "Zimní cesta", "text": "Zimní cesta\n\nZimní cesta (: ) je písňový cyklus pro mužský hlas a klavír Franze Schuberta z roku 1827 na básně Wilhelma Müllera. Vydán byl jako Op. 89, v Deutschově seznamu Schubertových děl má číslo 911.\n\nCyklus vznikl ve dvou částech. V únoru 1827 složil Schubert dvanáct písní podle prvního vydání Müllerova básnického cyklu z roku 1823 (\"Wanderlieder von Wilhelm Müller verfasst. Die Winterreise. In 12 Liedern\" ve sborníku \"Urania\"). Dne 4. března 1827 sezval své přátele, aby jim písně představil, ale na schůzku v domě Franze von Schobera nepřišel. Cyklus byl pak uveden později. Tiskem vyšla tato první část 14. ledna 1828.\n\nKdyž se Schubertovi dostalo do rukou vydání Müllerovy sbírky z roku 1824, zjistil, že básník doplnil sbírku dalšími dvanácti básněmi, přičemž některé nové zařadil mezi básně původní. Pořadí písní tedy neodpovídá pořadí básní ve sbírce. Schubert začal v říjnu 1827 pracovat na zhudebnění dalších dvanácti básní. Tato druhá část vyšla tiskem 30. prosince 1828, tedy více než měsíc po skladatelově smrti.\n\nCyklus byl původně psán pro tenor a klavír. Záhy byl ale transponován a je součástí repertoáru zpěváků a zpěvaček různých hlasových poloh (baryton, basbaryton, bas, soprán, mezzosoprán, kontraalt).\n\n\"Zimní cesta\" obsahuje 24 písní na texty básní Wilhelma Müllera:\n\n\n"}
{"id": "649396", "url": "https://cs.wikipedia.org/wiki?curid=649396", "title": "Wiz Khalifa", "text": "Wiz Khalifa\n\nCameron Jibril Thomaz (* 8. září 1987, Minot, Severní Dakota, USA), spíše známý jako Wiz Khalifa, je americký rapper nejvíce známý pro své hity \"Black and Yellow\" a \"See You Again\" duet s Charliem Puthem.\n\nNarodil se v roce 1987 ve městě Minot v americkém státě Severní Dakota. Jeho rodiče se rozvedli, když mu byly tři roky. Oba jeho rodiče byli v armádě, a tak strávil své dětství na základnách v Německu, Spojeném království a Japonsku. V roce 2002 se přestěhovali do Pittsburghu, kde nastoupil na střední školu Taylor Allderdice High School. Ve stejné době získal i přezdívku \"Wiz\", což je zkráceně \"wisdom\" (moudrost), později mu jeho muslimský strýc dal přezdívku \"Khalifa\" (Chalífa), což je titul užívaný nástupci proroka Mohameda.\n\nV roce 2005 vydal svůj první mixtape nazvaný \"Prince of the City: Welcome to Pistolvania\", ten vedl ke smlouvě s nezávislým labelem Rostrum Records, kde v roce 2006 vydal své debutové album \"Show and Prove\".\n\nRoku 2007 získal smlouvu u major labelu Warner Bros. Records. U Rostrum Records ve stejném roce vydal dva mixtapy \"Grow Season\" a \"Prince of the City 2\". Na konci prosince 2007 vydal u Warner Bros. svůj první major singl nazvaný \"Say Yeah\". Tato píseň ve stylu electro hop se sice nedostalo do hitparády Billboard Hot 100, ale umístila se na 20. místě v žebříčku \"Billboard Rap Songs\" a na 19. pozici v \"Billboard Bubbling Under Hot 100 Singles\". Během roku 2008 vydal u Rostrum Records další mixtape nazvaný \"Star Power\". Warner Bros ovšem stále odkládal vydání jeho plánovaného alba \"First Flight\", a tak se v červenci 2009 vyvázal ze smlouvy.\n\nVe stejném roce vydal u Rostrum Records mixtapy \"Flight School\" a \"Burn After Rolling\". Také nahrál společný mixtape s rapperem Curren€y, který nesl název \"How Fly\". V listopadu 2009 vydal u téhož labelu své druhé album nazvané \"Deal or No Deal\", celkem se alba prodalo okolo 50 000 kusů.\n\nV dubnu 2010 vydal další mixtape nazvaný \"Kush & Orange Juice\". Ten vedl k jeho upsání pod nový major label Atlantic Records. Po upsání se vystoupil na festivalech Soundset 2010 a Rock the Bells. Také odjel na své vlastní tour nazvané \"Waken Baken\", kde mu dělal doprovod rapper Yelawolf. Od října 2010 bylo každé jeho vystoupení na tomto tour beznadějně vyprodané. Zásluhu na tom měl jeho nový singl \"Black and Yellow\" vydaný v září 2010. Tato píseň se dlouho držela v top 10 Billboard Hot 100 až se nakonec v únoru 2011 vyšplhala na první pozici. Úspěšnost také ukazuje zisk certifikace 3x platinový singl od společnosti RIAA. Barvy v názvu písně odkazují na tým Pittsburgh Steelers, který se dostal až do finále Super Bowlu a sebou na vrchol vytáhl i Wize Khalifu s jeho singlem. V únoru 2011 vydal propagační mixtape nazvaný \"Cabin Fever\".\n\nV březnu 2011 vydal své debutové studiové album \"Rolling Papers\", kterého se první týden prodeje v USA prodalo okolo 197 000 kusů, čímž dosáhlo na druhou příčku v žebříčku Billboard 200. Celkem se ho v USA prodalo 780 000 kusů.\n\nRok po vydání svého major label debutu vydal mixtape \"Taylor Allderdice\". Současně nahrával i své druhé major album nazvané \"O.N.I.F.C.\" (Only Nigga In First Class), které mělo být původně vydáno 28. srpna 2012 pod Atlantic Records. Prvním singlem je píseň \"Work Hard, Play Hard\", která byla zveřejněna 23. dubna. Debutovala na 17. příčce v USA. V srpnu bylo album odloženo na 18. září 2012. V září bylo odloženo na neurčité datum během roku 2012. V říjnu 2012 vydal mixtape \"Cabin Fever 2\". Album bylo vydáno 4. prosince 2012. Debutovalo na 2. příčce žebříčku Billboard 200 se 148 000 prodanými kusy v první týden prodeje v USA. Celkem se v USA prodalo okolo 352 000 kusů. Dalšími singly byly písně \"Remember You\" (ft. The Weeknd) (63. příčka) a \"Let It Go\" (ft. Akon) (87. příčka). V současnosti připravuje v pořadí své 3. studiové album s názvem \"Blacc Hollywood, \"které vyjde v průběhu roku 2014.\n\nV dubnu 2013 oznámil začátek prací na svém třetím albu. V červnu 2013 představil název alba, který zní \"Blacc Hollywood\". Původně mělo být vydáno během roku 2013, ale bylo odloženo. V únoru 2014 byl vydán první singl z alba - píseň \"We Dem Boyz\". V květnu 2014 vydal propagační mixtape nazvanou \"28 Grams\". V červenci 2014 oznámil, že album \"Blacc Hollywood\" bude vydáno 19. srpna 2014, téhož dne zveřejnil i obal desky. Album bylo skutečně vydáno v srpnu 2014. V první týden prodeje v USA se prodalo 90 500 kusů. Celkem se v USA prodalo 190 000 kusů.\n\nV roce 2015 byl vydán soundtrack k filmu Rychle a zběsile 7. Wiz Khalifa se na něm podílel na singlech \"Go Hard or Go Home\" (s Iggy Azalea) a \"See You Again\" (ft. Charlie Puth. První singl \"Go Hard or Go Home\" se v USA umístil na 86. příčce. Druhý singl \"See You Again\", který i ve filmu slouží jako pocta zemřelému protagonistovi Paulu Walkerovi, se nejdříve umístil na 100. příčce, ale po uvedení filmu do kin se vyhoupl nejdříve na 10. příčku a poté i na 1. příčku. Úspěch zaznamenal i v dalších zemích. V USA se stal diamantovým, ve Spojeném království 2x platinovým, v Kanadě 3x platinovým, v Austrálii 5x platinovým a na Novém Zélandu 3x platinovým. Píseň se na první příčce žebříčku Billboard Hot 100 držela dvanáct týdnů (od 25. dubna do 5. června, a poté znovu od 13. června do 10. července). Ve dvanáctém týdnu vyrovnala rekord nejdéle se držících rapových písní na vrcholu žebříčku. K červenci 2015 videoklip zhlédlo na YouTube přes miliardu uživatelů. Tím se stal prvním hip-hopovým videoklipem, který toho dosáhl. V červenci 2017 na Youtube videoklip zhlédlo 2,9 miliardy uživatelů, tím se stal nejsledovanějším videem v historii Youtube.\n\nDne 31. 3. 2015 vydal společné EP s rapperem a zpěvákem s pseudonymem Ty Dolla $ign, který je také upsán u labelu Taylor Gang. EP nese název \"Talk About it in the Morning\".\n\nNa konci května 2015 přes Twitter oznámil název svého čtvrtého alba, a to \"\". Během roku 2015 z alba zveřejnil tři singly \"Burn Slow\" (ft. Rae Sremmurd), který se umístil na 83. příčce žebříčku Billboard Hot 100, a \"No Social Media\" (ft. Snoop Dogg) a \"King Of Everything\", z nichž se ani jeden v hitparádách neumístil.\n\nV lednu 2016 oznámil, že jeho dalším albem, místo \"Rolling Papers 2: The Weed Album\", bude projekt s názvem \"KHALIFA\". Album mělo být původně vydáno 22. ledna 2016, ale bylo odloženo na 2. února. Z tohoto alba pochází singl \"Bake Sale\" (ft. Travis Scott) (56. příčka).\n\nV srpnu 2017 vydal první singl ze svého dalšího alba. Singl \"Something New\" (ft. Ty Dolla Sign) vstoupil do žebříčku Billboard Hot 10 pouze na chvíli a dosáhl 92. příčky. V listopadu 2017 vydal mixtape \"Laugh Now, Fly Later\", ze kterého pochází singl \"Letterman\", který ovšem v hitparádách nezabodoval. K propagaci svého dalšího alba postupně vydal další čtyři singly: \"420 Freestyle\", \"Real Rich\" (ft. Gucci Mane), \"Hopeless Romantic\" (ft. Swae Lee) a \"Gin & Drugs\" (ft. Problem), žádný z nich ovšem v žebříčcích neuspěl. Album \"Rolling Papers 2\" vydal dne 13. července 2018. Tvořilo ho 25 písní o celkové délce 1h 29 min.\n\n"}
{"id": "649402", "url": "https://cs.wikipedia.org/wiki?curid=649402", "title": "David Lindley", "text": "David Lindley\n\nDavid Perry Lindley (* 21. březen 1944, San Marino, Kalifornie, Spojené státy) je americký hudebník a multiinstrumentalista, který je známý pro jeho práci s Jacksonem Brownem, Warrenem Zevonem a dalšími rockovými hudebníky. On pracoval značně v jiných žánrech, hrál s umělci jako Curtis Mayfield nebo Dolly Parton. Časopis \"Acoustic Guitar\" ho neuvedl jako multiinstrumentalistu, ale jako \"maxi-instrumentalistu\", protože hraje na hodně velké množství hudebních nástrojů, mezi které patří i kytara, kontrabas, basová kytara, banjo, úd, mandolína, steel kytara, buzuki, saz, citera a další.\n\nLindley byl členem skupiny Kaleidoscope, později ve své vlastní kapele El Rayo-X (která měla velmi pozitivní ohlas). Také spolupracoval s umělci jako Jackson Browne, Warren Zevon, Linda Ronstadt, Curtis Mayfield, James Taylor, David Crosby, Graham Nash, Terry Reid, Dolly Parton, Bob Dylan a Rod Stewart.\n\n\n"}
{"id": "649407", "url": "https://cs.wikipedia.org/wiki?curid=649407", "title": "Seznam hokejistů draftovaných týmem Nashville Predators", "text": "Seznam hokejistů draftovaných týmem Nashville Predators\n\nToto je kompletní seznam hokejistů, kteří byli draftováni v NHL do týmu Nashville Predators. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "649408", "url": "https://cs.wikipedia.org/wiki?curid=649408", "title": "Musė", "text": "Musė\n\nMusė je řeka ve východní části Litvy, ve Vilniuském kraji, v okresech Vilnius a Širvintos. Vytéká z jezera Širvys (u městysu Glitiškės) pod názvem Volga a teče směrem jihozápadním do jezera Musia, kterým protéká, za tímto jezerem již pod názvem Musė. Dále meandruje širokými oblouky v celkovém směru západojihozápadním až ke vsi Pociūnai, za kterými drobnými hustými meandry pokračuje směrem celkově západním až do soutoku s řekou Neris, do které se vlévá jako její pravý přítok ve městě Čiobiškis 74,9 km od jejího ústí do Němenu. Šířka koryta 6 - 10 m, hloubka 0,5 - 2,2 m. Průměrný spád je 1,23 m/km. (Spád se začíná zvětšovat od středního toku, což mimo jiné ovlivnilo lokalizaci vodních mlýnů: u Bajoriškiů (23 km od ústí), u Musninků (21 km), u Čiobiškisu ). Rychlost toku je 0,2–0,4 m/s. Průtok ve středním toku u obce Jauniūnai: průměrný: 1,48 m³/s, maximální 42,2 m³/s. Průměrný průtok v ústí je 2,46 m³/s. Výkyvy úrovně hladiny během roku: průměrná amplituda 1,09 m, maximální roční amplituda: 1,70 m. U městysu Bartkuškis protéká rybníkem Bartkuškio tvenkinys.\n\nJe to z vodáckého hlediska jeden z nejzajímavějších a nejpopulárnějších přítoků Nerisu. Je známá silným proudem, vývraty, peřejemi, zbytky starých mlýnů, ke sjezdu nejvhodnější na jaře.\n\nObecné slovo \"musė\" v litevštině znamená moucha. Původ názvu řeky je však pravděpodobně jiný.\n\n"}
{"id": "649413", "url": "https://cs.wikipedia.org/wiki?curid=649413", "title": "Château de Bagnolet", "text": "Château de Bagnolet\n\nChâteau de Bagnolet [\"šatód'baňole\"] je zaniklý zámek, který se rozkládal na území měst Bagnolet a Paříž.\n\nZámek byl postaven v 17. století pro Marii Bourbon-Condé (1606-1692). Po její smrti panství získal François Le Juge, který jej prodal v roce 1719 Filipovi II. Orleánskému. Vévodkyně Orleánská, Françoise Marie Bourbonská (1677-1749), legitimní dcera Ludvíka XIV. a madame de Montespan měla v zámku své oblíbené sídlo. Vévodkyně Orleánská nechala přistavět dvě křídla a obnovit zámecký park podle návrhu Clauda Desgotse, synovce Andrého Le Nôtre. Park se rozkládal na území dnešního 20. obvodu, samotný zámek stál na území dnešního města Bagnolet. Po smrti vévodkyně v roce 1749 vlastnictví přešlo na jejího syna Ludvíka Orleánského (1703-1752), který jej odkázal svému synovi Ludvíkovi Filipovi. Ten rozprodal panství v roce 1769 po jednotlivých parcelách a koupil zámek v Le Raincy. Zámek Bagnolet byl zbořen na počátku 19. století.\n\nJediným pozůstatkem zámeckého areálu je dnes Pavillon de l'Ermitage. Nachází se v ulici \"Rue de Bagnolet\" na rohu s \"Rue des Balkans\", která vyznačuje hranici bývalého zámeckého parku. Pavilon byl postaven kolem roku 1720 pro vévodkyni Orleánskou. Je vyzdoben obrazy Jeana Valada (1710-1787) představující Pokušení svatého Antonína. Během parcelace panství zůstal kolem pavilonu pozemek o rozloze 11 600 m. Pavilon koupil baron de Batz a v roce 1792 se zde vedla politická jednání o osvobození Ludvíka XVI. V roce 1820 pavilon vlastnil François Pomerel a jeho syn prodal budovu v roce 1887 pro nemocniční účely. V roce 1884 zde byl založen hospic pro seniory, který dosud existuje. V roce 1928 byl pavilon zapsán mezi historické památky.\n\n"}
{"id": "649418", "url": "https://cs.wikipedia.org/wiki?curid=649418", "title": "Podolsk", "text": "Podolsk\n\nPodolsk  ( \"Подо́льск\") je město v Moskevské oblasti v Rusku. Je velkým průmyslovým a kulturním centrem oblastního významu a administrativním centrem Podolského rajónu. Nachází se 36 km od centra hlavního města Moskvy a 15 km od Moskevské okružní dálnice. Na severu hraničí se Ščerbinkou a na jihu s Klimovskem. Rozloha městského okruhu je 40,04 km² a žije v něm téměř 190 000 obyvatel (2010). Městem je od roku 1781, od roku 2004 je městským okresem. Protéká jím řeka Pachra, jež je přítokem řeky Moskvy.\n\n"}
{"id": "649420", "url": "https://cs.wikipedia.org/wiki?curid=649420", "title": "Karel Lotrinský", "text": "Karel Lotrinský\n\nKarel Lotrinský (francouzsky: \"Charles de Lorraine\") může být:\n\n\n\n\n"}
{"id": "649421", "url": "https://cs.wikipedia.org/wiki?curid=649421", "title": "Alborz (provincie)", "text": "Alborz (provincie)\n\nProvincie Alborz ( ) je nejmenší íránská provincie. Hlavní město je Karadž. Provincie vznikla 23. června 2010 odtržením severozápadní části provincie Teherán, o němž rozhodl parlament Íránské islámské republiky v předchozím roce. Dne 22. července 2010 byl za přítomnosti ministra vnitra uveden do funkce první guvernér této provincie Ísá Farhádí. Provincie Alborz je tvořena čtyřmi kraji: Karadž, Sávadžbalágh, Nazarábád a Tálaqán.\n"}
{"id": "649431", "url": "https://cs.wikipedia.org/wiki?curid=649431", "title": "Věznice Sainte-Pélagie", "text": "Věznice Sainte-Pélagie\n\nVěznice Sainte-Pélagie (francouzsky \"Prison Sainte-Pélagie\") je bývalé vězení v Paříži. Nacházelo se v 5. obvodě mezi dnešními ulicemi \"Rue de la Clef\" a \"Rue du Puits-de-l'Ermite\". Věznice byla určena od Velké francouzské revoluce pro politické vězně. Byli zde vězněni monarchisté, revolucionáři, republikáni i anarchisté a také příslušníci francouzské inteligence – lékaři, malíři, spisovatelé, politici, vědci, úředníci, pamfletisté…\n\nV roce 1662 vznikla nadace padlých dívek, která se v roce 1665 přestěhovala do 5. obvodu. V roce 1790 byla přeměněna na vězení pro politické odpůrce a v roce 1811 na departementální věznici mj. pro dlužníky. Protože přestala budova vyhovovat, byla v roce 1899 zbořena.\n\n\n"}
{"id": "649435", "url": "https://cs.wikipedia.org/wiki?curid=649435", "title": "Larry Wallis", "text": "Larry Wallis\n\nLarry Wallis (19. května 1949 – 19. září 2019) byl britský kytarista, skladatel a hudební producent. Nejvíce se proslavil jako člen skupin Pink Fairies, Motörhead a UFO.\n\n"}
{"id": "649438", "url": "https://cs.wikipedia.org/wiki?curid=649438", "title": "Vincenc Vávra Haštalský", "text": "Vincenc Vávra Haštalský\n\nVincenc Vávra Haštalský (4. října 1824 Praha – 6. srpna 1877 Praha) byl český novinář, překladatel a politik, aktivní účastník revolučních událostí roku 1848. Jako student práv v letech 1843–47 pomáhal zakládat české řemeslnické spolky a ve skupině Repeal tajně rozšiřoval zakázané knihy. Po svatováclavské schůzi 11. března 1848 se stal desátníkem ozbrojeného sboru Svornost a tajemníkem demokratického spolku Slovanská lípa. Po svatodušních bouřích nakrátko zatčen, pak pracoval jako populární novinář. V prosinci 1850 znovu zatčen a do dubna 1854 vězněn na Hradčanech a v Mukačevu. Po propuštění žil pod policejním dohledem, překládal divadelní hry a pracoval v advokátní kanceláři. Později se vrátil k žurnalistice jako redaktor časopisů Čas, Hlas a Národní listy. Proslavil se překlady Victora Huga. Posmrtně vyšly jeho dopisy z vězení (\"Zápisky starého osmačtyřicátníka\").\n\nPocházel z rodiny vlasteneckého mlynáře u sv. Petra v Praze. Jeho otec se zajímal o českou historii a divadlo. Ačkoliv byl katolíkem, měl obdiv pro Husa a Žižku. Účastnil se založení Měšťanské besedy i svatováclavské schůze r. 1848 a do roku 1860 zastával funkci obecního staršího.\n\nVincenc Vávra navštěvoval s nevelkým zájmem a úspěchem německé základní školy v Praze a poté nastoupil na staroměstské gymnázium, vedené vlasteneckým ředitelem Františkem Svobodou. Tam panovala zcela jiná atmosféra, latina se vyučovala česky (nikoliv německy, jak bylo tehdy zvykem) a učitelé i studenti dávali najevo své národní uvědomění. V té době se Vávra také seznámil s obrozenci Václavem Nebeským a J. J. Kalinou. Václav Hanka ho přivedl ke studiu polské a ruské literatury.\n\nPo maturitě absolvoval filozofii, kde se věnoval především italštině a francouzštině, a zapsal se na právnickou fakultu. Přispíval přitom do časopisů (Květy, Česká včela) a v letech 1843-47 pomáhal svými právnickými znalostmi při zakládání českých řemeslnických spolků. Účastnil se také činnosti tajného sdružení Repeal, zaměřeného na prosazování demokracie a šíření zakázaných knih.\n\nRoku 1847 ukončil studia a začal se připravovat k rigorózní zkoušce. Mezitím ale došlo k únorové revoluci v Paříži, která podle názoru členů Repealu měla mít vliv i na dění v Rakousku. Přípravy na zkoušku přerušil a místo toho se zaměřil na politickou činnost.\n\nKdyž 11. března 1848 proběhla Svatováclavská schůze a začala revoluce, stal se Vávra desátníkem a členem čestného soudu v ozbrojeném sboru Svornost. Společně s kolegy ze skupiny Repeal založil demokratický spolek Slovanská orlice, který na návrh Ľudovíta Štúra krátce nato přijal název Slovanská lípa. Vávra byl zvolen tajemníkem a funkci zastával až do rozpuštění spolku v květnu 1849.\n\nO svatodušních bouřích přijel do Prahy. Setkal se tu s Petrem Fastrem, který se krátce předtím stal svědkem zastřelení obecního staršího. Společně odjeli do Plzně, odkud Faster pokračoval do Domažlic, zatímco Vávra, který se mezitím setkal s Matějem Mikšíčkem, se rozhodl vrátit do Prahy. V Rokycanech byli oba zatčeni a odvezeni zpět do Plzně, ale druhého dne je po krátkém výslechu propustili a mohli pokračovat v cestě.\n\nPo návratu do Prahy působil jako oblíbený novinář. V říjnu 1848 byl členem deputace studentů, Slovanské lípy a města Prahy do Vídně, kde tlumočil názor, že vídeňské bouře byly vyprovokovány v zájmu politiků ve Frankfurtu a Budapešti.\n\nPo vyhlášení stavu obležení 10. května 1849 byla rozpuštěna Slovanská lípa a politická činnost přestala být možná. Vávra dál pracoval jako novinář a vedle toho se připravoval k právnickým zkouškám. Absolvoval dvě rigoroza, ke třetímu ale už nedošlo. Jeden z politických vězňů totiž s více než ročním zpožděním vypověděl, že se Vávra s dalšími dvěma lidmi během revoluce účastnil schůzky s anarchistou Bakuninem. Vávra byl zatčen 31. prosince 1850 a vězněn postupně na Hradčanech a v Mukačevu. Ve vězení se mimo jiné naučil anglicky, což pak využíval k překladům.\n\nV dubnu 1854 byl propuštěn na amnestii a vrátil se do Prahy, kde žil pod policejním dohledem. Nesměl psát do novin ani dokončit rigorózní zkoušky. Dva roky pracoval bezplatně v advokátní kanceláři a živil se překlady divadelních her, přičemž ke každému musel mít zvláštní povolení. Později mu dovolili psát divadelní a literární kritiky do Lumíra a slušně si vydělával advokacií.\n\nPo obnovení ústavního systému vlády se vrátil k žurnalistice a literatuře - vydával časopisy (Hlas, Čas) a do dalších přispíval. Překládal zahraniční literaturu. Byl dlouholetým redaktorem \"Národních listů\". Po rehabilitaci byl také zvolen poslancem českého zemského sněmu za okresy nymburský a benátský. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nStal se členem spolků Svatobor a Umělecká beseda i členem sboru důvěrníků Národní strany svobodomyslné. I v té době byl občas stíhaný za politické činy. Jako redaktor časopisu Hlas byl např. odsouzen na čtyři měsíce těžkého žaláře za anonymní článek Hlas kněze z Moravy.\n\nByl členem poroty pro udělení Náprstkovy ceny — roku 1863 za nejlepší původní jednoaktovou veselohru a následujícího roku za nejlepší drama ze slovanských dějin.\n\nZemřel po krátké nemoci na srdeční vadu. Pohřben byl na Olšanských hřbitovech.\n\nVincenc Vávra Haštalský byl ve své době velmi oceňovaný. V srpnu 1863, tedy krátce po nastolení demokracie, pronesl Eduard Grégr na jeho počest přípitek na Střeleckém ostrově, kde uvedl, že Vávra (i někteří další) trpěli za práva národů. Zprávu o tom přinesl pražský německý deník \"Politik\". Jeho šéfredaktor (Jan Stanislav Skrejšovský) i autor článku (František Bozděch) se pak museli zpovídat před soudem, protože státní žalobce považoval vyznění projevu za schvalování nedovoleného jednání.\n\nJan Neruda v článku z r. 1889 uvedl, že Vávrovým životním programem byla duševní osvěta a politická svoboda. Ocenil jej jako výborného novináře, obratného stylistu a ctitele divadla.\n\nVincenc Vávra Haštalský byl známý především jako novinář. Jako student přispíval do Květů a České včely. V roce 1848 byl známý svými úvodníky ve Večerním listu; jeho radikální článek Aristokrati zvedl náklad vydání z obvyklých šesti na patnáct tisíc výtisků. Na počátku roku 1849 vydával spolu s Karlem Sabinou Noviny Lípy slovanské. Po roce 1854 psal články do Lumíra, Rodinné kroniky a obnovených Květů. Později byl šéfredaktorem časopisů Čas, Hlas a nakonec členem redalce Národních listů.\n\nByl i redaktorem kalendářů — Českomoravská pokladnice a Kalendář Koruny české.\n\nSamostatně vydal:\n\nVýbor z novinových článků vyšel v knize\n\n"}
{"id": "649439", "url": "https://cs.wikipedia.org/wiki?curid=649439", "title": "Pink Fairies", "text": "Pink Fairies\n\nPink Fairies byla anglická rocková skupina, založená v Londýně. Ve skupině hrál také kytarista Larry Wallis, který později hrál ve skupinách UFO a Motörhead.\n\n\n"}
{"id": "649442", "url": "https://cs.wikipedia.org/wiki?curid=649442", "title": "Kuan Chan-čching", "text": "Kuan Chan-čching\n\nKuan Chan-čching ( (1210 – 1298) byl čínský dramatik z období dynastie Jüan, nejvýznamnější představitel klasické čínské dramatické tvory \"ca-ťü\", která se vyznačovala funkčním střídáním mluvené prózy, zpívaných veršovaných partií a recitovaných veršů.\n\nKuan Chan-čching se narodil ve městě Ta-tu (dnešní Peking), získal zde lékařský diplom, ale odmítl spolupracovat s vládnoucími Mongoly, ačkoliv mu to zajišťovalo bohatství a slávu. V Ta-tu žil do roku 1279 a poté se přestěhoval do Chang-čou. Vynikl jako profesionální divadelní autor i jako herec.\n\nJe mu přičítáno šedesát tři divadelních her žánru \"ca-ťü\", z nichž se dochovalo sedmnáct. Vyznačují se sevřeným syžetem a syntetickým divadelním projevem (mluvené slovo, hudba a zpěv, recitace, mimika, tanec, pantomima) a vynikají dějovým spádem. Náměty svých her bral většinou ze starých literárních předloh, prolínají se však do nich poměry jeho doby, rozbujelá korupce i národnostní útlak za nadvlády Mongolů. Zabývají se zejména ponižujícím postavením a útiskem žen, zobrazují pletky intrikánů, proradnost boháčů, drsnost života chudých, nespravedlivou justicí, která si vynucuje doznání mučením atp. Spravedlnost v nich ale nakonec zvítězí. Přes určitou naivnost zápletek jsou jeho hry prvořadým činem ve vývoji čínského dramatu.\nKromě divadelních her se dochovalo i několik jeho básní \"čchü\", které byly hlavní formou písňových árií v jeho hrách.\n\n\n"}
{"id": "649443", "url": "https://cs.wikipedia.org/wiki?curid=649443", "title": "Kostel svatého Zikmunda", "text": "Kostel svatého Zikmunda\n\nKostelů zasvěcených sv. Zikmundovi je více:\n\n"}
{"id": "649451", "url": "https://cs.wikipedia.org/wiki?curid=649451", "title": "Pultovní systém", "text": "Pultovní systém\n\nKnihy, zejména ve středověku, byly v knihovnách řazeny pomocí pultovního systému. To znamená, že knihy nebyly v regálech tak, jak to známe dnes, ale byly položeny na lavicích (čtecích pultech), ze kterých je čtenáři přímo četli. Tento systém vydržel do nástupu knihtisku (1445). Poté se od této knihovní formy začíná upouštět. Knih je díky knihtisku více a je tedy potřeba i více místa.\n\n\n"}
{"id": "649452", "url": "https://cs.wikipedia.org/wiki?curid=649452", "title": "Boxer (hudební skupina)", "text": "Boxer (hudební skupina)\n\nBoxer byla britská rocková skupina, kterou v roce 1975 založili klávesista Mike Patto a kytarista Ollie Halsall. Vydali tři alba, \"Below the Belt\" (1975), \"Absolutely\" (1977) a \"Bloodletting\" (1979), na kterém se podíleli i Bobby Tench a Boz Burrell. Kapela zanikla po vydání alba \"Absolutely\", když Mike Patto onemocněl.\n\nManažerem kapely byl Nigel Thomas, který zajistil pětiletou dohodu na pět alb se CBS, jenž měla údajně hodnotu £1.2 milionu, ale kvůli Pattovo smrti v březnu 1979 nebyla nikdy uskutečněna.\n\n"}
{"id": "649456", "url": "https://cs.wikipedia.org/wiki?curid=649456", "title": "Kokosový olej", "text": "Kokosový olej\n\nKokosový olej je rostlinný olej získávaný z kopry, jader zralých kokosových ořechů sklízených z kokosové palmy s názvem kokosovník ořechoplodý (\"Cocos nucifera\"). V tropech je po celé generace hlavním zdrojem tuku ve výživě milionů lidí. Má různé uplatnění v potravinářství, medicíně a průmyslu. Kokosový olej je velmi termostabilní, proto je vhodný na vaření a smažení. Podle některých zdrojů má kokosový olej různé příznivé zdravotní účinky, podle dalších studií však může být jeho konzumace ve větším množství škodlivá.\n\nKokosový olej se používá i k přípravě pokrmů. Na kokosovém oleji lze i smažit, jelikož je odolný vůči vysokým teplotám; jeho kouřový bod se pohybuje v rozmezí od 177 (panenský kokosový olej) do 200 °C. Díky stabilitě (zejména vzhledem k vysokému obsahu nasycených mastných kyselin) oxiduje kokosový olej jen pomalu, a odolává proto žluknutí, má trvanlivost až dva roky.\n\nKokosový olej je používán jako doplněk stravy pro sportovce, protože obsahuje mastné kyseliny se středně dlouhým řetězcem, tzv. MCT tuky; ty jsou vhodnější než ostatní druhy olejů, jelikož se neukládají do tukových zásob a energii uvolňují postupně. Podle nejnovějších poznatků však kokosový olej obsahuje pouze 13–15 % MCT.\n\nKokosový olej je bohatý na antioxidanty a mastné kyseliny, které dokážou proniknout hluboko do pokožky. Jeho využití v kosmetice je široké. Lze jej používat na suchou pleť, bolestivé bradavky, opruzeniny, popraskané rty, odličování, vlasy, holení nebo prevenci proti striím.\n\nPodle některých zdrojů jsou v kokosovém oleji vysoce zastoupeny (někdy až 90–92 %) nasycené mastné kyseliny (např. kyseliny laurové, myristové a palmitové). Pokud se do krevního oběhu dostávají v příliš velké míře, zvyšují hladinu tzv. „špatného cholesterolu“, a tím riziko infarktu myokardu a dalších kardiovaskulárních onemocnění. Proto se doporučuje konzumovat kokosový olej v malém množství.\n\nKokosovému oleji jsou připisovány různé příznivé zdravotní účinky (snižování hladiny cholesterolu a rizika srdečních chorob, podpora imunity a funkce štítné žlázy, prevence aterosklerózy), které však nebyly vědecky dokázány.\n\n"}
{"id": "649457", "url": "https://cs.wikipedia.org/wiki?curid=649457", "title": "Mike Patto", "text": "Mike Patto\n\nMike Patto (* Michael Thomas McCarthy, 22. září 1942, Cirencester, Gloucestershire, Anglie - 4. březen 1979) byl anglický hudebník, nejvíce známý jako člen skupin Spooky Tooth a Boxer.\n"}
{"id": "649461", "url": "https://cs.wikipedia.org/wiki?curid=649461", "title": "Antonín Huvar", "text": "Antonín Huvar\n\nAntonín Huvar (23. července 1922 Albrechtičky – 22. září 2009 Nový Jičín) byl český katolický kněz, člen Orla a skautu, politický vězeň komunistického režimu, vysokoškolský pedagog (po sametové revoluci vyučoval katechetiku na teologické fakultě v Olomouci) a spisovatel.\n\nV 90. letech byl jmenován papežským prelátem a v roce 1998 mu byl udělen Řád Tomáše Garrigua Masaryka III. třídy. Kvůli svému náboženskému přesvědčení a práci s mládeží ve skautu byl v době komunistické totality dlouhodobě vězněn (celkem 10 let v 13 žalářích).\n\n\n"}
{"id": "649463", "url": "https://cs.wikipedia.org/wiki?curid=649463", "title": "Kostel svatého Fabiána a Šebestiána", "text": "Kostel svatého Fabiána a Šebestiána\n\nKostelů zasvěcených sv. Fabiánovi a Šebestiánovi je více:\n\n"}
{"id": "649465", "url": "https://cs.wikipedia.org/wiki?curid=649465", "title": "Oldřich Seykora", "text": "Oldřich Seykora\n\nOldřich Seykora (2. března 1857 Kostelec nad Orlicí – 14. listopadu 1922 Prostějov ) byl český novinář a spisovatel, publikující též pod pseudonymy Oldřich S. Kostelecký a Cunctator. \n\nVystudoval filozofii a práva v Praze, působil jako profesor na obchodní akademii v Prostějově. Roku 1886 vydal publikaci \"Ad Rukopis Králové-dvorský\" namířenou proti Gebauerovým námitkám.\n"}
{"id": "649472", "url": "https://cs.wikipedia.org/wiki?curid=649472", "title": "Zlatý glóbus za nejlepší ženský herecký výkon v minisérii nebo TV filmu", "text": "Zlatý glóbus za nejlepší ženský herecký výkon v minisérii nebo TV filmu\n\nZlatý glóbus za nejlepší ženský herecký výkon v minisérii nebo TV filmu je nejmladší kategorie v udělování cen. Poprvé byla udělena 30. ledna 1982 herečce Jane Seymour.\n\nHerečka Ann-Margret je jediná, která získala Zlatý glóbus dvakrát za sebou a to za roky 1983 a 1984.\n\nNásledující seznam obsahuje jména vítězných hereček a filmů, za které byly oceněné. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n"}
{"id": "649476", "url": "https://cs.wikipedia.org/wiki?curid=649476", "title": "Boulevard Vincent-Auriol", "text": "Boulevard Vincent-Auriol\n\nBoulevard Vincent-Auriol je bulvár v Paříži. Nachází se ve 13. obvodu. Prostředkem ulice vede viadukt metra linky 6.\n\nUlice vede od nábřeží Seiny od mostu Bercy a křižovatky s \"Quai de la Gare\" a \"Quai d'Austerlitz\" a končí na náměstí \"Place d'Italie\". Ulice je orientována zhruba od východu na západ. Uprostřed bulváru vede viadukt, po kterém jezdí soupravy linky 6. Od řeky jsou zde nadzemní stanice Quai de la Gare, Chevaleret a Nationale. Na úrovni náměstí \"Place des Alpes\" se linka noří do podzemí.\n\nBulvár byl vytyčen na místě starých městských hradeb \"Fermiers généraux\" při rozšiřování Paříže a otevřen v roce 1818.\n\nPůvodní název \"Boulevard de la Gare\" (Nádražní bulvár) byl odvozen od sousedícího Slavkovského nádraží. Dne 1. března 1976 byl přejmenován na současný název na počest francouzského prezidenta Vincenta Auriola.\n\n"}
{"id": "649477", "url": "https://cs.wikipedia.org/wiki?curid=649477", "title": "Paris Rive Gauche", "text": "Paris Rive Gauche\n\nParis Rive Gauche (\"Paříž Levý břeh\"), též Seine Rive Gauche je moderní čtvrť v Paříži, která se rozkládá na levém břehu řeky Seiny ve 13. obvodu od Slavkovského nádraží až po Boulevard périphérique. Výstavba začala v 90. letech postavením Francouzské národní knihovny a pokračuje výstavbou dalších obytných a kancelářských budov, např. Univerzity Paříž VII Denis Diderot nebo lávky Simone de Beauvoir. Jedná se o nejrozsáhlejší urbanistický projekt na území Paříže od operací Italie 13 a Front-de-Seine. Zahrnuje území o rozloze 130 ha. Developerem celé lokality je společnost SEMAPA (Société d'économie mixte d'aménagement de Paris). Na projektu spolupracuje mnoho architektů a krajinářů z Francie i zahraničí, např. Christian de Portzamparc, Norman Foster, Ricardo Bofill, Jean-Michel Wilmotte aj.\n\nDotčené území má rozlohu 130 ha, z čehož 26 ha připadá na zakrytí železničních tratí. Celková užitná plocha bude činit 2 200 000 m. Z toho připadá 98 000 m na zelené plochy, 430 000 m bydlení, 700 000 m kanceláří, 405 000 m volnočasových aktivit a 662 000 m občanské vybavenosti (obchody, restaurace apod.).\n\nCelý projekt je rozdělen do pěti částí:\n\n\nNa počátku 90. let se jednalo o průmyslovou oblast, částečně opuštěnou a zchátralou, výjimku tvořily bývalé chladírenské sklady Les Frigos, kde se usídlili umělci a přeměnili je na ateliéry. Pařížská rada schválila v roce 1991 plán rozvoje území s názvem \"Seine Rive Gauche\" (v roce 1996 přejmenovaný na \"Paris Rive Gauche\"), který byl posledním velkým projektem bývalého starosty Jacquese Chiraca. První obytné domy byly dokončeny v roce 1996 a ve stejném roce byla otevřena Francouzská národní knihovna a Pont Charles-de-Gaulle. První komerční budovy byly otevřeny v roce 1997. Následovalo zprovoznění linky 14 (1998), zahájení prací v jižní části čtvrtě (2000), první úsek Avenue de France (2001), Collège Thomas-Mann (2002), Cité de l'Image et du Son MK2 (2003) a mnoho kancelářských budov. V červenci 2006 byla zprovozněna lávka Simone de Beauvoir spojující Národní knihovnu s parkem Bercy na druhé straně Seiny. Ve stejné době byly otevřeny plovoucí lázně – bazén Josephiny Bakerové na Seině pod Národní knihovnou.\n\nHlavní sídlo Univerzity Paris-Diderot je téměř dokončeno. Celý univerzitní kampus Paris Rive Gauche by měl být dostavěn v červnu 2012. \"Institut national des langues et civilisations orientales\" (Národní ústav orientálních jazyků a civilizací) a \"Bibliothèque universitaire des langues et civilisations\" (Univerzitní knihovna jazyků a civilizací) budou sídlit na ulici Rue des Grands-Moulins, kde vytvoří společně \"Pôle des langues et civilisations du monde\" (Centrum světových jazyků a civilizací). Projekt je v plném proudu. Kulturní zařízení a pro volný čas by měla vzniknout v prostoru mezi pont de Bercy a pont Charles-de-Gaulle. Jedná se o velké sklady a parkoviště. Uvažuje se rovněž o vybudování justičního paláce, definitivní místo však ještě nebylo vybráno.\n\nI když je operace rozsáhlá a přeměňuje radikálně zdejší zástavbu, udrží si přesto čtvrť některé prvky ze své tradiční průmyslové minulosti. Některé budovy byly zachovány, jiné částečně zmizí nebo budou z velké části přestavěny a integrovány do nové architektury.\n\n"}
{"id": "649480", "url": "https://cs.wikipedia.org/wiki?curid=649480", "title": "Malované fotografické pozadí", "text": "Malované fotografické pozadí\n\nPřibližně v období od roku 1860 do roku 1920 bylo malované fotografické pozadí standardním vybavením raných fotografických ateliérů. \n\nMěly obecně rustikální nebo kvazi-klasický vzhled, ale někdy představovalo buržoazní trompe-l'oeil („oko-klamající“, iluzionistické malířství), které však nakonec vyšlo z módy s příchodem fotoaparátů Brownie a Kodak, díky kterým se fotografie rozšířila masám a současně změnila cítění veřejnosti. Vzhledem k tomu, že malovaná pozadí byla vyráběna šest desetiletí místními řemeslníky, mohou podle provenience poskytnout důležité stopy při genealogickém výzkumu starých rodinných fotografií, a jejich fáze mají svůj vliv na starobylých fotografických snímcích. Kromě toho jsou některé druhy zajímavé pro specializované sběratele oboru historie fotografie..\n\nV Paříži jako první zavedl zaměnitelné malované fotografické pozadí Sergej Lvovič Levickij.\n\nAlexander Bassano vlastnil studio na londýnské Old Bond Street, které bylo vyzdobeno uhlotiskovými fotografickými tisky a sádrovými bustami a bylo dost velké na to, aby v něm mohlo být skoro 25 metrů velké panoramatické malované pozadí se zobrazenými scénami namontované na kolečkách, a který poskytovalo řadu venkovních scén nebo oficiálních pozadí. Pořídil před ním portréty Williama Gladstona a dokonce královny Viktorie. Bassanova firma na Old Bond Street existovala v období 1876 - 1921.\n\nS rozvojem barevné fotografie se v ateliérech začalo využívat barevné pozadí. Bylo možné také využít promítací zařízení, jako například diaprojektor, k promítnutí obrazu a kombinaci se snímanou scénou. S příchodem počítačové techniky se buď fotografovalo na neutrální pozadí a motiv se posléze dodělával v grafickém editoru, nebo se obraz promítal projektorem na stěnu za portrétovaným subjektem.\n\nMaďarský fotograf Péter Szabó Pettendi ve svém cyklu \"Background 2006\" s podtitulem \"Už jste někdy byli v Budapešti?\" využívá při portrétování osob několikametrové panoramatické fotografické pozadí budapešťského mostu, které inscenuje u fotografovaných z chudého prostředí před jejich domem (z oblasti Baranya vzdáleném 250 km od Budapešti). Portrétovaný většinou s rekvizitou (kůň, stádo ovcí) nebo ve dvojici se postaví před panorama a nechá se od umělce fotografovat.\n\n\n"}
{"id": "649482", "url": "https://cs.wikipedia.org/wiki?curid=649482", "title": "George Town (Malajsie)", "text": "George Town (Malajsie)\n\nGeorge Town (psáno též Georgetown; čínsky 喬治市) je hlavním městem malajsijského státu Penang, metropolí ostrova Penang. Je druhý největším městem Malajsie, v roce 2010 zde žilo 708 128 obyvatel. Jeho metropolitní oblast Greater Penang je druhou největší konurbací Malajsie s odhadovanou populací 2,5 milionu osob. Malajsky bývá město také nazýváno Tanjung.\n\nV roce 1786 ho založil kapitán Britské Východoindické společnosti Francis Light jako celní sklad a jednu z prvních britských osad v jihovýchodní Asii. Pojmenováno bylo na počest britského krále Jiřího III. Společně se Singapurem a Malakkou byl George Town součástí Průlivových osad pod správou Britské Východoindické společnosti, které se v roce 1867 staly korunní kolonií. Během druhé světové války byly britské pozice v Malajsku okupovány Japonským císařstvím. V září roku 1945 bylo město znovudobyto Britským impériem. 1. ledna 1957, krátce před vyhlášením nezávislosti Malajsie v srpnu 1957, byl George Town povýšen na město královnou Alžbětou II. V následujích letech obdržel status bezcelní zóny, jak zaručovala dohoda s britskou koloniální správou před udělením nezávislosti Malajsie. V roce 1967 byl tento status zrušen malajsiskou vládou, což vedlo k masivní nezaměstnanosti ve městě.\n\nVelké množství koloniálních budov vyneslo v r. 2008 starému centru George Townu společně s historickou částí města Malakka zápis do světového kulturního dědictví UNESCO. K pestrému kulturnímu dědictví města patří i silný vliv zdejší čínské komunity.\n\n\n"}
{"id": "649485", "url": "https://cs.wikipedia.org/wiki?curid=649485", "title": "Borovice Erbenka", "text": "Borovice Erbenka\n\nBorovice Erbenka (nebo jen Erbenka) byla považována za jeden z nejvýznamnějších památných stromů na území Českých zemí. Rád pod ní sedával Karel Jaromír Erben, který ji a její pověsti zachytil ve svém díle. Psala o ní i řada další autorů, byla zpodobňována mnoha ilustrátory, opředena řadou pověstí... Stála u Kostelce nad Orlicí na kraji lesa nedaleko od levého břehu Divoké Orlice v místě, kterému se říká \"Lipová stráň\". Zanikla nečekaně v listopadu 1934, kdy ji rozlomil vichr.\n\nZ odborného hlediska se na Erbenku ve svém díle zaměřil pedagog a ochránce přírody František Hrobař. V době vydání jeho první knihy o památných stromech byla Erbenka jen několik let padlá a autor neuvádí základní informace. Považoval je za notoricky známé, protože je v té době citoval soudobý tisk i národopisné publikace. Z těchto důvodů neuvádí míry stromu ani odhad věku, stejně jako vynechává většinu místních pověstí a pouze odkazuje na starší díla a články z tisku, které jsou dnes hůře dostupné:\n\nErbenka byla označována jako duchovní majetek českého národa; nejznámější pověst o borovici a zlatém zvonu zaznamenal Karel Jaromír Erben v básni \"Věštkyně\" ze sbírky Kytice (úryvek):\n\nPříběh a život borovice zachytil v básni \"Borovici do památníku\" i Oldřich V. Seykora, který zároveň prorokoval její zánik (úryvek ze začátku a konce básně):\n\nV básni \"Svídnická borovice\", která má svým zánikem přinést neštěstí, uvádí Alois Potěhník jako protiklad borovici Erbenku, ke které se váže pozitivnější proroctví:\n\nPověst o zlatém zvonu pod borovicí ve stručné podobě uvádí Alois Jirásek ve Starých pověstech českých:\n\n\"Za dávných, dávných časů stával nad Orlicí řekou, tam, kde nyní město Kostelec, nádherný kostel. V tom kostele na věži visel zlatý zvon. Ale kostel, věž i zvon propadly se do země, když lid příliš hřešil. Než kostel se opět zaskví nad údolím na svém místě a zlatý zvon se opět rozhlaholí, ohlásí nový, zlatý věk. Nežli však čas ten nastane, oseje vítr za řekou stráň, borové mlází tam vyrazí a vzroste v temný les. Až krajní borovice toho lesa uschne a kořeny její zetlí, přijde černá svině, vyryje její kořeny a vyreje pod nimi zlatý zvon, jenž z místa svého, kde se propadl, bude putovati dlouho podzemní poutí až do kořenů toho starého stromu.\"\n\nFrantišek Hrobař doplňuje část pověsti, kterou slyšel pouze v mládí v ústní podobě: Na břehu Divoké Orlice mladé děvče máčelo přízi. Ta jí ale uvázla na dně a dívka jí nemohla vytáhnout. Vzteky zaklela a hned nato uslyšela dunivý zvuk: „Ještě není čas!“. To vystoupil zlatý zvon a vzápětí se znovu propadl do země.\n\nLidové tradice na tuto pověst navazovaly a věřilo se, že kdo nožem do kůry Erbenky vyryje křížek, bude mít štěstí, nebo získá poklad, až strom zanikne. Když borovice padla, chodili si lidé pro kousky jejího dřeva na památku a pro štěstí (jde patrně o starou tradici, podobně reagovali i lidé o několik set let dříve v jižních Čechách po poražení původního Žižkova dubu)\n\nErbenka byla jednou ze zastávek naučné stezky J. S. Gutha Jarkovského otevřené 21. května 1922. Po zániku borovice se místní okrašlovací spolek a odbor Klubu československých turistů zabývaly možností realizace památníku. Hlavní iniciátoři byli ředitel Pivrnec a lékárník Boehm, kteří spolu s řídícím učitelem Bílou a s pomocí správce Vacka na náklad kosteleckých turistů vystavěli roku 1939(!) žulový památník s nápisem:\n\nPatronát nad pomníkem ochotně převzalo město Kostelec nad Orlicí za vedení starosty ředitele Krejčíka. Průřez a části kmene byly uložené v městském muzeu.\n\n\n\n"}
{"id": "649488", "url": "https://cs.wikipedia.org/wiki?curid=649488", "title": "Kostel svatého Josefa (Malá Strana)", "text": "Kostel svatého Josefa (Malá Strana)\n\nKostel svatého Josefa na Malé Straně v Praze 1 je římskokatolický kostel kongregace anglických panen. Raně barokní kostel byl postavený v letech 1686 až 1692 jako součást tehdejšího kláštera karmelitek a jsou společně chráněny jako nemovitá kulturní památka České republiky.\n\nKostel byl vystavěn při nejstarším českém klášteře bosých karmelitek v Čechách, založeném v říjnu roku 1656, a to v letech 1687 až 1693 v raně barokním slohu, navrhl ho architekt Abraham di Parigi (Abraham Paris) na úzké parcele v dnešní Josefské ulici, (dříve nazývané \"K svatému Tomáši\"), stavitelem byl Johann Ross. Byl postaven na západní straně kláštera karmelitek čp. 43/III. Ke klášteru patřila rozlehlá zahrada se třemi kaplemi, kterou po převodu majetku získala městská část Praha 1 a otevřela ji veřejnosti pod názvem \"Vojanovy sady\". Karmelitky zde působily až do roku 1782, kdy odešly do Pohledu a odtud do bývalého kláštera barnabitů u sv. Benedikta na Hradčanech. Zde je nahradily anglické panny, které klášterní budovu využívaly do roku 1920. Nyní klášter opět slouží anglickým pannám, komunita přišla ze Slovenska. V kostele se každou neděli setkává frankofonní katolická komunita.\n\nMagistrát po výkupu 34 domů pro palác Albrechta z Valdštejna, pro kolej jezuitů a paláce nové šlechty (viz bitva na Bílé hoře) bránil dalšímu skupování pozemků v této lokalitě, stavby začaly být drobnější a detailněji propracované.\n\nKostel sv. Josefa byl zbudován na oválném půdorysu sklenutém kupolí s klenebními pasy a okulem. Průčelí rytmizované přepásanými bosovanými pilastry připomíná jednak nizozemskou architekturu, např. jezuitský kostel ve vlámské Lovani, ale také karmelitský chrám v Linci. Fasáda ve zúženém měřítku vychází ze vzoru hlavního karmelitánského kostela Santa Maria della Scala v Římě, v městské části Trastevere.\nNa východní straně je kostel chodbou propojen s chórovou kaplí.\n\nPlastiky na čelné fasádě: Socha sv. Terezie z Ávily a sv. Josefa, jejichž autorem je Matěj Václav Jäckel, plastický znak s rakouským císařským orlem a iniciálou císaře Leopolda I., který se osobně zúčastnil svěcení základního kamene stavby; na boční (jižní) fasádě: Socha Panny Marie Immaculaty, autor Matěj Václav Jäckel.\nSochy na hlavním oltáři jsou dílem dílny sochaře Matěje Václava Jäckla. Petr Brandl dodal tři obrazy: na hlavním oltáři jsou to \"Svatá rodina\" (mezi sochami sv. Jana z Boha a Marie Magdalény Pazzi), na postranním oltáři \"Vidění sv. Terezie z Ávily\" (mezi sochami sv. Petra a Pavla) a v chórové kapli polofiguru \"svatého Josefa s Ježíškem.\nDalší oltáře:\n\n"}
{"id": "649490", "url": "https://cs.wikipedia.org/wiki?curid=649490", "title": "Kostel Notre-Dame-de-la-Nativité de Bercy", "text": "Kostel Notre-Dame-de-la-Nativité de Bercy\n\nKostel Notre-Dame-de-la-Nativité de Bercy (česky \"kostel narození Panny Marie v Bercy\") je katolický farní kostel v Paříži ve 12. obvodu ve čtvrti Bercy. Nachází se uprostřed náměstí \"Place Lachambeaudie\". Kostel je chráněn jako historická památka.\n\nKostel byl postaven na konci 17. století. Poprvé byl zbořen a zcela přestavěn ve 20. letech 19. století. Stavbu vedl architekt André Chatillon (1782–1859). Podruhé byl zničen v roce 1871 při bojích během Pařížské komuny. Následnou rekonstrukci provedl architekt Antoine Julien Hénard (1812–1887). Kostel byl kompletně zatopen při povodni na Seině v roce 1910 a také byl poškozen v dubnu 1944 při bombardování železniční tratě, které leží za kostelem. Další neštěstí postihlo kostel v roce 1982, když požár zničil vnitřní vybavení. Kostel byl obnoven v roce 1985.\n\n"}
{"id": "649494", "url": "https://cs.wikipedia.org/wiki?curid=649494", "title": "Pavel Šopák", "text": "Pavel Šopák\n\nPavel Šopák (* 31. července 1970 Opava) je český historik umění se zaměřením na architekturu 19. a 20. století v českých zemích a na dějiny umění ve Slezsku. \n\nVystudoval Pedagogickou fakultu Ostravské univerzity (1988–1993, obor čeština–výtvarná výchova (prof. J. Vybíral). Po studiu pracoval rok jako odborný asistent na FF OÚ. V letech 1994–1999 absolvoval Filozofickou fakulta Univerzity Palackého v Olomouci – obor dějiny umění (prof. I. Hlobil, R. Prahl, R. Švácha, M. Togner). Od roku 1997 působí jako odborný asistent na FPF SU v Opavě. \n\nV roce 2000 získal titul PhDr. a v roce 2006 Ph.D.. Dne 1. září 2009 byl jmenován docentem na Filozofické fakultě Univerzity Palackého v Olomouci.\n\nOd roku 2002 je členem Památkové rady NPÚ v Ostravě, od r. 2006 členem Vědecké a programové rady Muzea Těšínska v Českém Těšíně.\nPavel Šopák se zabývá urbanistickým vývojem měst ve Slezsku a na severu Moravy (Opava, Moravská Ostrava) a umělci, architekty a historiky umění, kteří pocházejí z tohoto regionu (Ferdiš Duša, sochař Josef Obeth, Karel Černohorský, Koliba, obec umělecké tvorby na Moravě, Brno)\n\n"}
{"id": "649498", "url": "https://cs.wikipedia.org/wiki?curid=649498", "title": "Zvonice (Lipnice nad Sázavou)", "text": "Zvonice (Lipnice nad Sázavou)\n\nBarokní zvonice v Lipnici nad Sázavou je postavena na místě původní obranné věže, která byla zničena za třicetileté války. Spolu s ní byla zničena i stará dřevěná zvonice. Barokní zvonici nechali postavit páni z Vernieru spolu s barokní úpravou lipnického kostela sv. Víta a hradní kaple. Původní zvony byly za 1. světové války zabaveny, novější pak ve 2. světové válce. Dnešní zvon pochází ze zaniklé zvonice československé církve husitské. V roce 2008 proběhla rekonstrukce zvonové stolice, krovu a střešního pláště. V současné době vlastní zvonici Národní památkový ústav. Zvonice stojí samosatně v areálu hradu Lipnice a je chráněna jako kulturní památka.\n\n"}
{"id": "649499", "url": "https://cs.wikipedia.org/wiki?curid=649499", "title": "Drákula (film, 1992)", "text": "Drákula (film, 1992)\n\nDrákula (původní název: Dracula nebo Bram Stoker’s Dracula) je americký gotický hororový thriller z roku 1992, který vychází z románu Brama Stokera. Režie se ujal Francis Ford Coppola. V hlavní roli hraběte Draculy se objevil Gary Oldman, v dalších rolích Winona Ryderová jako Mina Harker, Anthony Hopkins jako profesor Abraham Van Helsing, Keanu Reeves jako Jonathan Harker a Sadie Frostová jako Lucy Westenra.\n\nFilmovou hudbu k filmu složil polský skladatel Wojciech Kilar, jeho závěrečnou píseň \"Love Song for a Vampire\" nazpívala Annie Lennox.\n\nV Rumunsku žil kníže Vlad IV., kterému se podařilo zvítězit v bitvě nad pohany. Domů se však dostane ještě před jeho návratem domů zpráva, že v bitvě zahynul. Jeho manželka spáchá sebevraždu, kníže poté prokleje boha a stane se dobrovolně upírem. O 400 let později se mu lstí podaří dostat v rakvi do Londýna, kde se rozhodne získat krev a duši Lucy a pak i její přítelkyni Míny. Lucy získá a ta končí jako upír nabodnuta na kůl. Přátelé Míny pak pronásledují knížete Draculu do Transylvánie, kde s ním na jeho sídle svedou závěrečný souboj.\n\n"}
{"id": "649512", "url": "https://cs.wikipedia.org/wiki?curid=649512", "title": "Chlordifluormethan", "text": "Chlordifluormethan\n\nChlordifluormethan (též difluormonochlormethan) je halogenderivát methanu. Tento bezbarvý plyn patří mezi tzv. freony, jako chladivo je znám pod označeními HCFC-22 a R-22. Dříve se používal jako hnací plyn ve sprejích a jako chladivo v klimatizačních zařízeních. V těchto oblastech se již nepoužívá, protože může poškozovat ozónovou vrstvu a je též silným skleníkovým plynem. Nadále se však využívá jako víceúčelový meziprodukt v průmyslové organofluorové chemii, například jako prekurzor tetrafluorethylenu.\n\nChlordifluormethan se připravuje z chloroformu:\n\nHlavní oblastí použití je výroba tetrafluorethylenu. Tato konverze se skládá z pyrolýzy, při které vzniká difluorkarben, jenž dimerizuje:\n\nVýsledná sloučenina za přítomnosti silné zásady poskytuje zpět difluorkarben, což se v laboratoři využívá k získání tohoto reaktivního meziproduktu.\n\nPyrolýzou chlordifluormethanu za přítomnosti chlorfluormethanu vzniká hexafluorbenzen.\n"}
{"id": "649514", "url": "https://cs.wikipedia.org/wiki?curid=649514", "title": "Mistrovství světa v rychlobruslení ve víceboji 2011", "text": "Mistrovství světa v rychlobruslení ve víceboji 2011\n\nMistrovství světa v rychlobruslení ve víceboji 2011 se konalo ve dnech 12. a 13. února 2011 v rychlobruslařské hale Olympic Oval v kanadském Calgary. Pro muže to bylo 105. mistrovství světa, pro ženy 69. Z předchozího mistrovství světa obhajovala titul pouze Češka Martina Sáblíková, která se umístila na třetím místě; Nizozemec Sven Kramer sezónu 2010/2011 vynechal.\n\nČeskou výpravu tvořily Martina Sáblíková a Karolína Erbanová.\n\nMužského mistrovství světa se zúčastnilo celkem 24 závodníků, 15 z Evropy: Nizozemsko (4), Norsko (3), Polsko (2), Rusko (2), Francie (1), Itálie (1), Německo (1), Švédsko (1); 6 ze Severní Ameriky: Kanada (3), USA (3); 2 z Asie: Japonsko (1), Kazachstán (1); a 1 z Oceánie: Nový Zéland (1).\n\nŽenského mistrovství světa se zúčastnilo celkem 24 závodnic, 15 z Evropy: Nizozemsko (4), Norsko (3), Česko (2), Německo (2), Rusko (2), Polsko (1), Rakousko (1); 6 ze Severní Ameriky: Kanada (4), USA (2); a 3 z Asie: Japonsko (3).\n\n<nowiki>*</nowiki> pád\n\n"}
{"id": "649515", "url": "https://cs.wikipedia.org/wiki?curid=649515", "title": "Čeljuskin (parník)", "text": "Čeljuskin (parník)\n\nČeljuskin () byl sovětský parník zpevněný pro cesty arktickým ledem za účelem proplutí Severní mořskou cestou z Murmansku do Vladivostoku. Cílem expedice bylo zjistit, zda by tuto cestu mohla celou v jedné sezóně absolvovat i jiná loď než ledoborec.\n\"Čeljuskin\" byl postaven v Dánsku a spuštěný na vodu 11. března 1933 firmou B&W z Kodaně (původně jako \"Lena\") a pojmenováno po ruském polárníkovi Semjonu Ivanovičovi Čeljuskinovi, který žil v osmnáctém století. Velitelem expedice byl Otto Juljevič Šmidt a kapitánem lodi byl Vladimir Ivanovič Voronin. Na palubě bylo celkem 111 členů posádky a z Murmansku \"Čeljuskin\" odplul 2. srpna 1933. Loď sice proplula velkou část Severní cesty, ale v září uvízla v ledových polích a pak už jen driftovala než se 13. února 1934 potopila rozdrcená ledy nedaleko ostrova Koljučin v Čukotském moři.\n\nPosádce se podařilo uniknout na led a zde vytvořila provizorní vzletovou a přistávací dráhu, díky které mohli být všichni do konce dubna zachráněni. Piloti, kteří se podíleli na pátrání a záchraně, se stali prvními držiteli nově vytvořeného vyznamenání Hrdina Sovětského svazu. Při záchraně byla použita civilní verze letounu TB-1, letouny Polikarpov R-5 a jeden Consolidated Fleetster dopravený za účelem záchrany posádky \"Čeljuskina\" až ze Spojených států amerických. Dva američtí letečtí mechanici, kteří se na operacích podíleli, získali Leninův řád.\nProtože se parníku podařilo doplout až k okraji Beringova průlivu, považovalo vedení Sovětského svazu expedici za víceméně úspěšnou. Následovaly další expedice a v roce 1935 byla cesta už využívána oficiálně i pro obchod. V roce 1936 tudy proplula ruská Baltská flota do Tichého oceánu, protože hrozil konflikt s Japonskem.\n\nVrak lodi byl objeven v září 2006 v hloubce 50 metrů.\n\n"}
{"id": "649518", "url": "https://cs.wikipedia.org/wiki?curid=649518", "title": "Koljučin", "text": "Koljučin\n\nKoljučin ( ) je ostrov v Čukotském moři. Patří Ruské federaci a spadá do Čukotského autonomního okruhu. Leží nedaleko pobřeží, jen 11 kilometrů od severního břehu Čukotky. Je dlouhý 4,5 kilometru a maximální šířku má 1,5 kilometru. Maximální nadmořská výška povrchu je 188 m n. m. Vegetace zde má charakter tundry. Na jižním konci ostrova žila malá skupina Čukčů, od roku 1987 však ostrov není trvale obydlen.\n\n13. února 1934 u břehů ostrova ztroskotal parník Čeljuskin.\n\n"}
{"id": "649521", "url": "https://cs.wikipedia.org/wiki?curid=649521", "title": "Finští Švédové", "text": "Finští Švédové\n\nFinští Švédové nebo švédskojazyční Finové ( , ) jsou jazyková menšina ve Finsku. Jsou považováni za součást finského národa nebo za etnickou menšinu, případně za samostatnou národnost.\n\nMluví specifickou variantou švédštiny, částečně ovlivněnou finštinou (např. ve výslovnosti). Rodilých mluvčích švédštiny je ve Finsku 275 000 + 25 000 na autonomních Alandech, což znamená 5,5 % celkové populace (5,1 % nepočítaje Alandy).\n\n\n\n\n\n"}
{"id": "649524", "url": "https://cs.wikipedia.org/wiki?curid=649524", "title": "Kopicův statek", "text": "Kopicův statek\n\nKopicův statek (dříve Jirošova rychta) je roubená usedlost z konce 18. století, kulturní památka. Jedná se (spolu např. s Dlaskovým statkem) o jeden z nejzajímavějších příkladů lidové architektury pojizerského typu. Statek (Kacanovy č. p. 64) se nachází o samotě asi 1 km východně od vesnice Kacanovy na Turnovsku, v okrese Semily. U statku je socha svatého Jiří a rokle s řadou pískovcových reliéfů vytvořených majitelem Vojtěchem Kopicem.\n\nNynější stavení bylo postaveno v roce 1787 rolníkem Jiřím Jirošem, základy jsou ale patrně starší. Usedlost se skládá z obytného patrového domu s pavlačí, kolmo přistavěné konírny se stájí a protilehlých přízemních hospodářských budov. Dvůr uzavírá kamenná brána. Opodál stojí dřevěná stodola.\n\nStatek vlastnila rodina Jirošova, František Jiroš (1824–1902) byl od roku 1849 prvním starostou obce Kacanovy.\n\nPískovcová skulptura svatého Jiří před statkem pochází z roku 1806, jedná se pravděpodobně o dílo Jana Chládka mladšího.\n\nV roce 1884 nechal František Jiroš se svojí ženou Petronilou zhotovit u Josefa Zemana z Tatobit nový sokl. Podstavec zdobí z každé strany jeden reliéf: Kristus v Getsemanské zahradě, dvojice světic Petronily a Felliculy, Máří Magdalena a svatá Anna.\n\nV současnosti je na místě vystavená kopie od Jiřího Nováka. Originální socha se nachází ve vestibulu Muzea Českého ráje v Turnově.\n\nVojtěch Kopic (1909–1978) se do stavení přiženil v roce 1932. Od čtyřicátých let až do své smrti v rokli pod statkem vytesal v pískovcových skalách řadu reliéfů, jejichž témata čerpal především z českých dějin. Památková ochrana těchto děl byla vyhlášena s účinností od 25. listopadu 2017 formou stanovení ochranného pásma kulturní památky Kopicův statek. \n\nV grafické příloze vymezení ochranného pásma jsou zakresleny tyto skalní reliéfy: \n\n"}
{"id": "649525", "url": "https://cs.wikipedia.org/wiki?curid=649525", "title": "Trojvrší", "text": "Trojvrší\n\nTrojvrší je symbolické seskupení tří kopců či hor, které nachází svůj odraz např. v heraldice.\n\nVýznam trojvrší se také někdy vykládá jako Golgota, či trojstupňová pyramida (výklad symbolu jako symbolu Svaté trojice), jakýsi fundament pro dvojramenný byzantský kříž, tento znak se poprvé objevoval v Byzanci, uvádí ho ve své publikaci Bauer (roku 1983). Tato Bauerova byzantská ilustrace s „hranatou formou“ (pyramidální) trojvrší pochází z roku 985 a ukazuje kříž umístěný na několikastupňové pyramidě na stole během koncilu v Nikaii v roce 787.\n\nTři kopce, Holý kopec, Buchlov a Modla, jsou výrazným orientačním bodem na obchodní trase od Jadranu k Baltu, tzv. Jantarové stezky. Nachází se v pohoří Chřiby, které působilo jako přírodní hradba oblasti velkomoravské lokality Staré Město–Sady. Dodnes má svoji vysokou vizuální kvalitu, popisovanou kupř. v lidových písních.\n\nTyto „majáky“ symbolizovaly obchodní a kulturním centrum tehdejší Velkomoravské říše, jejímž úkolem byl rozmach nejen civilizační, ale především duchovní a kulturní. Metoděj sloužil liturgie novým liturgickým jazykem, staroslověnštinou, což poukazuje na důležitost jeho misie, musel také nový liturgický jazyk obhajovat v Římě. Staroslověnština byla teprve čtvrtým liturgickým jazykem používaných v křesťanské církvi, po hebrejštině Ježíše Krista, řečtině Svatého Pavla a latině prvních křesťanů v katakombách římské metropole. V okolí Uherského Hradiště, Starého Města, Velehradu a Zlechova se traduje, že tato dominanta nad metropolí zakotvila v povědomí tehdejších obchodníků, řemeslníků a vůbec původních obyvatel tohoto prvního státního útvaru na území této části střední Evropy, že mohla být bájným předobrazem známého trojvrší, které dnes používá kupř: Slovensko či Maďarsko jako státního znaku. \n\nMaďarský výklad \"Magyarország fontos hegyeivel – Tátra, Mátra, Fátra\" (památné hory Maďarska, výklad je populární i na Slovensku) pochází nejdříve ze 16. století či 17. století a široce populárním se stal v 19. století během „maďarského obrození“ a Rakousko-uherského vyrovnání. Tento „původ“ vznikl jako protiklad k pruhům uherského znaku, což byly opět symbolizované maďarské řeky: Dunaj, Tisa, Dráva, Sáva. Je zcela prokázané, že „horské pojetí“ Mátra – Tátra – Fátra není původní význam tohoto symbolu. Tato umělá maďarská nacionalistická interpretace \"Magyarország fontos hegyeivel\" působí také proti zákonům heraldiky. Základním principem heraldiky je vždy zobrazování konkrétní reálie (předmět: loď, zvíře: lev, hora: Zelená hora atd.), nikoliv abstraktní trojice celých velkých pohoří vzdálených několik set kilometrů. \n\nDříve (za uherského krále Ondřeje III. (1290–1301), který pobýval jistý čas v Benátkách) se objevovalo trojvrší i jako trojice skal (užíváno jeho manželkou), či jako jeden velký oblouk. Na slovenském území tento znak používala pouze obec Skalica asi od 13. století, není vyloučeno, že i dříve. V devadesátých letech 20. stol. se snažila slovenská strana heraldiků o jiné výklady, kromě Golgoty se objevila také „koruna“, což byl původně význam symbolu spojovaný s uherským králem Václavem, synem českého krále Václava II., který při korunovaci za uherského krále přijal jméno Ladislav V. Ten je také některými historiky označován, ze „dovozce“ erbu z Čech do Uherska, tzv. „česká cesta“ nebo „západní cesta“ původu tohoto symbolu. \n\nNa Slovensku se objevily také další různé výklady pohoří, kupř. Žibrica a Zobor s Pyramídou, trojice z pohoří Tribeč blízko Nitry a další, většinou nějakým způsobem historicky spojené s Velkou Moravou.\n"}
{"id": "649537", "url": "https://cs.wikipedia.org/wiki?curid=649537", "title": "Doug Gilmour", "text": "Doug Gilmour\n\nDouglas Robert Gilmour (* 25. června 1963) je bývalý kanadský hokejista, který v National Hockey League odehrál 20 sezón. Po ukončení aktivní kariéry působí jako hokejový trenér.\n\nÚspěchů dosáhl již jako junior v týmu Cornwall Royals hrajícího v Ontario Hockey League, když s týmem dvakrát po sobě vybojoval Memorial Cup pro nejlepší tým juniorské Kanadské hokejové ligy, jednou vyhrál bodování a byl vyhlášen nejužitečnějším hráčem OHL. Přesto na první pokus nebyl draftován a v dalším roce - 1982 si jej vybrali St. Louis Blues až jako 134. Zpočátku měl problém získat místo v prvním týmu, v St. Louis měli pocit, že pro NHL není dostatečně fyzicky stavěný. Přesto se proslavil především velkým zápalem do hry a fyzickou odolností, takže si vysloužil přezdívku \"Killer\". Postupně navyšoval také svou produktivitu a v sezóně 1985/1986 vyhrál kanadské bodování play-off, přestože se jeho tým nedostal do finále. Před sezónou 1988/1989 byl vyměněn do Calgary Flames po vyšetřování sexuálního skandálu, kde mu ale vina prokázaná nebyla, St. Louis však nestálo o negativní publicitu..\nV Calgary hned v prvním roce pomohl vybojovat Stanley Cup. V klubu hrál tři a půl roku, než byl vyměněn do Toronto Maple Leafs. Byl součástí největší výměny v historii, když si kluby měnily hned deset hokejistů. V Torontu strávil nejproduktivnější roky. V sezóně 1992/1993 nasbíral 127 bodů, což byl jeho osobní rekord i rekord klubu, a poté v play-off 35 bodů, čímž se umístil na druhém místě hned za Wayne Gretzkym. Byl také nominován na Hartovu trofej. V následujícím roce si připsal 111 bodů. Po výluce v sezóně 1994/1995 měla jeho produktivita pozvolna klesající tendenci, často měnil dres a výraznějšího úspěchu již nedosáhl. Kariéru ukončil v roce 2003 v Torontu.\nPo ukončení kariéry pracoval jako asistent trenéra a od roku 2008 jako hlavní trenér v týmu Kingston Frontenacs v OHL.\n\nKanadu reprezentoval na Kanadském poháru 1987, kde pomohl týmu vybojovat zlaté medaile.\n\nTýmové\n\nIndividuální\n\nKlubové rekordy Toronta\n\n\n"}
{"id": "649546", "url": "https://cs.wikipedia.org/wiki?curid=649546", "title": "Mistrovství světa v alpském lyžování 2011 – sjezd mužů", "text": "Mistrovství světa v alpském lyžování 2011 – sjezd mužů\n\nSoutěž ve sjezdu mužů na mistrovství světa v alpském lyžování 2011 se konala 12. února za podmínek připomínajících jarní období. Jednalo se o čtvrtý závod šampionátu, který startoval v 11:00 hodin místního času. Zúčastnilo se jej 44 lyžařů z 24 zemí. Ve startovní boudě na sjezdovce Kandahár činila teplota vzduchu 3 °C (1690 m n. m.), v cílovém prostoru pak 9 °C (770 m n. m.). Závodníci projeli většinu trati ve stínu. \n\n\n"}
{"id": "649551", "url": "https://cs.wikipedia.org/wiki?curid=649551", "title": "Erik Guay", "text": "Erik Guay\n\nErik Guay (* 5. srpna 1981, Montréal, Québec) je kanadský reprezentant v alpském lyžování, který dosáhl nejlepších výsledků ve sjezdu a Super G. Na MS 2011 se stal mistrem světa ve sjezdu a k únoru téhož roku celkově vyhrál tří závody Světového poháru. V sezóně 2007 získal malý křišťálový glóbus pro nejlepšího sjezdaře roku.\n\nNa Zimních olympijských hrách 2006 v Turíně skončil na čtvrtém místě v Super G.\n\n24. února 2007 premiérově triumfoval ve sjezdu Světového poháru v německém Garmisch-Partenkirchenu. Stal se tak prvním Kanaďanem od roku 1994, jenž vyhrál sjezd. V celkovém hodnocení této disciplíny ve Světovém poháru 2007, pak skončil na třetím místě. V únoru 2011 vyhrál sjezd mistrovství světa opět na sjezdovce Kandahár v Ga-Pa.\n\nV sezóně 2009 se desetkrát probojoval do první desítky závodů poháru, ovšem jen jednou stanul na stupních vítězů, a to na třetím místě. Na Zimních olympijských hrách 2010 ve Vancouveru dosáhl dvou pátých míst v rychlostních disciplínách – Super–G a sjezdu. Ve světovém poháru 2010 získal během března tři pódiová umístění v řadě, včetně dvou titulů z posledních událostí Super G daného roku. Tím se stal celkovým šampiónem v této disciplíně a získal malý křišťálvý glóbus. Byl tak prvním Kanaďanem, který dosáhl na křišťálový glóbus od sezóny 1982, kdy se stejný výkon povedl Steveu Podborskému.\n\nV sezóně 2011 kvůli problémům se zády vynechal sjezdy v Kitzbühelu a Wengenu. Na MS 2011 v Ga-Pa nejdříve nedojel závod v Super–G. Pak ovšem vyhrál sjezd a stal se mistrem světa, po Johnu Kucerovi (2009) jako druhý Kanaďan v této disciplíně.\n\nJe ženatý s Karen Guayovou. Mají dceru Eriku Logann Elizabeth Guayovou (nar. leden 2009). V létě 2010 se rodina přestěhovala z Calgary do Quebecu.\n\n"}
{"id": "649552", "url": "https://cs.wikipedia.org/wiki?curid=649552", "title": "Hudební festival Woodstock 1994", "text": "Hudební festival Woodstock 1994\n\nHudební festival Woodstock 1994 byl hudební festival, pořádaný za účelem připomenutí 25. výročí původního Woodstocku v roce 1969. Koncert byl naplánován na 13. a 14. srpen roku 1994, ale třetí den (12. srpen) byl přidán. V roce 1999 byl uspořádán další festival Woodstock.\n\n\n\n\n\n\n\n\n"}
{"id": "649558", "url": "https://cs.wikipedia.org/wiki?curid=649558", "title": "Kodak Brownie", "text": "Kodak Brownie\n\nKodak Brownie je název populární skříňové fotografické kamery, kterou vyráběla firma Kodak.\n\nPrvní Brownie, který byl vyroben v únoru 1900, se skládal z velmi jednoduché lepenky tvořící box s jednoduchým meniskovým objektivem a pořizoval 2¼-palcové obrázky na 117-svitkový film. Tento model se prodával za pouhý jeden dolar (původní cena prvních fotoaparátů byla kolem 28 dolarů, 1 dolar měl v roce 1900 kupní hodnotu kolem $700 (2012), byl proto veřejnosti velmi snadno dostupný. Kodak Brownie popularizoval nízkonákladovou fotografii a představil pojetí momentek.\n\nDíky svému jednoduchému ovládání a počáteční ceně 1 dolaru, byl za několik let na trhu k dispozici fotoaparát, který si mohl každý dovolit a používat. V roce 1900 George Eastman zavedl populární reklamní slogan \"You press the button, we do the rest. - Vy stisknete tlačítko, my zařídíme zbytek\". Fotoaparát byl pojmenován po populárním kresleném příběhu \"The Brownies\" karikaturisty Palmera Coxe.\n\nJedním z nejpopulárnějších modelů byl Brownie 127 v letech 1952 až 1967 byly prodány miliony přístrojů. Brownie 127 byl jednoduchý bakelitový fotoaparát pro 127 film, který byl opatřen jednoduchým objektivem a zakřivená rovina filmu snižovala optické nedostatky.\n\nSlavný fotograf magazínu \"Picture Post\" Bert Hardy napsal ve 40. letech článek pro amatérské fotografy, kde se zmiňoval, že pro kvalitní fotografie je drahý fotoaparát zcela zbytečný. Sám používal fotoaparát Brownie, se kterým pořídil na etapy pečlivě komponované momentky dvou mladých žen sedících na zábradlí promenády Blackpool.\n\nByla to dlouhotrvající série klasického skříňkového fotoaparátu pro svitkový film. Jako přímá konkurence se na trhu objevil na míru navržený fotoaparát Ansco panda, používal film typu 620.\n\nFotoaparáty typu Beau Brownie byly vyráběny v období 1930 – 1933.\n\nLišili se jen velmi málo od historicky populárních fotoaparátů Brownie, jediným skutečným rozdílem bylo zavedení nového \"doublového objektivu\", který umožňoval stejný obrázek promítnout na film v kratší vzdálenosti. Znamenalo to, že fotoaparát Beau brownie byl bezmála o dva palce kratší než jeho konvenční protějšky.\n\nVizuálně se lišily příchodem nového smaltovaného dvoutónového krytu přední strany ovlivněného geometriemi tehdejšího umění Art Deco, díla předního amerického návrháře art deco Waltra Dorwina Teagua.\n\nBylo k dispozici pět barevných kombinací: černá, hnědá, modrá, zelená a růžová. Růžové a zelené kamery se vyráběly pouze v období 1930 – 1931, jsou tedy o něco vzácnější než ostatní. Kamery byly uzavřeny v koženkovém pouzdře.\n\nByly k dispozici ve verzích No.2 a 2A. Aparát No.2 měl rozměry 2 ¼\" x 3 ¼\" a používal 120 svitkový film, aparát 2A měl rozměry 2¼\" x 4¼\" a používal 116 svitkový film.\n\nJejich původní cena byla 4 dolary za No. 2 a 5 dolarů za typ No. 2A.\n\nDíky dostupným fotoaparátům Brownie uvedeným na trh v roce 1900 mohla začít éra momentek, což jsou fotografie, které zachycují spontánní okamžik. Zpravidla se jedná o amatérský záběr pořízený bez ohledu na kompozici nebo technickou úroveň snímku. Momentky zobrazují běžné každodenní události, rodinné nebo jiné oslavy, záběry z dovolené, hrající si děti, domácí zvířata apod. George Eastman zavedl reklamní slogan \"You press the button, we do the rest. - Vy stisknete tlačítko, my zařídíme zbytek\".\n\nS fotoaparátem Kodak Beau Brownie začínal také český fotograf Jan Saudek.\n\nFotožurnalista a válečný fotograf Philip Jones Griffiths pořídil svou první fotografii tímto fotoaparátem. S tímto aparátem začínal také Lucien Aigner který si pořídil v devíti letech (1910) a fotografoval svou rodinu.\n\nVe svých jedenácti letech dostala fotoaparát značky Kodak No.0 Box Brownie fotografka Olive Cotton a se svým otcem zhotovili temnou komoru z prádelny.\n\nFotografie pořízené fotoaparátem Brownie 127:\n\n"}
{"id": "649559", "url": "https://cs.wikipedia.org/wiki?curid=649559", "title": "Heavy Traffic (album)", "text": "Heavy Traffic (album)\n\nHeavy Traffic je dvacáté páté Studiové album anglické rockové skupiny Status Quo, vydané v roce 2002. Album bylo vydané po shledání Francise Rossiho s psacím partnerem Bobem Youngem, který psal mnoho písní pro skupinu v letech 1968 a 1980.\n\n\n\n\n"}
{"id": "649562", "url": "https://cs.wikipedia.org/wiki?curid=649562", "title": "In Search of the Fourth Chord", "text": "In Search of the Fourth Chord\n\nIn Search of the Fourth Chord je dvacáté osmé studiové album anglické rockové skupiny Status Quo, které vyšlo 17. září 2007.\n\n\n\n\n"}
{"id": "649569", "url": "https://cs.wikipedia.org/wiki?curid=649569", "title": "Riffs (album)", "text": "Riffs (album)\n\nRiffs je dvacáté šesté studiové album anglické rockové skupiny Status Quo, které vyšlo v roce 2003. Deset skladeb jsou coververze popových a rockových standardů, dalších pět bylo znovu vydané nahrávky písní, které již dříve skupina vydala.\n\n\n"}
{"id": "649571", "url": "https://cs.wikipedia.org/wiki?curid=649571", "title": "Do neznáma", "text": "Do neznáma\n\nDo neznáma (v anglickém originále South of Nowhere) je americký televizní seriál z produkce televizní stanice The N. Je zaměřen hlavně na teenagery a byl poprvé vysílán 4. listopadu 2005. Poslední epizoda byla odvysílána 12. prosince 2008.\n\nSeriál sledoval životy členů rodiny Carlinových (Paula, Arthur, Glen, Clay a Spencer) jak se přizpůsobují přestěhování z Ohia do Los Angeles, Kalifornie. Jedna z hlavních linií se zaměřuje na vztah mezi Spencer Carlinovou (Gabrielle Christianová) a její bisexuální kamarádkou, Ashley Deviesovou (Mandy Musgraveová).\n\nBlízký vztah mezi děvčaty vedl Spencer ke zpochybňování své vlastní sexuality, což bylo předmětem kontroverzních reakcí už před vysíláním. Byl to první seriál od The N, který se zaujímal touto tematikou a první televizní seriál, který měl homosexuální teenagery jako hlavní postavy.\n\n\"Do neznáma\" obdržel vynikající hodnocení od amerických médií (například \"Daily News\", \"TV Guide\", \"New York Post\" a dalších).\n\n"}
{"id": "649574", "url": "https://cs.wikipedia.org/wiki?curid=649574", "title": "Tomáš Hájek", "text": "Tomáš Hájek\n\nTomáš Hájek (* 6. ledna 1964 Krnov) je český autor uměleckých a vědeckých textů. Zabývá se ochranou kulturního dědictví, životního prostředí, divadlem, literaturou, publicistikou. Řídí firmu na tvorbu projektů a studií a pracuje jako konzultant. Jeho první knihou bylo \"Stoupání do plynu\", které bylo vydáno nakladatelstvím Trio v roce 1991. Jeho zatím poslední prací je soubor drobných próz Jednodenní příběhy, který vyšel v roce 2018.\n\nJe členem Obce spisovatelů ČR, Sexuologické společnosti ČLS JEP, International Association of Landscape Archeology, Associazione internazionale mosaicisti contemporanei a Hospodářské a sociální rady Mostecka. Z hlediska identity a víry byl Zakládajícím členem Moravsko-slezské křesťanské akademie, ovšem v roce 2019 obdržel certifikát konverze k modernímu ortodoxnímu judaismu (Gush Etzion Conversion Beit-Hadin, Stát Izrael). V oblasti divadla působil v rámci Ceny Alfréda Radoka (2009-2013), či jako člen poroty festivalu České divadlo. Jeho próza Spánek a naděje se stala Knihou týdne na portálu Literární západ (2013). Získal Čestné uznání poroty v soutěži Zelený most (Těžební unie) za projekt Obnovení poutní cesty klášter Osek – poutní místo Mariánské Radčice jako revitalizační a resocializační opatření v krajině lomu Bílina (2013). Básnická sbírka Útěk chaosem stejně jako básnická sbírka Planeta Euforikum získaly \"Mobelovo uznání\". Po gymnáziu vystudoval Lékařskou a Filosofickou fakultu Univerzity Karlovy. Absolvoval jednoroční kurs památkové péče pro vysokoškoláky v rámci Národního památkového ústavu, Absolvoval Stage internazionale Commedia dell Arte 2011 (Reggio Emilia). Na vysokých školách přednáší zejména k tématům kulturní krajiny, regionálního rozvoje. filosofie a bioetiky. V letech 1996–1997 byl politický komentátor Lidových novin, v letech 1995–2001 byl externím komentátorem rádia Svobodná Evropa. V té době spolupracoval s Literárními novinami a určitou dobu působil jako jejich tajemník. Od roku 1998 do roku 2005 působil na Ministerstvu životního prostředí (2000-2003 jako vedoucí samostatného oddělení ekologie urbanizovaných prostorů a cestovního ruchu, 2004-2005 jako poradce ministra pro ochranu kulturní krajiny a společná témata památkové péče a ekologie). V roce 2003 (do roku 2007) byl jmenován členem České komise pro UNESCO v kategorii ad personam. V roce 2006 působil jako generální ředitel Národního památkového ústavu ČR.V roce 2008 zakládá s partnery Project Solutions s.r.o., která se zabývá tvorbou studií a projektů v oblasti především územního rozvoje, památkové péče, ekologie. Od roku 2013 je členem České sklářské společnosti.\n\n\n"}
{"id": "649584", "url": "https://cs.wikipedia.org/wiki?curid=649584", "title": "Zdeněk Juračka (hudebník)", "text": "Zdeněk Juračka (hudebník)\n\nZdeněk Juračka (19. května 1947 Praha – 3. července 2017 Praha) byl český rockový kytarista, který působil v mnoha českých skupinách, mezi které patří i Donald, Vítkovo kvarteto, Rebels, George and Beatovens, Tango, Žlutý pes nebo Heval, kde hrál s Janou Kratochvílovou. S ní se pak sešel opět v její kapele Illuminati.ca.\n"}
{"id": "649590", "url": "https://cs.wikipedia.org/wiki?curid=649590", "title": "Eimeria maxima", "text": "Eimeria maxima\n\nEimeria maxima (Tyzzer, 1929) je kokcidie kura domácího. Parazituje ve střední části tenkého střeva, od duodenální kličky až po divertikulum žloutkového váčku, ale po silné infekci se mohou změny nacházet v průběhu celého střeva. Pro \"E. maxima\" jsou typické velké, nažloutlé až hnědavé oocysty, dosahující v průměru 30,5 x 20,7 µm. Odlišuje se od \"E. necatrix\" nepřítomností velkých schizontů v otiskových preparátech z postižených míst sliznice střeva a od \"E. brunetti\" velkými oocystami a vzhledem lézí.\n\n\"E. maxima\" je považována za středně patogenní kokcidii. Infekce 200.000 oocyst snižuje hmotnostní přírůstky, způsobuje anorexii, anémii, zhrubnutí peří, průjem a zvyšujemorbiditu i mortalitu kuřat. Subklinické infekce zhoršují pigmentaci kůže (zhoršená absorpce xantofylu a karotenoidů ve střevě).\n\nBěhem prvních dvou nepohlavních cyklů v epiteliálních buňkách sliznice je poškození střeva minimální. Teprve při gametogonii probíhající 5.-8. den po infekci (PI) v subepiteliální tkáni dochází k ochablosti a nafouknutí střeva, překrvení, zesílení a edému sliznice, výskytu petechií a nahromadění žlutooranžového hlenu, tekutiny a krve ve střední části střeva. Změny jsou často viditelné i přes serózu střeva.\n\nPoškození sliznice je úměrné infekční zátěži oocystami kokcidií. Mikroskopicky jsou změny charakterizovány edémem a buněčnou infiltrací, kolem 4. dne PI nálezem schizontů a mezi 5.-8. dnem PI nálezem gametocytů v subepiteliání tkáni a hemoragiemi na vrcholcích klků.\n\nMinimální prepatentní doba (interval od počátku infekce až po vyloučení prvních oocyst) je u \"E. maxima\" 121 hodin a minimální sporulační doba (doba potřebná k dozrání oocysty do infekčního stavu) činí 30 hodin. Maximální reprodukce zjištěná po pozření 1 oocyty – 12 000 oocyst.\n\n\n"}
{"id": "649593", "url": "https://cs.wikipedia.org/wiki?curid=649593", "title": "Place d'Italie", "text": "Place d'Italie\n\nPlace d'Italie (\"Italské náměstí\") je náměstí v Paříži. Nachází se ve 13. obvodu.\n\nNa kruhové náměstí o průměru 200 metrů směřuje \"Avenue des Gobelins\", \"Avenue de la Sœur-Rosalie\", \"Boulevard Auguste-Blanqui\", \"Rue Bobillot\", \"Avenue d'Italie\", \"Avenue de Choisy\", \"Boulevard Vincent-Auriol\", \"Rue Godefroy\" a \"Boulevard de l'Hôpital\". Esplanáda podél obchodního centra \"Italie 2\" byla v roce 1995 přejmenována na \"Place Henri-Langlois\".\n\nNáměstí vděčí svému názvu blízkosti \"Avenue d'Italie\", která byla výchozím bodem cesty z Paříže do Itálie. Až do přestavby Paříže pod vedením barona Haussmanna zde bylo malé náměstí z roku 1760 s pevností Barrière d'Italie, která byla součástí městských hradeb zvaných \"Fermiers généraux\", které oddělovaly od Paříže město Gentilly. Tyto stavby byly vypáleny v roce 1789 a zbořeny roku 1877. Připojení okolních obcí k Paříži v roce 1860 umožnilo vybudovat velké kulaté náměstí po vzoru Place de l'Etoile.\n\nPodle projektu Italie 13 ze 60. let se náměstí mělo stát centrem mrakodrapů podél \"Avenue d'Itálie\" po celé své délce, se stavbou \"Tour Apogée\" vyšší než Tour Montparnasse. Poblíž náměstí vzniklo šest asi 100 m vysokých mrakodrapů. V roce 1975 byl projekt z větší části zrušen. Na místě určeném původně pro \"Tour Apogée\" stojí od roku 1992 obchodní centrum \"Italie 2\", které navrhl architekt Kenzó Tange (1913-2005). Zahrnuje kanceláře, hotel, obchody a velký audiovizuální komplex \"Grand Écran Italie\".\n\nNáměstí tvoří přirozené centrum 13. obvodu a je významným dopravním uzlem pro silniční dopravu, autobusovou dopravu a tři tratě metra. Pod náměstím se nachází stejnojmenná stanice metra. Na povrchu se setkávají silnice spojující centrum s předměstím a čtvrť Montparnasse s pravým břehem.\n\n\n"}
{"id": "649597", "url": "https://cs.wikipedia.org/wiki?curid=649597", "title": "Bohumír Roubalík", "text": "Bohumír Roubalík\n\nBohumír Roubalík, uváděný i jako Goda Roubalík ( Praha – Praha), byl český malíř, ilustrátor a výtvarný pedagog, člen generace Národního divadla. Maloval krajiny a portréty. Ilustroval výpravné publikace. Černobílé reprodukce jeho prací byly otiskovány v časopisech (např. Zlatá Praha, Světozor).\n\nOd roku 1868 studoval na pražské malířské akademii u profesora Trenkwalda. Roku 1873 se účastnil světové výstavy ve Vídni, o dva roky později podnikl s novým ředitelem akademie Swertsem studijní cestu do Belgie přes Drážďany a Düsseldorf. Nějakou dobu žil v Antverpách a Bruselu; v Kortrijku provedl společně s Františkem Ženíškem velký nástěnný obraz na radnici, zachycující odchod vlámských vojevůdců do bitvy u Courtrai (1302). Potom se přesunul do Francie. Po návratu se věnoval zejména tvorbě portrétů. Rodina Nosticových, pro kterou maloval, mu zajistila několikaměsíční stáž ve Švýcarsku. Účastnil se výzdoby Národního divadla. Občas pobýval na pozvání jako malíř a soukromý učitel na šlechtických sídlech.\n\nDlouhodobě pracoval jako externí výpomocný učitel na Akademii výtvarných umění. Před nástupem Vlaho Bukovace zde vedl průpravnou třídu. Roku 1904 byl jmenován profesorem. Protože se přitom na jeho faktickém postavení a platu nic nezměnilo, považovali to někteří za projev nedostatečné úcty a uznání, a poukazovali na jeho pedagogické úspěchy.\n\nZemřel v sobotu 17. března 1928 v Praze. České akademii věd a umění odkázal přes 300 tisíc Kč.\n\nKe známým pracím Bohumíra Roubalíka patří:\n\n"}
{"id": "649598", "url": "https://cs.wikipedia.org/wiki?curid=649598", "title": "Věrnost", "text": "Věrnost\n\nVěrnost znamená dlouhodobou pevnost a spolehlivost nějakého vztahu, pevné zachovávání slibu či přísahy, případně loajalitu. Užívá se hlavně o vztahu mezi manžely a přáteli, vůči nějaké myšlence, skupině nebo programu a platí jako ctnost. V historii měla velký význam věrnost panovníkovi nebo lennímu pánovi. Opakem věrnosti je nevěra, věrolomnost, případně zrada. V metaforickém smyslu se užívá i o správné a přesné reprodukci („věrnost podoby“).\n\nVěrnost je od věrný, věřiti a víra, praslovanský tvar je věra. To je příbuzné s lat. \"verus\", opravdový, pravý a s něm. \"wahr\", pravdivý, pravý.\n\nPodle německého sociologa G. Simmela, který se věrností jako sociálně psychologickým fenoménem zabýval, je věrnost specifický jev, bez něhož se žádná společnost a společenství neobejde. Vymezuje ji jako „vytrvalost duše, která ji udržuje na jednou nastoupené cestě, a to i když pominul původní podnět, který ji na tuto cestu zavedl“. Je to neobyčejně široký a obecný jev, který zachovává a udržuje jednou navázané vztahy – individuální, společenské, institucionální atd. – a brání je proti proměnlivosti okolností, motivů a lidských nálad. Sama věrnost přitom vždycky působí velmi podobně, ať se týká jakéhokoli typu vztahů, a téměř na tom nezávisí.\n\nPodobně analyzuje obdobný jev důvěry americký sociolog a filosof Francis Fukuyama v rozsáhlé monografii „Důvěra“ (\"Trust\"); rozdíl je hlavně v tom, že důvěra dovoluje vztahy zakládat, kdežto věrnost je udržuje.\n\nPevný a spolehlivý vztah mezi osobami je důležitá podmínka přátelství, kde se jeden může spoléhat na druhého a může vždycky počítat s jeho podporou. Simmel soudí, že z dlouhodobého soužití něco jako věrnost často vzniká téměř automaticky, je ale podrobena zkoušce, když se takoví lidé dlouho nesetkají, a přesto si přátelský vztah udrží.\n\nV instituci manželství je věrnost podpořena slavnostním veřejným slibem před úřadem nebo před Bohem a církví. Věrnost se někdy ztotožňuje se zachováním sexuální výlučnosti v monogamním manželství, má však ve skutečnosti širší význam: v katolické formuli svatebního slibu jeden druhému slibuje, že ho „nikdy a v ničem neopustí a bude s ním sdílet dobré i zlé“. Obrat „dokud nás nerozloučí smrt“, který také pochází z tradičního svatebního slibu, je titul řady filmů, seriálových epizod i románů.\n\nOrganizace feudálních společností spočívala na holdu poddaných a lenní přísaze, kterou každý lenník osobně skládal do rukou svého lenního pána. Podle německého historika A. Hohensteina plnil hold a přísaha věrnosti v těchto společnostech fakticky roli jakési ústavy. I v současné mezinárodní politice se hovoří o „věrném spojenectví“ a všichni ústavní činitelé skládají slib věrnosti České republice. Opakem politické věrnosti je zrada.\n\nPožadavek bezvýhradné politické „věrnosti“ však může být i prostředkem indoktrinace a ovládání. Tak jedním z hesel, které dal Adolf Hitler svým SS, bylo „Věrnost je moje čest“.\n\nVěrnost může člověk projevovat vůči nějaké skupině, programu nebo i myšlence, což se projeví zejména je-li za to nějak postihován něbo pronásledován. Také zde se někdy věrnost podporuje slibem nebo přísahou. Některé demokratické státy na počátku 19. století si takovou přísahu věrnosti vyhrazovaly pro sebe a odebíraly občanská práva osobám, které by přísahaly věrnost nějaké cizí instituci.\n\nVzhledem k rozvoji reprodukčních technik v posledním století hraje velkou roli věrnost reprodukce – ať už obrazové nebo zvukové. Zejména v oblasti reprodukované hudby tak vzniklo označení \"high fidelity\" (vysoká věrnost), zkráceně Hi-Fi.\n\nTaké u matematických a jiných modelů nebo simulací se hodnotí jejich věrnost, to jest míra, v jaké odpovídají modelované skutečnosti a dovolují ji případně předpovídat. Požadavek věrnosti je často ve sporu s požadavkem jednoduchosti modelu: složitější model může být věrnější, bývá ale také nákladnější a náročnější na technické prostředky.\n\n\"Článek využívá informace z odpovídajících článků německé a anglické Wikipedie.\"\n\n\n"}
{"id": "649600", "url": "https://cs.wikipedia.org/wiki?curid=649600", "title": "Elvis Costello", "text": "Elvis Costello\n\nDeclan Patrick MacManus (* 25. srpna 1954, Paddington, Londýn, Anglie, Spojené království), známý hlavně jako Elvis Costello, je britský zpěvák-skladatel.\n\nJeho třetí manželkou je zpěvačka Diana Krall (od roku 2003). 10. 9. 2013 vystoupil při uvedení iPhone 5S a 5C.\n\n\n"}
{"id": "649602", "url": "https://cs.wikipedia.org/wiki?curid=649602", "title": "Mistrovství světa v alpském lyžování 2003", "text": "Mistrovství světa v alpském lyžování 2003\n\n37. Mistrovství světa v alpském lyžování se uskutečnilo ve švýcarskem St. Moritz mezi 2. únorem a 16. únorem 2003.\n\nDatum: 8. února 2003\nDatum: 2. února 2003\nDatum: 12. února 2003\nDatum: 16. února 2003\nDatum: 6. února 2003 (sjezd) / 6. února 2003 (slalom)\nDatum: 9. února 2003\nDatum: 3. února 2003\nDatum: 12. února 2003\nDatum: 15. února 2003\nDatum: 2. února 2003 (sjezd) / 2. února 2003 (slalom)\n<div style=\"float:left;text-align:left;padding-right:15px\">\n"}
{"id": "649603", "url": "https://cs.wikipedia.org/wiki?curid=649603", "title": "MTB-82", "text": "MTB-82\n\nMTB-82 byl sovětský trolejbus střední velikosti s vysokou podlahou. Sériová výroba běžela v letech 1946 až 1961. Výroba začala v „Závodě číslo 82“ (dnes Tušinský strojírenský závod), který spadal pod Národní komisariát leteckého průmyslu SSSR a sídlil v moskevském předměstí Tušino. V roce 1951 výrobu převedli do podniku ZiU (Zavod imeni Urickogo), dnes Trolza, ve městě Engels v Saratovské oblasti. Název vozidla je zkratka výrazu „Moskevský trolejbus“ (rusky: Moskovskij trollejbus) a číslice odpovídají názvu prvního výrobce. Celkový počet vyrobených trolejbusů přesahuje 5000 kusů. Díky tomu byl ve své době MTB-82 převažujícím typem mezi trolejbusy používanými v SSSR. Většina vozidel byla vyřazena z provozu na přelomu šedesátých a sedmdesátých let minulého století. Úplně poslední MTB-82 byly vyřazeny roku 1983 v Kutaisi. Několik vozů se dochovalo dodnes jako muzejní.\n\nTrolejbusy, které se v SSSR objevily poprvé v roce 1933, se rozvíjely i během druhé světové války. Mezi lety 1941 až 1945 vyjely poprvé trolejbusy v řadě týlových měst, například v Kirově, Baku, Oděse. Po skončení války bylo třeba obnovit a dobudovat zanedbanou nebo zničenou síť veřejné dopravy v mnoha městech. Trolejbusy byly tehdy považovány za moderní dopravní prostředek na rozdíl od zastaralých tramvají. Rozvoj trolejbusové dopravy byl podporován z nejvyšších vládních míst, často na úkor tramvajové dopravy. Poptávka po nových trolejbusech byla velká, ale v roce 1945 nebyl v SSSR žádný výrobce trolejbusů. Závod v Jaroslavli, který před válkou produkoval trolejbusy značky JaTB, se po vypuknutí války přeorientoval na zbrojní výrobu a po válce už se k trolejbusům nevrátil. Přesto ukončení války a omezení zbrojní výroby umožnilo přeorientovat bývalé zbrojovky na civilní produkci. Ve stejné době zpracovali v Akademii komunálního hospodářství SSSR projekty tramvají, trolejbusů a autobusů různých typů. V těchto projektech se předpokládalo využití progresivních technických řešení, ale při jejich realizaci bylo nutno udělat hodně kompromisů. Bylo potřeba vyrábět vozidla co nejjednodušší. Po válce kvalifikace personálu v dopravních podnicích nestačila na provozování technicky náročných vozidel. Vývoj a výroba nového typu trolejbusu byly zadány „Závodu číslo 82“ v moskevském předměstí Tušino. Základem pro nový trolejbus posloužil předválečný typ JaTB-5, který se před válkou už nedostal do sériové výroby. V dokumentaci byly provedeny jen minimální úpravy, tak, aby výroba mohla začít co nejdříve. Nový trolejbus, označený MTB-82, svou koncepcí ještě odpovídal staršímu typu JATB-4. Měl rámový podvozek, na který se montovala karoserie, používalo se odporově stykačové, nepřímé, neautomatizované ovládání trakčního motoru. Na vozidle bylo použito mnoho pneumatických prvků. Hlavní novinkou proti předválečným trolejbusům byla celokovová karoserie, krytá panely z ocelového plechu. U prvních vozů kopíroval tvar karosérie předválečný typ JaTB s lomenou čelní stěnou. Během výroby upravili čelní stěnu jako rovnou a karoserii pokrývali hliníkovým plechem (to bylo zásluhou předchozí orientace na leteckou výrobu v Závodě č. 82). Výsledný vzhled karoserie byl inspirován americkým autobusem GM z roku 1940. Stejnou karoserii měl i autobus ZiS-154. Tuto podobu potom měla většina trolejbusů MTB-82 až do skončení výroby. Koncem roku 1949 Závod číslo 82 dostal velkou vojenskou zakázku, která zabrala všechny kapacity. Trolejbusů bylo potřeba stále více, vznikala řada nových trolejbusových provozů. Proto byla výroba MTB-82 rozhodnutím Rady ministrů SSSR (vlády Sovětského svazu) předána do Urického závodu ve městě Engels Saratovské oblasti. Tam byly kapacity k velkosériové výrobě. Prvního května 1951 byl dokončen první MTB-82 a do konce roku bylo vyrobeno a předáno 25 trolejbusů. V roce 1955se podařilo zvýšit výrobu na 320 vozidel. Vzhledem k nekomplikované konstrukci nebyly při výrobě žádné vážné problémy. Na druhou stranu v polovině padesátých let už bylo jasné, že MTB-82 neodpovídá požadavkům doby. Předválečná konstrukce vyčerpala možnosti rozvoje. Bylo jasné, že je nutno přistoupit k vývoji trolejbusu se samonosnou karoserií, větší kapacitou, automatizovaným systémem ovládání motoru a komfortnějšími podmínkami pro cestující i pro řidiče. MTB-82 měl jen úzké dveře a úzkou střední uličku mezi sedačkami. Okna byla malá a úplně chyběla přední nástupní plošina. Kabina řidiče byla nepřiměřeně velká a v zimě jí nebylo možné vytopit. Všechno to bylo výsledkem snahy nějak odvézt cestující. Na pohodlí cestujících se při konstrukci vozidla nehledělo. V Urického závodě rozpracovali nový typ trolejbusu. Po experimentálním TBU-1 byl zkonstruován a úspěšně vyzkoušen ZiU-5. Při konstrukci ZiU-5 se podařilo vyřešit všechny výrazné vady MTB-82. ZiU-5 začali vyrábět v roce 1959, i když ještě do roku 1962 dobíhala výroba MTB-82. Části karosérie MTB-82 byly využity při konstrukci tramvaje MTB-82. Je jasné, že konstrukce tramvaje a trolejbusu se zásadně liší, takže možnosti unifikace jsou jen omezené. V případě MTB-82 a MTV-82 byly unifikované jen některé konstrukční detaily karosérie a některé pomocné agregáty.\n\nSériová výroba probíhala v letech 1946 až 1950 na Závodě číslo 82 Národního komisariátu leteckého průmyslu SSSR a v letech 1951 až 1962 v Urického závodě. Počet vyrobených vozidel není možné dostatečně spolehlivě určit. Protože Závod č. 82 byl tajný podnik, trolejbusy zde vyrobené neměly výrobní čísla ani výrobní štítky. Dokumentace byla označena jako „Tajné“ a údaje se nepublikovaly v otevřených zdrojích. Podle nepřímých důkazů se v Závodě č. 82 vyrobilo mnohem méně vozidel, než v ZiU. Už jenom podle toho, že výroba byla převedena do podniku s vyšší kapacitou. Také archiv firmy Trolza (bývalý ZiU) je pro veřejnost uzavřený, ale podle údajů této firmy zde vzniklo necelých 5000 kusů MTB-82. Celkový počet vyrobených vozidel u obou výrobců tedy určitě 5000 přesáhl. Vzhledově bylo možné tušinské vozy od těch ze ZiU odlišit podle čelní masky. Na tušinských bylo písmeno T, na těch ze ZiU byl prolis s pěticípou hvězdou. Na základě MTB-82 vagónka v Sokolnikách (SVARZ = Sokolničeskij vagonoremontnyj zavod). přestavovala některé starší trolejbusy. Šlo například o předválečné trolejbusy JaTB, které při rekonstrukci dostávaly novou karoserii z MTB-82. Tato verze modernizovaných trolejbusů byla označena MTB-10. Následně SVARZ produkoval na základě MTB-82 přívěsy a kloubové trolejbusy SVARZ-TS.\n\nTrolejbusy MTB-82 centrálně rozdělovali v letech 1946 až 1960 do všech fungujících trolejbusových provozů v SSSR. V té době to byl jediný typ trolejbusu, vyráběný v Sovětském svazu. V existujících provozech jezdily MTB-82 společně s předválečnými JaTB, v nově otevíraných provozech byly jediným typem. Ještě dlouho po začátku masové výroby následníka ZiU-5 tvořily MTB-82 významnou část vozového parku mnoha měst. I po skončení sériové výroby sloužily MTB-82 ještě dlouho. Vyřazovaly se spíše jako morálně zastaralé, než kvůli opotřebení. Početné dodávky ZiU-5 a ZiU-9 umožnily vyřadit staré vozy. Proto byly v letech 1970 a 1975 prakticky všechny MTB-82 zrušeny, několik zbývajících strojů bylo využíváno jako služební. V několika gruzínských trolejbusových provozech dojezdily MTB-82 na přelomu sedmdesátých a osmdesátých let minulého století. MTB-82 jezdily také v některých zemích východní Evropy, jmenovitě v Bulharsku, Maďarsku, Rumunsku a Jugoslávii.\n\n\nV době, kdy se s výrobou MTB-82 začínalo, byl MTB-82 klasickým vozidlem srovnatelným s typy ostatních výrobců. Mimo celokovové karoserie na něm nebyly použity žádné technické novinky. Na druhou stranu použití prověřených technických řešení a kvalitních materiálů dovolilo vyrábět výjimečně jednoduchý a spolehlivý stroj. Také nebyl problém zprovoznit i dlouho odstavené vozy. Jenže to byly jediné skutečné přednosti MTB-82. Seznam nedostatků MTB-82 byl mnohem delší. Samostatný podvozek společně s karoserií se vyznačoval vysokou hmotností. MTB-82 vážil 9,25 tuny a jeho následník ZiU-5 vážil 9,8 tuny. Přitom ZiU-5 byl velkokapacitní vůz. Na MTB-82 nebyl posilovač řízení. Řízení vyžadovalo od řidiče hodně fyzické síly. Řidič musel důsledně dodržovat posloupnost spínání rozjezdových odporů. I když ovládání bylo blokované proti zapnutí špatného rozjezdového stupně, každý stupeň směl být zapojen jen na omezenou dobu. Při překročení doporučené doby hrozilo přehřátí nebo spálení rozjezdových odporníků. Z jízdních stupňů jen osmý a jedenáctý směly být zařazeny trvale. Prostě ovládání pedálu jízdy u MTB-82 muselo být precizní a perfektně nacvičené. Časté změny polohy pedálu zvyšovaly únavu řidiče. Zavedení automatizovaného servořízení při přepínání rozjezdových/brzdových odporníků bylo jedním z důležitých požadavků pro vývoj nové řady trolejbusů. V zimě bylo obtížné vyhřát zbytečně velkou kabinu řidiče. MTB-82 neposkytoval cestujícím žádné pohodlí. Příliš úzké dveře a chybějící přední nástupní plošina ztěžovaly výměnu cestujících na zastávkách i přepravu rozměrnějších zavazadel a dětských kočárků. Ulička mezi zdvojenými sedačkami byla úzká a řady sedadel byly příliš blízko za sebou. Nízko umístěná okna znemožňovala výhled stojícím cestujícím. Přitom při neexistenci vozového rozhlasu bylo možné pouze pohledem z okna poznat, kde se vůz nachází.\n\nTrolejbus MTB-82 má samostatný podvozek (rám). Všechny uzly a agregáty se montují na podvozek, který také zachycuje veškeré statické i dynamické namáhání a zajišťuje tak potřebnou tuhost celé konstrukce. Rám podvozku MTB-82 je svařovaný ze dvou podélných nosníků a několika příčníků. K těmto nosným prvkům jsou připevněny všechny základní komponenty trolejbusu: karoserie, trakční motor DK-202B, přední řídící a zadní hnací náprava, vzduchový kompresor a vzdušníky. Karoserie je konstruována jako svařovaná kostra z ohýbaných ocelových profilů, krytá nýtovanými hliníkovými panely. Kompletní karoserie byla připevněna na podvozek a v podstatě mohla být při poškození vyměněna za jinou. Vnitřek karoserie byl pokryt ozdobnou dýhou. Pro vylepšení vzhledu byly některé detaily chromovány. Podlaha z prken byla pokryta gumovou krytinou. Pro přístup k některým agregátům byly v podlaze prostupy. Během sériové výroby se podvozek ani karoserie prakticky neměnily. Karoserie byla dvoudveřová. Přední dveře těsně navazovaly na výřez pro kola přední nápravy. Oboje dveře byly skládací, pneumaticky ovládané. Kabina řidiče byla oddělena od prostoru pro cestující přepážkou s dveřmi a dvěma okny. Výrobce lakoval karoserii na bocích a čelech sytě modrým odstínem. Střecha byla žlutá. Celkově jak podvozek, tak karoserie vynikaly dlouhou životností. Díky technologické kázni ve výrobě nebyly žádné problémy s elektrochemickou korozí mezi ocelovou kostrou a hliníkovými krycími plechy. \n\nMTB-82 je dvounápravový trolejbus, hnací náprava je zadní s dvojmontáží kol, přední náprava řídící. Kola, poloosy, brzdové ústrojí i odpružení je sestaveno do samostatného konstrukčního celku - nápravy. Obě nápravy jsou zavěšeny na poloeliptických listových perech. \n\nTrolejbus MTB-82 byl bohatě vybaven různými pneumatickými prvky. Základem byl kompresor, poháněný pomocným elektromotorem, filtr nasávaného vzduchu, vzdušníky, elektropneumatický regulátor tlaku, mechanický havarijní ventil, rozvody tlakového vzduchu a spotřebiče. Ke spotřebičům patřila především brzdová soustava, tedy válce bubnových brzd na všech kolech, ovládání dveří a pohon stěračů čelního skla.\nElektrická výzbroj MTB-82 je napájena přímo z dvouvodičové trolejové sítě o napětí 550V prostřednictvím tyčových sběračů. Součásti elektrické výzbroje jsou:\nNěkteré spotřebiče byly nízkonapěťové, ale MTB-82 neměl elektricky oddělenou nízkonapěťovou soustavu. Místo toho se různé spotřebiče zapojovaly do série tak, aby součtové napětí na nich bylo 550 - 600 V. Tak byly například zapojeny žárovky vnitřního osvětlení, které byly nominálně na 120 V. Některé spotřebiče byly napájeny z trolejové sítě přes srážecí odpory. Při výpadku napájení, poruše sběračů nebo odstavení vozidla se spuštěnými sběrači mohlo být z akumulátorů napájeno. nouzové osvětlení prostoru pro cestující, zvuková signalizace a vnější osvětlení vozidla. Pojezd vozidla na energii z akumulátorů nebyl vzhledem k jejich malé kapacitě možný. Nejdůležitější části elektrické výzbroje jsou trakční motor DK-202B a systém řízení trakčního proudu. Motor DK-202B měl výkon 90kW, byl stejnosměrný, kompaundní. Budící vinutí mělo část zapojenou do série s kotvou a část zapojenou paralelně. To umožnilo využít výhody obou typů zapojení. Systém ovládání trakčního proudu je odporově stykačový, nepřímý, neautomatický (tzv. skupinový odporový kontroler). Všechny kombinace silových obvodů sestavených z rozjezdových/brzdových odporníků a cívek trakčního motoru zadává řidič prostřednictvím pedály ovládaného kontroleru. Při svém chodu pedály spínají pomocné obvody s napětím 100 V. K těmto obvodům jsou připojeny stykače, které teprve spínají skupiny odporníků. Tím je zajištěno určité oddělení řidiče od silových obvodů. Kontrolér má vestavěné blokování, které nedovolí nastavit nepřípustné kombinace, tedy takové, které by zatěžovaly trakční motor nadměrnými proudy. V brzdovém režimu je hnací systém trolejbusu odpojený od trolejové sítě. Trakční motor zapojený jako generátor vyrábí elektrickou energii, která se maří v brzdových odpornících. Protože motor je mechanicky pevně spojen s diferenciálem a koly, realizuje se takto elektrodynamické brzdění vozidla. MTB-82 měl omezenou možnost rekuperace při brzdění. Zapojení trakčního motoru na posledním jízdním stupni bylo takové, že při překročení nejvyšší rychlosti 55 km/hod nemohl překročit nastavené otáčky a předávat energii do sítě. Tím se stabilizovala rychlost.\n\nTrolejbus MTB-82 byl vybaven třemi brzdovými okruhy. Do toho se nepočítá rekuperační brzdění, které nemohlo snížit rychlost pod 55 km/hod. Šlo o elektrodynamickou brzdu, vzduchové brzdy a ruční parkovací brzdu. Vzduchová brzda i parkovací brzda působí na brzdové bubny na všech kolech. Při brzdění nejdříve působí elektrodynamická brzda. Při nízkých rychlostech je ale elektrodynamická brzda neúčinná, proto se dobrzďuje vzduchovými brzdami. Ve výjimečných případech mohly být všechny tři brzdové okruhy použity současně.\n\nFunkční muzejní MTB-82 se dochoval v Petrohradě, Moskvě a Nižním Novgorodě. Také v dalších zemích SNS se dochovaly pojízdné stroje. Například v Kyjevě, Minsku a Kišiněvě. Nepojízdné stroje jako pomníky pak stojí v řadě dalších měst, i v areálu výrobního závodu v Engelsu. Moskevský MTB-82D a nedávno zrestaurovaný přívěs stojí v jednom moskevském trolejbusovém depu. Často se účastní veteránských jízd. Petrohradský MTB-82D si mohou pronajmou turisté na projížďku po městě. Nižněnovgorodský MTB-82D stojí v městském tramvajovém depu a lze si ho prohlédnout v rámci organizovaných prohlídek.\n\n\n"}
{"id": "649604", "url": "https://cs.wikipedia.org/wiki?curid=649604", "title": "Počkej na jaro, Bandini", "text": "Počkej na jaro, Bandini\n\nPočkej na jaro, Bandini (anglicky \"Wait Until Spring, Bandini\") je první vydaný román s autobiografickými prvky od Johna Fanteho, amerického prozaika a scenáristy, jenž se dostal na knižní trh v roce 1938.\n\nPostava Artura Bandiniho se jakožto Fanteho alter ego objevuje ještě v dalších třech románech: \"Zeptej se prachu\", \"Cesta do Los Angeles\" a \"Sny o kopci Bunker Hill\".\nAutor knihu věnoval svým rodičům, matce Mary a otci Nickovi. V předmluvě vysvětluje, proč se ke knize nedokáže vrátit. Toužil si ponechat v paměti pouze příjemné vzpomínky.\n\nČesky knihu vydalo nakladatelství Pragma v roce 2001.\n\nPříběh o nelehkém životě chudé italské rodiny, která se přistěhuje do Ameriky. Sen o lepším živobytí se rozplynul a místo peněz se hromadí jen dluhy. Je dlouhá zima a zedník Svevo Bandini je bez práce. Těžce se smiřuje s faktem, že nedokáže zabezpečit rodinu. Jeho zbožná žena Marie jej za to neobviňuje. Krize přichází, když Sveva zaměstná bohatá vdova Hildegardová…\n\nSvevo Bandini se přistěhoval se svou ženou Marií z Abruzzi - chudého jihoitalského venkova do městečka Rocklin v Coloradu za vidinou lepšího života. Svevo je zedník a postupem času zjišťuje, že skutečnost je jiná, než si ji maloval. Nezvládá finančně zajišťovat rodinu, dluží, kam se podívá a to jej deprimuje. Často je podrážděný a svou frustraci utápí v alkoholu v herně Imperial Poolhall se svým přítelem Rocco Sacconem.\nSvevova manželka Marie Rocca nenávidí. Zazlívá mu, že má špatný vliv na jejího muže. Marie je velmi zbožná, mnoho času tráví v modlitbách, životní úděl přijímá pokorně, neboť za vším vidí boží vůli. \nSe Svevem má tři syny – nejstaršího Artura, Augusta a nejmladšího Federika. Všechny miluje a snaží se je vést k víře, chlapci chodí do církevní školy a v místním kostele dělají ministranty.\n\nNejmladšímu Federikovi je 8 let. V očích svých starších bratrů je pořád ještě usmrkancem a tak jej často přehlížejí. Je to maminčin mazánek.\n\nProstřednímu Augustovi je 10 let a sdílí matčinu neochvějnou víru v Boha. Touží se stát knězem. Matka je na něj hrdá. Augusto je pyšný na svůj neoficiální rekord: dokáže klečet bez hnutí se sepjatýma rukama déle než kterýkoli jiný ministrant.\n\nArturovi je 14 let a zmítají jím pubertální emoce. Na své rodiče pohlíží kriticky, viní je z chudoby, se kterou otec nedokáže nic udělat a matka ji trpně přijímá bez jediného slova výčitky. Arturo nenávidí církevní školu a nerad chodí i do kostela. Má však strach z Boha a přichází k poznání, že nelze žít bez hříchu, což mu působí dilema. Je si vědom svého italského původu, ale cítí se být více Američanem. Miluje svou spolužačku Rozu Pinelliovou, ale tu mladý Bandini nezajímá. On si přesto představuje, že bude jednoho dne slavným hráčem baseballového týmu New York Yanks, změní si jméno na Banning a Roza jej bude obdivovat.\n\nBlíží se Vánoce. Na návštěvu má přijet na jedno odpoledne Donna Toscana, Mariina matka, která chová nenávistné antipatie vůči Svevovi. Své dceři vyčítá, že si vzala neschopného muže. Svevo svou tchyni taktéž nenávidí. Její příjezd bere jako záminku, aby se mohl jít opít.\nDonna přijíždí a okamžitě začne poštvávat děti proti otci. Který z vnuků jí jako první řekne, že jejich otec je opilý, dostane desetník. Kluci nejsou tak horliví zradit otce, řeknou, že neví. Donna Toscana pokračuje, začne před nimi snižovat autoritu matky vyprávěním historek, jaké „špatnosti“ vyváděla, když byla dítě. Marie se jí nedokáže postavit.\n\nSvevo není už několik dnů doma a Marie nemá peníze ani jídlo. Musí jít do krámu k panu Craikovi poprosit o potraviny na dluh. Chce tam nejdříve poslat Artura, ale ten odmítá. Pro Marii je to nepříjemná záležitost.\nArturo jde s Augustem z kostela a uvidí otce. Veze jej Effie Hildegardová, zámožná pohledná vdova, kterou zná ve městě snad každý. Augusto to považuje za hřích a chce to oznámit matce. Arturo nechce, aby trpěla ještě víc a tak mu to zakazuje. Kluci se porvou.\nArturo ukradne z matčiny truhly řetízek, aby jej mohl tajně věnovat své lásce Roze. Roza pozná, že je od něj a s pohrdáním mu jej vrací.\n\nSvevo se vrací k rodině. Má nové boty. Hodlá se z provinění vyplatit. Má dost peněz a slibuje klukům, že jim koupí cokoliv budou chtít, stejně tak své ženě. Marie ho nenávidí. Ví, že jí byl nevěrný a to je pro ni smrtelný hřích a největší potupa. Bandini vycítí její rozpoložení a dostane strach. Marie se na něj vrhne, aby mu vydrápala oči. Ponížený Svevo se zkrvaveným obličejem odchází z domu. Arturo vyběhne za ním, otec ho posílá zpátky. Marie mezitím spálila v kamnech všechny peníze, které jim Svevo přinesl. Arturo pocítí záchvat nevraživosti. Vyrve jí z ruky růženec, roztrhá jej na kusy a zahodí do sněhu. Zmučená Marie se vypotácí ven, aby korálky posbírala. Arturo se na to nechce dívat a vydává se bloumat do ulic.\nSvevo se potácí po cestě a nedokáže pochopit, co se stalo. Rocco Saccone mu sehnal práci u paní Hildegardové, která mu štědře platila. Vždy jej pohostila a i když Svevo tušil, že bude chtít víc, neměl tyto úmysly. Ví Bůh, že ho svedla ona. Vrací se k ní.\n\nŠestého ledna - po vánočních prázdninách – opět začíná škola. Arturo se netěší, zase uvidí Rozu Pinelliovou. Ta však ve škole není. Arturo se ptá její kamarádky Gertie Williamsové, ale Gertie buď neví, nebo mu to nechce říci.\nMarie se změnila. Z laskavé a starostlivé matky je teď chladná apatická žena. Zabila a upekla Tonyho, svého oblíbeného kohouta, jehož barevné peří se jí tolik líbilo. \nArturo se rozhodne najít otce. V herně není, jde za Roccem. Ten mu lže, ale Arturo to pozná. Utíká k domu Effie Hildegardové. Schová se a za chvíli uvidí Sveva, který si jde připálit na verandu. Arturo ho pozoruje a je na něj hrdý, na to, že bydlí v honosném domě, kouří doutníky a je krásně oblečený. I když ho chtěl původně přemluvit, aby se vrátil, teď mu připadá, že si zaslouží nový život, přestože matka bude trpět a on a jeho bratři hladovět.\nVrací se domů, ale při vzpomínce na zničenou tvář matky mu to už tak dobré nepřipadá.\n\nUplynulo několik dnů a Roza Pinelliová stále chybí ve své školní lavici. Arturo neví, co se stalo. Dozví se to teprve poté, co sestra Celiová oznámí třídě, že Roza zemřela na zápal plic. \nMarie se už cítí lépe a vrací se jí její obvyklá starostlivost. Od matky dostala nějaké peníze a tak může klukům uvařit dobré jídlo. Arturo nedokáže jít na pohřeb Rozy. Jde za otcem, který pracuje u Effie Hildegardové a ptá se jej, kdy se vrátí domů. Svevo by rád, ale nechce si otevřeně přiznat chybu. Rozhodne se teprve poté, co paní Hildegardová urazí jeho syna Artura a dá najevo svou nadřazenost.\n\n\"Arturo se posadil a pohrdavě se usmál nad tou ironií. Ach, Rozo! Mohl bych tě nést tisíc kilometrů, mohl bych tě odnést ke stovce hrobů a zpátky, ale v očích sestry Celiový nejsem dost silnej. Tyhle jeptišky! Jsou tak milý a laskavý – a tak strašně hloupý. Všechny jsou jako sestra Celiová: vidí všechno jen jedním okem a druhý mají slepý. Arturo věděl, že by v takovou chvíli neměl nikoho nenávidět, ale nemohl si pomoct: nenáviděl sestru Celiovou.\"\n\nPočkej do jara, Bandini (\"Wait Until Spring, Bandini\") – film v koprodukci Belgie/Francie/Itálie/USA z roku 1989 natočil belgický režisér Dominique Deruddere .\nHrají: Joe Mantegna, Ornella Muti, Faye Dunaway, Michael Bacall, Burt Young,…\n\n"}
{"id": "649606", "url": "https://cs.wikipedia.org/wiki?curid=649606", "title": "Clive Edwards", "text": "Clive Edwards\n\nClive Edwards (* 19. ledna 1953, Hounslow, Middlesex, Anglie, Spojené království) je bubeník, který je nejvíce známý jako bývalý člen britské skupiny UFO (od srpna 1989 do června 1993).\n\n\n\n\n\n\n\n\n\n\n\n\n\n\n"}
{"id": "649607", "url": "https://cs.wikipedia.org/wiki?curid=649607", "title": "2011 CQ1", "text": "2011 CQ1\n\n2011 CQ je blízkozemní planetka, objevená 4. února 2011, kdy proletěla velmi blízko Země a vytvořila tak rekord v blízkosti přiblížení (11 900 km od středu Země). Její průměr byl kolem jednoho metru. \n\nNejbližší průlet znamenal také nejvýraznější změnu dráhy, jakou astronomové ve sluneční soustavě pozorovali. Planetka 2011 CQ změnila svou dráhu o celých 60° a ustálila se na úplně nové oběžné dráze. Zároveň došlo ke změně zařazení planetky z třídy Apollo do třídy Aten.\n"}
{"id": "649609", "url": "https://cs.wikipedia.org/wiki?curid=649609", "title": "Mike Edwards", "text": "Mike Edwards\n\nMike Edwards (31. květen 1948 – 3. září 2010), známý jako Swami Deva Pramada nebo zkráceně Pramada. byl anglický violoncellista a hudební pedagog. Nejvíce se proslavil se skupinou Electric Light Orchestra. Zemřel dne 3. září 2010, kdy se na jeho auto svalil balík sena vážící 600 kg.\n"}
{"id": "649612", "url": "https://cs.wikipedia.org/wiki?curid=649612", "title": "Jakub Galač", "text": "Jakub Galač\n\nJakub Galač též Galacz, Gallacz, Galocz či Halač (1665? – 11. května 1725) byl slezským evangelíkem, sedlákem, písmákem a básníkem. \n\nV Horním Těrlicku zastával úřad fojta.\n\nPro svou víru byl vězněn i trestán na těle.\n\nJe autorem kroniky zachycující události z let 1698–1717. Roku 1709 složil rozsáhlou píseň k oslavě povolení výstavby evangelického Ježíšova kostela v Těšíně. Píseň nese název \"Písnička pobožná evangelitská složená v ten čas v roku 1709 ...\", známá je též podle svého incipitu \"Radost nám jest nastala v tej těšínskej zemi\".\n\nGalač psal česky; někdy bývá mylně v předmětné literatuře řazen k polským spisovatelům z Těšínska.\n\n"}
{"id": "649618", "url": "https://cs.wikipedia.org/wiki?curid=649618", "title": "Wilhelm Miklas", "text": "Wilhelm Miklas\n\nWilhelm Theresia Miklas (15. října 1872 Kremže – 20. března 1956 Vídeň) byl rakouský křesťansko-sociální politik, v letech 1928–1938 třetí prezident Rakouska.\n\nWilhelm Miklas se narodil jako syn poštovního úředníka v dolnorakouské Kremži. Jeho děd z otcovy strany pocházel z jihočeských Černětic. Po studiu na gymnáziu v Seitenstettenu studoval historii a geografii na univerzitě ve Vídni. Poté se stal středoškolským učitelem a vyučoval v Terstu, Prostějově a Hornu, V letech 1905 až 1922 byl ředitelem gymnázia v Hornu.\n\nPoliticky aktivní byl již za Rakouska-Uherska, v roce 1905 se stal členem Křesťansko-sociální strany. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Dolní Rakousy 59. Usedl do poslanecké frakce Křesťansko-sociální sjednocení. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nJeho politická kariéra ovšem vyvrcholila až za první rakouské republiky. Po pádu monarchie byl v letech 1918 až 1919 členem Provizorního národního shromáždění a v letech 1919 až 1920 Ústavodárného národního shromáždění. V roce 1920 byl poprvé zvolen do Národní rady Rakouska, od roku 1923 do roku 1928 byl jejím předsedou.\n\nDne 10. prosince 1928 byl zvolen rakouským prezidentem a tuto pozici zastával po deset let. Za tuto dobu se pod ním vystřídali předsedové vlád Ignaz Seipel, Ernst Streeruwitz, Johann Schober, Karl Vaugoin, Otto Ender, Karl Buresch, Engelbert Dollfuss, Kurt Schuschnigg a Arthur Seyß-Inquart. Ve funkci tak zažil éru demokratické parlamentní vlády, následné období austrofašismu a v závěru i převzetí moci nacisty.\n\nMiklas byl mezi rakouskými nacisty velmi nepopulární, protože odmítl udělit milost vrahům kancléře Engelberta Dollfusse po neúspěšném puči v roce 1934. Dne 11. března 1938 odmítl Miklas návrh Hermanna Göringa, aby byl Arthur Seyß-Inquart jmenován kancléřem. Oproti tomu nacisté nelenili, a protože byli dobře organizováni, podařilo se jim během hodiny obsadit velké části Vídně, včetně ministerstva vnitřních záležitostí, které kontrolovalo policii. Nakonec Miklas kapituloval a jmenoval Seyß-Inquarta kancléřem.\n\nPo anšlusu byl zbaven funkce, uvržen do domácího vězení a opustil politickou sféru. Během druhé světové války ani po ní již nebyl politicky aktivní. V lednu 1948 byl vyslýchán v rámci následných norimberských procesů, konkrétně pak během tzv. ministerského procesu. Zemřel 20. března 1956 ve Vídni.\n\n"}
{"id": "649623", "url": "https://cs.wikipedia.org/wiki?curid=649623", "title": "Zlatý glóbus za nejlepší mužský herecký výkon v seriálu (komedie / muzikál)", "text": "Zlatý glóbus za nejlepší mužský herecký výkon v seriálu (komedie / muzikál)\n\nZlatý glóbus za nejlepší mužský herecký výkon v seriálu (komedie / muzikál) uděluje Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů.\n\nRekordmanem v počtu cen je Alan Alda, který z jedenácti nominací vyhrál šestkrát za roli Pierce v seriálu M*A*S*H. Další rekord, který Alda drží je vítězství čtyři roky za sebou. Za ním je herec Michael J. Fox se čtyřmi cenami. Z toho tři Glóby vyhrál za sebou v letech 1998 až 2000. Za rok 1988 byli ocenění tři herci - Michael J. Fox, Judd Hirsch a Richard Mulligan. Dva roky za sebou vyhráli Alan Alda, Henry Winkler, Bill Cosby, Ted Danson a Alec Baldwin.\n\nNásledující seznam obsahuje jména vítězných herců a seriálů, za které byli oceněni. Rok u jména znamená rok, za který se cena udělovala; nikoliv rok, kdy se konal slavnostní ceremoniál. Má-li seriál český distribuční název, je uveden pod ním.\n\n\n\n\n\n\n\n"}
{"id": "649628", "url": "https://cs.wikipedia.org/wiki?curid=649628", "title": "Jiřička", "text": "Jiřička\n\nSlovo Jiřička má několik významů.\n\n\n"}
{"id": "649632", "url": "https://cs.wikipedia.org/wiki?curid=649632", "title": "Bo Carpelan", "text": "Bo Carpelan\n\nBaron Bo Gustaf Bertelsson Carpelan (25. října 1926 Helsinky – 11. února 2011 Espoo) byl finskošvédský švédsky tvořící básník, prozaik, autor knih pro děti, dramatik, libretista, literární kritik, překladatel z finštiny.\n\nV roce 1960 dosáhl doktorátu filozofie. Svoji literární činnost zahájil již během vysokoškolských studií roku 1946 básnickou sbírkou \"Som en dunkel värme\" (Jako temné teplo). Jeho poému \"Vintern var hård\" (Zima byla krutá) zhudebnil finský skladatel Aulis Sallinen.\n\nV roce 1977 získal Literární cenu Severské rady za knihu básní \"I de mörke rummen, i de ljusa\" (V temných pokojích i světlých). Doposud je jedinou osobou, která obdržela dvakrát Cenu Finlandia, nejprestižnější finské literární ocenění, a to v letech 1993 (za knihu \"Urwind\" – Pravítr) a 2005 (\"Berg\"). Z dalších ocenění získal Literární cenu Svenska Dagbladet (1961), Velkou cenu Devíti (1995), Cenu Aniara (též v roce 1995), Severskou cenu Švédské akademie (1997) a celkem čtyřikrát (1967, 1972, 1987 a 1989) finskou Státní cenu za literaturu.\n\nZ finštiny do švédštiny překládal díla soudobých finských autorů. Jeho díla byla přeložena nejméně do 15 jazyků; česky knižně zatím žádné nevyšlo.\n\n\n\n\n"}
{"id": "649639", "url": "https://cs.wikipedia.org/wiki?curid=649639", "title": "Ignaz Seipel", "text": "Ignaz Seipel\n\nIgnaz Seipel (19. července 1876 ve Vídni – 2. srpna 1932 v Pernitzu) byl rakouský katolický kněz, politik a kancléř.\n\nIgnaz Seipel absolvoval v roce 1895 gymnázium ve Vídni, poté studoval teologii na univerzitě ve Vídni a 23. července 1899 byl vysvěcen na kněze.\n\nBrzy poté obhájil doktorát teologie, v letech 1909 do 1917 byl profesorem morální teologie v Salzburgu. Vstoupil do křesťansko-sociální strany a sloužil jako tajemník ve vládě za první světové války.\n\nTěsně před zhroucením monarchie v říjnu 1918 byl ministrem práce a sociálních věcí v kabinetu Heinricha Lammasche. V letech 1921–1930 byl předsedou křesťansko-sociální strany. Přitom byl roku 1922 zvolen kancléřem. Roku 1924 na něj levice zorganizovala atentát, při němž byl těžce raněn. Ze zdravotních důvodů poté odstoupil z úřadu kancléře. V letech 1926–1929 zastával tento post znovu. Jeho hlavní politikou byla podpora spolupráce s průmyslníky a Heimwehrem. To mělo za následek demonstrace, které vyústily v tzv. červencovou revoltu, kterou násilím potlačil.\n\nZemřel v důsledku tuberkulózy, kterou se nakazil při cestě z Palestiny.\n\n"}
{"id": "649640", "url": "https://cs.wikipedia.org/wiki?curid=649640", "title": "Tripartitum", "text": "Tripartitum\n\nTripartitum nebo též Opus tripartitum (plným názvem \"Tripartitum opus iuris consuetudinarii inlycti Regni Hungariae partiumque adnexarium\", česky Trojdílné zpracování obyčejového práva slavného uherského království a připojených zemí) byla uherská právní kniha, kterou sepsal a vydal zemský sudí a uherský palatin Štefan Verbőci.\n\nVzniklo v roce 1500–1514 z pověření krále Vladislava Jagelonského. Jeho cílem byla kodifikace feudálního právního systému a odstranění stavu právní nejistoty, která postihovala zejména nižší vrstvy šlechty.\n\nJeho autor rozebral, zapsal a zpracoval tehdejší platné uherské soukromé i veřejné obyčejové právo.\n\nUherský sněm schválil Tripartitum v roce 1514 jako návrh zákoníku. Vzhledem k tomu, že jeho text neobsahoval královu pečeť, nenabylo formálně platnost zákona. Navzdory tomu se Tripartitum začalo od roku 1514 používat. Uznávala ho soudní praxe, později rovněž zákony i právní věda, které se odvolávaly na jeho ustanovení.\n\nTripartitum hovořilo o jednotné šlechtě, čímž zvýhodňovalo postavení nižší šlechty a zemanstva. Po Dóžově povstání upevnilo též závislost poddaných na zeměpánech.\n\nDo rozpadu Rakouska-Uherska mělo Tripartitum 46 vydání. První vyšlo ve Vídni v roce 1517, na Slovensku v Bardejově v roce 1632. Slovenský překlad části Tripartita ve formě slovenských marginálních poznámek obsahuje i poměrně nedávno objevený převážně latinský rukopisný kodex z poloviny 16. století uložený v Maďarské zemské knihovně v Budapešti. Je to jedinečná jazyková památka slovenštiny a doklad o používání sbírky v slovenském prostředí.\n\nTripartitum na Slovensku s určitými změnami vyvolanými společensko-politickými poměry platilo až do roku 1950.\n"}
{"id": "649646", "url": "https://cs.wikipedia.org/wiki?curid=649646", "title": "Markus (rybník)", "text": "Markus (rybník)\n\nMarkus je rybník, který se nachází necelý kilometr severozápadně od Dobrnic v okrese Havlíčkův Brod v Kraji Vysočina. Je napájený potokem Leštinou, který přitéká od vsi Hroznětín. Rozloha rybníka činí 1,4 ha. Bývá též uváděna rozloha 1,0 ha. Celkový objem činí 6 tis. m³. Retenční objem činí 5 tis. m³.\n\nJihozápadním směrem od rybníka se nachází přírodní rezervace Hroznětínská louka a olšina, spolu s níž je rybník zařazen do soustavy chráněných území Natura 2000 jako Evropsky významná lokalita Hroznětínská louka (CZ0610145).\n\n"}
{"id": "649650", "url": "https://cs.wikipedia.org/wiki?curid=649650", "title": "Konstancie Kastilská", "text": "Konstancie Kastilská\n\nKonstancie Kastilská může být:\n\n"}
{"id": "649651", "url": "https://cs.wikipedia.org/wiki?curid=649651", "title": "Albert Lutuli", "text": "Albert Lutuli\n\nAlbert John Lutuli, známý též jako Luthuli či pod zuluským jménem Mvumbi (1898 – 21. července 1967) byl jihoafrický učitel a politik. V letech 1952 až 1967 zastával post prezidenta Afrického národního kongresu, toho času zastřešující organizace, která byla opozicí bělošské minoritní vládě v Jihoafrické republice. V roce 1960 mu byla udělena Nobelova cena míru za jeho roli v nenásilném boji proti apartheidu. Stal se prvním Afričanem a první osobou mimo Evropu a Ameriku, kterému byla udělena Nobelova cena míru.\n\n"}
{"id": "649658", "url": "https://cs.wikipedia.org/wiki?curid=649658", "title": "Dave Hlubek", "text": "Dave Hlubek\n\nDavid Lawrence Hlubek (28. srpen 1951, Jacksonville, Florida, USA – 3. září 2017) byl frontman, kytarista a zakládající člen jižanské rockové skupiny Molly Hatchet (1971), se kterou hrál až do konce svého života (s prestávkou v letech 1987 až 2005).\n"}
{"id": "649662", "url": "https://cs.wikipedia.org/wiki?curid=649662", "title": "Základní škola Sirotkova", "text": "Základní škola Sirotkova\n\nZákladní škola Sirotkova je základní školou v Brně, městské části Brno-Žabovřesky. Založena byla roku 1908, tehdy ještě jako měšťanská dívčí škola. Od roku 1980 realizuje výběrové páté třídy se zaměřením na matematiku a informatiku, o které je velký zájem.\n\nKromě zaměření na matematiku je ve škole povinná výuka anglického jazyka, a to už od 3. ročníku (od 1. ročníku mohou žáci navštěvovat zájmový kroužek). Kromě povinných předmětů daných osnovou si žáci 7. až 9. ročníku musí zvolit některý z těchto předmětů: informatika (nepovinná už na I. stupni), využití informačních technologií, německý jazyk, seminář z českého jazyka, pohybová výchova, domácnost nebo technické práce.\nŽáci mohou navštěvovat výtvarný a keramický, dramatický, šachový či turisticko-poznávací kroužek; dalšími mimoškolními aktivitami jsou pohybové hry, fotbálek, němčina hrou, španělština, lidové tance, hra na flétnu, hra na klavír, MENSA.\n\nVe škole se nachází 19 odborných učeben: učebna speciálního pedagoga I. a II., fyzika, chemie, přírodopis I. a II., zeměpis I. a II., informatika I., II. i III., hudební výchova, pracovní činnosti, výtvarný ateliér, keramická dílna, školní dílna, cvičná kuchyňka, malá tělocvična a nově také dvě velké tělocvičny. Odborné učebny pro výuku naukových předmětů jsou vybaveny audiovizuální technikou, dataprojektory a notebooky s možností připojení na internet. V učebnách přírodopisu jsou interaktivní tabule ActivBoard, které škola získala od MŠMT.\nDalší interaktivní tabule škola zakoupila z vlastních a sponzorských zdrojů. V současné době je interaktivní tabule ve všech učebnách školy.\n\nNa škole probíhá projekt pojmenovaný „Můj deváťák“, kdy si na začátku nového školního roku vybere do školy nastoupivší prvňák jednoho ze studentů devátého ročníku, a ten mu pak v průběhu celého školního roku může pomáhat s adaptací do školního prostředí.\n\n"}
{"id": "649663", "url": "https://cs.wikipedia.org/wiki?curid=649663", "title": "Alexander Dreyschock", "text": "Alexander Dreyschock\n\nAlexander Dreyschock (16. října 1818 Žáky – 1. dubna 1869 Benátky) byl český klavírista a hudební skladatel.\n\nHudební vzdělání získal u Václava Jana Tomáška a stal proslulým klavírním virtuosem. Koncertoval po celé Evropě. Vynikal zejména neuvěřitelnou technikou levé ruky. Na čas zakotvil v Rusku, kde se stal profesorem petrohradské konzervatoře, ředitelem dramatické hudební školy a carským dvorním klavíristou.\n\nUdržoval však stálé kontakty s českým prostředím. Často vystupoval v Praze a účinkoval na koncertech slovanských besed ve Vídni. Zasloužil se i o to, že se Bedřich Smetana stal ředitelem Společnosti pro klasickou hudbu v Göteborgu. Mezi jeho žáky patřil Vilém Blodek či polský skladatel a klavírista Władysław Żeleński.\n\nV Petrohradě onemocněl, a tak v roce 1868 odcestoval do Itálie. Doufal v příznivý účinek středomořského klimatu. Za necelý rok však zemřel v Benátkách na tuberkulózu. Na přání rodiny byl pohřben v Praze na Olšanských hřbitovech.\n\n\n"}
{"id": "649677", "url": "https://cs.wikipedia.org/wiki?curid=649677", "title": "Zlatá Praha (časopis)", "text": "Zlatá Praha (časopis)\n\nZlatá Praha byl český ilustrovaný časopis. Vycházel v letech 1864–65 (čtrnáctideník; redaktor Vítězslav Hálek, nakladatel Karl Seyfried) a 1884–1929 (týdeník; nakladatelství Jana Otty, první redaktor Ferdinand Schulz). Přinášel množství literárních prací (básní, povídek, románů na pokračování, překladů) a článků z oblasti kultury i politiky. Otiskoval portréty osobností a reprodukce výtvarných děl. Byl oceňovaný pro vysokou obsahovou i grafickou úroveň.\n\nČasopis \"Zlatá Praha\" založil redaktor Vítězslav Hálek v nakladatelství Karla Seyfrieda počátkem roku 1864. Cílem bylo, nabídnout českým čtenářům podobný typ ilustrovaného časopisu, jaký byl v té době oblíbený ve vyspělejších částech Evropy. Měl vycházet dvakrát měsíčně (vždy 1. a 15. dne) a obsahovat přehled politických událostí, životopisy významných osobností, popisy uměleckých děl, vlastivědné články a literární práce, vše doplněné kvalitními ilustracemi.\n\nPrvní číslo (datované 1. ledna 1864) vyšlo s týdenním zpožděním 8. ledna. Obsahovalo články Karla Jaromíra Erbena (\"Stará radní síň\"), Karla Víta Hofa (\"Pouť na Velehrad\") a Emanuela Tonnera (\"Starý hřbitov židovský v Praze\"), rubriku o literatuře a divadle, povídku Karoliny Světlé (\"Lamač a jeho dcera\"), básně Vítězslava Hálka a Emanuela Züngla a několik ilustrací (z toho na titulní straně portrét Františka Ladislava Čelakovského). Národní listy jej ocenily pro vysokou kvalitu ilustrací i textu a přály jejich redakci, aby v této záslužné činnosti mohla s podporou veřejnosti pokračovat.\n\nSlibný rozvoj časopisu skončil v polovině roku 1865. Jeho nakladatel Karl Seyfried odjel 22. června do Teplic, odtud se vrátil do Roztok a v tamějším lese spáchal sebevraždu zastřelením. \"Zlatá Praha\" naposledy vyšla 15. června 1865 (ročník 2, číslo 12). Počátkem července přinesly Národní listy zprávu, že časopis zřejmě přestane vycházet, protože vypořádání dědictví po K. Seyfriedovi se protáhlo a jiný nakladatel se nenašel. Koncem července oznámili správci pozůstalosti, že se s dalším vydáváním již nepočítá a předplatitelům budou vráceny peníze.\n\nK obnovení časopisu došlo 4. ledna 1884. Nakladatel Jan Otto jej pojal jako „list věnovaný ušlechtilé zábavě a duchovnímu životu českého národa“. Měl vycházet týdně a přinášet články z oblasti vědy a kultury, zeměpisu, filozofie, estetiky apod., dále literární práce a reprodukce uměleckých děl. Prvním redaktorem se stal Ferdinand Schulz. Podobně jako před dvaceti lety, i nyní si časopis získal pochvalný komentář v Národních listech, tentokrát na konci prvního ročníku. Nebyl však v té době jediným ilustrovaným týdeníkem – konkuroval časopisu Světozor, který vycházel od 13. července 1867.\n\nVýznamným redaktorem \"Zlaté Prahy\" byl Vilém Weitenweber, který řídil její obrázkovou část od založení po více než deset let. Jeho zásluhou získal časopis vysokou výtvarnou úroveň a jeho prostřednictvím se mohla široká veřejnost seznámit s řadou prací začínajících i známých českých umělců.\n\nV roce 1900 došlo ke spojení s týdeníkem \"Světozor\", který od té doby vycházel jako příloha. Na konci roku 1903 oslavil časopis dvacet let svého trvání. Mezitím se obměnila redakce – textovou část převzal Jaroslav Kvapil, obrázkovou Viktor Oliva. Článek v \"Národních listech\", vydaný k tomuto výročí, oceňoval trvale vysokou úroveň i aktuálnost žurnalistiky i ilustrací. Necelý rok předtím, 16. ledna 1903, vydala redakce jubilejní tisící číslo (ročník 20, č. 12), kde v řadě článků popsala vývoj předchozích devatenácti let a představila portréty většiny spolupracovníků.\n\nV roce 1923 vstoupila \"Zlatá Praha\" do 41. ročníku. V té době již hospodařila se ztrátou. Kulturní veřejnost ji považovala za významný archiv, umožňující sledovat vývoj českého výtvarného umění a literatury.\n\nČasopis zanikl 46. ročníkem 26. září 1929. Se čtenáři se za redakci rozloučili Gustav Pallas a Artuš Scheiner.\n\nDigitální archiv časopisů:\n"}
{"id": "649683", "url": "https://cs.wikipedia.org/wiki?curid=649683", "title": "John Lawton", "text": "John Lawton\n\nJohn Lawton (* 11. července 1946, Halifax, West Yorkshire, Anglie, Spojené království) je anglický rockový a bluesový zpěvák, který nejvíce proslul jako člen skupin Lucifer's Friend, Uriah Heep a Les Humphries Singers.\n\n\n\n\n\n\n\n\n\n\n\n\n\n"}
{"id": "649697", "url": "https://cs.wikipedia.org/wiki?curid=649697", "title": "Archeoskanzen", "text": "Archeoskanzen\n\nArcheoskanzen je složené slovo z předpony \"archeo-\" a termínu \"skanzen\". Jedná se o typ muzea v přírodě, zabývající se dávnější historií společnosti na podkladě archeologických nálezů.\n\nJedná se v podstatě o historické rekonstrukce či repliky nějakého sídelního objektu či sídliště, mající za cíl přiblížit život minulých společností znázorněním podoby určité lokality a její stavební architektury. Archeoskanzeny bývají obvykle budovány buď přímo na archeologické lokalitě, nebo poblíž. V protikladu ke skanzenům lidové architektury, kde jsou shromážděny objekty, jejichž funkce a podoba byla dokumentována ještě za existence dané společnosti, se v případě archeoskanzenu jedná o hypotetické rekonstrukce na základě archeologických nálezů.\n\n\nArcheoskanzeny v České republice (Archeologie na dosah)\n"}
{"id": "649701", "url": "https://cs.wikipedia.org/wiki?curid=649701", "title": "Tony Ashton", "text": "Tony Ashton\n\nTony Ashton (1. března 1946, Blackburn, Lancashire – 28. května 2001, Londýn) byl anglický rockový pianista, klávesista, zpěvák, skladatel a producent.\n\nSpolupracoval s mnoha velmi známými hudebníky, mezi které patři i Jerry Lee Lewis, George Harrison, Eric Clapton nebo Paul McCartney. Hrál také ve skupinách Ashton, Gardner and Dyke, Family nebo Paice, Ashton & Lord.\n"}
{"id": "649704", "url": "https://cs.wikipedia.org/wiki?curid=649704", "title": "Negativ základů", "text": "Negativ základů\n\nNegativ základů je zhutnělá hmota obvykle tvořena stavební sutí, která vyplnila prostor po rozebraném a zpravidla k jinému účelu použitém původním zdivu. V terénu bývá zřetelně rozpoznatelná díky složení a charakteru odlišnému od okolní zeminy.\n"}
{"id": "649705", "url": "https://cs.wikipedia.org/wiki?curid=649705", "title": "Paice, Ashton &amp; Lord", "text": "Paice, Ashton &amp; Lord\n\nPaice, Ashton & Lord byla britská rhythm and bluesová, funková, soulová a rocková skupina, založená v roce 1977, po rozpadu hard rockové skupiny Deep Purple. Členové skupiny byli Ian Paice (bicí) a Jon Lord (klávesy) (dříve Deep Purple), Tony Ashton (zpěv), Bernie Marsden (kytara) a Paul Martinez (baskytara).\n\n"}
{"id": "649711", "url": "https://cs.wikipedia.org/wiki?curid=649711", "title": "Michael Scott", "text": "Michael Scott\n\nMichael Scott (* 28. září 1959 Dublin) je irský spisovatel, odborník na mytologii a lidovou slovesnost. Jako prodejce starých a vzácných knih procestoval celé Irsko a přitom shromáždil velké množství (často již téměř zapomenutých) irských mýtů a pověstí, které pak využil ve své úspěšné spisovatelské činnosti. Patří mezi mistry fantasy, a strašidelných i pohádkových příběhů pro mládež i pro dospělé čtenáře. \"Irish Times\" jej nazvaly \"\"králem fantasy na Ostrovech\"\". Několik knih napsal také pod pseudonymy Anna Dillon a Mike Scott.\n\n\n\n\n"}
{"id": "649713", "url": "https://cs.wikipedia.org/wiki?curid=649713", "title": "Léon Jouhaux", "text": "Léon Jouhaux\n\nLéon Jouhaux (1. července 1879 Paříž – 28. dubna 1954 tamtéž) byl francouzský odborář, který v roce 1951 získal Nobelovu cenu za mír. \n\nV roce 1906 byl zvolen zastupitelem Confédération Générale du Travail (CGT). Podílel se na vzniku Mezinárodní organizace práce (ILO). Před druhou světovou válkou organizoval mnoho hromadných protestů proti válce, ale když začala, podporoval Francii, protože věřil, že vítězství nacistického Německa by vedlo k potlačení demokracie v Evropě. Během války byl držen v koncentračním táboře Buchenwald.\n\nPo své smrti roku 1954 byl pohřben na hřbitově Père Lachaise.\n\n"}
{"id": "649715", "url": "https://cs.wikipedia.org/wiki?curid=649715", "title": "Ashton, Gardner and Dyke", "text": "Ashton, Gardner and Dyke\n\nAshton, Gardner and Dyke byla anglická rocková skupina, která byla nejvíce populární na počátku 70. let 20. století. Během své existence vydala 3 studiová alba a 4 singly.\n\nV roce 1970 vydala na singlu píseň „Resurrection Shuffle“, která byla její jediný opravdový hit. Tato píseň se dočkala také dvou českých coververzí: V roce 1972 natočila Marie Rottrová verzi s textem Zdeňka Rytíře pod názvem \"„Perpetum mobile“\" a v roce 1976 Pavel Novák verzi s textem Pavla Cmírala pod názvem \"„Dálnice“\".\n"}
{"id": "649726", "url": "https://cs.wikipedia.org/wiki?curid=649726", "title": "Nazírství", "text": "Nazírství\n\nNazírství je v Bibli popsaný dočasný nebo celoživotní zvláštní slib zasvěcení se Bohu. Člověk, který takový slib učinil, byl označován jako nazír (hebrejsky נָזִיר, doslova „neobdělaný“) a zavazoval se:\n\nVe Starém zákoně jsou popsaní jako nazírové Samson a Samuel. Z postav Nového zákona byli za nazíry považováni Jan Křtitel a Jakub, „bratr Páně“. Nazírský slib ovšem mohla složit i žena. Minimální doba, po kterou bylo možné se zavázat k nazírství, bylo 30 dní. Po skončení nazírského závazku musela být přinesena posvátná oběť a nazír si musel oholit nazírské znamení. Zákon o nazírství se uplatňoval pouze do roku 70 n. l., kdy byl zničen Chrám.\n\n„Nazír“ je člověk, který na sebe přijal zvláštní pravidla způsobu života, která po něm Tora nevyžaduje.\n\nJe to především zákaz vína a také všech věcí, které jsou vyrobeny z hroznů (např. i rozinky). Jedno z vysvětlení, proč se pasáž „nazíra“ vyskytuje v Toře ihned po „sotě“ (nevěrné ženě) je ten, že to, co způsobilo její selhání, bylo opití se vínem. Lidé, kteří se bojí těchto následků, mohou zvolit cestu úplného se oddělení od vína.\n\nTora však víno nezakazuje a jsou chvíle, kdy je povinnost ho pít – např. Pesach, kiduš. Druhou věcí, kterou na sebe „nazír“ přijímá je nestříhání se, třetí je zákaz znečištění se od mrtvoly (a to dokonce v případě vlastních rodičů). Běžný typ „nazírství“ je po dobu 30 dnů (ne natrvalo).\n\nŽidovští Moudří neměli příliš pozitivní přístup k těmto slibům, protože se tím člověk vyřazuje z mnoha micvot, které nemůže jako „nazír“ plnit. Staví se tím jakoby mimo společnost a chce být „něco extra“. Tora to sice dovoluje, avšak říká, že po ukončení nazírské doby musí přinést oběti za hřích, což znamená, že jeho vydělení se ze společnosti je považováno, do určité míry, za hřích. Je to tudíž určitý druh elitářství, který se ani v Toře, ani u židovských učenců, netěší zvláštní oblibě.\n"}
{"id": "649737", "url": "https://cs.wikipedia.org/wiki?curid=649737", "title": "Abraham Van Helsing", "text": "Abraham Van Helsing\n\nAbraham Van Helsing je vedlejší postava nizozemského lékaře z knihy Brama Stokera Drákula, která byla poprvé vydána roku 1897. Následně se postava objevila v několika dalších dílech. Charakteristikou postavy je boj proti upírům a nepřátelství s Drákulou. Při vytváření této postavy byl Bram Stoker pravděpodobně inspirován Gerardem van Swietenem, dvorním lékařem Marie Terezie, který prošetřoval údajné případy vampyrismu v jižních Čechách.\n\n\n"}
{"id": "649742", "url": "https://cs.wikipedia.org/wiki?curid=649742", "title": "Zlechovský val", "text": "Zlechovský val\n\nZlechovský val je předsunuté opevnění velkomoravského Veligradu, které do literatury uvedl tehdejší ředitel Slováckého muzea v Uherském Hradišti K. Hanák v roce 1931. Vyvýšená linie patrná v terénu v minulých stoletích a táhnoucí se od Zlechova rovnoběžně se Zlechovským potokem až k toku řeky Moravy bývala dávána do souvislosti se zprávou z listiny datované k roku 1202, avšak vzniklé zcela zřetelně až později, neboť v mnoha podrobnostech odráží situaci až kolem r. 1257, ve které se píše např. o hranicích blízké vesnice Kostelany, jež sahají \"až k valu starého města (usque ad vallum antique civitatis)\". \n\nPodle některých badatelů se zpráva týká Christinova valu na území Starého Města. Podle toho, co je známo o velikosti Kostelan, se nemálo badatelů domnívá, že onen zmíněný val nemohl být totožný s Christinovým valem, neboť katastr nevelké rybářské obce Kostelany končil u Zlechovského potoka a nemohl sahat až ke kterékoliv z dosud známých staroměstských fortifikací.\n\nSnahou o vystopování a archeologické prozkoumání zlechovského valu se zabýval i archeolog prof. Vilém Hrubý, který při té příležitosti objevil v těsné blízkosti severně od předpokládané linie zlechovského valu sídliště z počátku velkomoravského období a v jeho možném pokračování za tokem Moravy (rovněž severně) bylo objeveno dokonce několik slovanských sídlišť.\n\nStopy archeologicky zatím neprověřeného valu byly podle jeho pozorování patrny v terénu do vytvoření velkých družstevních lánů a údajně jsou některé úseky vysledovatelné dodnes.\n\n"}
{"id": "649746", "url": "https://cs.wikipedia.org/wiki?curid=649746", "title": "1982 ve filmu", "text": "1982 ve filmu\n\n\n"}
{"id": "649748", "url": "https://cs.wikipedia.org/wiki?curid=649748", "title": "Miloslav Kaňák", "text": "Miloslav Kaňák\n\nMiloslav Kaňák (17. února 1917 Bakov nad Jizerou – 24. ledna 1985 Praha) byl český teolog, duchovní Církve československé husitské, církevní historik, publicista, editor, profesor a děkan Husovy československé bohoslovecké fakulty v Praze.\n\nPo složení maturitní zkoušky na gymnáziu v Klatovech (1937) začal studovat teologii na Husově československé evangelické fakultě bohoslovecké (HČEBF), vzhledem k násilnému uzavření českých vysokých škol (1939) však studia dokončil až v roce 1945. V letech 1939–1941 vyučoval náboženství na pražských školách. Na kněze CČS vysvěcen 1941, poté ustanoven farářem v náboženské obci Praha-Vysočany, kde setrval až do skončení války. V roce 1944 sňatek s katechetkou Alenou, rozenou Fišerovou, syn Bohdan (* 1958).\n\nV roce 1945 se stal asistentem na katedře církevních dějin HČEBF, kterou vedl prof. F. M. Bartoš a 20. 5. 1946 zde získal na základě obhájené disertační práce \"Th. a PhDr. Frant. Loskot, život a dílo kněze-modernisty\" doktorát teologie. Následující dva roky (1947–1949) studoval na metodistické \"Drew University\" v Madisonu / USA. Po návratu do vlasti se na své mateřské fakultě habilitoval spisem o katolickém modernismu a v roce 1950 byl jmenován profesorem církevních a všeobecných dějin na nově zřízené Husově československé bohoslovecké fakultě, kde nepřetržitě působil až do svého odchodu do důchodu (1981); v letech 1958–1966 a 1972–1976 stál v jejím čele ve funkci děkana.\n\nNa Filozofické fakultě Univerzity Karlovy (1952) mu byl na základě obhájení disertační práce o Josefu Dobrovském udělen doktorát filozofie. Jeho rozsáhlá vědecká, pedagogická a osvětová práce, včetně hostování na zahraničních univerzitách, byla mj. oceněna čestným členstvím od \"Manchester College\" v Oxfordu a udělením čestného doktorátu teologie na \"Meadville Lombard Theological School\" v Chicagu (1974).\n\nPředmětem jeho vědecké, badatelské, ediční a publicistické činnosti byla zejména témata z obecných církevních dějin, husitství, české reformace, národního obrození a vzhledem k teologickému i konfesnímu zaměření také historie Církve československé /husitské/.\n\nJak uvádí jeho biografický portrét na stránkách Filozofické fakulty UK, bibliografie prof. Dr. Miloslava Kaňáka obsahuje více než 1100 prací, od velkých syntetizujících učebních textů (\"Čechové a křesťanské náboženství I – III\", \"Přehled dějin mimokřesťanských náboženství\", \"Křesťanské církve, denominace a sekty\", \"Z dějin světových zápasů o pokrok na poli náboženském I – II\"), přes monografie (mezinárodního uznání pro svou odbornou hodnotu dosáhly zvláště \"John Viklef\" z roku 1973 a \"Jan Milíč z Kroměříže\", 1975, které byly přeloženy do němčiny a angličtiny), až po díla popularizující českou reformační minulost a její historii na celostátní i regionální úrovni.\n\nPro českou kulturu je významná i jeho ediční činnost, v jejímž rámci inicioval nebo se spolupodílel na vydávání českého znění předhusitských, husitských a reformačních literárních památek, kázání a bohoslužebných textů. V náboženských obcích CČSH i ve sborech evangelických uskutečnil řadu ekumenicky zaměřených popularizačních přednášek, zaměřených na nejrůznější, mnohdy kontroverzní dějinné události.\n\n\n\n\n\n"}
{"id": "649756", "url": "https://cs.wikipedia.org/wiki?curid=649756", "title": "Dave Hill", "text": "Dave Hill\n\nDave Hill, rodným jménem David John Hill, (* 4. dubna 1946, Holbeton, Devon, Anglie) je anglický hudebník, nejvíce známý jako kytarista a zpěvák anglické glamrockové skupiny Slade. Svou kariéru zahájil ve skupině The Vendors (později The N' Betweens), v níž působil také bubeník Don Powell. Později spolu s Powellem, Noddym Holderem a Jimem Lea založil kapelu Slade. V roce 1989 založil vlastní skupinu nazvanou Blessings in Disguise. Roku 1992 se rozpadla klasická sestava skupiny Slade, ale Hill s Powellem nadále pokračovali ve vystupování za doprovodu různých hudebníků (Slade II).\n\n"}
{"id": "649766", "url": "https://cs.wikipedia.org/wiki?curid=649766", "title": "Arica a Parinacota", "text": "Arica a Parinacota\n\nArica a Parinacota () je jedním z chilských regionů. Sousedí na severu s Peru, na jihu s regionem Tarapacá. Na východě je ohraničen státní hranicí s Bolívií, na západě Pacifikem. Zabírá 2,23 % rozlohy celého Chile a žije zde 1,08 % chilské populace. Region Arica a Parinacota vznikl v roce 2007, do té doby jeho území součástí regionu Tarapacá.\n\nRegion se dále dělí na 2 provincie a 4 komun.\n"}
{"id": "649769", "url": "https://cs.wikipedia.org/wiki?curid=649769", "title": "Al Atkins", "text": "Al Atkins\n\nAllan John \"Al\" Atkins (* 14. října 1947, Birmingham, Anglie) je britský heavy metalový zpěvák, nejvíce známý jako původní zpěvák skupiny Judas Priest, se kterou hrál do roku 1973, avšak nenahrál s ní nic. Svoji hudební kariéru začal v roce 1964.\n\n\n"}
{"id": "649792", "url": "https://cs.wikipedia.org/wiki?curid=649792", "title": "Sancho Aragonský", "text": "Sancho Aragonský\n\nSancho Aragonský (\"katalánsky Sanç de Barcelona i d'Aragó\" nebo \"Sanç I de Cerdanya, Provença i Rosselló-Cerdanya\", 1161 – 1226) byl provensálský hrabě a hrabě z Cerdanye a Roussillonu. Po smrti Pedra II. v bitvě u Muretu se stal regentem aragonského království.\n\nByl nejmladším synem barcelonského hraběte Ramona Berenguera IV. a Petronily, jediné dcery aragonského krále Ramira II. a Anežky z Poitou. Roku 1167 získal od regentské rady vládnoucí po dobu nezletilosti infanta Alfonse hrabství Cerdanye. Roku 1176 se společně s bratrem Ramonem podílel na výpravě do Nice a Janova, která podráždila toulouské sousedy. Po Ramonově úkladné vraždě dubnu 1181 se Sancho stal pánem provensálského hrabství a roku 1185 je po něm převzal synovec Alfons II.\n\nPo katastrofální bitvě u Muretu, ve které zemřel Sanchův synovec, král Pedro II., byl pětiletý následník trůnu Jakub již dva roky v rukou vítězného Šimona z Montfortu. Na základě Sanchovy apelace na papeže se chlapec dostal zpět do Aragonie na hrad Monzón, kde byl svěřen templářskému řádu. Sancho se stal regentem království. Během doby svého regentství se pokusil inovovovat daňový systém a vedl řadu vojenských výprav na území Akvitánie, kde se pokoušel potlačit rozpínavost křižáků pod vedením Šimona z Montfortu. V čele království vydržel do roku 1218, kdy byl šlechtickou opozicí donucen k rezignaci.\n"}
{"id": "649796", "url": "https://cs.wikipedia.org/wiki?curid=649796", "title": "Steve Khan", "text": "Steve Khan\n\nSteve Khan (*28. dubna 1947, Los Angeles, Kalifornie) je americký jazzový kytarista, který spolupracoval s umělci jako byli například Steely Dan, Billy Joel, Michael Franks, Hubert Laws, Billy Cobham, Jack DeJohnette, James Brown, Maynard Ferguson, Weather Report, Blood, Sweat & Tears a další. Jeho otec byl Sammy Cahn.\n\n"}
{"id": "649799", "url": "https://cs.wikipedia.org/wiki?curid=649799", "title": "František Doubravský", "text": "František Doubravský\n\nFrantišek Doubravský (7. února 1790 Lomnice nad Popelkou – 28. dubna 1867 tamtéž) byl český hudební skladatel, sbormistr a varhaník.\n\nNarodil se v rodině Ferdinanda Doubravského, který působil v Lomnici nad Popelkou jako učitel, varhaník, hudební skladatel a regenschori. Byl známým tvůrcem především pastorel, které jsou i v současnosti zařazovány do programů vánočních koncertů. František se stejně jako otec stal učitelem. Krátce působil v Mladé Boleslavi, ale již v roce 1820 byl ustanoven varhaníkem v kostele sv. Mikuláše v Lomnici nad Popelkou a po smrti svého otce ředitelem kůru. V roce 1862 založil pěvecký sbor \"Bořivoj\" a stal se jeho prvním sbormistrem. Toto pěvecké těleso působí bez přerušení činnosti dodnes.\n\nVýznam Doubravského v kontextu české hudby 19. století není dosud doceněn. Jeho dílo, přestože má převážně duchovní ráz, hýří hudebními nápady i českou melodikou, takže je dobře přístupné širokému okruhu posluchačů. Současně je dokladem o silně rozvité hudebnosti i na malých českých městech té doby. \n\nO tom, že Doubravský nebyl pouze skladatel lokálního významu svědčí, že jeho skladby byly nalezeny nejen ve východních Čechách, ale i na Moravě (Kroměříž, Zábřeh, Vyškov).\n\nO odkaz skladatele se stará \"Společnost Františka Doubravského\", která byla založena v září roku 2004 a pracuje jako klub \"Kulturního a informačního střediska města Lomnice nad Popelkou\" spolu s komorním souborem \"Collegium musicum Český ráj\". V roce 1996 byly objeveny v soukromé sbírce neznámé rukopisy autorových skladeb, které od té doby uvádí v novodobých premiérách. Byly vydány již 4 kompaktní disky nahrávek Doubravského skladeb.\n\nSyn Františka Doubravského byl sólistou opery Prozatímního divadla a zpíval pod taktovkou Bedřicha Smetany sólové role mj. v jeho operách Braniboři v Čechách a Prodaná nevěsta.\n\nSkladatelská činnost Františka Doubravského je značně rozsáhlá a sahá od drobných skladeb až k rozsáhlým mším a symfoniím. Pozoruhodné je, že ač byl jistě fundovaným varhaníkem, nesložil žádnou skladbu pro sólové varhany.\n\nPro svou potřebu si průběžně pořizoval seznam svých skladeb, který nazval: \"„Poznamenání muzikálijí, jenž pro chrám Páně a jinou potřebu smyslel a sepsal František Doubravský, učitel a spolu řiditel Choru v Lomnici“\". \n\nSeznam má 10 oddílů, největší počet skladeb tvoří díla duchovní:\n\nDalších 20 děl jsou skladby světského charakteru: symfonie, koncert pro housle a orchestr, nokturna, dueta, terzetto, kvartety, serenády i skladby taneční (polky).\n\nPrvní dvě skladby pocházejí z roku 1812 (\"Litanie pro soprán, alt, tenor, bas, dvoje housle, dva lesní rohy a varhany\" a \"Salve Regina\" pro zpěv s průvodem varhan). První mše vznikla v roce 1813. Poslední, v \"Poznamenání\" zapsaná díla byla vytvořena v roce 1867, který je rokem skladatelova úmrtí. Jsou to: \"Missa brevis D dur, Missa vocal, Invitator\" (český) a \"Zpěvy velkopáteční Es-dur\".\n\n\n"}
{"id": "649800", "url": "https://cs.wikipedia.org/wiki?curid=649800", "title": "Seznam medailistů na mistrovství světa v alpském lyžování – sjezd", "text": "Seznam medailistů na mistrovství světa v alpském lyžování – sjezd\n"}
{"id": "649801", "url": "https://cs.wikipedia.org/wiki?curid=649801", "title": "Jerry Weiss", "text": "Jerry Weiss\n\nJerry Weiss (* 1. května 1946, New York City, New York, Spojené státy) je americký hráč na trubku a křídlovku, který je nejvíce znám jako zakládající člen jazz fusion skupiny Blood, Sweat & Tears, se kterou hrál od jejího založení v roce 1967 jen do roku 1968. Se skupinou nahrál její debutové album \"\"Child Is Father to the Man\"\".\n"}
{"id": "649807", "url": "https://cs.wikipedia.org/wiki?curid=649807", "title": "Ө", "text": "Ө\n\nӨ (minuskule ө) je písmeno cyrilice. Vyskytuje se v mongolských (např. kalmyčtina, mongolština, burjatština) a turkických jazycích (např. jakutština, baškirština, kazaština, kyrgyzština, tatarština), v ketštině, v cyrilické verzi abecedy votštiny a od roku 2003 v komi-jazvanštině. Kdysi se tento znak vyskytoval i v turkmenštině a ázerbájdžánštině, kde se používala cyrilice až do roku 1991.\n\nӨ je obvykle vyslovováno jako //, v kazaštině také //. Je podobné fitě (Ѳ) z cyrilice a thétě (Θ) z alfabety.\n\n"}
{"id": "649809", "url": "https://cs.wikipedia.org/wiki?curid=649809", "title": "Fred Lipsius", "text": "Fred Lipsius\n\nFred Lipsius (* 19. listopadu 1943, Bronx, New York, Spojené státy) byl původní saxofonista a aranžér jazz rockové skupiny Blood, Sweat & Tears, ve které byl v letech 1967 až 1971. Mimo BS&T spolupracoval také s umělci jako Simon & Garfunkel, Janis Joplin, Thelonious Monk, Zoot Sims, Eddie Gomez, Al Foster, Larry Willis, Randy Brecker nebo českým hudebníkem George Mrazem a mnoha dalšími jazzovými hudebníky. V současné době vyučuje na Berklee College of Music v Bostonu v Massachusetts.\n\n"}
{"id": "649810", "url": "https://cs.wikipedia.org/wiki?curid=649810", "title": "Chtěl bych být menší", "text": "Chtěl bych být menší\n\nChtěl bych být menší je název patnácté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 17. listopadu 1973, v České republice 4. ledna 1997.\n\nHvězdného data 5577.3 federační loď USS Enterprise NCC-1701 vedená kapitánem Jamesem T. Kirkem doráží k vyhaslé supernově \"Arachne\", aby ji prozkoumali. Uhura náhle zachycuje neznámý signál z jediné stávající oběžnice a pan Spock dekóduje v signálu slovo \"TERRATEN\".\n\nNa oběžné dráze planety je loď zasažena paprskem vyslaným z povrchu. Nikdo není zraněn a ani technologie není poškozena, pouze warp pohon je vyřazen. O několik chvil později však zjišťují, že se všichni zmenšují. Ženy ztrácejí náušnice a vlásenky, ale mnohem horší je, že posádka přestává dostačovat pro ovládání lodi. Pan Spock dedukuje, že zmenšování postihlo jenom organickou hmotu, tedy i rybičky Dr. McCoye.\n\nSpockovi se daří vypočítat, že se budou postupně zmenšovat až na velikost 1,5 mm, ale tou dobou již dávno nebudou schopni ovládání lodi. Kapitán Kirk se rozhoduje sám hledat řešení na povrchu planety, protože jde o poslední momenty, kdy lze ovládat transportér. Ihned po přenosu Kirk na svém komunikátoru zjišťuje, že je opět v původní velikosti. Ještě před automatickým transportem zpět z planety podléhající silné vulkanické činnosti objevuje něco připomínající miniaturní město.\n\nPo návratu na Enterprise kapitán zjišťuje, že mu schází posádka a tak rovnou míří lodní phasery na objevené městečko a posílá zprávu, aby mu obyvatelé vydali zpět jeho posádku. Na monitoru se objevuje zástupce národa, který se sám zve jako Terratenci. Vysvětluje kapitánovi, že nechtěli nikomu ublížit, ale jejich planeta již dlouho nebude obyvatelná, a proto museli přilákat Enterprise, a protože Terratenci jsou již dědičně vysocí asi 1,5 mm, museli použít zmenšovací paprsek na Enterprise, aby si jich vůbec někdo všiml.\n\nSpock a zbytek posádky jsou v obytném komplexu Terratenců. Vysvětluje kapitánovi, že jde o potomky lidských kolonistů, kteří byli zmenšeni stejným efektem vyskytující se poblíž planety. I přesto následně dorazila záchranná plavidla, nikdo už miniaturní lidi neviděl, a tak se Terratenci usadili. Nyní však planeta kolabuje a potřebují se dostat pryč. Všichni se vrátí na Enterprise, Kirk souhlasí s přenesením celého města a Enterprise jej odváží na planetu Verdanis, kde jej zanechali na úrodnou a zavlažovanou louku.\n\nNásledně se vrací k průzkumu vyhaslé supernovy.\n\n\n"}
{"id": "649826", "url": "https://cs.wikipedia.org/wiki?curid=649826", "title": "Dick Halligan", "text": "Dick Halligan\n\nRichard (Dick) Halligan (*29. srpna 1943, Troy, New York, Spojené státy) je americký hudebník a skladatel, nejvíce známý jako zakládající člen jazz-rockové skupiny Blood, Sweat & Tears, se kterou natočil jejich debutové album \"\"Child Is Father to the Man\"\". Získal cenu Grammy za nejlepší instrumentální výkon na albu Blood, Sweat & Tears. V 70. a 80. letech 20. století psal hudbu k televizním seriálům, filmům a reklamám.\n"}
{"id": "649828", "url": "https://cs.wikipedia.org/wiki?curid=649828", "title": "Zlatý glóbus za nejlepší ženský herecký výkon v seriálu (komedie / muzikál)", "text": "Zlatý glóbus za nejlepší ženský herecký výkon v seriálu (komedie / muzikál)\n\nZlatý glóbus za nejlepší ženský herecký výkon v seriálu (komedie / muzikál) uděluje Asociace zahraničních novinářů v Hollywoodu (angl. \"Hollywood Foreign Press Association\") na slavnostním ceremoniálu Zlatých glóbů.\n\nNejvíc cen vyhrála Carol Burnett za svou vlastní show \"The Carol Burnett Show\" a to celkem pět. Hned za ní je Sarah Jessica Parker za seriál Sex ve městě se čtyřmi cenami. Parker jako jediná získala Zlatý glóbus tři roky za sebou. Rekord v počtu jedenácti nominací drží Carol Burnett. Osm nominací obdržela Candice Bergen za postavu moderátorky Murphy Brown ve stejnojmenném seriálu (vyhrála dvakrát) a Beatrice Arthur, která nevyhrála ani jednou. Dvakrát v historii kategorie se o cenu dělily dvě herečky. V roce 1974 vyhrála Cher a Jean Stapleton a v roce 1986 Estelle Getty a Cybill Shepherdová.\n\nNásledující seznam obsahuje jména vítězných hereček a seriálů, za které byly oceněné. Rok u jména znamená rok, za který se cena udělovala; nikoliv rok, kdy se konal slavnostní ceremoniál. Má-li seriál český distribuční název, je uveden pod ním.\n\n\n\n\n\n\n\n"}
{"id": "649833", "url": "https://cs.wikipedia.org/wiki?curid=649833", "title": "Bobby Bland", "text": "Bobby Bland\n\nRobert Calvin Bland (27. ledna 1930, Rosemark, Tennessee, Spojené státy - 23. června 2013, Memphis, Tennessee, USA) hlavně známý jako Bobby “Blue” Bland, byl americký bluesový a soulový zpěvák. Do Blues Hall of Fame byl uveden v roce 1981 a do Rock and Roll Hall of Fame v roce 1992.\n\n\n"}
{"id": "649836", "url": "https://cs.wikipedia.org/wiki?curid=649836", "title": "Karadž", "text": "Karadž\n\nKaradž ( ) je páté nejlidnatější město v Íránu a hlavní město provincie Alborz. Leží 20 km západně od Teheránu v podhůří Alborzu.\nKaradž je spojen silnicí a železnicí s Teheránem a Kazvínem.\n"}
{"id": "649840", "url": "https://cs.wikipedia.org/wiki?curid=649840", "title": "G-FORCE", "text": "G-FORCE\n\nG-FORCE je americký špionážní komediální film, režisérský debut Hoyta Yeatmana, v produkci Jerryho Bruckheimera. Film pojednává o zvířecích agentech, výsledku tajného vládního programu pro výcvik špionážních zvířat.\n\nFilm sleduje tým tajných zvířecích agentů vybavených nejmodernější technologií, např. sluchátkem, které umožňuje zvířatům mluvit lidskou řečí. Hlavní tým je složen z morčat Darwina (vedoucí), Juarezové (specialistka na bojová umění), Blastera (specialista na zbraně a transport), krtka Specklese (počítačový specialista) a mouchy Mooche (průzkumník). S úmyslem zaujmout nadřízené rozhodne lidský vedoucí týmu Ben, že infiltrují dům výrobce elektroniky a spotřebičů, magnáta Leonarda Sabera, kterého FBI vyšetřuje již léta. Když se vrátí z mise, nadřízení přijdou Bena zkontrolovat a jsou rozhořčeni z toho, že se rozhodl sám pro nepovolenou misi. Navíc informace, které agenti u Sabera stáhli, jsou zbytečná data o kávovarech. Výsledkem je, že se vláda rozhodne projekt zvířecích agentů zastavit, zařízení zabavit a zvířata využít pro testy a mají být zabita kvůli bezpečnostním hrozbám. S pomocí svých lidských přátel ale Darwin, Juarezová, Blaster, Mooch a Speckles uprchnou s nadějí, že se jim podaří narušit Saberovy plány, ale nakonec se octnou ve zverimexu.\n\nVe zverimexu se G-FORCE seznámí s dalším morčetem Hurleym, křečkem Buckym a třemi tupými myšmi. Blaster a Juarezová jsou prodáni do jedné rodiny. Speckles se pokusí uprchnout tak, že předstírá smrt, ale zaměstnanci ho hodí do popelářského vozu. Mezitím se Mooch vydá k Benovi, aby mu řekl, kde jsou jeho agenti. Než se tam ale Ben dostane, jsou všichni pryč. Darwin utekl za pomoci Buckyho spolu s Hurleym. Vyjde najevo, že Hurley je Darwinův bratr.\n\nZatímco Blaster a Juarezová uprchnou svým novým majitelům, Ben se svou kolegyní zjistí, že Saberovy výrobky mají v sobě zabudovaný program, který může zničit lidstvo. Cestou k Benovi narazí Darwin na Saberův kávovar a rozhodne se ho prozkoumat, ale kávovar ožije a Darwin s Hurleym nejsou schopni ho porazit. Darwin s Hurleym tak dorazí k Benovi, kam se dostanou i Blaster a Juarezová.\n\nTým se vydá do Saberovy rezidence a má narušit jeho počítačový systém virem. Agenti FBI mají ale za úkol G-FORCE dopadnout, a tak jim tým musí uniknout. Po proniknutí do Saberovy rezidence je v bitvě tým rozdělen a pro aplikování viru zbudou pouze Darwin a Mooch. Ve stejné době je Leonard Saber šokovaný tím, že se z jeho výrobků staly vraždící stroje. Domníval se, že jsou pouze vytvořeny tak, aby mezi sebou komunikovaly. Když Darwin dorazí do Saberova počítačového centra, najde tam Specklese, který celou vzpouru strojů vede, protože jeho domov a rodina byly zničeny lidmi, a tak se jim rozhodl pomstít. Speckles má v plánu zničit zemský povrch tak, aby nebyl obyvatelný. Darwin začne Specklesovi vysvětlovat, že je ve zbytku týmu a v Benovi našel novou rodinu. Speckles souhlasí a pokusí se celou vzpouru zastavit, ale zjistí, že vše zašlo již příliš daleko. Darwin ale použije virus, který donesl.\n\nNa konci filmu jsou členové G-FORCE pochváleni osobně ředitelem FBI, který z nich rovněž udělá zvláštní agenty FBI. Členem týmu se stane rovněž Hurley, Bucky a tři myši ze zverimexu, kde se předtím ocitly v G-FORCE. Saber mezitím provádí největší stažení výrobků z trhu v historii a Speckles má za trest za úkol odstranit z nich nebezpečné čipy.\n\nFilm sklidil negativní reakce. Server Rotten Tomatoes na základě 110 recenzí uvádí, že pouze 22% z nich je pozitivních. Server Metacritic na základě 19 hodnocení kritiků dává filmu skóre 41 ze 100. Uživatelé ČSFD hodnotí \"G-FORCE\" průměrně 56%.\n\nI přes nepříznivé kritické reakce byl film úspěšný komerčně. Během úvodního víkendu ve Spojených státech utržil více než 31,7 milionů dolarů a stal se tak nejúspěšnějším filmem víkendu a nahradil tak na první příčce snímek \"Harry Potter a princ dvojí krve\" Celkové celosvětové tržby filmu činily více než 292 miliony dolarů.\n\n"}
{"id": "649843", "url": "https://cs.wikipedia.org/wiki?curid=649843", "title": "Vavřinec Procházka", "text": "Vavřinec Procházka\n\nVavřinec Procházka (1660, Volduchy u Rokycan - 9. září 1689­, Praha) byl český žhář. Stal se dodnes nepřekonaným českým teroristou svého času kvůli žhářským útokům na Prahu roku 1689. \n\nNarodil se roku 1660 v obci Volduchy nedaleko Rokycan. Byl údajně sirotek, do svých sedmi let žil u svého strýce. Později pobýval v obci Osek a poté se odstěhoval do obce Březnice kde se oženil a měl 3 děti, pracoval zde jako obecní pasák prasat. Zřejmě kvůli pocitu, že je nepotřebný, začal hledat zapomnění v alkoholu. Na jaře roku 1688 opustil ženu a své děti a nechal se naverbovat do armády. Narukoval do Kaiserštejnského pěšího pluku, se kterým ale ihned padl do francouzského zajetí. V zajetí ale dostal nabídku, aby se stal žhářem ve francouzských službách. Francie totiž chtěla pomocí útoků žhářů vyvolat na území nefrancouzských zemí vyvolat zmatek, strach a nejistotu. Vstoupil tedy do skupiny složené z Čechů a Němců, ve které byl vycvičen a připraven na žhářské útoky.\n\nPočátkem června roku 1689 společně se svými společníky dorazil do Prahy, kde o tři týdny způsobil ohromné škody. Do útoku pobýval v domě U tří prstenů, kde se i mimo jiné připravovaly zápalné granáty a jiné třaskaviny. Dne 21. června roku 1689 čekal v hospodě U černého orla na pokyn k zahájení útoku. Po zahájení žhářského útoku si připadal, podle své výpovědi, jako v tranzu, jako pán nad Prahou. Několik útočníků toho dne způsobilo ohromné škody, oběti se počítaly na stovky, shořelo 820 domů, několik kostelů atp.\n\nVe žhářství pokračoval i v dalších českých městech. Byl chycen v Krči u Protivína hlídkujícími sedláky a zmlácen. Přiznal že je ohnivý hejtman Vavřinec. Později byl přemístěn do Prahy, kde koncem července nebo začátkem srpna roku 1689 byl převezen popravčí károu na místo, kde stál dům U černého orla, kde mimo jiné i započal svůj žhářský útok. Zde mu byli odtrhány prsty levé ruky, později byl eskortován Hybernskou ulicí na popraviště, kde už čekalo dalších 18 žhářů. Všichni byli odsouzeni k trestu smrti tzv. dvojí smrtí, nejprve smyčkou kolem krku, skoro udušeni, poté upáleni. Stalo se tak 9. září 1689.\n\nVavřinec Procházka se objevil v povídce Václava Beneše Třebízského \"Mezi proradci\", otištěné na pokračování v časopise \"Ruch\".\n"}
{"id": "649846", "url": "https://cs.wikipedia.org/wiki?curid=649846", "title": "Ílám (město)", "text": "Ílám (město)\n\nÍlám ( ) je město v západním Íránu a správní město provincie Ílám.Ílam leží v chladné hornaté oblasti Íránu ve výšce 1319 m nad hladinou moře. I když je toto město obklopeno horami, podnebí je ovlivněno pouštěmi na západě a jihu. Tato oblast má vysoce proměnlivé počasí.V zimě jsou zde časté silné sněhové přeháňky a v létě je počasí horké, suché.\n"}
{"id": "649852", "url": "https://cs.wikipedia.org/wiki?curid=649852", "title": "Arje Gamli'el", "text": "Arje Gamli'el\n\nArje Gamli'el (: אריה גמליאל) je izraelský politik a bývalý poslanec Knesetu za stranu Šas.\n\nNarodil se 11. března 1951 v Beerševě. Vystudoval náboženskou střední školu a vyšší školu talmudských studií, kterou pak řídil. Hovoří židovsko-jemenskou variantou arabštiny.\n\nPůsobil v židovském náboženském školství a publikoval religiózní odborné texty.\n\nV izraelském parlamentu zasedl poprvé po volbách v roce 1988, kdy kandidoval za stranu Šas. Působil jako člen parlamentního výboru práce a sociálních věcí a výboru pro vzdělávání a kulturu. Mandát obhájil ve volbách v roce 1992. Pracoval pak jako člen výboru pro ekonomické záležitosti, výboru pro drogové závislosti a výboru státní kontroly. Znovu byl zvolen ve volbách v roce 1996.\n\nOpětovně se do parlamentu dostal ve volbách v roce 1999. Zastával poté funkci člena výboru pro zahraniční záležitosti a obranu a výboru státní kontroly.\n\nZastával i četné vládní posty. V letech 1992–1993 byl náměstkem ministra bydlení a výstavby, v letech 1996–1997, znovu v letech 1997–1998 a po krátké přestávce opět v letech 1998–1999 byl náměstkem ministra náboženských služeb.\n\nVe volbách v roce 2003 mandát neobhájil.\n\n"}
{"id": "649854", "url": "https://cs.wikipedia.org/wiki?curid=649854", "title": "Lovecká sezóna (rozcestník)", "text": "Lovecká sezóna (rozcestník)\n\nLovecká sezóna má více významů:\n\n\n"}
{"id": "649855", "url": "https://cs.wikipedia.org/wiki?curid=649855", "title": "Pinchas Cabari", "text": "Pinchas Cabari\n\nPinchas Cabari (: פנחס צברי) je izraelský politik a bývalý poslanec Knesetu za stranu Šas.\n\nNarodil se 27. prosince 1956 v Izraeli. Sloužil v izraelské armádě, kde dosáhl hodnosti majora (Rav Seren). Získal vysokoškolský titul Master of Business Administration.\n\nV izraelském parlamentu zasedl po volbách v roce 1999, v nichž kandidoval za stranu Šas. Mandát ale získal až dodatečně v listopadu 2002, tedy jen několik měsíců před koncem volebního období, jako náhradník po rezignaci poslance Davida Tala. Do činnosti Knesetu se již výrazněji nezapojil.\n\nVe volbách v roce 2003 mandát neobhájil.\n\n"}
{"id": "649860", "url": "https://cs.wikipedia.org/wiki?curid=649860", "title": "Virinta", "text": "Virinta\n\nVirinta je řeka ve východní části Litvy, v Utenském kraji, v okresech Molėtai a Anykščiai. Vytéká z jezera Virintai (u městysu Verbiškės) a dále teče směrem západoseverozápadním až do soutoku s řekou Šventoji, do které se vlévá jako její levý přítok naproti Vetygale 75,2 km od jejího ústí do Nerisu.\n\nŘeka intenzívně hustě a drobně meandruje. Průměrný spád je 1,48 m/km (průměrný spád na horním toku až ke vsi Klabiniai - 89 cm/km, dále až ke vsi Dūdos - průměrně 136 cm/km (u vsi Kurkliai I zbyl po bývalém mlýně jez, ze kterého je asi 2 m vodopád), od vsi Dūdos až k soutoku je průměrný spád 86 cm/km). Šířka koryta na středním a dolním toku je 10 - 15 m. Průtok u Vyliaudiškisu (u městysu Kurkliai, 8 km od ústí): maximální: 94,4 m³/s, průměrný: 4,95 m³/s, minimální v létě: 0,46 m³/s, minimální v zimě: 0,55 m³/s. Rozdělení ročního průtoku podle období: jaro: 46 %, léto: 14 %, podzim: 18 %, zima: 22 %. Poznámka: v této uvedené referenci potok Suraižos upelis, který pramení u vsi Gudeliai nedaleko obce Suginčiai a protéká jezery Želvos, Gavėnas, Ilgynas a Graužis a od východu se vlévá do jezera Virintai považují za horní tok řeky Virinta a proto uvádějí délku toku 75 km. Za městem Alanta protéká Hydrografickou rezervací Virinty, od Vyliaudiškisu až k ústí protéká Chráněnou krajinnou oblastí Anykščių regioninis parkas.\n\n\nVerbiškės, Mindučiai, Spiečiūnai, Svobiškis, Plešiškės, Pavirinčiai, Padvarniai, Juotiškės, Šilinka, Debeikiai, Naujasodis, Alanta, Laičiai, Šunakojai, Paąžuoliai, Paraudinė, Klabiniai, Trakiniai, Adomava, Kurkliai I, Antanava, Kolonija, Buteikiai, Kališkos, Kurkliai, Vyliaudiškis, Pakalniai, Paviričiai, Vildžiūnai, Dūdos, Šližiai.\n\n\nSilnice Molėtai - Skudutiškis, silnice Naujasodis - Plešiškės, silnice č. 119 Molėtai - Alanta, silnice Alanta - Laičiai, silnice Dapkūniškiai - Janonys, dálnice A6 (E 262) Ukmergė - Utena, silnice Kurkliai - Anykščiai, cesta Vildžiūnai - Šližiai.\n"}
{"id": "649863", "url": "https://cs.wikipedia.org/wiki?curid=649863", "title": "Rachamim Malul", "text": "Rachamim Malul\n\nRachamim Malul (: רחמים מלול) je izraelský politik a bývalý poslanec Knesetu za stranu Šas.\n\nNarodil se 29. dubna 1946 v Maroku. V roce 1960 přesídlil do Izraele. Sloužil v izraelské armádě, kde dosáhl hodnosti desátníka (Rav Tura'i). Vystudoval učitelskou vyšší školu. Studuje bakalářský program na Bar-Ilanově univerzitě. Hovoří hebrejsky, anglicky a francouzsky.\n\nJe starostou města Rechovot, byl dosazeným starostou beduínského města Kesejfa.\n\nV izraelském parlamentu zasedl po volbách v roce 1999, v nichž kandidoval za stranu Šas. Do činnosti Knesetu se zapojil jako jeho místopředseda. Dále byl členem etického výboru, výboru pro ústavu, právo a spravedlnost, výboru finančního a výboru pro vzdělávání a kulturu.\n\nVe volbách v roce 2003 mandát neobhájil.\n\n"}
{"id": "649868", "url": "https://cs.wikipedia.org/wiki?curid=649868", "title": "Christinův val", "text": "Christinův val\n\nChristinův val je část opevnění velkomoravského hradiště na místě dnešního Starého Města, poprvé zkoumaná v letech 1868 – 1870. Christinův val dostal jméno po staroměstském učiteli J. J. Christinovi, který jej rozpoznal a popsal. \n\nJde o západní až severozápadní část vnějšího opevňovacího valu bývalého opevnění Starého Města, jehož linii táhnoucí se terénem v mírném oblouku od břehu Moravy za bývalým cukrovarem v délce asi 920 metrů až po část Kopánky (U kříže) a pokračoval k potoku Salaška, rozpoznal a v r. 1874 popsal právě tento učitel a archeolog Julius Jeroným Christin.\nV době výzkumů J. J. Christina byl val v terénu ještě dobře rozpoznatelný. Zvedal se do výše dvou metrů nad terén a před ním byl patrný výrazný hluboký příkop. Od jeho existence se odvozovaly i prastaré místní názvy, snad dokonce tisícileté, jako Stará příkopa, Za Starou příkopou apod. \nVelkomoravské stáří valu různí badatelé střídavě uznávali a odmítali. Teprve výzkum archeologa prof. Viléma Hrubého v roce 1954 definitivně potvrdil jeho velkomoravský původ, neboť jeho základ i s příkopem objevil a vystopoval a několika sondami prozkoumal po celé jeho západní délce.\n\nChristinův val je označován jako hradba lehčí dřevohlinité skořepinové konstrukce lehčího typu o dvou palisádových stěnách. Čelní stěna byla tvořena palisádou ze silných, těsně vedle sebe stavěných kůlů, které byly zapuštěny do zemního zásypu. Za ní ve vzdálenosti asi tří čtvrtin metru stála druhá, asi o metr a půl nižší stěna z vodorovně uložených klád, opřených o řadu kůlů zhruba ve stejné vzdálenosti od sebe. Stabilita těchto opěrných kůlů byla zesílena šikmými vzpěrami. Prostor mezi oběma dřevěnými stěnami byl vyplněn udusaným štěrkopískovým zásypem. Za čelní palisádou tak byl vytvořen ochoz široký asi metr a půl. \nStabilitu palisády zesiloval násep z jejích obou stran. \nPřed náspem probíhala tzv. berma (ochranný ochoz) široká asi metr a před ní byl vykopán až 5 m široký a 1,7 m hluboký příkop (Vilém Hrubý 1965, 214-220).\nJde o typ fortifikace, která byla běžná již v 8. století, avšak výzkum potvrdil jeho stáří až z 9. století.\nV r. 1979 byla objevena zajímavost. Jednalo se o dřevěnou propusť se dvěma věžovitými konstrukcemi z mohutných dubových kůlů, každá o čtvercovém půdorysu o straně 2 metrů, která chránila místo průtoku potoka Salaška tělesem opevnění. Boky průtoku byly obloženy stěnami z kůlů. Proti průchodu nepřítele byla do dna potoka zasazena dvojitá řada kůlů napříč, tak, aby nebránila průtoku vody.\n\nV tomto místě navazovala na Christinův val druhá část bývalého vnějšího opevnění Starého Města, která byla jeho bezprostředním pokračováním a končila nad Polním mlýnem. Ta měla trochu odlišnou konstrukci, která bývá označována jako opevnění s odstupňovanou hradbou dřevohlinité skořepinové konstrukce s čelní palisádovou stěnou s vnitřní roštovou konstrukcí. Tato hradba byla široká 5,8 metru a dlouhá 330 metrů. V tělese pokračování Christinova valu byla v r. 1977 nalezena předsunutá obranná bašta ve vzdálenosti asi 200 metrů od brány, kterou procházela stará obchodní cesta tzv. Hradská směrem na severozápad (Vilém Hrubý 1965, 224). \n\nZa branou pokračoval třetí úsek bývalého staroměstského opevnění dlouhý 320 metrů. Stáčel se k severovýchodu a končil asi 50 metrů za silnicí směrem na Velehrad a Modrou. \nByl vybudován v podobě třířadé palisády tvořené mohutnými kůly, které byly zapuštěny a ukotveny ve žlabu.\n\nČtvrtý úsek dlouhý 520 metrů byl tvořen příkopem se záseky a pravděpodobně zemním valem s palisádou. Za silnicí na Huštěnovice přestal být v terénu sledovatelný. Zde již se jedná o záplavové území, další pokračování v severní a severovýchodní části oblouku nebylo prozatím archeologicky doloženo.\n\nOblouk však v dalším pokračování navazuje na další objevenou část vnějšího opevnění ve východní části uherskohradišťské čtvrti Rybárny v těsném sousedství Starého Města. Tentokrát se jedná o mohutnou, deset metrů širokou hradbu dřevěné a hlinité konstrukce s čelní kamennou zdí širokou až 2 metry. Jedná se zatím o nejpevnější fortifikaci, která byla na velkomoravských hradištích zatím objevena.\n\n\n"}
{"id": "649870", "url": "https://cs.wikipedia.org/wiki?curid=649870", "title": "Bobby Colomby", "text": "Bobby Colomby\n\nBobby Colomby, rodným jménem Robert Wayne Colomby (* 20. prosince 1944, New York) je americký jazzrockový bubeník a hudební producent, jeden ze zakladatelů skupiny Blood, Sweat & Tears. Hrál také na společném albu Johna Calea a Terry Rileyho nazvaného \"Church of Anthrax\". V roce 2000 založil společně se zpěvákem Richardem Marxem hudební vydavatelství Signal 21 Records. Během své kariéry spolupracoval také s dalšími hudebníky, mezi které patří například Al Kooper, Eddie Palmieri nebo Chris Botti. Jako producent se podílel například na eponymním albu baskytaristy Jaco Pastoria nebo na desce \"Courage\" zpěvačky Pauly Cole.\n"}
{"id": "649871", "url": "https://cs.wikipedia.org/wiki?curid=649871", "title": "Jicchak Saban", "text": "Jicchak Saban\n\nJicchak Saban (: יצחק סבן) je izraelský politik a bývalý poslanec Knesetu za stranu Šas.\n\nNarodil se 15. července 1952 v Izraeli. Sloužil v izraelské armádě, kde dosáhl hodnosti seržanta (Samal). Vystudoval střední školu. Pracoval jako účetní. Hovoří španělsky.\n\nV izraelském parlamentu zasedl po volbách v roce 1999, v nichž kandidoval za stranu Šas. Do činnosti Knesetu se zapojil jako člen výboru pro ústavu, právo a spravedlnost, výboru finančního, výboru House Committee, výboru pro záležitosti vnitra a životního prostředí a výboru pro vzdělávání a kulturu.\n\nVe volbách v roce 2003 mandát neobhájil.\n\n"}
{"id": "649874", "url": "https://cs.wikipedia.org/wiki?curid=649874", "title": "Bírdžand", "text": "Bírdžand\n\nBírdžand ( ) je město ve východním Íránu a správní město provincie Jižní Chorásán. Podle posledního sčítání v roce 2006 žije ve městě 158 848 obyvatel. Město má suché klima s významným rozdílem mezi nočními a denními teplotami.\n"}
{"id": "649882", "url": "https://cs.wikipedia.org/wiki?curid=649882", "title": "Luther Kent", "text": "Luther Kent\n\nLuther Kent (* 23. června 1948) je americký bluesový zpěvák žijící v New Orleans v Louisianě. V letech 1974 až 1976 zpíval se skupinou Blood, Sweat & Tears. Jeho tvorbu ovlivnily Bobby Bland, Etta James a Ray Charles.\n\n\n\n"}
{"id": "649884", "url": "https://cs.wikipedia.org/wiki?curid=649884", "title": "Jicchak G'agula", "text": "Jicchak G'agula\n\nJicchak G'agula (: יצחק גאגולה, gruzínsky: გაგულაშვილი ისააკ) je izraelský politik a bývalý poslanec Knesetu za stranu Šas.\n\nNarodil se 1. ledna 1964 v Gruzii, v tehdejším Sovětském svazu. V roce 1972 přesídil do Izraele. Sloužil v izraelské armádě, kde dosáhl hodnosti vojína (Tura'i). Vystudoval ješivu. Hovoří gruzínsky.\n\nPůsobil jako ředitel odboru pro gruzínské Židy v listu El Hama'ayan, kde často publikoval články v hebrejštině i gruzínštině.\n\nV izraelském parlamentu zasedl po volbách v roce 1999, v nichž kandidoval za stranu Šas. Do činnosti Knesetu se zapojil jako člen výboru pro imigraci, absorpci a záležitosti diaspory, výboru práce, sociálních věcí a zdravotnictví, výboru pro vzdělávání a kulturu, výboru House Committee, výboru pro ekonomické záležitosti a výboru pro status žen.\n\nVe volbách v roce 2003 mandát neobhájil.\n\n"}
{"id": "649891", "url": "https://cs.wikipedia.org/wiki?curid=649891", "title": "Mosi Raz", "text": "Mosi Raz\n\nMosi Raz (: מוסי רז, formálně Moše Raz, משה רז) je izraelský politik a bývalý poslanec Knesetu za stranu Merec.\n\nNarodil se 19. prosince 1965 v Jeruzalému. Sloužil v izraelské armádě, kde dosáhl hodnosti kapitána (Seren). Vystudoval ekonomii a účetnictví na Hebrejské univerzitě. Pracoval jako účetní. Hovoří hebrejsky a anglicky.\n\nPůsobil jako generální tajemník levicového pacifistického hnutí Šalom achšav a ředitel neziskové organizace Ir Šalem. Předsedal radě studentských asociací.\n\nV izraelském parlamentu zasedl po volbách v roce 1999, v nichž kandidoval za stranu Merec. Mandát ale získal až dodatečně v únoru 2000 jako náhradník po rezignaci poslance Chajima Orona. Do činnosti Knesetu se zapojil jako člen výboru pro záležitosti vnitra a životního prostředí a zvláštního výboru pro zákon o mimořádném ekonomickém plánu.\n\nVe volbách v roce 2003 mandát neobhájil.\n\n"}
{"id": "649898", "url": "https://cs.wikipedia.org/wiki?curid=649898", "title": "Uzi Even", "text": "Uzi Even\n\nUzi Even (: עוזי אבן) je izraelský vědec, politik a bývalý poslanec Knesetu za stranu Merec.\n\nNarodil se 18. října 1940 v Haifě. Sloužil v izraelské armádě, kde dosáhl hodnosti Lieutenant Colonel (Sgan Aluf) a kde působil v centru nukleárního výzkumu. Bakalářský a magisterský titul získal v oboru chemie na Technionu, doktorát z chemie obdržel na Telavivské univerzitě. Pracoval pak jako profesor chemie. Hovoří hebrejsky a anglicky.\n\nPůsobil jako vědecký pracovník se 167 odbornými články publikovanými v zahraničních periodikách.\n\nV izraelském parlamentu zasedl po volbách v roce 1999, v nichž kandidoval za stranu Merec. Mandát ale získal až dodatečně v říjnu 2002 jako náhradník po rezignaci poslance Amnona Rubinsteina. Do činnosti Knesetu se zapojil jako člen výboru pro záležitosti vnitra a životního prostředí. Stal se vůbec prvním homosexuálně orientovaným poslancem Knesetu. Ve volbách v roce 2003 mandát neobhájil.\n\n"}
{"id": "649899", "url": "https://cs.wikipedia.org/wiki?curid=649899", "title": "Bellinghamův záliv", "text": "Bellinghamův záliv\n\nBellinghamův záliv (\"angl. Bellingham Bay\") se nachází na severu amerického pobřeží Pacifiku ve státě Washington. Na západě ho od Georgijské úžiny oddělují Lummijský poloostrov, Lummijský ostrov a ostrov Portage. Na východě jsou břehy města Bellingham, na jihovýchodě Chuckanutské hory a na jihu Samišský záliv. Řeka Nooksack a potok Whatcom Creek ústí do zálivu.\n\nZáliv je pojmenován po Siru Williamu Bellinghamovi, který měl na starost část ekonomiky britského námořnictva v době, kdy do zálivu připlul se svou flotilou v roce 1792 George Vancouver. Poprvé Evropané spatřili záliv už o rok dříve, kdy do tamních vod připlul Španěl José María Narváez. Ten záliv pojmenoval \"Seno Gaston\" (\"čes. Gastonův záliv\").\n\nČást zálivu je kontaminovaná rtutí z celulózky společnosti Georgia-Pacific, která je zde od roku 1965. Momentálně se plánuje vyčištění zálivu.\n"}
{"id": "649901", "url": "https://cs.wikipedia.org/wiki?curid=649901", "title": "Timo K. Mukka", "text": "Timo K. Mukka\n\nTimo Kustaa Mukka (17. prosince 1944, Bollnäs, Švédsko – 27. března 1973 Rovaniemi, Finsko) byl finsko-laponský spisovatel a umělecký malíř.\n\nTento finský autor psal o lidech a životě v Laponsku. Do jeho tvorby spadá devět děl, které napsal během pouhých šesti let. Debutoval v pouhých 19 letech dílem \"Země je hříšná píseň\". Kritikům však toto dílo připadalo příliš brutální a banální.\n\nTimo K. Mukka se narodil v Bollnäsu ve Švédsku, kam byla jeho rodina nucena odejít během laponské války. Když se jeho rodina vrátila domů, našla místo rodné vesnice jen spáleniště.\n\nMukka pocházel z dělnické rodiny a většinu života prožil v jedné z nejchudších oblastí Finska. Vyrůstal ve vesnici Orajärvi v oblasti Pello. Naučil se číst ještě před tím, než začal chodit do školy. V dětství se u něho projevil také literární a výtvarný talent, ve kterém ho rodina podporovala.\n\nDokončil jen základní školu, rok studoval Akademii výtvarných umění a pak se věnoval jen psaní. V roce 1957 prodělal meningitidu, kvůli které trpěl chronickými bolestmi a pokusil se o sebevraždu. Depresemi a následnými extatickými náladami trpěl i během studií v Helsinkách, která následně nedokončil.\n\nNa jaře 1962 se vrátil do Laponska bez vizí a plánů do budoucna. Věnoval se malbě a studiu literatury. Na doporučení svého lékaře nastupuje Mukka v roce 1964 do armády, brzy však dochází ke konfliktům (Mukka odmítal nosit zbraň).\n\nRoku 1966 se stal členem Svazu finských spisovatelů, dostal cenu za literaturu. V dubnu roku 1972 postihl Mukku poprvé infarkt. O jedenáct měsíců později zemřel.\n\nJeho první dílo \"Země je hříšná píseň\" (\"Maa on syntinen laulu\") přijala kritika s rozpaky. Kvůli staromilskému, ozdobnému baladickému tónu prózy byl přirovnáván Mukka ke K. Hamsunovi.\n\nBěhem psaní \"Tabu\" se Mukka hlásil ke komunismu, psal do místních deníků články o sociální rovnosti a nutnosti další revoluce, psal také do marxisticky orientované revue \"Aikalainem\", kterou vydával Pentti Saarikoski.\n\nV díle \"Tabu\" je popisován milostný vztah čtrnáctileté dívky se starším mužem, přezdívaný Kristus-Ďábel. I přes četné erotické scény však veřejnost přijela dílo příznivě a ocenila i autorovu schopnost ozvláštnit příběh atmosférou balady, exotična a tajemna.\n\nStejného roku podal pravdivou zprávu o své povinné vojenské službě v pacifistickém románu \"Täältä jostakin\".\nBěhem deseti měsíců vydává sbírku básní \"Punaista\" a román \"Laulu Sipirjan lapista\". Další rok vydává sbírku povídek o svých oblíbených tématech – sexualitě a smrti \"Koiran kuolema\". V tomto díle stejně jako v baladickém románu \"Lumen pelko\" autor častěji než o životě mluví o smrti.\n\nKdyž bylo Mukkovi 25, vyšlo jeho poslední dílo \"Kyyhky ja unikko\". Od roku 1969 se Mukka zabývá myšlenkou na sepsání rozsáhlé knihy o Laponsku, jeho mýtech a rodech. Tento projekt ovšem nikdy nerealizoval. V roce 1973 (ve věku 28 let) umírá.\n\n\n\n"}
{"id": "649902", "url": "https://cs.wikipedia.org/wiki?curid=649902", "title": "Bílý zámek", "text": "Bílý zámek\n\nBílý zámek (německy \"Das weisse schloss\" nebo \"Das Wüste schloss\" dnes známý i jako \"Mariánská skála\") je rulový asi 15 metrů vysoký skalní útvar a zaniklá tvrz v Orlických horách.\n\nSkalní útvar se nachází asi 0,5 km východně od obce Mladkov v místě, kde se Tichá Orlice prolamuje hlavním hřebenem Orlických hor. Tyčí se na pravém břehu v těsné blízkosti železniční trati Ústí nad Orlicí - Lichkov a nezpevněné cesty vedoucí z Mladkova do Lichkova, která je sledována zeleně značenou turistickou trasou 4298 a bíle značenou cyklotrasou 4077.\n\nZpod skalního útvaru vyvěrá upravený pramen věnovaný panně Marii, na což upomíná vedle stojící sloup. Slabý potok teče přes cestu, podtéká železniční trať a po pouhých několika metrech života se zprava vlévá do Tiché Orlice.\n\nV roce 1513 zastavil Jan Žampach z Potštejna hrad Žampach a polovinu svého panství Janu Burianovi Trčkovi z Lípy a neměl kde bydlet. Usídlil se v Mladkově, kde si na skalním útvaru východně od obce zbudoval nevelkou tvrz, či spíše parkánem opevněný srub. V roce 1516 však Jan Žampach zastavil bratrům Mikulášovi a Otovi z Bubna i Mladkov s tvrzí a srub zpustnul a již nikdy nebyl obnoven. Dnes po srubu nejsou stopy, pouze terénní nerovnost severně od skály by mohla být bývalým příkopem.\n\nSkalní útvar Bílý zámek je v současné době využíván horolezci. Je na něm vytyčeno a upraveno několik výstupových tras.\n\n"}
{"id": "649904", "url": "https://cs.wikipedia.org/wiki?curid=649904", "title": "Anat Ma'or", "text": "Anat Ma'or\n\nAnat Ma'or (: ענת מאור) je izraelská politička a bývalá poslankyně Knesetu za stranu Merec.\n\nNarodila se 28. května 1945 ve vesnici Negba. Sloužila v izraelské armádě, kde dosáhla hodnosti poručíka (Segen). Bakalářský titul v oboru historie a filozofie získala na Telavivské univerzitě, kde obdržela i magisterský titul z oboru řízení práce. Pracovala pak jako univerzitní učitelka. Hovoří hebrejsky a anglicky.\n\nPůsobila jako tajemnice kibucu Negba, ředitelka sionistického imigračního úřadu v USA, ředitelka střední školy. Byla členkou levicové pacifistické organizace Šalom achšav a organizace Bat Šalom. Publikovala v izraelských médiích. V roce 1997 napsala knihu \"Ženy-nastupující síla\", která se zabývala rolí žen na pracovním trhu.\n\nV izraelském parlamentu zasedla po volbách v roce 1992, v nichž kandidovala za stranu Merec. Do činnosti Knesetu se zapojila jako jeho místopředsedkyně a členka výboru pro přistěhovalectví a absorpci, výboru práce a sociálních věcí a výboru pro status žen. Mandát obhájila ve volbách v roce 1996. Po nich byla členkou výboru pro status žen a předsedkyní podvýboru pro rozvoj žen na pracovním trhu a v ekonomice. Opětovně byla zvolena ve volbách v roce 1999. Usedla jako členka do výboru pro status žen, výboru pro státní kontrolu a výboru pro ústavu, právo a spravedlnost. Předsedala výboru pro vědu a technologie.\n\nVe volbách v roce 2003 mandát neobhájila.\n\n"}
{"id": "649907", "url": "https://cs.wikipedia.org/wiki?curid=649907", "title": "Bodžnúrd", "text": "Bodžnúrd\n\nBodžnúrd ( ) je hlavní město íránské provincie Severní Chorásán. Nachází se v nadmořské výšce 1 070 metrů nad mořem a podle posledního sčítání v roce 2006 mělo 174 724 obyvatel. Hlavními národnostními menšinami jsou Turkméni a Kurdové.\nMěsto bylo založeno v 16.století. V roce 1929 bylo postiženo zemětřesením.\n"}
{"id": "649911", "url": "https://cs.wikipedia.org/wiki?curid=649911", "title": "Marie Portugalská (1313)", "text": "Marie Portugalská (1313)\n\nMarie Portugalská (portugalsky \"Maria de Portugal\", španělsky \"María de Portugal\", 1313 - 18. ledna 1357 Évora) byla královna Kastílie, Leónu a Galície.\n\nNarodila se jako dcera portugalského krále Alfonse IV. a kastilské infantky Beatrix, dcery Sancha IV. Roku 1328 byla v Alfayete provdána za rozvedeného kastilského krále Alfonse XI. Manželství bylo nešťastné, král zplodil s Marií dva syny, kdežto s milenkou Eleonorou z Guzmánu měl dětí zřejmě dvanáct.\n\nAlfons XI. zemřel roku 1350 a na trůn nastoupil Mariin syn Petr. Krátce po jeho nástupu na kastilský trůn byla Eleonora z Guzmánu v Talaveře zavražděna a veškerý majetek své dlouholeté konkurentky získala od syna ovdovělá Marie. Vrahem byl Mariin tajemník Alfons Fernández de Olmedo. Konec života Marie strávila v rodné zemi a zemřela v Évoře roku 1357. Syn nechal její ostatky převézt do Sevilly, kde měly být pohřbeny v královské kapli vedle manžela. Místem posledního odpočinku královniných ostatků je v současnosti klášter sv. Klimenta v Seville.\n"}
{"id": "649912", "url": "https://cs.wikipedia.org/wiki?curid=649912", "title": "Portage (ostrov)", "text": "Portage (ostrov)\n\nOstrov Portage (\"angl. Portage Island\") se nachází v západní části Bellinghamova zálivu v okrese Whatcom v americkém státě Washington. Od Lummijského poloostrova ho odděluje záliv Portage a od Lummijského ostrova Haleova úžina. Rozloha ostrova je 3 802 km² a při sčítání obyvatel v roce 2000 byl zcela neobydlený. Ostrov patří indiánskému kmenu Lummijů.\n"}
{"id": "649926", "url": "https://cs.wikipedia.org/wiki?curid=649926", "title": "Lange-Taylor Prize", "text": "Lange-Taylor Prize\n\nLange-Taylor Prize je ocenění pojmenované podle fotografky Dorothey Langeové a jejího manžela, spisovatele Pavla Schustera Taylora a činí 20 000 dolarů. Cena je udělována každoročně od roku 1990 na podporu spolupráce dokumentárních spisovatelů a fotografů.\n\n\n"}
{"id": "649931", "url": "https://cs.wikipedia.org/wiki?curid=649931", "title": "Horákův buk", "text": "Horákův buk\n\nHorákův buk poblíž Lhot u Potštejna (taky známý pod názvy Horákovský buk, Veliký buk nebo Buk hraběte Kinského) je starý mohutný památný strom. Svému vzrůstu a jedinečnosti vděčil nejen řadě příběhů, které se o něm vyprávějí, ale i ochraně již v polovině 19. století. Do svého zániku byl největším žijícím bukem České republiky.\n\n\nVe 30. letech 20. století byl buk popisován jako 37 metrů vysoký, s obvodem 675 centimetrů, průměrem 215 centimetrů, plochou koruny 700 m² a dřevní hmotou 40 m³. O strom se starali Kinští, ve 40. letech (za Františka Kinského) byla koruna upevněna vazbou, trhliny v kořenech vyplombovány a plocha po odlomené větvi zakryta. Zdravotní stav byl vynikající.\n\nV roce 1993 byl buk ještě živý, ale již chřadnul, v roce 2006 se rozlomil, zůstal jen pahýl kmene s poslední živou větví, která zanedlouho také odumřela. V roce 2009 je strom uváděn jako mrtvý.\n\nStrom od původního vlastníka (místního rolníka) vykoupil hrabě Josef Kinský a zakázal jeho pokácení. Ferdinand d'Este prohlásil, že tento je ze všech buků, které za svůj život po Evropě viděl, vůbec tím nejkrásnějším.\n\nŘíká se, že o půlnoci k buku přibíhají tři psi a jen na hodinu se promění ve tři krásné panny. Prý to bylo prokletí-trest dcer pána z Valečova za to, že ubližovaly lidem. Příběh se ale vypráví různě: Zakletých panen z Valečova bylo 12, smečka psů je doprovázela a buk obcházely od jedenácté do půlnoci. Nebo snad panny byly jen dvě, přes den byly psi a přes noc lidmi... A prý se i nehezky mstily, zbloudilého kováře z Porub ztrestaly tak, že sotva domů dolezl.\n\nProkletí prý potrvá do zániku stromu. Strom již nežije, ale stále stojí. Jestli musí i padnout už pověst neuvádí. Také se ale povídalo, že zakleté panny zmizely, když lidé ke stromu na sloupek umístili svatý obrázek. Obrázek svatého Josefa tu býval, ale přímo na kmeni a na památku hraběte Josefa Kinského, který strom uchránil od zkázy.\n\nProč má buk přízvisko \"Kinského\" je z příběhů zřejmé, ale poněkud se vytratil původ přízviska \"Horákův\". Mělo jít o tajného českého bratra, ale jak jeho osoba s bukem nebo místem souvisela, jasné není.\n\nPamátné stromy u Potštejna\n\n"}
{"id": "649936", "url": "https://cs.wikipedia.org/wiki?curid=649936", "title": "Seznam členů šestnáctého Knesetu", "text": "Seznam členů šestnáctého Knesetu\n\nTento článek je seznam členů 16. Knesetu, který byl zvolen 28. ledna 2003. Jeho funkční období trvalo až do zvolení následujícího Knesetu dne 26. března 2006.\n\n"}
{"id": "649937", "url": "https://cs.wikipedia.org/wiki?curid=649937", "title": "Sárí (město)", "text": "Sárí (město)\n\nSárí ( ) je město v severním Íránu a hlavní město provincie Mázandarán. Ekonomika města je založena na produkci potravin, jako jsou koláče, mletá rýže, jogurt, doogh (jogurtový nápoj), masové konzervy, olejnin a export ovoce zejména pomeranče, citrony.\nPřed íránskou revolucí v 1950 až 1970 se zde nacházel velký tovární komplex s největším průmyslovým zařízením na výrobu rostlinných olejů, který byl po revoluci znárodněn.\n\nPřes Sárí vede Transíránská železnice, železniční trať vedoucí od Perského zálivu na jihozápadě země přes hlavní město Teherán až na sever ke Kaspickému moři a hranicím s Turkmenistánem.\n"}
{"id": "649939", "url": "https://cs.wikipedia.org/wiki?curid=649939", "title": "Thámovy Boudy", "text": "Thámovy Boudy\n\nThámovy boudy, též Thámovky (německy \"Thambauden\"), jsou horské boudy v Krkonoších. Thámovy boudy leží jižně od Velké Úpy, která je součástí Pece pod Sněžkou. Jedná se o dvě boudy, které mají různé vlastníky. Bouda s číslem popisným 300 patří Katastrálnímu úřadu pro Královéhradecký kraj. Bouda s číslem popisným 301 patří Celní správě České republiky.\n"}
{"id": "649940", "url": "https://cs.wikipedia.org/wiki?curid=649940", "title": "Pavel Hasenkopf", "text": "Pavel Hasenkopf\n\nPavel Hasenkopf (* 2. září 1970 Praha) je český právník, od roku 2009 byl poradcem prezidenta Václava Klause.\n\nV roce 1994 vystudoval Právnickou fakultu Univerzity Karlovy. Mezi lety 1994 a 1999 pracoval v mezinárodněprávním odboru Ministerstva zahraničních věcí, poté v legislativním odboru Kanceláře Poslanecké sněmovny. Od roku 2003 pracoval pro prezidenta Václava Klause v odboru legislativy a práva KPR a později jako poradce v legislativním odboru. Kromě toho v roce 2010 chvíli působil jako advokátní koncipient v advokátní kanceláři Mgr. Kláry Sovové v Praze a v roce 2011 v advokátní kanceláři Mašek, Kočí, Aujezdský. Po odchodu ze služeb českého prezidenta chvíli pracoval u advokáta Václava Lásky, poté u pražské advokátky Mgr. Ing. Ivany Spoustové. V květnu 2015 byl ze seznamu advokátních koncipientů vyškrtnut.\n\nOdborně se zabývá především právem ústavním a mezinárodním. Názorově patří k pravicovým libertariánům, je skeptický k myšlence hlubší evropské integrace a staví se kriticky mj. k rozhodovací praxi českého Ústavního soudu.\n\nPodle Lidových novin byl Hasenkopf, kromě Ladislava Jakla a bývalého poslance ČSSD Zdeňka Koudelky, jedním z autorů amnestie prezidenta Klause z ledna 2013. Ladislav Jakl uvedenou informaci popřel. Podle Pavla Hasenkopfa se on sám sice na přípravě amnestie podílel, ale jeho návrh nebyl vybrán. Výsledný text amnestie je podle Hasenkopfa kompilátem z několika různých návrhů včetně jeho vlastního. Skutečného autora amnestie prezident Klaus tají.\n\nV dubnu 2013 označil prezidentský kancléř Vratislav Mynář Hasenkopfa, spolu s Ladislavem Jaklem a bývalým tiskovým mluvčím Václava Klause Petrem Hájkem za spoluautora Klausovy amnestie. Prezident Miloš Zeman pak označil Hasenkopfa za autora kontroverzního aboličního článku, na jehož základě byla zastavena stíhání trvající déle než osm let. Brzy po tomto obvinění byl Hasenkopf ze služeb Hradu propuštěn. V listopadu 2013 podal Hasenkopf žalobu na ochranu osobnosti na prezidentskou kancelář, Zemana i Mynáře, kromě „uvedení věci na pravou míru“ žádal od všech žalovaných celkem 1 milion Kč. V srpnu 2014 však před pražským městským soudem sporné strany uzavřely smír, jehož obsahem bylo společné vyjádření, podle nějž Hasenkopf nebyl jedním z „pravých otců” amnestie, vypracoval její návrh, který ale nebyl ze strany zaměstnavatele přijat a konečnou verzi amnestie proto nemohl ovlivnit. Kancléř Mynář nicméně hned druhý den na mimořádném tiskovém brífinku prohlásil, že prezident republiky žádnou chybu neuznal a že trvá na tom, že Hasenkopf se na přípravě amnestie podílel. Ten na to reagoval prohlášením, že podá na Mynáře trestní oznámení pro pomluvu, neboť uzavřený smír již nejde v tomto případě zrušit.\n\nAngažuje se aktivně jako právník v případě odebraných dětí rodině Michalákovým norským sociálním úřadem Barnevern.\n\n"}
{"id": "649944", "url": "https://cs.wikipedia.org/wiki?curid=649944", "title": "Viliam Béreš", "text": "Viliam Béreš\n\nViliam Béreš (* 27. února 1981, Tábor) je český hudební skladatel, producent a klavírista. Spolupracuje s mnoha českými i zahraničními umělci napříč žánry.\n\n\n\n\n\n\n\n\n\n\n\n\n\n\n\n\n"}
{"id": "649949", "url": "https://cs.wikipedia.org/wiki?curid=649949", "title": "Vertisol", "text": "Vertisol\n\nVertisol je referenční třída půd v Taxonomickém klasifikačním systému půd České republiky. Vertisoly jsou tmavé těžké půdy, které při vysokém podílu montmorillonitu a působením vody silně nabobtnávají a při vysychání se opět silně smršťují a vytváří se v nich hluboké otevřené trhliny a klínovité pedy se šikmo odkloněnou osou a skluznými plochami (vytvářejí se lesklé povrchy). Vertisoly se vyznačují tmavým tirsovým horizontem.\n\nDo referenční třídy vertisoly náleží půdní typ smonice.\n\nSmonice je půda z třetihorních smektitických jílů (montmorillonitů) v mírně zvlněném reliéfu se suchým podnebím. Nadmořská výška jejich výskytu obvykle nepřesahuje 300 m n. m. Protože je smonice extrémně těžká, vyznačuje se výraznými objemovými změnami. Smonice mají vertické znaky (trhliny, klinovité pedy a šikém skluzné plochy); vyznačují se značně mocným (50 až i více jak 80 cm) tirsovým humusovým horizontem, který je černý až šedočerný a jedná se výborný mull podobný černozemnímu. Na přechodu do substrátu dochází k pozvolnému výskytu karbonátů. Smonice jsou chemicky příznivé, fyzikálně naopak silně nepříznivé.\n\nPůvodní vegetací jsou teplomilné doubravy. Hlavním půdotvorným procesem je výrazná humifikace a vertisol-efekt, který spočívá v samomulčovací schopnosti půdního povrchu (rozpad zeminy na výrazné drobné strukturní elementy).\n\nStratigrafie půdního profilu: Ap – As – As/Ck\n\nV České republice nalezneme smonice pouze v severozápadních Čechách a na jižní Moravě.\n\n"}
{"id": "649950", "url": "https://cs.wikipedia.org/wiki?curid=649950", "title": "Vokė", "text": "Vokė\n\nVokė je řeka ve východní části Litvy, ve Vilniuském kraji, v okresech Šalčininkai (pouze hraničí), okres Vilnius, město Vilnius a hranice s okresem Trakai. Vytéká z jezera Papis u městysu Papiškės (někdy se za počátek toku považuje kanál Papio kanalas, který začíná u břehu Merkysu u města Baltoji Vokė a ústí do/(protéká) jezera Papis). Dále pokračuje směrem severoseverozápadním a u jižního okraje hlavního města Vilnius se stáčí západoseverozápadním, počíná poněkud meandrovat a pokračuje táhlým obloukem po jihozápadním okraji Vilniusu až do města Grigiškės, které je prakticky součástí Vilniuské městské aglomerace a kterým protéká. Za tímto městem se vlévá do řeky Neris jako její levý přítok 140,9 km od jejího ústí do Němenu. U městské čtvrti Vilniusu Mūrinė Vokė (9 km od ústí) a ve městě Grigiškės (3 km od ústí) protéká rybníky.\n\nI když relativně krátká Vokė protéká řadou obcí a po okraji Vilniusu, zůstává poměrně málo dotčena civilizací. Často se na ní setkáme s vodním ptactvem, nejčastěji s kachnami a vodními savci, nejčastěji s vydrami nebo hryzci. I po silných deštích se voda v řece záhy vyčeří.\n\nProtože celá řeka je velmi blízko Vilniusu a snadno dosažitelná, jeho obyvatelé často a rádi při řece tráví volný čas – několik hodin nebo víkend: rybaří, sjíždějí řeku nebo se jinak rekreují. Vokė protéká městskou čtvrtí Trakų Vokė, kde je dvůr a při něm 16 ha park, projektovaný a realizovaný Édouard François Andréem a jeho synem René. V parku je kolem 50 druhů různých stromů. Ansámbl dvora (postavený kolem roku 1830) s parkem na levém břehu jsou oblíbeným cílem procházek obyvatel Vilniusu.\n\nVokė \"(Wake)\" je zmiňována v popisu výprav křižáků ve 14. století\n\n"}
{"id": "649952", "url": "https://cs.wikipedia.org/wiki?curid=649952", "title": "Demikát", "text": "Demikát\n\nDemikát je polévka z brynzy, typická pro slovenskou a valašskou kuchyni. Jejími přednostmi je snadná příprava, množství zdraví prospěšných látek a dostupnost surovin (k těm patřila dříve i brynza, ovšem v moderních městských domácnostech je tomu jinak).\n\nVe vhodné nádobě se smíchá brynza s nadrobno nasekanou cibulí a kořením (pepř, drcený kmín, na Slovensku se přidává také sladká mletá paprika) a zaleje se teplou haluškovicí (voda zbylá po vaření bramborových halušek). Solit se nemusí, pravá brynza je slaná dost. Vše se dobře rozšlehá a nechá na mírném ohni krátce prohřát; demikát nesmí vřít, aby neztratil vitamíny. Polévka se na talířích doplní kostkami starého chleba opraženého na sádle a posype pažitkou, koprem nebo petrželovou natí.\n\nPolovina brynzy se může z finančních důvodů nahradit pomazánkovým máslem nebo zakysanou smetanou. Voda z instantních halušek nemá vlastnosti pravé haluškovice, dá se ovšem použít voda z brambor, těstovin nebo zeleninový vývar. Někdy se do hotového demikátu přidává česnek, máslo, uzený sýr, orestovaná slanina, vařené brambory, houby nebo tarhoňa. Takto vylepšený demikát se nazývá také „čír“ a může se podávat jako hlavní jídlo.\n\n\"Demikát\" byl název slovenské rockové skupiny z osmdesátých let, jejímž lídrem byl Marián Greksa (* 1959). Kapela vydala jediné eponymní album v roce 1986, kdy už končila koncertní činnost. V roce 1995 ještě vyšla kolekce \"Grejtst hic\".\n\nO demikátu pojednává slovenská dětská říkanka: \n\nDemikát je jméno českého dostihového koně (* 2004), který závodí za stáj JC Křenůvky.\n\n"}
{"id": "649953", "url": "https://cs.wikipedia.org/wiki?curid=649953", "title": "Andosol", "text": "Andosol\n\nAndosol je referenční třída půd v Taxonomickém klasifikačním systému půd České republiky. Název andosol je odvozen z japonských slov \"an - tmavý a do - půda\". Andosoly vznikají z poměrně mladých vulkanických pyroklastik zvláště v tropickém a subtropickém podnebí. Substrát musí být jemný, dobře propustný, bazický vulkanický popel s vysokým obsahem vulkanického skla. Mají tmavošedý mocný (do 50 centimetrů) humusový horizont s vysokým obsahem humusu a amorfního jílovitého minerálu alofánu, který podporuje hromadění humusu a dodává půdě kyprost. Pod humusovým horizontem se pak nachází kambický andický horizont. Andosoly se vyznačují velice nízkou objemovou hmotností.\n\nJsou rozšířeny zejména v tropických a subtropických oblastech s recentní sopečnou činností (např. ostrovy jihovýchodní Asie, jižní Japonsko, východní Afrika, Střední Amerika, Chile, Nový Zéland); vyskytují se však i v mírném a chladném podnebném pásu (Island, Kamčatka).\n\nPůdním typem referenční třídy andosoly je andozem.\n\n"}
{"id": "649959", "url": "https://cs.wikipedia.org/wiki?curid=649959", "title": "Psychometrika", "text": "Psychometrika\n\nPsychometrika (občas též \"psychometrie\") je pomocným vědním oborem psychologie, zabývajícím se měřením psychických jevů, jako jsou například osobnostní charakteristiky, postoje, schopnosti, znalosti, posuzování normality a trvání či proměnlivost těchto jevů, stejně jako jejich vzájemnými vztahy. Zaměřuje se jak na teoretické otázky měření v psychologii, tak na přímý vývoj, adaptaci, úpravy a hodnocení psychologických testů. Využívá poznatky více vědních oborů, zejména psychologie osobnosti, psychodiagnostiky, psychologické metodologie a matematické statistiky.\n\nPsychometrika se zabývá dvěma výzkumnými úkoly: prakticky se snaží o konstrukci nových metod a prostředků měření, a na teoretické úrovni se pak snaží vylepšovat a vytvářet lepší teoretické modely a přístupy, které jsou ke konstrukci metod používány. Vzhledem ke svému charakteru používá zejména \"kvantitativní\" měřící techniky jako testy, dotazníky apod., ale je s úspěchem bývá používána i pro ověřování validity tzv. \"kvalitativního\" přístupu, například k určení shody pozorovatelů ve výzkumu, podpoře psychosémantiky apod.\n\nPsychometrika je klíčová pro obory psychologické diagnostiky, tedy oblasti klinické psychologie, poradenství či oblasti lidských zdrojů, kde slouží k odlišení nemocných osob od zdravých nebo k posouzení vhodnosti k některému zaměstnání. Na statistických podkladech však vyrostly celé oblasti psychologie, jako například diferenciální psychologie (součást psychologie osobnosti). Některé dosud rozšířené psychologické teorie tak byly zkonstruovány přímo s využitím psychometrických poznatků. Ve starší psychometrické literatuře proto býval odlišen \"psychometrický\" a \"klinický\" přístup - klinický byl zaměřen na konkrétní osobu s využitím libovolných dostupných dat a zaměřením se na co nejširší spektrum jevů, kdežto psychometrický přístup dbal na formalizované zkoumání konstruktů předem stanovených na základě teorie .\n\nZákladním předpokladem psychometriky je, že je možné různé psychické jevy jednoznačně kvantifikovat a klasifikovat, a následně měřit míru jejich množství či kvality. Je samozřejmé, že celý postup je do určité míry pouze relativní, a proto se psychometrika snaží také o určení míry této relativity či přesnosti postupu.\n\nHistorie psychometriky se datuje zhruba od konce 19. století, kdy se zájem psychologie začal obracet od společných rysů lidského vědomí a myšlení k jejich vzájemných rozdílům. \"Otcem psychometriky\" bývá občas nazýván britský vědec sir Francis Galton, který jako první zkoumal rozdíly v lidském myšlení v rámci svých antropologických výzkumů. Vymyslel rozsáhlejší používání dotazníků a anketních průzkumů, zabýval se studiem inteligence a je autorem pojmů jako korelace nebo směrodatná odchylka (60. léta 19. století) v rámci objevu regrese k průměru, z nějž se později vyvinula regresní analýza. Tyto poznatky objevil během výzkumů dědičnosti, na jejichž základě se stal průkopníkem eugeniky, a také při srovnávání jednotlivých fyzických a psychických vlastností.\n\nDalší dva hlavní průkopníci psychometriky prošli známou psychologickou laboratoří v Lipsku pod vedením Wilhelma Wundta (je zajímavé, že samotný Wundt se zaměřoval spíše na hledání obecných zákonitostí). V roce 1886 publikoval James McKeen Cattell zprávu o individuálních rozdílech v reakcích elementárních funkcí psychiky a osobnosti (například rychlost pohybů). Druhým z nich byl Charles Spearman, známý zejména jako autor Spearmanova koeficientu nebo jako jeden ze zakladatelů faktorové analýzy. Celá první fáze vývoje oboru psychometriky však byla vázána zejména na výzkum inteligence, který ovlivnila doposud - příkladem může být Alfred Binet a dodnes používaný Standford-Binetův inteligenční test. Naopak za příklad aplikace psychometrickým poznatků na studium osobnosti může sloužit britský psycholog Raymond Cattell.\n\nJe nutné zmínit, že psychometrika nemá nic společného s paranormální psychometrií, která popisuje údajnou, reálně neexistující dovednost či schopnost \"číst minulost\" z neživých předmětů (například dopisů) a odhalovat tak historii osob k nim se vážícím..\n\nJak již bylo řečeno, psychometrika byla zpočátku využívána zejména při výzkumech inteligence. Právě francouzský psycholog Alfréd Binet (spolu s různými spolupracovníky, zejména s Théodorem Simonem) sestavil počátkem 20. století první inteligenční testy, dnes nejznámější ve verzi Standford-Binetův inteligenční test. Ve svých výzkumech předpokládal existenci tzv. G-faktoru, jakési univerzální rozumové schopnosti (dnes se častěji uvažuje o inteligenci složené z více dílčích faktorů). Současně Binet operoval také s mentálním věkem, který nemusel být totožný s reálným, fyzickým věkem dítěte. Rozšíření tohoto konceptu přinesl roku 1912 William Stern, který mentální věk dítěte vydělil jeho chronologickým věkem, a získal tak inteligenční kvocient (dnes se k jeho stanovení zpravidla používá jiného postupu). I přes mnohé nedostatky, které jsou v současnosti testům inteligence vytýkány (nepřesnost měření, špatná predikce životního či školního úspěchu, nejistota ohledně toho, co testy vlastně měří a mnohých dalších) i dnes mohou sloužit svému účelu při psychodiagnostice a jejich hodnota je také zejména v psychometrickém přínosu, který postupně vznikal při jejich vývoji.\n\nPsychometrika bývá používána kromě inteligence i k měření dovedností jako čtení, psaní, konkrétních kognitivních schopností (jako například dovednost obrazové abstrakce) a dalších. Oproti zkoumání klasické inteligence se v tomto případě psychometrická technika zaměřuje na zjištění konkrétní dovednosti či schopnosti, která může být lépe teoreticky popsaná, a její měření tak může být přesnější, efektivnější a validnější. V poslední době se v této oblasti pomalu upouští také od přístupu v rámci klasické testové teorie (tzv. CTT - Classical Test Theory) a využívá se spíše modernějších postupů, jako Teorie odpovědi na položku (tzv. IRT - Item Response Theory).\n\nKromě výše uvedených \"výkonnostních testů\" (kde u každé samostatné odpovědi lze posoudit, zda je dobrá či špatná) se psychometrika hojně používá v rámci psychologie osobnosti v diferenciální psychologii k tzv. osobnostním testům. Existuje mnoho konceptů měřících osobnost na základě například faktorové analýzy či jiných postupů. Právě faktorová analýza použitá pro roztřídění a kategorizaci zájmen popisujících osobnost člověka dala vzniknout koncepci Big Five, definující osobnost v pěti dimenzích: neuroticismus, extraverze, otevřenost, příjemnost, svědomitost. Dalšími koncepty, fungujícími na podobném principu, jsou například dotazníky MMPI k určení diagnózy mentálního zdraví a nemoci nebo MBTI, který vychází z teorií C. G. Junga a používá se hojně v kariérním poradenství a při výběru zaměstnanců.\n\nV současnosti existují dva hlavní teoretické koncepty. Jako první byla ustanovena klasická testová teorie (CTT), v základních modelech poměrně nenáročná na výpočet. V 50. a 60. letech pak začaly vznikat první modely teorie odpovědi na položku (IRT), které však větší rozvoj zažily až v letech 70. a 80. v souvislosti s rozšiřováním počítačových technologií, zrychlujícími velmi složité pravděpodobnostní výpočty. Matematicky obdobné teorii IRT, ale rozdílné z hlediska teoretického přístupu, jsou potom Raschovy modely jako nejjednodušší příklad IRT.\n\nKlasická testová teorie vychází z běžného měření v přírodních vědách. Základní axiom vychází z toho, že naměřený skór je součet reálné hodnoty měřeného objektu a odchylky měření. Ta může být dána chybou či nepřesností měřícího nástroje, intervenujícími proměnnými, špatným pozorováním nebo i prostou náhodou. Základními pojmy klasické testové teorie jsou proto rozptyl a korelace, které jsou používány při většině výpočtů.\n\nTeorie odpovědi na položku vychází z jiného paradigmatu. Neporovnává respondenty se sebou navzájem, ale vůči kritériu. Jinými slovy udává pravděpodobnost, s jakou respondent na určité úrovni znalostí odpoví správně. Čím větší jsou jeho znalosti, tím větší je pravděpodobnost, že odpověď bude skutečně správná - a naopak. Operuje proto s pojmem \"latentní rys\" - konkrétní odpovědi (například a, b, c, d na konkrétní otázku, nebo skór 10/15 správných otázek z celého testu) jsou pak \"manifestací\" právě tohoto latentního rysu. Hlavními průkopníky tohoto přístupy byli psycholog Frederic M. Lord, matematik Georg Rasch a sociolog Paul Felix Lazarsfeld, který každý zvlášť prováděli své vlastní výzkumy na podobná témata.\n\nObě metody se vzájemně doplňují, obecně však bývá IRT považována za rozšíření a vylepšení konceptu CTT.\n\nMezi další přístupy k teorii měření v psychologii a příbuzných oborech lze řadit teorii zobecnitelnosti jako rozšíření CTT, které rozkládá chybu měření podle jejího zdroje, rozšíření IRT v opodobě teorie vědomostních prostorů a dalších logistických probabilistických modelů či tzv. spojité měření (zobecněný Raschův model, byť historie jeho vývoje je do jisté míry odlišná), které v současné době však nedokáže uspokojivým způsobem zpracovat chybu měření.\n\nHlavní starostí psychometriky je zajistit přesnost měření. Ani v přírodních vědách, natož v sociálních, nelze jednoznačně říci, že něco někam patří, že něco spolu souvisí apod. Vždy je přítomna určitá míra nahodilosti a náhodnosti, vždy také existuje problém v naprosto přesném definování daného jevu. Ve fyzice je evidentní, co vyjadřuje pojem rychlost, a je snadné jej změřit. Jak ale změřit například kvalitu vzdělání? Proto je v sociálních vědách nutné uvažovat vždy v mezích pravděpodobnosti a vyvíjet složité nástroje popisu jevů, stavů a jejich relací a k jejich popisu bývá používáno modernějších matematických nástrojů, jako například fuzzy množin. Aby totiž bylo měření smysluplné, musí být jednoznačné a musí být možné odhadnout jeho spolehlivost - a ona jednoznačnost je dána právě použitým statistickým konceptem. Proces, který takové smysluplné měření zajišťuje, se nazývá standardizace, a v jejím rámci se snaží výzkumník odhalit a kontrolovat všechny možné chyby v měření. Část z nich je prováděna kvalitativní cestou, část z nich využívá přímé statistické postupy.\n\nDva hlavní ukazatele objektivity měření (kontrolují chyby měřícího nástroje) jsou reliabilita a validita.\n\n\nValidita se tedy dívá od výsledku měření směrem ven, k reálnému životu, kdežto reliabilita naopak dovnitř, do konstrukce testové metody. Reliabilita je podmínkou validního výzkumu, což ale neplatí naopak. Většinu příkladů reliability a validity je možné statisticky testovat rozličnými nástroji. Kromě nich je však ještě důležitým pojmem objektivita, označující chyby vztažené k pozorovateli - například jeho neschopnost správně vyhodnotit data, vzniklou předsudky či efektem očekávání. Mezi zdroje jejího narušení patří mimo jiné i zneužití měřícího nástroje, a to záměrné i nezáměrné. V běžné praxi se udržení objektivity řeší zpravidla obecnými požadavky na standardizaci měření, například přesnému zadání tázacích formulí při administraci testu apod.\n\n\n"}
{"id": "649960", "url": "https://cs.wikipedia.org/wiki?curid=649960", "title": "Marie Stryjová", "text": "Marie Stryjová\n\nMarie Stryjová (3. listopadu 1931 Dembrovka, Ukrajina – 10. července 1977 Praha) byla česká spisovatelka.\n\nNarodila se v české rodině žijící na Volyni. Během druhé světové války přešla přes jejich vesnici několikrát fronta. Po válce zde působili Banderovci. V roce 1947 se rodina přestěhovala do Československa a usídlila se v obci Božanov na Broumovsku. Studovala na broumovském gymnáziu, kde maturovala v roce 1951. Poté vystudovala polonistiku na Filozofické fakultě Univerzity Karlovy. Přála si stát se zde asistentkou, ale byla nakonec odmítnuta. Snažila se za každou cenu zůstat v Praze a zoufale hledala práci a ubytování. V této době začala mít zdravotní problémy. Nakonec získala zaměstnání jako redaktorka ve Státním pedagogickém nakladatelství.\n\nProvdala se za historika Bedřicha Loewensteina. Narodily se jim dcery Miriam a Šimona. Po jejich narození se již nemohla vrátit do zaměstnání a byl jí přiznán invalidní důchod.\n\nSvé zdravotní i osobní problémy se rozhodla vyřešit sebevraždou.\n\nPsát začala již za studií. Několik jejích povídek a článků vyšlo časopisecky, její knihy ale byly nakladatelstvími odmítány. V roce 1970 měla vyjít v nakladatelství Svoboda její kniha povídek. V rámci normalizace ale byla tato kniha vyřazena z edičního programu a její sazba byla rozmetána.\n\nVedle posmrtně vydaných knih \"Nad rovinou\" a \"Pokojík\" a \"Mlč\" jsou v její pozůstalosti zachovány cykly povídek \"Kroupy\" z prostředí broumovského gymnázia a \"Měsíc\", který zpracovává náměty z období vysokoškolského studia.\n\nV roce 1996 proběhl v městské knihovně Broumov seminář o životě a díle této autorky.\n\n\n"}
{"id": "649965", "url": "https://cs.wikipedia.org/wiki?curid=649965", "title": "Francesco Patrizi", "text": "Francesco Patrizi\n\nFrancesco Patrizi/ Frane Petrić (25. dubna 1529 Cherso – 6. února 1597) byl chorvatský filosof působící v Itálii, žijící v 16. století, který se hlásil k platonismu. Typickým pro něj byl anti-aristotelovský postoj. Snaží se rozvinout systematický výklad fyzikálního univerza v opozici vůči aristotelské tradici. Tato opozice je klíčová a zároveň je i ukotvením, ze kterého vychází. Snaží se vytvořit filosofii, která by byla v souladu s křesťanskou věroukou. Během svého života se zabýval mnoha dalšími odvětvími jako byla poezie, rétorika, matematika, teorie dějin a překladatelství z řečtiny.\n\nFrancesco Patrizi/Frane Petrić se narodil ve městě Cres na ostrově Cres v tehdejší Benátské republice nedaleko ostrova Krk ( poblíž pobřeží Istrie a Dalmácie) v roce 1529. Počátek jeho studií je spojen s jeho rodným městem, které poté vyměnil za Benátky a Ingolstadt. Roku 1547 se zapsal na univerzitu v Padově. Začal studovat medicínu, ale velmi rychle se jeho zájem obrátil na humanitním oborům. Začal se učit Řecky a s tím je spojeno jeho systematičtější zkoumání filozofických textů. Jednalo se o klíčový zlom v jeho životě. Na padovské univerzitě strávil 7 let. Studoval zde Aristotelskou filozofii jak bylo na tehdejších univerzitách zvykem. Během let 1553 až 1572 bylo vydána většina jeho spisů. V té době sloužil jako sekretář u několika Benátských šlechticů. Později cestoval po Itálii a jeho úřednické povinnosti jej přivedli na Kypr. Zlepšil zde svou znalost Řečtiny, kterou později proslul. V této době získal do svého vlastnictví řecké rukopisy. Následovaly dvě cesty do Španělska, kde prodal hlavní část své sbírky manuskriptů Filipu II. V roce 1578 mu Vévoda Alfons II. nabídl jmenování profesora platónské filozofie na univerzitě ve Ferraře. Zde hlavně přednáší o Platónově Ústavě. Toto místo si udržel do roku 1592, kdy mu kardinál Ippolito Aldobrandini nabídl stejnou pozici na univerzitě Sapienza v Římě. Hlavním předmětem jeho přednášek byl Timaios. Zde strávil poslední roky svého života jako jeden z mála učitelů, kteří učili platonismus v 16. století v Itálii. Zemřel v roce 1597. Na sklonku svého života se nejvíce zabýval obranou své kontroverzní práce „Nova de universis philosophia“ před Kongregací pro šíření víry. Zemřel před schválením nové verze jeho díla.\n\nJeho přínos na poli teorie dějin můžeme vidět v díle „Della Historia“ kde se jako jeden z prvních zabývá metodologií a filosofií dějin.) Dalším důležitým počinem Patriziho bylo vydání „Della poetice“, která sestávala ze sedmi spisů, z nichž dva byly vydány a zbylých pět zůstalo v jeho rukopisech. Je psána formou dialogu. Snažil se zde vymanit z aristotelské tradice, která v 16. století v tomto odvětví dominovala. Snažil se o novou koncepci poetiky, která by byla založena na Platónovi. Hlavním bodem kritiky je Aristotelovo pojetí poezie jako napodobování. Patriziho zájem o matematiku můžeme najít v traktátech „Della nuova geometria“, kde píše o geometrii a „De rerum natura libri II“ , který se věnuje matematickému a fyzikálnímu prostoru.\nJeho překladatelská činnost je spojena s díly a jmény jako Filoponův komentář k Metafyzice, Proklovy Základy teologie a Základy Fyziky, Spisy připisované Hermu Trismegistovi a Chaldejská orákula. Dále přeložil Aristotelovu teologii, což je arabský spis založený na Plotínovi.\nAč je Patrizi určitě originálním autorem, je neodmyslitelné zapomínat na jeho spojení s platónskou tradicí.) Patrizi se snaží prosadit aby se Platónova filozofie učila na univerzitách místo té Aristotelovy, do určité míry se mu to podařilo když na univerzitách ve Ferraře a Říme vyučoval Platóna. Tendenci srovnávat Aristotela a Platóna můžeme nalézt u autorů jako Antioch z Asklépionu, Cicerona, Amonia Sacco a Boëthius. Rozdíl mezi těmito autory a Patrizim spočívá v rozdílném přístupu. Předešlá tradice se snaží o harmonizaci těchto velikánů. Patrizimu slouží srovnání jako útok na Aristotela.\n\nV díle „Discussiones peripateticea“ srovnává dílo Aristotela a Platóna a snaží se ukázat že Platón má ve všem pravdu. Dále mu jde o důkaz souladu Platóna s učením katolické církve. Důležité v tomto spisu je zveřejnění Aristotelových zlomků, díky kterým se stává předchůdcem moderního aristotelského bádání. Snažil se sestavit nové pořadí Platónových dialogů.\nTento spis je rozdělen na čtyři části: Panaugia, Panarchia, Panpsychia a Pancosmia. Je pravděpodobné, že než byly tyto části vydány v jeden celek, byla vytvořena jako samostatná díla.\n\nPůvod tohoto slova můžeme najít u Filóna Alexandrijského. „Panaugia je rozdělena na deset knih a pojednává o fyzikálních a metafyzických vlastnostech světla. Světlo zaujímá střední postavení mezi božskými netělesnými věcmi a tělesnými předměty.“) Rozlišuje lux, což je světlo které vychází ze zdroje a lumen jako světlo rozptýlené.\n„Tyto dva aspekty jsou spojeny prostřednictvím paprsků, které vychází ze zdroje a šíří se do okolního světa. Ve fyzikálním světě je světlo zdroj pohybu a života“. Svět, kde je světlo smíšeno s temnotou je konečný a to je náš viditelný svět. Vedle něho existuje svět, kde je světlo čisté, tento svět nazývá empyreum a je nekonečný. „Toto čisté světlo je umístěno mimo nebeský svět ale je tělesné a jeho zdroj spočívá ve světle netělesném. Netělesné světlo náleží božským věcem, jako jsou Duše, intelekty, andělé a Bůh. Poslední zdroj netělesného světla je Bůh sám, z něj vychází rozptýlené světlo lumen, které nejprve můžeme nalézt v jeho synu Ježíši Kristu a pak ve všech netělesných stvořeních. Světlo je netělesné ve svém zdroji a tělesné ve stavu vyzařování.“) Tradice světla je v dějinách filosofie přítomná už od dob Platóna, slunce je obrazem ideje dobra. Plotín používá světlo jako metaforu šíření dobra a bytí. Přes sv. Augustina a Areopagitu se dostává světlo do křesťanského myšlení.)\n\nTato část se skládá z dvaadvaceti knih a pojednává o hierarchii bytí novoplatonským způsobem. Nejvyšší je Jedno, které Patrizi ztotožňuje s Bohem. Poté následuje jednota, esence, život, inteligence duše, přirozenost, kvalita, forma a těleso.) V této hierarchii můžeme nalézt inspirace různých myslitelů jako jsou Plotínos (jedno, inteligence duše), Proklos ( jednota esence), Ficino (kvalita). Originální je přidání formy jako samostatné úrovně bytí, která byla pravděpodobně přidána díky Patriziho zálibě v geometrii.\nVe svém díle se spíše zaměřuje na vyšší stupně bytí. Všechny věci jsou v Bohu a taky od něj pocházejí. „Bůh v sobě plodí jednotu, která zahrnuje mnohost a druhou osobu Trojce. Mimo sebe plodí bůh univerzum, které v sobě zahrnuje čiré duchy, duši a tělesa.“) Univerzum je stvořené, na rozdíl od idejí a osob Trojce, které jsou součástí boha a zároveň z něj vycházejí.)\n\nSkládá se ze 4 knih. Duše je prostředníkem mezi tělesným a duchovním světem. Podrobně zde pojednává o světové duši animus, kterou chápe jako oživující princip, který prostupuje celým tělesným univerzem.)\n\nIndividuální duše anima a její vztah k tělu je analogií vztahu světové duše a univerza.)\n\nSkládá se z 32 knih, pojednává o principech fyzikálního světa, kterými jsou prostor, světlo, teplo a vlhko. Těmito principy nahrazuje čtyři aristotelské elementy.)\n\nProstor je prvním principem všech tělesných věcí. Skládá se z konečného prostoru, který je uprostřed, což je místo, kde je tělesný svět. Nazývá se světový prostor. Světový prostor je obklopen prostorem nekonečným. Ten je prázdný. Prostor pojímá jako prázdnou schránku.)\n\nDále rozlišuje prostor fyzikální a matematický. Matematický je čistý prostor, který neobsahuje žádná tělesa, a jeho minimum je bod. Fyzikální prostor je odvozen od matematického prostoru a obsahuje tělesa.)\n\nNa základě tohoto tvrdí že matematika a geometrie předchází fyzice, stejně jako čirý prostor předchází tělesům. Prostor je tělesný i netělesný a není možné o něm vypovídat v kategoriích.)\n\nSvětlo je první věc, která vyplňuje prostor, od něj je odvozeno teplo, které pojímá jako aktivní princip a formu. Vlhko považuje za princip materiální a pasivní. „Je schopné nabývat různých stupňů hustoty a je zodpovědná za rezistenci, která odlišuje fyzikální tělesa od těch geometrických.“)\n\nV poslední části Pancosmia, pojednává o částech fyzikálního univerza. Skládá se ze tří části empyrea, éterového světa a světa elementů. „Empyreus ztotožňuje s nekonečným prostorem, který obklopuje nebeský svět a je vyplněn pouze světlem.“)\n\nÉterový svět vyplňují hvězdy až po Měsíc a pojímá ho jako konečný. Hvězdy se v tomto světě pohybují volně v éteru. Zavrhuje pevné pojetí sfér. Tento výklad se podobá výkladu Tycha Brahe. Ve středu tohoto světa je Země, která se točí kolem své osy.\nFrancesco Patrizi nevěnuje tomuto problému samostatný spis. Pravděpodobně se měl tomuto tématu věnovat v díle „De humana philosophia“, které měl v plánu sepsat po svém nejvýznamnějším díle „Nova de universis philosophia“. Hlavním tématem měla být cesta člověka k Bohu a je pravděpodobné, že by se tohoto tématu dotknul. Dále taky ve třetí části „Nova de universis philosophia“ v Panpsychia předjímá, že se vlastnostem duše bude věnovat v samostatném díle. Protože dílo „De humana philosophia“ nebylo nikdy sepsáno nebo se nedochovalo, musíme rekonstruovat jeho koncept z existujících spisů a to hlavně z „Nova de universis philosophia“ a „Discussiones peripateticae“.\n\nNezaujímá zde jasné stanovisko k Aristotelově nauce o duši. Prohlašuje jen, že Aristotelés zanechal rozporuplné a nejednotné myšlenky k tomuto tématu. „Dále zde kritizuje Aristotelovy komentátory, že se jim nepodařilo objasnit podstatu lidského intelektu, zda je božský nebo lidský, jeden nebo zmnožený a jak můžeme hovořit o intelektu vzhledem k nauce o vztahu látky a formy, možnosti a uskutečnění.“)\nPodává zde pouhý výčet stanovisek, které odpovídají tradici averroismu a alexandrovské interpretaci.„Kritizuje komplexně Aristotelovy výroky, které o duši mluví jako o formě organického těla a zároveň jako o příčině pohybu.“\nPatrizi zde nesmrtelnost duší nedokazuje, ta je pro něj samozřejmá, protože duše jsou netělesné. Důkazem toho je zařazení duší mezi netělesná jsoucna, pro které je typická právě nesmrtelnost. V Panpsychii nejprve terminologicky dělí na anima, která označuje duši lidskou a na animus, která označuje ostatní duše. V Panpsychii se věnuje ostatním duším, které jsou „netělesná tělesná“. Tímto stanovuje pozici ostatních duší mezi tělesnými a netělesnými věcmi. Ostatním duším tedy můžeme přisoudit tělesné vlastnosti. Aby se nějak odlišovaly od věcí tělesných, musí být jinak časové, tedy nesmrtelné.\n\n"}
{"id": "649968", "url": "https://cs.wikipedia.org/wiki?curid=649968", "title": "Esaul", "text": "Esaul\n\nEsaul byl kozácký důstojník v carském Rusku. Esaulové byli podřízeni atamanům což byla nejvyšší funkce (hodnost) v kozáckém vojsku. Název pochází z tureckého iasaul (velitel). Esaul odpovídal hodnosti kapitána (některé prameny uvádějí majora) nebo rytmistra (kapitán jezdectva) v jiných armádách té doby.\n\n"}
{"id": "649975", "url": "https://cs.wikipedia.org/wiki?curid=649975", "title": "Leïla Bekhti", "text": "Leïla Bekhti\n\nLeïla Bekhti (* 6. března 1984, Issy-les-Moulineaux, Francie) je francouzská herečka alžírského původu. Hrála ve filmech \"Paříži, miluji tě\" či \"Prorok\". Za výkon ve snímku \"Zlatý holky\" z roku 2010 získala Césara pro nejslibnější herečku.\n\n\n"}
{"id": "649977", "url": "https://cs.wikipedia.org/wiki?curid=649977", "title": "Nadrovina", "text": "Nadrovina\n\nNadrovinou se v geometrii rozumí pro daný prostor (nejčastěji eukleidovský, ale také afinní, vektorový nebo projektivní) dimenze \"n\" jakýkoliv jeho podprostor dimenze \"n\"−1.\n\nV rovině je tedy nadrovinou každá přímka a v třírozměrném prostoru je nadrovinou každá rovina. V eukleidovském prostoru platí, že nadrovina prostor dělí na dva poloprostory.\n\nPlatí, že nadrovinu \"n\"rozměrného prostoru lze popsat jedinou lineární rovnicí o \"n\" neznámých ve tvaru\nV případě přímky v rovině se jedná o takzvanou obecnou rovnici přímky:\nkterá se obvykle zapisuje se souřadnicemi značenými formula_3 a koeficienty značenými formula_4, konkrétně\nV případě roviny v třírozměrném prostoru se jedná o takzvanou obecnou rovnici roviny\nkterá se obvykle zapisuje se souřadnicemi značenými formula_7 a koeficienty značenými formula_8, konkrétně\n"}
{"id": "649992", "url": "https://cs.wikipedia.org/wiki?curid=649992", "title": "Mistrovství světa v alpském lyžování 2011 – sjezd žen", "text": "Mistrovství světa v alpském lyžování 2011 – sjezd žen\n\nSoutěž ve sjezdu žen na mistrovství světa v alpském lyžování 2011 se konala 13. února jako pátý závod šampionátu, který startoval v 11:00 hodin místního času. Zúčastnilo se jej 36 lyžařek ze 16 zemí.\n\n\n"}
{"id": "649994", "url": "https://cs.wikipedia.org/wiki?curid=649994", "title": "Zahálka", "text": "Zahálka\n\nZahálka je české příjmení více osobností:\n\n\n\n"}
{"id": "650003", "url": "https://cs.wikipedia.org/wiki?curid=650003", "title": "Invaze v zátoce Sviní", "text": "Invaze v zátoce Sviní\n\nInvaze v zátoce Sviní byla neúspěšná operace kubánských exulantů, kteří v dubnu 1961 (pod vedením CIA) napadli jižní Kubu. Tuto akci financovala a podporovala americká administrativa, jejímž cílem bylo svržení Fidela Castra. Operace proběhla necelé tři měsíce poté, co se John Fitzgerald Kennedy stal 35. americkým prezidentem. Kvůli podcenění příprav však skončila naprostou porážkou. Kubánské ozbrojené síly, vycvičené a vybavené státy Východního bloku, rozdrtily invazní bojovníky do tří dnů. Navíc se Castro v následujících měsících ještě více přimkl k Sovětskému svazu.\n\nDůsledkem tohoto vylodění byla Karibská krize.\n\nKuba byla pod silným vlivem USA již od konce španělsko-americké války v roce 1898. Ten ochabl až po pádu prezidenta Batisty. K moci se dostal silně levicově zaměřený Castro, který vyhrotil vztahy znárodněním velkého množství zemědělské půdy a těžebních podniků. Kubánská ekonomika sice následně vlivem obchodní války se Spojenými státy začala upadat, situace však využil Sovětský svaz, který v roce 1960 nabídl odkoupení části budoucí sklizně cukrové třtiny a poskytl výhodné půjčky na nákup zbraní.\n\nPo dalším znárodňování, tentokrát bank a podniků (především cukrovarů) s americkým podílem, se velení CIA rozhodlo odstranit kubánského vůdce.\n\nNejprve se uvažovalo o atentátu, ale od jara 1960 probíhal výcvik kubánských emigrantů, kteří měli po invazi podpořit všelidové povstání. V srpnu byli vytipováni dobrovolníci do Brigády 2506. Jako místo vylodění bylo vybráno město Trinidad. Bojovým křtem prošly invazní jednotky v listopadu 1960 při potlačování guatemalské občanské války.\n\nV lednu 1961 přešel projekt pod administrativu nově zvoleného prezidenta Kennedyho, který se nejprve k celé operaci stavěl spíše skepticky. V březnu 1961 došlo ke změně plánu. Jako cíl invaze byla vybrána Zátoka sviní na jižním pobřeží Kuby. Hlavním místem vylodění byla pláž <nowiki>\"Playa Giron\"</nowiki>, která se nachází v ústí zálivu. Jednalo se o těžko překonatelný bažinatý terén. CIA však doufala, že odlehlost tohoto místa ztíží přísun posil nepřítele. Invazní síly ovšem ztratily možnost podpory od místních guerrilových jednotek, jejichž základny se nacházely více než 100 kilometrů daleko. Kennedy nakonec určil termín akce na 17. dubna.\n\nCelé akci předcházela propagandistická příprava zaměřená proti Castrovi. V předevečer invaze podnikli Američané nálet na klíčová letiště na ostrově. Jako první se v noci z 16. na 17. dubna vylodili příslušníci speciálního obojživelného týmu. K jejich překvapení však zde objevili ozbrojenou hlídku, která zmařila veškeré snahy o moment překvapení. Problémy se vyskytly i u druhé jednotky, kde několik člunů narazilo na skalnaté dno a potopilo se i s kompletní výbavou. Třetí skupině se podařilo obsadit nedalekou vesnici a místní letiště.\n\nBěhem rána následujícího dne byly všechny pláže dobyty a začalo vyloďování těžké techniky. Kvůli nedostatečnému leteckému krytí však Brigáda přišla o loď vezoucí zdravotnické vybavení a těžce poškozena byla komunikační zařízení jednotek. Také výsadek parašutistů, jejichž úkolem bylo zajištění silnic do vnitrozemí ostrova, byl vykoupen velkými ztrátami. Kromě toho Američané ztratili dvě transportní lodě s palivem a municí.\n\nK místu se začaly stahovat kubánské ozbrojené síly i se samotným Fidelem Castrem, který se osobně chopil velení. Jeho jednotky se ještě téhož dne pokusily zaútočit, ale byly odraženy. Přesto se invazní síly musely dopoledne následujícího dne pro nedostatek munice stáhnout.\n\nBěhem 18. dubna vládní jednotky přebraly iniciativu a za podpory letectva se pokusily útočníky zničit. Osud invazních sil byl zpečetěn v noci na 19. dubna, kdy Brigáda ztratila většinu svých letadel a zásobovací čluny se bez krytí odmítly přiblížit k pobřeží.\n\n19. dubna se obrana zhroutila a během odpoledne padla poslední bašta odporu, vesnice Girón. Přeživší se pokusili uprchnout do bažin a některým se poté podařilo z Kuby uprchnout, ale většina jich byla zajata.\n\nCelkem bylo zabito 118 vojáků invazních sil a přes 1 200 zajato. Kubánské ozbrojené síly ztratily 176 mužů, dalších zhruba 4 000 bylo zraněno.\n\nVětšinu zajatců Castro následně vyměnil za jídlo a léky.\n\nOperace znamenala velkou mezinárodní ostudu pro Kennedyho, navíc vedla k ještě většímu sblížení Kuby se Sovětským svazem. Vyhrocená situace později vyústila v Karibskou krizi.\n\nDANIEL, Jan. Vylodění v Zátoce sviní 1961: Zpackaná invaze. \"Válka revue SPECIÁL\". 2013, č. 2, s. 78-80. ISSN 1804-0772.\n\n"}
{"id": "650008", "url": "https://cs.wikipedia.org/wiki?curid=650008", "title": "Mario Livio", "text": "Mario Livio\n\nMario Livio (* 19. června 1945 Bukurešť) je astrofyzik a autor populárně-naučné literatury. V současnosti je astronomem a pracovníkem na Space Telescope Science Institute, který provozuje Hubbleův vesmírný dalekohled. Je autorem knih \"Zlatý řez\", \"Neřešitelná rovnice: Matematika a jazyk symetrií\" a \"Je Bůh matematik?\".\n\nV pěti letech se se svými prarodiči přestěhoval z Rumunska do Izraele. Sloužil u Izraelských obranných sil jako zdravotnický záchranář v Šestidenní válce (1967), Jomkipurské válce a První libanonské válce (1982).\n\nZískal titul B.S. fyziky a matematiky na Hebrejské univerzitě v Jeruzalémě, M.S. teoretické fyziky částic na Weizmannově institutu věd a Ph.D. teoretické astrofyziky na Telavivské univerzitě. Mezi lety 1981 a 1991 byl profesorem na Technitonu.\n\n\n"}
{"id": "650009", "url": "https://cs.wikipedia.org/wiki?curid=650009", "title": "Kazimierz Funk", "text": "Kazimierz Funk\n\nKazimierz Funk (23. února 1884 Varšava – 19. ledna 1967 Albany, New York) byl polský biochemik židovského původu. Stal se prvním uznaným objevitelem vitamínu B1, což je vůbec první objevený vitamín. Je tedy označován za „objevitele vitamínů“. Slávu přebral japonskému biochemikovi Umetaro Suzukimu.\n\n\n"}
{"id": "650012", "url": "https://cs.wikipedia.org/wiki?curid=650012", "title": "British Sub-Aqua Club", "text": "British Sub-Aqua Club\n\nBritish Sub-Aqua Club (BSAC) je celosvětově rozšířenou neziskovou potápěčskou organizací a od roku 1954 také řídícím orgánem rekreačního potápění ve Velké Británii. BSAC byl založen jako organizace \"vedená potápěči pro potápěče\" a toto krédo platí dodnes. Logem organizace je Neptun, římský bůh moří, oceánů a veškerých vod.\n\nOrganizace byla založena roku 1953 a během svého největšího rozmachu (kolem roku 1990) měla přes 50 000 registrovaných členů. Tento počet postupně klesal a v roce 2009 měla organizace 30 000 aktivních členů (počet potápěčů s kvalifikací BSAC je samozřejmě mnohem vyšší). BSAC je sítí, čítající cca 1100 nezávislých klubů a cca 400 potápěčských škol, které provádějí výcvik rekreačních potápěčů pod jeho hlavičkou takřka po celém světě.\n\nBSAC se od ostatních organizací zajišťujících výcvik rekreačních potápěčů liší tím, že většina jeho instruktorů je amatéry (v nepejorativním významu slova), působícími v potápěčských klubech, a ne profesionály, majícími výuku potápění jako své zaměstnání.\n\nVzhledem k tomu, že vody okolo Velké Británie jsou relativně chladné a s omezenou viditelností, mnoho (převážně britských) členů považuje výcvikový program BSAC za mnohem zevrubnější než u jiných organizací. Tento názor je také podporován faktem, že už v raných fázích výcviku je kladen důraz na procvičování záchrany.\n\nNejznámějším členem BSAC byl pravděpodobně Arthur C. Clarke, britský autor science fiction a vynálezce.\n\nBSAC má v současné době těchto 5 po sobě následujících potápěčských úrovní:\nBSAC má v současné době těchto 8 instruktorských úrovní:\n\nBSAC nemá v současné době v ČR žádné zastoupení, tj. není zde žádný klub registrovaný pod jeho hlavičkou a nikdo neprovádí výcvik dle jeho systému.\n\n"}
{"id": "650017", "url": "https://cs.wikipedia.org/wiki?curid=650017", "title": "Medibank International Sydney 2011 – muži", "text": "Medibank International Sydney 2011 – muži\n\nTenisový turnaj ATP Medibank International Sydney 2011 se konal ve dnech 9. až 15. ledna v australském Sydney venku na kurtech s tvrdým povrchem. Turnaj patřil do kategorie ATP World Tour 250 a byl součástí ATP World Tour 2011. Odměny činily 484 750 USD.\n\n\n\n"}
{"id": "650025", "url": "https://cs.wikipedia.org/wiki?curid=650025", "title": "Na'omi Chazan", "text": "Na'omi Chazan\n\nNa'omi Chazan (: נעמי חזן) je izraelská politoložka, politička a bývalá poslankyně Knesetu za stranu Merec.\n\nNarodila se 18. listopadu 1946 v Jeruzalému. Bakalářský a magisterský titul získala na Columbia University. Doktorát obdržela na Hebrejské univerzitě. Pracovala pak jako profesorka politologie. Hovoří hebrejsky, anglicky, francouzsky a svahilsky. Její matka, Zina Harman, byla rovněž poslankyní Knesetu. Otec, Avraham Harman, byl izraelským diplomatem.\n\nPůsobila jako ředitelka Truman Research Institute for the Advancement of Peace při Hebrejské univerzitě. Byla členkou izraelské delegace na konference OSN o ženských otázkách v Nairobi a Pekingu. Je jednou ze zakladatelek organizace Israel Women’s Network. Angažovala se v mezinárodní asociaci politologie. Publikovala 56 odborných článků se zaměřením na politické systémy Afriky.\n\nV izraelském parlamentu zasedla po volbách v roce 1992, v nichž kandidovala za stranu Merec. Do činnosti Knesetu se zapojila jako členka výboru pro status žen, výboru pro ekonomické záležitosti a výboru pro zahraniční záležitosti a obranu. Předsedala podvýboru pro práva spotřebitelů a podvýboru pro zákony o osobním statutu. Mandát obhájila ve volbách v roce 1996. Po nich byla místopředsedkyní Knesetu, členkou výboru pro status žen, výboru pro vzdělávání a kulturu, výboru pro drogové závislosti (tomu i předsedala), výboru práce a sociálních věcí a výboru pro imigraci a absorpci. Opětovně byla zvolena ve volbách v roce 1999. Usedla opět na post místopředsedkyně Knesetu. Byla členkou výboru pro drogové závislosti, výboru pro zahraniční záležitosti a obranu, výboru pro ekonomické záležitosti, výboru House Committee a petičního výboru. Předsedala podvýboru pro komisaře pro budoucí generace a podvýboru pro personál izraelské armády.\n\nVe volbách v roce 2003 mandát neobhájila.\n\n"}
{"id": "650042", "url": "https://cs.wikipedia.org/wiki?curid=650042", "title": "Maňávka", "text": "Maňávka\n\nMaňávka (do roku 1949 \"Česká Maňava\", německy \"Böhmisch Haidl\") je zaniklá osada a existující katastrální území o rozloze 28,3 km² (Maňávka u Českého Krumlova) patřící od 1. ledna 2016 k území města Horní Planá, předtím bylo součástí vojenského újezdu Boletice.\n\nVesnice, nacházející se zhruba 2,5 km ssv. od Horní Plané, existovala již v 16. století a v roce 1930 měla 11 domů a 133 obyvatel.\n\n"}
{"id": "650045", "url": "https://cs.wikipedia.org/wiki?curid=650045", "title": "Husníja Džabára", "text": "Husníja Džabára\n\nHusníja Džabára (: חוסניה ג'בארה, \"Chusnija Džab'ara\", : حسنية جبّارة) je izraelská politička a bývalá poslankyně Knesetu za stranu Merec.\n\nNarodila se 11. dubna 1958 v Tajbe. Má bakalářský vysokoškolský titul a studuje magisterský cyklus v oboru správa. Hovoří anglicky a arabsky. Patří do komunity izraelských Arabů.\n\nV letech 1992-1994 působila jako ředitelka organizace Na'amat v domovském městě Tajbe. V letech 1995-1997 řídila židovsko-arabský institut v Bejt Berl.\n\nV izraelském parlamentu zasedla po volbách v roce 1999, v nichž kandidovala za stranu Merec. Do činnosti Knesetu se zapojila jako členka výboru pro jmenování islámských soudců, výboru pro vzdělávání a kulturu, výboru práce, sociálních věcí a zdravotnictví, výboru pro status žen a předsedala podvýboru pro rozvoj statusu arabských žen.\n\nByla první izraelskou arabskou ženou, jež se stala poslankyní Knesetu. Ve volbách v roce 2003 mandát neobhájila.\n\n"}
{"id": "650051", "url": "https://cs.wikipedia.org/wiki?curid=650051", "title": "Genady Riger", "text": "Genady Riger\n\nGenady Riger ( גנדי ריגר, Геннадий Ригер, \"Gennadij Riger\", žil 24. května 1948 – 12. října 2015) byl izraelský politik a bývalý poslanec Knesetu za stranu Jisra'el ba-alija.\n\nNarodil se v Sovětském svazu. V roce 1990 přesídlil do Izraele. Získal středoškolské vzdělání v oboru elektroinženýr. Hovořil hebrejsky, anglicky a rusky.\n\nV izraelském parlamentu zasedl po volbách v roce 1999, v nichž kandidoval za stranu Jisra'el ba-alija. Do činnosti Knesetu se zapojil jako člen výboru pro vzdělávání a kulturu, výboru práce, sociálních věcí a zdravotnictví, výboru pro imigraci, absorpci a záležitosti diaspory, výboru pro zahraniční dělníky, výboru pro drogové závislosti, výboru pro ústavu, právo a spravedlnost a výboru petičního. Zasedal v několika vyšetřovacích komisích.\n\nVe volbách v roce 2003 mandát neobhájil.\n\nZemřel v říjnu 2015. Pohřben byl ve městě Kfar Saba.\n"}
{"id": "650055", "url": "https://cs.wikipedia.org/wiki?curid=650055", "title": "František Josef Dusík", "text": "František Josef Dusík\n\nFrantišek Josef Dusík (v německých pramenech Franz Benedikt Dussek, v Itálii znám jako Cormundi), (22. března 1765, Čáslav – po r. 1816, Stična ve Slovinsku (v sousedství obce Ivančna Gorica)) byl český hudební skladatel.\n\nPocházel z rozvětvené hudební rodiny. Jeho otcem byl čáslavský kantor a hudební skladatel Jan Josef Dusík a starším bratrem slavný klavírní virtuóz a rovněž hudební skladatel Jan Ladislav Dusík. I jeho matka Veronika rozená Štěbetová byla dobrá harfenistka a zpěvačka. Od dětství se učil na klavír, housle a violoncello a často zastupoval otce u varhan. V roce 1782 byl přijat do nadace kláštera ve Žďáru nad Sázavou. Ve studiu pokračoval v Praze, kde byl žákem Augustina Šenkýře a již během studií se stal varhaníkem v benediktinském klášteře v Emauzích.\n\nPo studiu byl přijat do služeb hraběte Lützowa, s jehož podporou se dostal do Itálie. Působil jako koncertní mistr v Mortaře, v divadle S. Benedetto v Benátkách a roku 1786 dokonce i v milánské opeře La Scala. Od roku 1790 byl vojenským kapelníkem v Lublani a v Benátkách. V Lublani se i oženil. Jeho manželkou se stala \"Anna Fokke\", jejíž bratr byl úředníkem Kontrolního úřadu ve Stičně. Okolnosti posledních let života nejsou příliš jasné. Je známo, že byl v Lublani varhaníkem a má se za to, že zemřel ve Stičně někdy po roce 1816.\n\nSeznam jím napsaných oper:\n\nV Českém muzeu hudby jsou uloženy:\n\n\n"}
{"id": "650057", "url": "https://cs.wikipedia.org/wiki?curid=650057", "title": "Alexander Cinker", "text": "Alexander Cinker\n\nAlexander Cinker (: אלכסנדר צינקר, : Александр Цинкер, \"Aleksandr Cinker\") je izraelský politik a bývalý poslanec Knesetu za stranu Jisra'el ba-alija.\n\nNarodil se 2. ledna 1953 v Ukrajinské SSR v tehdejším Sovětském svazu. V roce 1990 přesídlil do Izraele. Magisterský vysokoškolský titul získal v roce 1975 na Polytechnickém institutu v dnešní Arménii, doktorát pak získal roku 1988 na Moskevském vědeckém centru pro management. Pracoval jako systémový analytik. Hovoří hebrejsky a rusky.\n\nV izraelském parlamentu zasedl po volbách v roce 1999, v nichž kandidoval za stranu Jisra'el ba-alija. Do činnosti Knesetu se zapojil jako člen výboru pro vzdělávání a kulturu, výboru pro zahraniční dělníky, výboru pro imigraci, absorpci a záležitosti diaspory a výboru státní kontroly.\n\nV průběhu funkčního období se spolu s poslaneckým kolegou Romanem Bronfmanem odtrhli od mateřské strany a založili novou formaci nazvanou Bechira demokratit (\"Demokratická volba\"). Cinker z ní ale později odešel a ustavil vlastní stranu nazvanou \"Občan a stát\" (později splynula se stranou Chec).\n\nVe volbách v roce 2003 mandát neobhájil.\n\n"}
{"id": "650065", "url": "https://cs.wikipedia.org/wiki?curid=650065", "title": "Fakulta práva Panevropské vysoké školy", "text": "Fakulta práva Panevropské vysoké školy\n\nFakulta práva (právnická fakulta) je délkou své existence první z fakult Panevropské vysoké školy, působí od samého vzniku vysoké školy. V prvním roce existence PEVŠ (2004/2005) byla zároveň její jedinou fakultou a s PEVŠ splývala v jednom organizačním celku. Jako samostatná organizační složka byla Fakulta práva zřízena v souvislosti s akreditací druhého studijního oboru v rámci PEVŠ, což vedlo ke vzniku Fakulty ekonomie a podnikání v červenci 2005.\n\nPrávnická fakulta poskytuje komplexní systém vysokoškolského vzdělávání – bakalářské, magisterské i doktorské studium, a to formou denního nebo dálkového studia.\n\n\nVýuka je ale realizována prostřednictvím vzdělávací společnosti UNINOVA, o.p.s. Studenti mají v ČR status studenta a slovenské tituly, které jim budou po absolvování studia uděleny, jsou rovnocenné s tituly získanými na českých vysokých školách, jak vyplývá z dohody mezi vládou České republiky a vládou Slovenské republiky o vzájemném uznávání rovnocennosti dokladů o vzdělání (č. 33/2001 Sb. m. s.).\n\nV České republice existují 3 pobočky:\n\nA jsou vyučovány tyto obory:\n\nČeská advokátní komora zastává stanovisko, že absolventa (nejen) této právnické fakulty nelze bez dalšího zapsat do seznamu advokátních koncipientů, protože jde o zahraniční vysokou školu, byť působící na území České republiky. Podle advokátní komory „jsou právní řády ostatních států Evropské unie i států mimo Evropskou unii v současné době již natolik odlišné od právního řádu České republiky, že jejich znalost bez dalšího nepostačuje k řádnému výkonu koncipientské praxe v ČR“. Nelze ovšem vyloučit, že si absolventi následně doplní své vzdělání studiem na českých právnických fakultách a bude je možné do daného seznamu zapsat. Každá žádost však má být posuzována individuálně.\n\n"}
{"id": "650068", "url": "https://cs.wikipedia.org/wiki?curid=650068", "title": "Minnesota Transracial Adoption Study", "text": "Minnesota Transracial Adoption Study\n\nMinnesota Transracial Adoption Study je studie z let 1975 až 1992, která zkoumala inteligenci u černošských a rasově smíšených (míšenci černochů s bělochy) dětí adoptovaných do bělošských rodin.\n\nV USA jsou průměrné naměřené IQ u černošských dětí 85 a u bělošských 100. Existují spory o to, do jaké míry jsou rozdíly geneticky podmíněny a do jaké míry jsou následkem vlivu prostředí. Autoři studie byli známi svými názory preferujícími vliv prostředí na tyto rozdíly. Studie zjišťovala na černošských a rasově smíšených dětech adoptovaných v nízkém věku a vychovávaných u bělošských adoptivních rodičů z vyšší střední třídy, kteří měli vysoké příjmy i vzdělání a byli natolik antirasisticky zaměřeni, aby do své rodiny adoptovali černé dítě, jaký vliv má výchova a jaký genetické dispozice.\n\nPrvní měření proběhlo v roce 1975 u sedmiletých dětí a výsledky z něj byly publikovány v roce 1976. Druhé měření inteligence proběhlo u 196 z původních 265 dětí v roce 1985, ale výsledky byly publikovány až v roce 1992. Autory shrnutí výsledků z roku 1976 jsou Richard Weinberg a Sandra Scarr. V roce 1992 se k nim připojil Irwin D. Waldman. Během výzkumu bylo v 70. letech Scarrové a Weinbergovi vyhrožováno smrtí černošskými levicovými aktivisty, kteří, navzdory skutečnosti, že Weinberg a Scarrová předpokládali, že studie prokáže neexistenci geneticky daných rozdílů, požadovali zastavení výzkumu.\n\nVýsledky z věku 7 let byly autory studie prezentovány jako podporující názor, že rasové rozdíly v IQ jsou způsobeny pouze vlivem prostředí. Na podporu tohoto zdůrazňovali, že průměrné IQ zkoumaných černých dětí bylo vyšší než IQ průměrné bělošské populace a jen o málo zaostávají za ve studii testovanými bělochy. Naopak výsledky z roku 1985, když děti dospěly do věku 17 let, ukázaly, že i mezi adoptovanými existují jasné inteligenční rozdíly mezi černochy a bělochy. Běloši vykazovali v průměru podstatně vyšší IQ než rasoví míšenci a ti zase vyšší IQ než černoši. Stejně to dopadlo v percentilu školní úspěšnosti.\n\nUlrich Neisser uvedl, že výsledky potřebují vzhledem k řadě faktorů přepočet. Ten provedl v roce 2000 John Loehlin. Přepočtené výsledky pak vypadají takto:\n\nVýsledky adoptovaných ve věku 7 let byly autory prezentovány jako podporující názor, že rasové rozdíly v IQ jsou způsobeny pouze vlivem prostředí. Výsledky z roku 1985 byly publikovány až se značným zpožděním. David Duke vysvětluje toto zpoždění neochotou přiznat to, co studie skutečně prokázala. Autoři studie se nejprve snažili naznačit, že dominantní je vliv prostředí, ale později Sandra Scarr prohlásila, že se s kolegy snažili udělat výsledek přijatelnější pro zastánce vlivu prostředí, což v retrospektivě považuje za chybu. Studie podle ní může svědčit jak o tom, že rasové rozdíly jsou dány geneticky, tak prostředím.\n\nOdborníky preferujícími hereditární vysvětlení rasových rozdílů v inteligenci byly celkové výsledky přijaty jako jednoznačný důkaz toho, že podstatnou příčinou rozdílů mezi černochy a bělochy je dědičnost. V nižším věku mohla mít vliv raná socializace, ale nakonec projevil vliv dědičnosti a adoptované děti se výší svého IQ daleko více blížily průměru své rasy nežli rasy svých adoptivních rodičů. Výchova má též vliv na výši inteligence, ale dědičný základ hraje zásadní roli a ani výchova jej nemůže změnit. Lynn upozornil na nepřesné určení srovnávací hodnoty IQ černošské populace. Neplatí tedy uvedený IQ 85 americké škály (evropský přepočet IQ 82), ale ve zkoumané oblasti USA vyšší hodnota 90 (evropský přepočet IQ 87). Což snižuje přínos mezirasové adopce na 1 bod IQ a výsledek studie zcela obrací ve prospěch dědičnosti.\n\nV prvním testování došlo k chybnému zařazení některých rasově smíšených dětí k černošským, protože jejich adoptivní rodiče věřili, že mají černošský původ. Skutečnost, že tyto děti skórovaly v obou testech v průměru stejně jako ostatní rasově smíšení, tj. lépe než černoši, je podle profesora Rushtona zjevným důkazem, že geny hrají podstatnou roli navzdory prostředí a vnímání okolí.\n"}
{"id": "650081", "url": "https://cs.wikipedia.org/wiki?curid=650081", "title": "Jechi'el Lasri", "text": "Jechi'el Lasri\n\nJechi'el Lasri ( יחיאל לסרי) je izraelský lékař, politik a bývalý poslanec Knesetu za stranu Mifleget ha-Merkaz.\n\nNarodil se 21. srpna 1957 v Maroku. V roce 1963 přesídlil do Izraele. Sloužil v izraelské armádě, kde získal hodnost Lieutenant Colonel (Sgan Aluf) ve vojenském námořnictvu. V armádě působil jako lékař. Vysokoškolský titul z medicíny získal v roce 1982 na Ben Gurionově univerzitě.\n\nPůsobil jako zástupce ředitele oddělení interny v Kaplanově nemocnici. Specializoval se na výzkum léčby nemoci AIDS. Až do zvolení do Knesetu zasedal v městské samosprávě města Ašdod.\n\nV izraelském parlamentu zasedl po volbách v roce 1999, v nichž kandidoval za stranu Mifleget ha-Merkaz (\"Strana středu\"). Mandát ale získal až dodatečně v březnu 2001 jako náhradník po rezignaci poslance Jicchaka Mordechaje. Stal se místopředsedou Knesetu, členem výboru pro vzdělávání a kulturu, výboru práce, sociálních věcí a zdravotnictví a výboru finančního.\n\nV průběhu funkčního období se odtrhl od mateřské strany a s kolegou Roni Milem založili novou formaci nazvanou \"Lev\", která krátce nato splynula s Likudem. Ve volbách v roce 2003 mandát neobhájil. Později se stal starostou Ašdodu.\n\n"}
{"id": "650085", "url": "https://cs.wikipedia.org/wiki?curid=650085", "title": "Questionaut", "text": "Questionaut\n\nQuestionaut je krátká vzdělávací hra, vyvinutá českou firmou Amanita Design pro britskou rozhlasovou a televizní stanici BBC. Žánrově spadá do kategorie point-and-click adventur a je určena hlavně anglicky hovořícím dětem školního věku, kterým má sloužit k procvičení jejich znalosti z angličtiny, matematiky a přírodních věd.\n\nHráč se ocitá v roli vzduchoplavce, jenž se v balónu snaží vznést co nejvýše, aby získal klobouk, který uletěl příteli vodníkovi. Balón však ztrácí vzduch a proto musí přistávat na levitujících planetkách, které vždy obývají tvorové se specializací na určitý obor, např. z oblasti anglického jazyka nebo matematiky. Na začátku každého kola musí hráč vyřešit jednoduchý úkol v adventurním stylu a pak odpovídat na otázky. U otázek má vždy tři možnosti a za každou správnou otázku se balón trochu přifoukne. Naopak při špatné odpovědi se balón částečně vypustí. Při dosažení určitého počtu správných odpovědí se balón vznese a hráč pokračuje do dalšího kola.\n\n\n"}
{"id": "650089", "url": "https://cs.wikipedia.org/wiki?curid=650089", "title": "Nechama Ronen", "text": "Nechama Ronen\n\nNechama Ronen (: נחמה רונן) je izraelská politička a bývalá poslankyně Knesetu za stranu Mifleget ha-Merkaz.\n\nNarodila se 15. září 1961 v Izraeli. Sloužila v izraelské armádě, kde získala hodnost desátníka (Rav Tura'i). Vysokoškolský titul bakalářského typu získala na Telavivské univerzitě. Studuje magisterský cyklus ve správních studiích na Haifské univerzitě. Hovoří hebrejsky a anglicky.\n\nV izraelském parlamentu zasedla po volbách v roce 1999, v nichž kandidovala za stranu Mifleget ha-Merkaz (\"Strana středu\"). Mandát ale získala až dodatečně v březnu 2001 jako náhradnice po rezignaci poslance Amnona Lipkina-Šachaka. Stala se místopředsedkyní Knesetu, členkou výboru pro status žen, výboru státní kontroly, výboru pro ústavu, právo a spravedlnost, výboru House Committee a výboru pro ekonomické záležitosti.\n\nVe volbách v roce 2003 kandidovala za stranu Likud, ale mandát neobhájila\n\n"}
{"id": "650093", "url": "https://cs.wikipedia.org/wiki?curid=650093", "title": "Diecéze svídnická", "text": "Diecéze svídnická\n\nDiecéze svídnická (latinsky \"Dioecesis Suidniciensis\") je polská římskokatolická diecéze. Je součástí Vratislavské církevní provincie.\n\nSvídnická diecéze byla zřízena apoštolskou konstitucí papeže Jana Pavla II. \"Multos fructus spiritales\" dne 24. února 2004. Vznikla ze 13 děkanátů arcidiecéze vratislavské a 8 děkanátů diecéze lehnické; o zřízení nové diecéze v Dolním Slezsku se uvažovalo již brzy po reorganizaci polské církevní správy roku 1992 a Svídnice jako její sídlo byla vybrána v konkurenci s Nisou, Kladskem a Valbřichem. Území diecéze zahrnuje vedle severní části, patřící od středověku k diecézi vratislavské, také bývalé Hrabství kladské, jež patřilo do roku 1945, resp. de iure do 1972, k arcidiecézi pražské. Při zřízení diecéze byl diecézním biskupem jmenován dosavadní rektor Papežské teologické fakulty ve Vratislavi profesor Ignacy Dec (narozen 1944), od roku 2008 mu je nápomocen pomocný biskup Adam Bałabuch (narozen 1961).\n\nDiecéze se rozkládá v jihovýchodní části Dolního Slezska a zahrnuje též území Kladska. Na jihu hraničí s Českou republikou. Nejvýznamnějšími městy jsou vedle sídelní Svídnice Valbřich, Dzierżoniów, Bielawa, Kladsko, Ząbkowice Śląskie.\n\nHlavním chrámem diecéze je svídnická katedrála sv. Stanislava a Václava, která byla postavena v letech 1330-1390 a naposledy novogoticky přestavěna v letech 1893-1895. Dalšími významnými svatyněmi jsou chrám Matky Boží ve Vambeřicích (mariánské poutní místo a od roku 1936 basilica minor), kostel sv. Petra a Pavla ve Střihomi (basilica minor od roku 2002), poutní kostel Navštívení P. Marie v Bardě (basilica minor od roku 2009), poutní kostel s relikvií Svatého Kříže ve Wałbrzychu nebo kostel sv. Andělů strážných s kolegiátní kapitulou Bolestné Matky Boží a sv. Andělů strážných (zřízenou roku 2010) ve Wałbrzychu. Patronem biskupství je svatý Stanislav.\n\nNa území diecéze působí osm mužských řádů a kongregací v 17 řeholních domech, nejpočetnější zastoupení mají františkáni (Duszniki-Zdrój - 2 domy, Kladsko, Vambeřice). Dále v diecézi působí milosrdní bratři (Ząbkowice Śląskie), jezuité (Kladsko), pallotini (Ząbkowice Śląskie, Valbřich), redemptoristé (Bardo), klaretini, misionáři svaté Rodiny a otcové Nejsvětějších Srdcí. Ze ženských institutů zde působí klarisky (Kladsko, Ząbkowice Śląskie), voršilky (Bardo, Polanica-Zdrój) a dvacet ženských kongregací v 55 domech, nejpočetněji Kongregace sester svaté Alžběty (12 domů). Duchovní diecéze se vzdělávají na Vyšším duchovním semináři sv. Vojtěcha ve Svídnici (zřízen 2005) a na svídnické pobočce Papežské teologické fakulty ve Vratislavi.\n\nDěkanáty a počet farností v nich (k roku 2011)\n\n\n"}
{"id": "650094", "url": "https://cs.wikipedia.org/wiki?curid=650094", "title": "Uri Savir", "text": "Uri Savir\n\nUri Savir (: אורי סביר, formálně Uri'el Savir, אוריאל סביר) je izraelský politik a bývalý poslanec Knesetu za stranu Mifleget ha-Merkaz.\n\nNarodil se 7. ledna 1953 v Izraeli. Vysokoškolský titul bakalářského typu z mezinárodních vztahů získal na Hebrejskě univerzitě. Hovoří hebrejsky, anglicky, německy a francouzsky.\n\nPůsobil jako ředitel Peres Institute for Peace a jako vysoký úředník na ministerstvu zahraničních věcí. V roce 1998 vydal knihu \"1100 dnů, které změniny Blízký východ\".\n\nV izraelském parlamentu zasedl po volbách v roce 1999, v nichž kandidoval za stranu Mifleget ha-Merkaz (\"Strana středu\"). V Knesetu zatával post člena výboru státní kontroly, výboru pro vzdělávání a kulturu, výboru pro zahraniční záležitosti a obranu, výboru pro imigraci, absorpci a záležitosti diaspory, výboru pro zahraniční dělníky a výboru pro vědu a technologie. Mandát ale zastával jen do března 2001, kdy rezignoval a nahradil ho David Magen. Ještě předtím opustil svou mateřskou stranu a přešel do nové formace nazvané Derech Chadaša (\"Nová cesta\").\n\n"}
{"id": "650098", "url": "https://cs.wikipedia.org/wiki?curid=650098", "title": "Korandův smrk", "text": "Korandův smrk\n\nKorandův smrk byl mohutný památný strom, který rostl u zříceniny hradu Příběnice (okres Tábor). Padl kolem roku 2000, zbyl po něm jen pařez u pozůstatku jedné ze zdí (nedaleko strmého břehu řeky Lužnice). \n\nV registru AOPK ČR není strom uvedený, ale i podle projektu \"Záchrana genofondu památných stromů\" jako památný strom vyhlášený byl. Botanicky se jednalo o smrk ztepilý (\"Picea abies\").\n\nSmrk připomínal kněze Václava Korandu, husitského vůdce, který zde byl dočasně uvězněný a podílel se na dobytí hradu. V září roku 1420 chytili kněze s několika bratry Rožmberští a uvěznili v Příběnicích. Koranda a bratři se ale osvobodili z pout, překvapené strážce uvěznili namísto sebe a čekali, až přijde pomoc. Když dorazili táborští, znemožnil Koranda se svými lidmi osádce chránit bránu a táborité brzy hrad obsadili.\n\n\n"}
{"id": "650101", "url": "https://cs.wikipedia.org/wiki?curid=650101", "title": "DSA (společnost)", "text": "DSA (společnost)\n\nDSA a.s. (do 1. února 2007 DELTA SYSTEM – AIR a.s.) je český letecký dopravce se specializací na leteckou záchrannou službu (LZS). Mimo činnosti související se zajištěním LZS provozuje leteckou školu pro piloty, aerotaxi a servis letecké techniky.\nJe také oficiálním zástupcem letecké společnosti Cessna pro Českou republiku a Slovensko.\nSpolečnost sídlí na letišti Praha-Kbely.\n\nDSA hraje v systému letecké záchranné služby České republiky důležitou roli. Jako nestátní provozovatel LZS zajišťuje chod základen HEMS v Ostravě, Hradci Králové, Liberci a Ústí nad Labem a pokrývá tak asi 40% rozlohy státu. DSA provozuje leteckou záchrannou službu už od roku 1993. V období 29. prosince 2003 až 31. prosince 2004 zajišťovala společnost chod LZS na základně v Brně. DSA provozuje pouze samotné vrtulníky a zajišťuje veškeré technické a provozní pracovníky včetně pilotů. Zdravotnická část osádky je zajištěna územními záchrannými službami jednotlivých krajů.\n\nLetecká záchranná služba zahájila činnost v Ostravě 1. srpna 1989 jako pátá základna HEMS v Československu. DSA převzala chod základny k 1. lednu 1993 od společnosti Slov-air. Do roku 2003 byly na stanici provozovány vrtulníky Eurocopter Ecureuil AS 355 F2. 16. ledna 2003 představila společnost DSA nový vrtulník Eurocopter EC 135 T1 (OK-DSA), který byl odkoupen jako civilní vrtulník z Chile. I proto má civilní metalizovanou barvu. Během následujících dnů přeletěl na ukázku na základny do Liberce a Ústí nad Labem, aby se pak vrátil na trvalo do Ostravy. Vrtulníky Eurocopter Ecureuil sloužily v Ostravě již pouze jako záloha. 17. prosince 2004 přiletěly do Česka nové vrtulníky Eurocopter EC 135 v modernější verzi T2 a 13. ledna 2005 byl vyměněn vrtulník EC 135 T1 za novější EC 135 T2 (OK-DSD). K poslední obměně došlo 11. srpna 2009, kdy zakoupila společnost DSA čtvrtý vrtulník EC 135 T2 a nasadila jej do ostrého provozu na základnu v Ostravě. Poslední zakoupený vrtulník (OK-DSE) byl oproti předchozím v ještě modernější verzi T2+. V současnosti je vrtulník nasazený pro LZS v Ostravě nejmoderněji vybaveným vrtulníkem v rámci vrtulníků pro LZS v Česku. Od roku 2004 funguje základna také v nočním provozu, avšak pouze pro sekundární transporty.\n\nProvoz letecké záchranné služby byl v Liberci zahájen v roce 1992. Prvním provozovatelem byla společnost BEL-AIR, kterou vystřídala 1. ledna 1993 společnost DSA. Zpočátku byly pro službu nasazovány vrtulníky Mi-2, později Eurocopter Ecureuil AS 355 F2. V únoru 2003 se na základně představil první vrtulník EC 135 T1, avšak trvale byl nasazen na základně v Ostravě. Od 18. ledna 2005 slouží na základně nový vrtulník EC 135 T2+ (OK-DSC).\n\nLetecká záchranná služba zahájila činnost v září 1991. Prvním provozovatelem byla společnost Slov-air, později BEL-AIR a od 1. ledna 1993 společnost DSA. Ta používala pro LZS do roku 1996 stroje Mi-2, jež byly vystřídány vrtulníky Eurocopter Ecureuil AS 355 F2. V únoru 2003 se na základně krátce představil nový ostravský vrtulník EC 135 T1. Od 18. ledna 2005 slouží na základně nový vrtulník EC 135 T2+ (OK-DSB).\n\nZákladna LZS v Hradci Králové zahájila činnost 3. července 1990 jako šestá základna v Československu. S rozpadem Československa v roce 1993 přebírá základnu Letecká služba Policie ČR, která zde provozuje LZS až do konce roku 2008. Pro potřeby LZS byly nasazeny policejní vrtulníky MBB Bo 105 a od roku 2004 Eurocopter EC 135 T2. Policie ČR provozovala leteckou záchrannou službu do 31. prosince 2008 na základnách v Praze, Brně a Hradci Králové. K 1. lednu 2009 přešly základny v Brně a Hradci Králové pod správu nestátních provozovatelů LZS. Základnu v Brně převzala společnost Alfa-Helicopter, stanici v Hradci Králové provozuje společnost DSA. Pro službu je nasazen vrtulník EC 135 T2+ (OK-DSD).\n\nDSA zajišťuje chod čtyř základen letecké záchranné služby. K dispozici má pět plně vybavených záchranných vrtulníků. Nejstarší stroj EC 135 T1 slouží dnes jako záložní. EC 135 T2+ v Ostravě je nejmoderněji vybavený vrtulník nasazený pro LZS v Česku. Všechny starší stroje typu Eurocopter Ecureuil AS 355 F2 byl prodány nebo jsou používány pro jiné účely. Partnerská společnost Alfa-Helicopter zajišťuje chod základen LZS v Brně, Olomouci, Jihlavě a Českých Budějovicích.\n\n\n"}
{"id": "650109", "url": "https://cs.wikipedia.org/wiki?curid=650109", "title": "Bill Cleary", "text": "Bill Cleary\n\nWilliam John Cleary (* 18. srpna 1934 Cambridge) je bývalý americký lední hokejista a hokejový trenér.\n\nHrával univerzitní hokej za tým Harvard University, kde stále drží některé rekordy (např. nejvíce bodů v jednotlivé sezóně - 89). V roce 1956 byl členem amerického týmu, který vybojoval na Zimních olympijských hrách stříbrné medaile. Poté dostal nabídku na profesionální smlouvu od Montreal Canadiens z National Hockey League, kterou však odmítl a pokračoval v univerzitní soutěži. Za americkou reprezentaci hrál také na mistrovství světa v letech mistrovství světa 1957, 1958 a 1959, v roce 1959 byl vyhlášen nejlepším útočníkem. V roce 1960 přispěl na Zimních olympijských hrách k zisku zlatých medailí pro americký tým.\n\nVíce než 20 let působil jako trenér Harvardovy univerzity. V roce 1989 přivedl tým k vítězství v univerzitní soutěži National Collegiate Athletic Association. S trenérstvím skončil v roce 1990, poté deset let pracoval jako sportovní funkcionář.\n\n"}
{"id": "650111", "url": "https://cs.wikipedia.org/wiki?curid=650111", "title": "David Magen", "text": "David Magen\n\nDavid Magen (: דוד מגן, rozený David Monsonego) je izraelský politik a bývalý poslanec Knesetu za stranu Likud a Mifleget ha-Merkaz.\n\nNarodil se 4. září 1945 ve městě Fès v Maroku. V roce 1949 přesídlil do Izraele. Sloužil v izraelské armádě, kde získal hodnost majora (Rav Seren). Absolvoval střední školu v Jeruzalému. Hovoří hebrejsky, anglicky a arabsky.\n\nV letech 1976–1986 byl starostou města Kirjat Gat. V roce 1989 byl předsedou volebního štábu místních samospráv strany Likud.\n\nV izraelském parlamentu zasedl poprvé po volbách v roce 1981, v nichž kandidoval za stranu Likud. Předsedal pak podvýboru pro audit místních samospráv, byl členem výboru pro zahraniční záležitosti a obranu, výboru státní kontroly a výboru práce a sociálních věcí. Mandát obhájil ve volbách v roce 1984, opět za Likud. Byl pak předsedou podvýboru pro zbrojní průmysl, zasedal ve výboru pro zahraniční záležitosti a obranu, výboru pro ekonomické záležitosti a výboru pro záležitosti vnitra a životního prostředí. Opětovně byl zvolen ve volbách v roce 1988, znovu na kandidátní listině Likudu. Stal se členem výboru pro zahraniční záležitosti a obranu. V Knesetu setrval i po volbách v roce 1992, do nichž nastupoval za Likud. Během volebního období ale přešel do nové formace Gešer. Byl členem parlamentního výboru pro ústavu, právo a spravedlnost a výboru finančního. Předsedal výboru státní kontroly, podvýboru pro legislativu a podvýboru pro zprávu ombudsmana.\n\nZnovu se dočkal zvolení ve volbách v roce 1996, tentokrát za střechovou kandidátní listinu Likud-Gešer-Comet. Před volbami v roce 1999 byl jedním z těch, kdo opustili svou politickou formaci a ustavili novou stranu nazvanou Mifleget ha-Merkaz (\"Strana středu\"). Za ní kandidoval i v následujících volbách v roce 1999. Mandát ale získal až dodatečně v březnu 2001 jako náhradník po rezignaci poslance Uri Savira. Byl pak předsedou podvýboru pro zpravodajské služby, předsedou vyšetřovací konmise pro otázky vody a předsedal i výboru pro zahraniční záležitosti a obranu. Kromě toho zasedal jako člen ve výboru finančním. Ve volbách v roce 2003 mandát neobhájil.\n\nZastával i vládní posty. V roce 1990 byl ministrem bez portfeje. V letech 1990–1992 ministrem ekonomické strategie Izraele a v letech 1996–1997 náměstkem ministra financí.\n\n"}
{"id": "650114", "url": "https://cs.wikipedia.org/wiki?curid=650114", "title": "Svátek zamilovaných", "text": "Svátek zamilovaných\n\nJako svátek zamilovaných nebo svátek lásky se označuje:\n\n"}
{"id": "650122", "url": "https://cs.wikipedia.org/wiki?curid=650122", "title": "Zlatý glóbus za nejlepší mužský herecký výkon v seriálu (drama)", "text": "Zlatý glóbus za nejlepší mužský herecký výkon v seriálu (drama)\n\nZlatý glóbus za nejlepší mužský herecký výkon v seriálu (drama) uděluje Asociace zahraničních novinářů v Hollywoodu (angl. \"Hollywood Foreign Press Association\") na slavnostním ceremoniálu Zlatých glóbů. Kategorie \"Nejlepší herec v dramatickém seriálu\" prošla během padesáti let několika změnami. Původně se jmenovala \"Nejlepší herec v seriálu\" a poprvé byli v ní ocenění dva herci. Asociace neuvádí, za které seriály ceny udělila. \n\nDo roku 1971 se v seriálech nerozlišoval žánr \"drama\" a \"komedie / muzikál\". Žádný z herců nezískal Glóbus víc jak dvakrát. Nejvíc nominací obdržel Tom Selleck a to sedm (vyhrál jednou). Dvakrát za sebou vyhráli Telly Savalas za Kojaka, John Forsythe za Dynastii a Hugh Laurie za Dr. House. V roce 1976 byli vítězové dva - Robert Blake a Telly Savalas.\n\nNásledující seznam obsahuje jména vítězných herců a seriálů, za které byli ocenění. Rok u jména znamená rok, za který se cena udělovala; nikoliv rok, kdy se konal slavnostní ceremoniál. Má-li seriál český distribuční název, je uveden pod ním.\n\n\n\n\n\n\n\n"}
{"id": "650123", "url": "https://cs.wikipedia.org/wiki?curid=650123", "title": "Nachum Langental", "text": "Nachum Langental\n\nNachum Langental (: נחום לנגנטל) je izraelský právník, politik a bývalý poslanec Knesetu za Národní náboženskou stranu.\n\nNarodil se 20. ledna 1960 v Izraeli. Absolvoval vysokoškolské studium práva a historie Izraele. Pracoval jako právník. Hovoří hebrejsky a anglicky.\n\nV izraelském parlamentu zasedl po volbách v roce 1999, v nichž kandidoval za Národní náboženskou stranu. Mandát ale získal až dodatečně v červenci 1999 jako náhradník po rezignaci poslance Jicchaka Levyho. Byl pak místopředsedou Knesetu, předsedou podvýboru pro boj s dopravní nehodovostí, podvýboru pro rozvoj žen na pracovním trhu a v ekonomice a podvýboru pro průmyslu, obchod a hi-tech. Byl členem etického výboru, výboru pro ekonomické záležitosti, výboru pro ústavu, právo a spravedlnost, výboru finančního, výboru pro status žen a výboru pro zahraniční dělníky.\n\nVe volbách v roce 2003 mandát neobhájil.\n\n"}
{"id": "650126", "url": "https://cs.wikipedia.org/wiki?curid=650126", "title": "Li-ťia", "text": "Li-ťia\n\nLi-ťia () byl systém místní samosprávy zavedený v mingské Číně v 70. letech 14. století. Obyvatelstvo bylo rozděleno na \"ťia\", skupiny deseti domácností, deset \"ťia\" a deset bohatších rodin tvořilo \"li\". \"Li\" odváděly státu požadované zboží a služby. Během 15. století byla většina služeb a odvodů převedena na platby ve stříbře, vybírané jako přirážka k pozemkové dani.\n\n\"Li\" () byla v říších Západní Ťin (3./4. století) a Tchang (7.–10. století) vesnice nebo skupina vesnic o 100 domácnostech. V říši Sung s růstem počtu obyvatel stoupala i zalidněnost \"li\", přičemž současně klesal její význam. V říši Ming se stejně nazývala i územní jednotka, na kterou se dělily újezdy \"siang\" (鄉) v zalidněných oblastech jižní Číny, zejména v Ťiang-nanu.\n\n\"Ťia\" () se poprvé jako správní termín objevilo v 11. století v říši Sung při zavedení systému domobrany pao-ťia; značilo skupinu 10–30 domácností. Jako označení malé skupiny domácností přežilo v jižní Číně i v následujících staletích.\n\nV systému \"li-ťia\" stodeset domácností (, \"chu\", doslova „dveře“) tvořilo jedno \"li\", \"li\" se dělilo na deset \"ťia\" po deseti domácnostech, zbylých deset rodin se po roce střídalo ve vedení \"li\". Těchto deset rodin obvykle patřilo k nejbohatším domácnostem komunity. Hlava deseti rodin se nazývala \"ťia-šou\" (), hlavou celého \"li\" byl \"li-čang\" (). Tyto funkce byly neplacené, ale spojené s finanční odpovědností. Hlavy \"li\" měli k ruce několik starších ((, \"li-lao\"). Ve městech se \"li\" nazývaly \"fang\" (), v předměstích \"siang\" (). \n\nKaždý rok byla jedna \"ťia\" povinna službami a dodávkami a pod vedením vůdce \"li\" je zajišťovala. Ostatních devět \"ťia\" pouze platilo daně. Po deseti letech proběhlo sčítání lidu zaznamenané ve Žlutých registrech, přerozdělení domácností do \"li\" a začal nový desetiletý cyklus. Zodpovědnost za platbu neslo celé \"li\" kolektivně.\n\n\"Li\" někdy měly méně než teoretických 110 domácností, obvykle však byly početnější. Zpravidla totiž k \"li\" patřily také „připojené domácnosti“ \"taj-kuan-chu\" () nad standardní počet 110 a „přespočetné domácnosti“ \"ťi-ling-chu\" () příliš chudé, než aby mohly odvádět robotu a daně. Průměrný počet domácností v \"li\" byl proto zhruba 140.\n\n\"Li\" jakožto útvaru o cca 140 domácnostech v praxi odpovídala nejmenší jednotka územního členění – okrsek, nazývaný zpravidla \"tchu\" (), na severu též \"še\" (), či \"tchun\" (), nebo \"fang\" (). Okrsky měly typicky zhruba 1000 obyvatel.\n\nSystém roku 1371 zavedl první mingský císař Chung-wu v povodí Jang-c’-ťiang, k dalšímu sčítání obyvatel roku 1381 fungoval už v celé Číně. Prvotním cílem zavedení systému \"li-ťia\" byla organizace výběru daňových naturálních odvodů a roboty pro úřady. Nicméně Chung-wu kromě záležitostí finančních ukládal \"li\" i starost o vzdělávání svých členů, předčítání jeho prohlášení a provolání, veřejný pořádek.\n\nZákladní daňovou jednotkou systému \"li-ťia\" byl \"ting\" (), původně (a formálně) práceschopný muž. V zájmu spravedlivého rozvržení daní byly počet \"tingů\" v domácnosti upravován i podle jejího majetku – pozemcích, jiných zdrojích příjmu, služebnictvu, koních atd. \"Ting\" tak nabyl charakteru abstraktní fiskální jednotky, která měla jen vzdálený vztah k počtu mužů. Ve výsledku byly domácnosti rozděleny do tří stupňů podle počtu práceschopných mužů a majetku. S růstem počtu mužů a majetku se požadavky státu na domácnosti zvyšovaly. Zdanění tedy bylo progresivní (na rozdíl od „rovné“ pozemkové daně).\n\nVšechny řádné státní výdaje, kromě pozemkové daně, byly hrazeny povinnou \"ťia\". Ta dodávala úřadům vše nezbytné k jejich chodu – papír, palivo, svíčky, armádě vojenské vybavení jako zbraně, nebo uniformy, veškeré vybavení potřebné pro provoz císařského paláce. Pouze z těchto rekvizic mohli úředníci pohostit návštěvu nadřízených, udržovat úřední budovy, podpořit kandidáty zkoušek. Protože vyšší i nižší úředníci tvořili pouze kostru státní správy, obyvatelstvo dodávalo veškeré nekvalifikované a níže postavené síly jako strážné, personál skladišť, obsluhu zdymadel a kanálů, vládních stájí, výběrčí místních obchodních poplatků. Poštovní stanice podřízené ministerstvu vojenství obyvatelstvo opatřovalo vším potřebným – koňmi, vozy, loděmi, potravinami pro projíždějící osoby, udržovalo budovy. Ovšem velké infrastrukturní projekty jako výstavba cest a hrází či kanálů, byly hrazeny rekvizicemi .\n\nV tomto systému neexistoval rozpočet stanovený vládou pro úřady, všechny výdaje hradilo přímo obyvatelstvo. V prvních letech dynastie systém dobře fungoval, rekvizice pro relativně málo početnou správu nebyly přehnané a rozdělení domácností realistické. Od roku 1443 byla lokálně používána reforma, do roku 1488 zavedená v celé říši. Podle ní v desetiletém cyklu sloužila desítka dvakrát – jednou jako dodavatel materiálu a zboží a podruhé jako poskytovatel služeb a práce. Během 16. století byla postupně většina dávek a služeb převedena na platby ve stříbře, obvykle zaváděnými ve formě přirážky k pozemkové dani.\nRůst počtu \"li\" by přinesl zvýšení daňové kvóty okresu ze strany centra, proto se mu okresní přednostové vyhýbali. Naopak neměli problém s podáváním návrhů na rušení \"li\", pokud obyvatelstvo ubylo. Roku 1461 bylo v celé říši 64 854,5 \"li\", v 60. letech 17. století 68 929,5. Během tří staletí trvání říše Ming počet \"li\" mírně klesal, tak jak domácnosti unikaly registraci a zdanění se přesouvalo k půdě.\n\nV 16. století \"li\" získávala charakter územní jednotky, která splývala s okrsky (\"tchu\", , nejmenší územně-správní jednotka, typicky zhruba s tisícovkou obyvatel) a jako okrsek byla i označována všude, kromě oficiálních hlášení. Při úpravách struktury místní samosprávy probíhajících v 17. století byla v některých okresech \"li\" přímo definována jako území o určité rozloze polností.\n"}
{"id": "650129", "url": "https://cs.wikipedia.org/wiki?curid=650129", "title": "Wilhelm Lundberg", "text": "Wilhelm Lundberg\n\nWilhelm Lundberg (1842 Finsko – 1882) byl finský portrétní fotograf aktivní ve Švédsku.\n\nProvozoval vlastní portrétní studio, ve kterém za přirozeného denního světla fotografoval portréty. Do ateliéru přicházeli lidé z různých sociálních skupin – mladé dívky, dvojice, skupiny, staré ženy, námořníci, ale i dělníci s kladivy. Do jeho produkce patřily převážně carte de visite o velikosti asi 6x9 cm.\n\nStockholmské městské muzeum se pyšní skutečnou raritou - vlastní více než 5000 Lunbergových skleněných negativů. Jeho sbírka negativů patří k jedné z mála dochovaných sbírek 60. – 70. let 19. století. Je vzácná také proto, že staré fotografie většinou obvykle končily na skládkách.\n\n"}
{"id": "650132", "url": "https://cs.wikipedia.org/wiki?curid=650132", "title": "Chajim Drukman", "text": "Chajim Drukman\n\nChajim Drukman též přepisováno Chajim Druckman (, plným jménem Chajim Me'ir Drukman, חיים ; 15. listopadu 1932 Kuty, Polsko dnes Ukrajina) je izraelský rabín, politik a bývalý poslanec Knesetu za Národní náboženskou stranu a za stranu Moraša.\n\nNarodil se v roce 1932 ve městě Kuty. V roce 1944 přesídlil do tehdejší mandátní Palestiny. Sloužil v izraelské armádě, kde působil u jednotek Nachal. Absolvoval náboženská studia na ješivě Merkaz ha-rav a získal osvědčení pro výkon funkce rabína. Pracoval pak jako rabín a ředitel ješivy. V roce 1954 byl jedním z iniciátorů programu hesder, jehož cílem bylo integrovat studenty ješiv do izraelské armády. Tento program pak po řadu let vedl. Stál i u zrodu náboženské vojenské akademie ješiva Or Ecijon. Hovoří anglicky a jidiš.\n\nPůsobil jako předseda centra sdružujícího ješivy napojené na hnutí Bnej Akiva. Byl ředitelem ješivy v Merkaz Šapira. V letech 1955–1956 byl vyslancem mládežnického hnutí Bnej Akiva v USA. V roce 1983 zakládal tábor náboženských sionistů a hnutí Moraša.\n\nV izraelském parlamentu zasedl poprvé po volbách v roce 1977, v nichž kandidoval za Národní náboženskou stranu. Byl pak členem výboru pro zahraniční záležitosti a obranu, výboru pro vzdělávání a kulturu a výboru pro jmenování rabínských soudců. Mandát obhájil ve volbách v roce 1981, opět za Národní náboženskou stranu. V průběhu funkčního období ovšem opustil její klub a působil coby samostatný, nezařazený poslanec. Nastoupil jako člen do výboru pro vzdělávání a kulturu, výboru pro zahraniční záležitosti a obranu a výboru pro jmenování rabínských soudců. V letech 1981–1982 také zastával vládní funkci, konkrétně byl náměstkem ministra náboženských služeb. Opětovně byl zvolen ve volbách v roce 1984, tentokrát za stranu Moraša, kterou zakládal. Během volebního období se ale vrátil do Národní náboženské strany. Působil coby člen výboru pro zahraniční záležitosti a obranu a podvýboru pro prověření výjimek z branné povinnosti pro studenty ješiv.\n\nZnovu se do Knesetu dostal až po volbách v roce 1999. Nyní zase jako kandidát Národní náboženské strany. Zastával post člena výboru pro záležitosti vnitra a životního prostředí, výboru pro zahraniční záležitosti a obranu, výboru pro drogové závislosti a výboru pro jmenování rabínských soudců.\n\nV roce 2012 obdržel Izraelskou cenu za celoživotní přínos společnosti.\n\n"}
{"id": "650137", "url": "https://cs.wikipedia.org/wiki?curid=650137", "title": "Legie 100", "text": "Legie 100\n\nLegie 100 je dlouhodobý projekt Ministerstva obrany ČR a dalších zainteresovaných složek připravovaný v rámci stého výročí založení československých legií. Jeho cílem je významně zlepšit povědomí široké veřejnosti doma i v zahraničí o zásadní roli, kterou čs. legie sehrály při vzniku samostatného Československa a rovněž podpořit vlastenectví, hrdost na svou vlast a rozvoj tradic v duchu odkazu čs. legionářů. \nPřípravné akce byly zahájeny v roce 2009, celý projekt bude ukončen v závěru roku 2020.\n\nČeskoslovenské dobrovolnické jednotky v Rusku a ve Francii vznikly v srpnu roku 1914 a od počátku působily ve prospěch ruské a francouzské armády v rámci sil Dohody. Současné zahraniční mise AČR nejsou svým pojetím vzdáleny ideálům, za které bojovaly čs. legie před téměř stoletím. Naopak, je zde zřejmá kontinuita. Tehdy i teď naši vojáci bojují v rámci koaličních sil v zahraničí za svobodu a demokracii. Projekt \"Legie 100\" by měl napomoci i zvýšit prestiž AČR. Legionáři nasazovali své životy nejen na frontách první světové války a po ní, ale významnou měrou se podíleli i na aktivním odporu proti německým okupantům v průběhu druhé světové války. Myšlenkový základ legionářského hnutí se v Československu na konci čtyřicátých let minulého století stal nežádoucím a legionářské tradice přestaly být udržovány. V současné době se situace začíná pomalu měnit. Objevují se občanská sdružení a kluby vojenské historie, které se snaží tyto tradice oživit. Sté výročí vzniku a činnosti čs. legií se nabízí jako příležitost výrazně změnit vnímání legií jako fenoménu, který významně ovlivnil nejen českou historii, ale i průběh první světové války. V této souvislosti se jedná o vhodnou příležitost k posílení nejen hrdosti vojáků na příslušnost k AČR a na její tradice, ale v širším měřítku i k pozvednutí vlasteneckého ducha v celé společnosti.\n\nNa rozpracování projektu spolupracují všechny zainteresované složky Ministerstva obrany \n(Generální štáb AČR, Vojenský historický ústav, Odbor mimorezortní spolupráce Ministerstva obrany ČR, Vojenské zpravodajství, Odbor komunikačních strategií, Československá obec legionářská apod.) Ke spolupráci budou postupně pozvány další orgány státní správy, zejména MZV ČR a MD ČR.\nProjekt \"Legie 100\" má dlouhodobý charakter a zahrnuje několik oblastí, které přesahují působnost jedné sekce. \nJednotlivé akce jsou navzájem provázané a některé z nich je nezbytné plánovat s několikaletým předstihem. \nJedná se zejména o tyto oblasti:\n\n\n\n\n\nK naplnění projektu \"Legie 100\" byla zřízena komise pod vedením náměstka ministra obrany pro personalistiku, Ing. Michaela Hrbaty.\n\nStálými členy komise jsou:\n\n\nDo projektu je zapojena rovněž Slovenská republika, a to formou Memoranda o vzájemné spolupráci při realizaci projektu \"Legie 100\", které v červnu 2009 podepsal náměstek ministra obrany ČR se svými protějšky z MO SR a MV SR.\n\n"}
{"id": "650141", "url": "https://cs.wikipedia.org/wiki?curid=650141", "title": "Oxid samaritý", "text": "Oxid samaritý\n\nOxid samaritý (SmO) je oxidem samaria, které je v něm přítomno v oxidačním stavu III.\nPoužívá se na výrobu speciálních skel pohlcujících infračervené záření a také jako absorbér neutronů. Je také katalyzátorem dehydrogenace alifatických alkoholů.\n\nTepelným rozkladem uhličitanu, dusičnanu, šťavelanu nebo síranu samaria:\n\nRozpouští se v anorganických kyselinách za vzniku samaritých solí, například chloridu samaritého:\n\nSmO + 6 HCl → 2 SmCl + 3 HO\n"}
{"id": "650146", "url": "https://cs.wikipedia.org/wiki?curid=650146", "title": "Lotten von Düben", "text": "Lotten von Düben\n\nLotten von Düben (1828 – 1915) byla švédská portrétní fotografka, manželka lékaře a antropologa Gustafa von Dübena. Aktivní fotografkou byla v období 1868–1871.\n\nV období od roku 1868 do roku 1871 odjela společně se svým manželem do Laponska, kde studovali život tamějších obyvatel. Lotten von Düben pracovala jako fotografka během prvních švédských expedic do Laponska. Nové umění fotografie ve své rané fázi využívala tehdejší věda k dokumentaci exotické a cizí rasy. S obrázky bylo odborně zacházeno, byly doplněny mírami lidí, katalogizovány a archivovány.\n\n\n\n"}
{"id": "650149", "url": "https://cs.wikipedia.org/wiki?curid=650149", "title": "Seznam sportovních klubů v Brně", "text": "Seznam sportovních klubů v Brně\n\nSeznam sportovních klubů v Brně uvádí přehled významných sportovně zaměřených brněnských klubů (aktivních i zaniklých):\n\n\n\n\n\n\n\n\n\n\n\n\n\n\n\n\n\n\n"}
{"id": "650165", "url": "https://cs.wikipedia.org/wiki?curid=650165", "title": "Pivovar Louny", "text": "Pivovar Louny\n\nPivovar Louny je zaniklý schwarzenberský pivovar v Lounech, který fungoval od roku 1892 až do uzavření roku 2010. Na konci 19. století a počátku 20. století se jednalo o jeden z nejmodernějších pivovarů v Čechách. Pivovar před uzavřením provozovala společnost Pivovar Louny a. s. ze skupiny Heineken, v současnosti v likvidaci.\n\nPivovar založil v roce 1892 kníže Adolf Josef ze Schwarzenbergu, když vykoupil várečná práva několika měšťanských domů a navázal tak na tradici započatou roku 1250, kdy město Louny várečné právo dostalo. \n\nV pivovaru byla již na počátku produkce zavedena vůbec poprvé v celém Rakousku-Uhersku technologie umělého zchlazování piva. V roce 1897 pivovar zásoboval již 122 hostinců a pivo vyvážel i do zahraničí. Dalšího roku byla při pivovaru zřízena chemicko-fyziologická laboratoř a roku 1900 byl nainstalován přístroj na produkci čistých várečných kvasnic.\n\nBěhem I. světové války byla nicméně zabavena většina měděného vybavení a dalších kovů, čímž byla způsobena škoda dosahující částky 200 000 K. Pivovar se po válce nacházel v katastrofálním stavu, pročež bylo nutné zahájit potřebnou rekonstrukci. V roce 1922 byl zakoupen nový generátor a roku 1925 zavadena účinná filtrace vody. Ve stejném roce byl zakoupen i stroj na sušení mláta.\n\nV roce 1927 rozhodl tehdejší majitel kníže Jan Nepomuk II. o kompletní přestavbě komplexu a modernizaci, jejíž náklady se vyšplhaly na 2 700 000 Kčs. Zároveň byla nainstalována automatická myčka sudů v hodnotě 200 000 Kčs. Ve 30. létech přibyla k pivovaru i nová lahvárna, na níž bylo vynaloženo 400 000 Kčs, transportér na dopravu uhlí (200 000 Kčs) a nový vodovod (150 000 Kčs). Předpokládá se, že ve 20. a 30. letech bylo na celkovou modernizaci vynaloženo 11,5 milionu Kčs.\n\nLounský pivovar se pak v letech 1937–1938 řadil mezi 13 nejmodernějších pivovarů v celém Československu.\n\nOd roku 1938 byl vlastníkem JUDr. Adolf Schwarzenberg, na jehož majetek byla po jeho odchodu do exilu v USA uvalena gestapem roku 1940 nucená správa. Po druhé světové válce mu byl zakázán návrat do Československa a roku 1947 byl zákonem Lex Schwarzenberg pivovar proti-ústavně vyvlastněn a přešel do vlastnictví státu.\n\nPivovar se stal součástí podniku Krušnohorské pivovary a později komplex přešel pod státní podnik Lounsko-žatecké pivovary. Roku 1960 přešel pod podnik Severočeské pivovary, jejichž součástí zůstal až do pádu komunismu.\n\nV roce 1991 vznikl státní podnik \"Pivovar Louny\", který byl následně zprivatizován a následně transformován ve společnost \"Pivovar Louny a. s.\"\n\nV roce 2008 pivovar prostřednictvím nákupu Drinks Union ovládla společnost Heineken Česká republika, a. s. Následná optimalizace výrobně-dodavatelského řetězce se nejprve projevila pouze sníženým využití stáčírny, která byla v listopadu 2009 nakonec kvůli špatnému technickému stavu a neefektivitě případné rekonstrukce uzavřena.\n\nPři další optimalizaci byl v lednu 2010 definitivně uzavřen celý pivovar a přeměněn na distribuční centrum a potkal ho tak stejný osud jako Znojmo, Kutnou Horu a Krásné Březno v ČR a několik pivovarů na Slovensku ve vlastnictví Heinekenu. \n\nPivo Louny se od té doby vaří ve Velkém Březně poblíž Ústí nad Labem a konzumenti si stěžují, že od přesunu výroby nechutná jako dřív. Při exkurzi bylo možno ke konci provozu získat o pivu a pivovaru Louny pouze málo informací. V srpnu 2013 řádná valná hromada schválila zrušení firmy s likvidací.\n\nNa tradici vaření piva v Lounech potom v roce 2013 po několikaleté pomlce navázaly ve stejnou dobu minipivovary Lounský žejdlík a pivo ZLoun. První vaří pivo jen pro restauraci Domov, kde sídlí, druhý sídlí v restauraci Ája a pivem zásobuje i další restaurace. Chystá se také stavba třetího minipivovaru v Zahradním městě, který má zásobovat pivem okolní restaurace. Tato odnož Zichoveckého pivovaru má vařit desítku, dvanáctku a eventuálně i jedenáctku, vaření speciálů zůstane v Zichovci.\n\n"}
{"id": "650169", "url": "https://cs.wikipedia.org/wiki?curid=650169", "title": "Jig'al Bibi", "text": "Jig'al Bibi\n\nJig'al Bibi (: יגאל ביבי) je izraelský politik a bývalý poslanec Knesetu za Národní náboženskou stranu.\n\nNarodil se 21. ledna 1942 ve městě Tiberias. Sloužil v izraelské armádě, kde dosáhl hodnosti seržanta (Samal). Vystudoval talmudskou školu hnutí Bnej Akiva a pak získal bakalářský titul z politologie a židovských dějin na Bar-Ilanově univerzitě. Pracoval jako učitel.\n\nPůsobil jako starosta města Tiberias, místopředseda Svazu místních samospráv, člen ústředního výboru Národní náboženské strany a člen správního výboru Bar-Ilanovy univerzity.\n\nV izraelském parlamentu zasedl poprvé po volbách v roce 1988, v nichž kandidoval za Národní náboženskou stranu. Byl pak členem výboru pro státní kontrolu, výboru finančního, výboru pro jmenování soudců, výboru pro jmenování islámských soudců a výboru pro záležitosti vnitra a životního prostředí. Mandát obhájil ve volbách v roce 1992, opět za Národní náboženskou stranu. Nastoupil jako člen do výboru pro záležitosti vnitra a životního prostředí a výboru pro drogové závislosti. Působil i jako předseda poslaneckého klubu Národní náboženské strany. Opětovně byl za stejnou stranu zvolen ve volbách v roce 1996.\n\nZnovu se do Knesetu dostal po volbách v roce 1999. Zase jako kandidát Národní náboženské strany. Zastával post místopředsedy Knesetu, člena výboru pro záležitosti vnitra a životního prostředí a výboru pro ekonomické záležitosti. Ve volbách v roce 2003 mandát neobhájil.\n\nMá za sebou i četné vládní posty. V roce 1990 byl náměstkem v úřadu premiéra. V letech 1990–1992 náměstkem ministra životního prostředí. Roku 1996 opětovně působil po několik týdnů jako náměstek na úřadu premiéra. V letech 1996–1998 se stal náměstkem ministra náboženských služeb a tuto funkci pak po krátké přestávce zastával znovu v letech 1998–1999 a opětovně po volbách v letech 1999–2000.\n\n"}
{"id": "650177", "url": "https://cs.wikipedia.org/wiki?curid=650177", "title": "Paj-Choj", "text": "Paj-Choj\n\nPaj-Choj je evropské pohoří, či spíše pásmo pahorků a hřbetů v severovýchodním cípu evropského kontinentu na Jugorském poloostrově rozkládající se mezi Jugorskou nížinou a údolím řeky Kary. Z přísně fyzickogeografického hlediska se jedná o pokračování pásma Uralu. Nejvyšší vrcholy měří kolem 400 metrů nad mořem. Podnebí je v Paj-Choji velmi chladné, celý hřbet je pokryt mechovo-lišejníkovou tundrou.\n"}
{"id": "650180", "url": "https://cs.wikipedia.org/wiki?curid=650180", "title": "Buk v Mšeckých Žehrovicích", "text": "Buk v Mšeckých Žehrovicích\n\nBuk v Mšeckých Žehrovicích (neboli Džbánský buk) je památný strom v okrese Rakovník. Bývá titulován jako nejkrásnější památný strom Rakovnicka nebo nejkrásnější český buk. Zároveň patří i k nejmohutnějším památným bukům - buky na rozdíl do dubů a lip nejsou tak dlouhověké a obvodu přes 5 metrů dosahují výjimečně. \n\n29. října 2017 po orkánu Herwart, který se prohnal přes území ČR, přišel strom o část své mohutné koruny. \n\n\nStrom roste severně od obce pod silnicí u dvojité zatáčky. Silný šroubovitě točený kmen se od výšky 4 metrů dělí a vytváří pravidelnou širokou korunu, která se díky solitérnímu umístění rozvětvila do šířky 35 metrů. Zdravotní stav je vzhledem k věku výborný, na čemž má zásluhu i pravidelná údržba. Buk u Mšeckých Žehrovic byl ústředním stromem úvodní znělky televizního pořadu Paměť stromů. Zmiňován byl v dílech 1 a 3, ale nejvíce prostoru dostal v 15. dílu: Stromy s NEJ.\n\n\n"}
{"id": "650181", "url": "https://cs.wikipedia.org/wiki?curid=650181", "title": "František Wald", "text": "František Wald\n\nFrantišek Wald (9. ledna 1861 Brandýsek – 19. října 1930 Moravská Ostrava) byl vysokoškolský pedagog, profesor teoretické a fyzikální chemie a chemické metalurgie. V roce 1919–1920 byl zvolen rektorem ČVUT.\n\nNarodil se v hornické kolonii na Brandýsku v domě čp. 33 v německé rodině mistra železničních dílen Gottlieba Walda, který pocházel ze Saské Kamenice. V roce 1866 se rodina přestěhovala z Brandýska do Kladna. Navštěvoval českou obecnou školu. Na doporučení svého učitele Josefa Hálka pak pokračoval na české a později na německé reálce v Mikulandské ulici v Praze. Po smrti otce získal od Státních drah stipendium. Po maturitě studoval chemii na české i na německé technice v Praze.\n\nVe dvaadvaceti letech se oženil s Josefou Radkovskou. Jejich syn František Wald mladší byl v dospělosti rovněž významným chemikem-metalurgem. Kromě syna Františka (1886 – 1975) měl další děti: Ing. Jindřicha Josefa (1884 – 1929), Ing. Emila Antonína (1885 – 1955), Marii (1887 – zemřela při porodu), MUDr. Josefu (1890 – 1928, provdanou Schmidtovou) a nejmladšího Bohuslava (1896 – 1945).\n\nPo studijních cestách po Německu pracoval v letech 1882–1908 jako chemik a později jako vedoucí chemik kladenských železáren. Byl ve svém oboru úspěšný, stanovil nové analytické postupy, přihlásil několik patentů. Vnitřně jej ale tato práce zcela nenaplňovala a proto se ve volném čase zabýval teoretickými základy chemie. Studoval soudobé odborné časopisy (\"Zeitschrift für physikalische Chemie\", \"Annalen der Naturphilosophie\") a v roce 1887 si začal dopisovat s předním německým chemikem Wilhelmem Ostwaldem. V jeho časopisu \"Zeitschrift für physikalische Chemie\" publikoval v roce 1887 svou první odbornou práci \"Über den zweiten Hauptsatz\" (O druhém termodynamickém zákonu; druhá část vyšla tamtéž v roce 1888). Od roku 1889 si Wald dopisoval s tehdejším profesorem teoretické fyziky na pražské německé technice, Ernstem Machem. Dále vedl korespondenci s francouzským fyzikem a teoretikem Pierrem Duhemem (od roku 1892), který uvádí Waldovy práce do francouzského odborného tisku. Od roku 1895 si Wald píše i s americkým chemikem Josiah Willard Gibbsem, autorem pojmu chemických fází. Spolupracoval rovněž s Stanisławem Natansonem a Augustynem Wróblewskim z Jagellonské univerzity v Krakově.\n\nV roce 1908 byl jmenován profesorem teoretické a fyzikální chemie na ČVUT. Současně se stal ředitelem 2. ústavu anorganické chemie. V roce 1919–1920 byl zvolen rektorem ČVUT. Na ČVUT ale nezaložil vlastní školu. Dále měl problémy s hospodářstvím školy, neboť jeden z jeho asistentů rozkrádal vzácné kovy. Asistent byl dopaden a odsouzen, profesor Wald ale musel uhradit vzniklou škodu.\n\nV roce 1928 ho postihla mozková mrtvice. Přestěhoval se ke svému synovi do Ostravy a zde v roce 1930 zemřel.\n\nZabýval se analytickou chemií, fyzikální chemií a metalurgií. V oblasti teoretické chemie mu vadilo neadekvátní zdůrazňování významu induktivních postupů myšlení. Odmítl atomovou teorii britského chemika Johna Daltona pro její hypotetičnost. Byl ovlivněn empiriokriticismem Ernsta Macha. Přejal Gibbsovu teorii fází, kterou rozpracoval do svého nejvýznamnějšího díla \"Chemie fází\" (1918).\n\nPrvní verzi své aprioristické deduktivní teorie založil na složité soustavě parciálních lineárních diferenciálních rovnic. Druhou pak opřel o matematický aparát vyšší algebry (soustavy lineárních homogenních rovnic, matice a determinanty). Třetí verze jeho teorie je založena na principech polydimenziální geometrie.\n\nPo roce 1948 byla jakákoliv zmínka o jeho práci potlačena. V současnosti je dílo Františka Walda stále inspirativní v oblasti metodologie vědeckých experimentů, poměru induktivních a deduktivních metod a používání matematického modelování. Polydimenziální geometrie se dnes používá pro počítačovou simulaci chemických procesů.\n\n\n\n"}
{"id": "650183", "url": "https://cs.wikipedia.org/wiki?curid=650183", "title": "Vincent Damphousse", "text": "Vincent Damphousse\n\nVincent Francois Damphousse (* 17. prosince 1967) je bývalý kanadský hokejista, který hrával v National Hockey League v letech 1986 až 2004\n\nJako junior se prosadil v Quebec Major Junior Hockey League a v roce 1986 byl draftován z celkově 6. místa týmem Toronto Maple Leafs. Tam také vstoupil do NHL a odehrál pět sezón, poté jednu sezónu za Edmonton Oilers. Během působení v Montreal Canadiens pomohl týmu k vítězství ve Stanley Cupu v sezóně 1992/1993. V Montrealu odehrál své nejproduktivnější roky, jeho sezónními maximy bylo 97 bodů v sezóně 1992/1993 a 40 gólů o rok později. Během výluky v NHL v ročníku 1994/1995 působil krátce v německé lize. Od roku 1998 hrával za San Jose Sharks. Poslední profesionální smlouvu podepsal 19. srpna 2004 s týmem Colorado Avalanche. Za ten však nikdy nenastoupil, sezóna 2004/2005 se nehrála a 7. září 2005 oznámil ukončení kariéry.\n\nKanadu reprezentoval na Světovém poháru v roce 1996, kdy s týmem ve finále podlehl Spojeným státům americkým.\n\nTýmové\n\nIndividuální\n\n"}
{"id": "650189", "url": "https://cs.wikipedia.org/wiki?curid=650189", "title": "Ү", "text": "Ү\n\nҮ (minuskule ү) je písmeno cyrilice. Vyskytuje se v mongolštině, kazaštině, kyrgyzštině, tatarštině, baškirštině, burjatštině, jakutštině a kalmyčtině. Je podobné znaku У z cyrilice a znaku Y z latinky.\n\nVe většině jazyků se vyslovuje jako zavřená přední zaokrouhlená samohláska //, v mongolštině pak jako zavřená střední zaokrouhlená samohláska //.\n\nV Unicode je pro \"Ү\" kód U+04AE a pro \"ү\" U+04AE.\n\n"}
{"id": "650191", "url": "https://cs.wikipedia.org/wiki?curid=650191", "title": "Jiří Družecký", "text": "Jiří Družecký\n\nJiří Družecký (Georg Druschetzky, Giorgio Druschetzky nebo Druzechi, také Juraj Družecký) (7. dubna 1745 Jemníky u Slaného – 21. června 1819 Budapešť) byl český skladatel hobojista a tympánista.\n\nOd svých sedmnácti let sloužil v 50. regimentu rakouské císařské armády prostý voják v Chebu, ve Vídni, Ennsu, Linci a Braunau. Až v roce 1768 se stal nejprve tympánistou a později kapelníkem plukovní hudby. Hudební vzdělání získal u slavného italského hobojisty Carla Besozziho. V roce 1777 odešel z armády a usadil se v Linci a vedl zde hudební vydavatelství.\n\nV roce 1783 přesídlil do Vídně, kde se stal členem \"Tonkünstler-Sozietät\". O tři roky později byl kapelníkem u knížete Antona Grassalkoviče z Gyaraku a přestěhoval se do Bratislavy. Ke korunovačním oslavám císaře Leopolda II. napsal \"Harmonii pro 21 dechových nástrojů\". Tuto skladbu provedl v roce 1791 ve Vídni Antonio Salieri. Po smrti knížete Grassalkoviče působil jako dvorní skladatel uherského primase hraběte Józsefa Batthányiho. V roce 1807 zastával místo dvorního skladatele a kapelníka dechové harmonie u arcivévody Josefa Antona Jana Lotrinského.\n\nJiří Družecký patří k mozartovské generaci představitelů českého hudebního klasicismu. Psal chrámové skladby, symfonie, koncertantní i komorní hudbu. V symfonické hudbě proslul symfoniemi pro spojené smyčcové a žesťové orchestry, které získaly název \"sinfonia alla bataglia\" nebo skladbami pro tzv. tureckou, janičářskou hudbu (dechovou harmonii rozšířenou o žestě a bicí nástroje). Větší počet skladeb napsal rovněž pro tehdy nově zkonstruovaný basetový roh, který se stal i oblíbeným nástrojem Wolfganga Amadea Mozarta. V celé Evropě však byly proslulé zejména Družeckého skladby pro dechovou harmonii.\n\n\n\n\n\n\n"}
{"id": "650193", "url": "https://cs.wikipedia.org/wiki?curid=650193", "title": "Michael Peinkofer", "text": "Michael Peinkofer\n\nMichael Peinkofer (* 1969) je německý publicista a překladatel.\n\nNarodil se roku 1969. V Mnichově vystudoval germanistiku a historii. Od roku 1995 se věnuje publicistice. Se svou rodinou žije v Kemptenu v Allgäu.\n\n\n"}
{"id": "650194", "url": "https://cs.wikipedia.org/wiki?curid=650194", "title": "Ponalská cesta", "text": "Ponalská cesta\n\nPonalská cesta ( \"Strada del Ponale\") je stará silnice, spojující Ledrenské jezero s Rivou del Garda a pojmenovaná podle říčky Ponale jejímž údolím zčásti vede.\n\nByla vybudována v polovině 19. století a silniční dopravě sloužila do roku 1992. Od roku 2004 je využita hojně jako cyklostezka a cesta pro pěší využívaná četnými turisty.\n\nVýstavba silnice začala 1. února 1848 a byla zakončena 3. ledna 1851. U zrodu cesty stál zámožný obchodník z obce Tiarno di Sotto, Giacomo Cis. Cis věnoval velkou část svého života podpoře tohoto díla, které by zbavilo Ledrenské údolí odvěké izolace, způsobené nepřítomností vozových cest.Tedy problémem, který Cis vnímal jako překážku pro své obchodní aktivity.\n\nCelková délka silnice činí 33 kilometrů, z nichž první byly nejnáročnější pro výstavbu, protože jsou vydlabány ve skalních stěnách hory Monte Oro. Cis vybudoval rovněž tři tunely pro zpřístupnění tohoto tahu.\n\nV roce 1891 byla silnice poprvé využita soukromými automobily, od roku 1911 ji pravidelně používala rovněž poštovní auta.\n\nBěhem první světové války byla silnice kontrolována ženijním vojskem, což vedlo ke změnám, mimo jiné k vybudování dalších tunelů. Během let silnice prošla dalšími úpravami a vylepšeními, nejen v podobě výstavby dalších tunelů.\n\nPo mnohá léta silnice plně vyhovovala všem požadavkům dopravy, ačkoliv byla velmi úzká a s mnoha zatáčkami. V roce 1981 byly zahájeny práce na projektu alternativní trasy, z velké části v tunelu. Ta byla zprovozněna v roce 1992.\n\nPo výstavbě nového tunelu byl úsek Ponalské cesty mezi jeho horním ústím a Rivou vyřazen a uzavřen pro dopravu. Po létech zanedbávání a opuštěnosti začala 14. července 2004 cesta žít svůj druhý život poté, co byla změněna v horskou stezku un sentiero otevřenou pro jízdní kola a chodce.\n\nV současnosti se Ponalská cesta stala, díky velkolepé vyhlídce na Gardské jezero, velmi ceněnou trasou pro mnohé milovníky horských kol. \n\nCyklistická trasa opouští Rivu del Garda po státní silnici do Brescie. Poté, co tato opustila Rivu, se vpravo nachází začátek samotné skutečné Ponalské cesty s nedlážděným, ale udržovaným povrchem. Odtud pokračuje ve stálém a nikoli přemrštěně příkrém stoupání, směrem k Ledrenskému jezeru mezi velkolepými výhledy na Gardské jezero. Po příjezdu do Moliny di Ledro je možno pokračovat až k jezeru.\n\nAlternativně lze z Molini di Ledro pokračovat po značené cestě do Pregasiny, která nabízí další výhled na jezero.\n\n\n"}
{"id": "650199", "url": "https://cs.wikipedia.org/wiki?curid=650199", "title": "Hans Behn-Eschenburg", "text": "Hans Behn-Eschenburg\n\nHans Behn-Eschenburg (10. ledna 1864, Zürich – 18. května 1938, Küsnacht) byl technickým generálním ředitelem Oerlikonských strojíren.\n\nOtec Hanse Behn-Eschenburga byl profesorem literatury. Hans studoval v Berlíně a na filosofické fakultě v Curychu, kde byl promován. Jako asistent profesora Dr. Heinricha Friedricha Webera na Spolkové vysoké technické škole v Curychu se zúčastnil roku 1891 technických měření přenosu energie trojfázovou soustavou z Lauffen am Neckar do Frankfurtu nad Mohanem. V roce 1892 přešel do Maschinenfabrik Oerlikon (MFO), kde se roku 1897 stal vedoucím elektrického oddělení, 1910 ředitelem a 1912 technickým generálním ředitelem. Po odchodu do důchodu v roce 1928 zůstal až do své smrti technickým poradcem MFO. \n\nV roce 1904 se Behn-Eschenburgovi podařilo zkonstruovat jednofázový komutátorový lokomotivní motor, což umožnilo stavbu elektrických lokomotiv s odbočkovou regulací a s napájením trakčních motorů střídavým proudem se sníženou frekvencí. Byl také autorem zapojení elektrodynamické rekuperační brzdy – tzv. zapojení Behn-Eschenburg. Toto zapojení se použilo například na lokomotivách řad Ce 6/8 a Ce 6/8 SBB.\n\n"}
{"id": "650202", "url": "https://cs.wikipedia.org/wiki?curid=650202", "title": "Tipsport liga 2011", "text": "Tipsport liga 2011\n\nTipsport liga 2011 byla čtrnáctým (po změně názvu čtvrtým) ročníkem tohoto zimního fotbalového turnaje. Soutěž se konala ve dnech od 8. ledna do 30. ledna v šesti městech České republiky a Slovenska. Turnaje se zúčastnilo 23 klubů z Česka a Slovenska zařazených do pěti základních skupin. Z nich se do semifinále probojovaly celky FK Ústí nad Labem, SK Sigma Olomouc, FK Baumit Jablonec a FC Zlaté Moravce. Ve finále mezi Zlatými Moravci a Sigmou Olomouc zvítězil hanácký celek a z vítězství v zimním turnaji se tak poprvé radovala Sigma Olomouc.\n\nNejlepším střelcem soutěže se se sedmi trefami stal jablonecký útočník David Lafata, jehož tým v zápase o třetí místo porazil fotbalisty z Ústí nad Labem. Ocenění pro nejlepšího hráče turnaje získal olomoucký Tomáš Hořava, nejlepším brankářem byl vyhlášen Martin Kuciak, gólman poraženého finalisty FC Zlaté Moravce.\n\n\n"}
{"id": "650205", "url": "https://cs.wikipedia.org/wiki?curid=650205", "title": "Dům (film, 2011)", "text": "Dům (film, 2011)\n\nDům (2011) je film natočený ve slovenské a české koproduci jako debut slovenské režisérky Zuzany Liové. Scénář filmu získal v Cannes v roce 2007 cenu Krzysztofa Kieslowského a je držitelem i dalších cen. Film měl světovou premiéru 11. února 2011 na Berlinale v sekci Forum.\nDěj filmu pojednává o otci, který pro každou ze svých dvou dcer staví na své zahradě dům.\n\nScénář filmu získal v Cannes v roce 2007 cenu Krzysztofa Kieslowského. V roce 2005 získal Hartley Merrill International Screenwriting Prize.\n\nFilm získal na Cenách české filmové kritiky 2011 nominaci na cenu za nejlepší scénář a Taťjana Medvecká byla nominována na cenu za nejlepší ženský herecký výkon ve vedlejší roli. \nV roce 2012 získal film cenu Trieste Award pro nejlepší hraný film na festivalu v Terstu. Je také držitelem cen pro herce v hlavních rolích Miroslava Krobota a Judit Bárdosové ze slovenského Art Film Festu a na festivalu Anonimul v Rumunsku dostal cenu diváků. Na festivalu v Palm Springs získal cenu v kategorii New voices/New visions. Na festivalu Finále v Plzni získal Zlatého ledňáčka.\nV roce 2012 získal slovenskou filmovou cenu Slnko v sieti.\n\nPlakát k filmu od Michala Gabridže a Štěpána Zálešáka byl nominován na cenu za nejlepší plakát v rámci Českých lvů 2011.\n\n\n"}
{"id": "650207", "url": "https://cs.wikipedia.org/wiki?curid=650207", "title": "Trojfunkční hypotéza", "text": "Trojfunkční hypotéza\n\nTrojfunkční hypotéza je teorie francouzského badatele George Dumézila, podle které indoevropská společnost užívala trojčlennou ideologii (\"idéologie tripartite\") jako universální klasifikační systém. Tři funkce zahrnující nábožensko-politickou svrchovanost, válku a plodnost se odráží jak v panteonech indoevropských etnik, tak v jejich představě ideální společnosti.\n\nDumézilův výzkum byl zaměřen především na Indoíránce, Italiky, Germány a Kelty. Mytologii řeckou a slovanskou považoval pro výzkum trojčlennosti za nevhodnou. Později pod vlivem svých žáků jako byl Francis Vian, Atsuhiko Yoshida a Bernard Sergent, kteří se z hlediska trojčlennosti zabývali řeckou mytologií, názor zmírnil. V oblasti slovanské mytologie se trojčlenností zabývá například český slavista Michal Téra a slovenský slavista Martin Golema. Georges Dumézil se také nezabýval rekonstrukcí společnosti a panteonu nediferenciovaných Indoevropanů.\n\nPočátky této teorie lze klást do roku 1930 kdy Georges Dumézil publikoval v \"Journal asiatique\" studii \"La préhistoire indo-iranienne des castes\" („Prehistorie indo-íránských kast“). V té ukázal že organizace společnosti archaických Indů, Íránců a Skythů byla založena na trojčlenném modelu. Tuto tezi přijal lingvista Émile Benveniste a doložil, že ji lze rozšířit i na kulturní záležitosti, například strukturu panteonu.\n\nHypotéza vychází ze strukturálního funkcionalismu Émila Durkheima a Marcela Mausse a původně chápala trojčlennost jako odraz sociální sféry v ideologické sféře. Společenské vztahy vnímala jako primární oproti kulturní nadstavbě. Bohové podle ní nejsou projekcí přírodních jevů, ale sociálních tříd, například Indra není zosobněním bouře, ale válečnické třídy.\n\nV roce 1935 Dumézil vydal studii o analogiích mezi indickými bráhmany a římskými flaminy. Flaminové byla třída kněží z nichž tři nejvyšší sloužili Jovovi, Martovi a Quirinovi. Na přelomu let 1937 a 1938 že tuto trojici božstev lze chápat jako analogickou sociální trojici Indoíránců. Tento objev zveřejnil v článku \"La préhistoire des flamines majeurs\" („Prehistorie velkých flaminů“) a studii \"Jupiter, Mars, Quirinus I\". Trojčlennou sociální hierarchii, kterou původně přisuzoval Indoíráncům před jejich rozdělením, nyní přisoudil původním Indoevropanům. V letech 1939 až 1949 vydal, navzdory zhoršeným podmínkám, třináct knih týkajících se indoevropské trojčlennosti.\n\nV 50. letech pak Dumézil přehodnotil svůj názor a přestal chápat trojčlennost jako odraz sociální reality Indoevropanů, ale jako jejich universální klasifikační systém. Přimělo ho k tomu především studium římského náboženství, \"Avesty\" a výkladu \"Mahábháraty\" Stiga Wikandera.\n\nV indoevropském společnosti se trojčlenná ideologie odráží například první tři indické varny – bráhmani, kšatrijové a vaišjové, spojených ve filosofické škole sánkhja s třemi složkami prvotní substance nazývané „guny“; přičemž jednotlivým varnám odpovídají guny \"sattva\", \"radžas\" a \"tamas\". V germánské společnosti odpovídal indickým varnám král, šlechta a svobodní muži. Trojčlenná ideologie se odráží v trojném modelu duše a třech třídách ideálního státu popsaných v Platónově \"Ústavě\". Bernard Sergent shledává trojnost také v řeckém dělení na epiku, lyriku a drama.\n\nDle funkcí byly v indoevropské společnosti rozlišovány také sňatky. Dumézil v indické tradici shledal sedm druhů sňatků, z nichž první čtyři založené na slavnostním daru uzavírali brahmáni, další dva založené na dohodě mezi snoubenci a únosu uzavírali kšatrijové a poslední, nejméně důstojný, koupě partnerky, byl vlastní vaišjům. V Římě znali zase tři druhy sňatků:\n\nV raném středověku, po zániku antické společnosti a vzniku barbarských království, došlo v Evropě k rehabilitaci trojčlenného schématu a od konce 9. století tak začal vznikat koncept „trojího lidu“. Ačkoliv bylo křesťanství původně založeno na relativizaci třídních rozdílů, získala tato idea teologické zdůvodnění, čemuž napomohlo to, i že kléru nabízela pozici první třídy. Částečně byla trojčlennost vzkříšena v době nástupu absolutismu a někteří badatelé shledávají její prvky nacistických a komunistických společenských systémech.\n\nFunkce bývají vyjádřeny božstev, přáními, překážkami či prohřešky v mýtech a pohádkách nebo předměty se symbolickou hodnotou. Jednotlivé funkce mají mezi sebou hierarchický vztah, první funkce stojí nejvýše a třetí nejníže. Bývají také vnitřně duální a obsahují v sobě binární opozice.\n\nV římském prostředí se trojčlennost nezachovala přímo v sociální sféře. Lze jí ale pozorovat na tradičních tribuích (\"tribues\"):\nHistorie počátků Říma je tak dle Dumézila literárním konstruktem, který odkazuje na společenské oblasti náboženství a správy, války a bohatství.\n\nPrvní třída či funkce je zastoupena vládci, kněžími a mágy, jejichž role často splývají. Náleží do ní božstva svrchovanosti jako je Varuna, Mitra, Jupiter nebo Ódin.\n\nVe 30. letech rozpoznal Dumézil vnitřní dualismus této funkce. Už v 19. století si všiml Abel Bergaigne, že indoíránská božstva svrchovanosti jsou představována „přátelským“ Mitrou a „děsivým“ Varunou. Přehled některých uváděných opozit uvádí následující tabulka.\n\nDualismus těchto dvou božstev lze přirovnat k taoistickému konceptu jin a jang nebo dualitu apollonského a dionýského, proslavenou Friedrichem Nietzschem, ale známou už antickým myslitelům.\n\nTato dualita se také odráží ve vztahu řemeslníka, vládnoucího přirozenou technologií, a čaroděje, vládnoucího nadpřirozenou mocí. Příkladem je germánská dualita božstev Ulla a Ódina.\n\nPodle Bernarda Sergeanta souvisí s dualitou prvního principu i instituce dvou zároveň vládnoucích králů Sparty. Zatímco rod Eurypóntovců zaměřený na vnitřní záležitosti státu reprezentuje mitrovský pól, rod Ágiovců zaměřený na válku reprezentuje pól varunovský.\n\nV \"Mahábháratě\" představují opozici Mitra-Varuna králové Judhišthira a Pándu. V zoroastriánství Mithra-Ahura Mazda, v něm však Mithra získal rysy válečníka, božstva druhé funkce a přiblížil se tak indoíránskému Indrovi. V antickém Řecku zase odpovídá dvojice Zeus-Úranos, v Římě Jupiter a Dius Fidius.\n\nBožstva reprezentující mitrovský aspekt bývají často jednoruká, zatímco varunovská božstva bývají jednooká. První jmenovaní, například Tý nebo římský hrdina Gaius Mucius Scaevola, přichází o pravou ruku kvůli nedodržení přísahy, ač paradoxně mitrovský aspekt bdí nad dodržováním práva. Jednookost varunovských božstev, jako je třeba Ódin, je podobná děsivému paralyzujícímu pohledu mýtických hrdinů jako Publius Horatius Cocles, Cúchulainn nebo Egil, kteří při tom často zavírali jedno oko. Dalším příkladem může být irský jednoruký král Nuada a jednooký fomoire Balor. V íránském a římském prostředí se s bohy první funkce, jako je Mithra nebo Jupiter, pojil blesk jako odznak autority.\n\nPrvní funkce je také vyjádřena védskými božstvy Armajanem a Bhagou. Armajan bdí nad soudržností árjské společnosti, dohlíží na sňatky, na pohostinnost a dodržování náboženských obřadů. Bhaga sleduje spravedlivé rozdělování statků mezi Árje. Jejich zoroastrickou obdobou je podle Dumézila bůh Sraoša a bohyně Aši, římskou Juventas a Terminus.\n\nDruhá funkce má stejně jako první duální charakter. Příkladem opozotních charakterů můžou být kšatrijové Bhíma a Ardžuna z \"Mahabharáty\".\n\nBhíma, syn boha větru Váju, bojuje nahý a ozbrojený pouze kyjem. Je vysoký, rychlý, hrubý a nevypočitatelný. Ardžuna, syn Indry, bojuje v drátěné košili a pancíři, vlastní legendární luk Gándíva a válečný vůz. Na rozdíl od samotářského Bhímy bojuje v čele armády, je aristokratem a respektuje dharmu. Obdobou Bhímy je aveststký Keresáspa, řecký Héraklés a severský Thór. Obdobou Ardžuny Achilles a severský Ódin ve svém válečném aspektu.\n\nReprezentant druhé funkce často v mýtech páchá tři závažná provinění zahrnující násilí vůči reprezentantovi první funkce, nečestné jednání v bitvě a úklady proti blahu bližního. Například Indra usmrtil bráhmana, zrádně zabil bezbranného nepřítele a znásilnil cizí ženu. Za trest přišel o svůj duchovní majestát, fyzickou sílu i krásu. Řeckou analogií je mýtus o Héraklovi a severský epos o Starkadovi.\n\nVe védské Indii a u Germánů měla božstva druhé funkce jako Indra nebo Thór jako zbraň blesk, který má i meteorologické konotace.\n\nTřetí funkce zahrnuje zdraví, bohatství, plodnost, krása a vztah k půdě. V sociální sféře zahrnuje rolníky, pastevce, řemeslníky a obchodníky.\n\nVe védské Indii byla reprezentována dvojčaty Ašviny, Púšanem, Sarasvatí a četnými mateřskými bohyněmi. Další představiteli je římský Quirinus a Flora, severská dvojčata Frey a Freya s jejich otcem Njördem nebo slovanský Jarilo. Často je spojena s blíženeckými božstvy.\n\nI tato funkce má svůj vnitřní dualismus. Příkladem jsou dvojčata Sahadéva a Nakula, náležející k vaišům, vystupující v Mahabharátě. Sahadéva se stará o dobytek, který je důležitý v obětech bráhmanů, a je moudrý, dobrý a zbožný. Nakula chová a cvičí koně, důležité pro kšatrije, a je bojovný, silný a krásný.\n\nDůležitou roli u Indoevropanů má také symbolická entita stojící mimo trojčlenný klasifikační systém a zároveň se k vztahující k jednotlivým funkcím. Jedná se především o různé „Velké bohyně“, sakrálního krále či představitele transcendentní Pravdy.\n\nPodle Miriam Robbinsové byly původní indoevropské bohyně odrazem přírodních jevů a jejich personifikace byla mlhavá. Výrazné bohyně historických panteonů považuje za asimilovaná božstva před-indoevropského obyvatelstva. Jejich asimilace měla často podobu hierogamie (posvátného sňatku). Příkladem může být indická Šaktí, Aditi a Deví nebo řecká Héra. Ačkoliv se tyto bohyně vztahují především k třetí funkci, tak mají atributy všech funkcí, což je výrazné například u indické Durgy. Mezi další typické trojfunkční bohyně patří perská Anáhitá, řecká Artemis a Athéna, římská Juno a Vesta, irská Medb a Macha. Francis Vian shledal trojčlennou bohyni také v řeckých Charitkách a římských Gráciích.\n\nVztah ke všem třem funkcím vykazují také božstva živlů, jako védský bůh ohně Agni nebo vodní bohyně jako zmiňovaná Sarasvatí a Anáhitá.\n\nTéměř universálním tématem v mytologii indoevropských národů je vyprávění o střetu mezi skupinou válečníků a kněží s hierarchickou společností proti původním obyvatelům země, zemědělcům a pastevcům. To končí integrací obou stran a vznikem nového sociálního řádu.\n\nTyto příběhy byly často interpretovány historicky. Například André Piganiol považoval vyprávění o bojích mezi Římany a Sabiny za odkaz na střet mezi indoevropskými nájezdníky a původním neindoevropským obyvatelstvem. Podobně býval vykládán i mýtus o bojích mezi Ásy a Vany. Dumézil tyto interpretace odmítnul a chápe je jako ospravedlnění společenského řádu. První dvě funkce ve válce vystupují jako spojenci, v Indii bylo toto souručenství označováno jako \"ubhe vírje\". Vědomé užívání trojčlenné koncepce se podle Dumézila objevuje i ve Vergiliově \"Aeneidě\", kde Aeneas bojuje s italickými kmeny aby mohl založit novou Tróju. Kromě zmiňované války Římanů se Sabiny a Ásy s Vany patří k mezi vyprávění o válce funkcí irský mýtus o boji lidu Tuatha Dé Danann proti Fomoriům nebo indický mýtus o bozích, kteří nechtěli připustit Ašviny k oběti sómy a také \"Mahabharáta\".\n\nAtsuhiko Yoshida a Covington Littleton upozornili na prvky války funkcí v \"Iliadě\", kde Trójané představují třetí funkci a Achájové jejich první a druhou. Na rozdíl od typické války nekončí jejich spor smírem, ale vyplněním Tróji a navíc tento příběh nejspíše pojednává o skutečných historických událostech. Prvky války funkcí získalo toto vyprávění nejspíše až při své uměleckém zpracování. Daniel Dubuisson nalezl prvky tohoto sporu zase ve starořeckém dialogu mezi Solónem a Kroisem, a v irské sáze \"Bórama\", která zmiňuje promluvu sv. Kolumbána ke králi Tary Aedovi. Tyto verbální spory mají ukazovat nadřazenost první a druhé funkce. Podobnou myšlenku vyjadřuje skytský mýtus o synech krále Targitaa a osetinské eposy o Nartech.\n"}
{"id": "650209", "url": "https://cs.wikipedia.org/wiki?curid=650209", "title": "Mločíci", "text": "Mločíci\n\nMločíci (Plethodontidae) jsou čeledí ocasatých obojživelníků, kteří nemají vyvinuté plíce. Žijí v různých místech Ameriky, ale byl objeven i asijský druh. Jejich systém není ustálen, rozeznává se několik podčeledí.\n\nMločíci jsou obojživelníci čolkovitého tvaru. Pokožka bývá mnohdy různě zbarvená. Oči mají vystouplé, na předních nohou mají 5 prstů a na zadních 4. Celkově měří 5–20 cm.\n\nObvykle se jedná o zcela suchozemské organismy, kteří kladou vejce na suchou zem. Někteří zástupci mají však vodní životní stadium (pulec) a jiné jsou dokonce po celý život výhradně vodní.\n\nAč jsou mločíci obojživelníci, nemají plíce. Místo nich dýchají kůží. Kyslík zprostředkovávají i sliznice tlamy a hrdlo, kde se rovněž odehrává výměna plynů. Jsou to drobní hmyzožravci. Potravu hledají pomocí výborného čichu i zraku. Při kousání potravy zvedají horní čelist (kterou má člověk nepohyblivou).\n"}
{"id": "650211", "url": "https://cs.wikipedia.org/wiki?curid=650211", "title": "Bronislovas Lubys", "text": "Bronislovas Lubys\n\nBronislovas Lubys (* 8. října 1938, Plungė - 23. října 2011, Druskininkai) byl litevský velkopodnikatel, průmyslník, politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, chemik, docent na KTU - Kaunaské technologické Univerzitě, čestný doktor KTU a KU - Klajpedské Univerzity, mecenát, čestný občan Jonavského okresu, čestný občan města Plungė, prezident Litevské konfederace průmyslníků (LPK), prezident koncernu „Achemos grupė“ (jehož největším podnikem je Achema) (vlastnil kolem 51 % akcií), nejbohatší člověk v Litvě.\n\n"}
{"id": "650219", "url": "https://cs.wikipedia.org/wiki?curid=650219", "title": "Tš", "text": "Tš\n\nTš je písmeno latinky vyskytující se v abecedách některých jazyků, např. ižorštiny a votštiny, jež se řadí mezi ugrofinské jazyky. V IPA představuje jednu z možných transkripcí pro neznělou postalveolární afrikátu //. Tato afrikáta je i ve fonémické sadě karelštiny a je zapisována grafémem č, nicméně se občas zapisuje i jako \"tš\", ačkoliv \"tš\" není součástí karelské abecedy. Někdy je taky používán ve fonetické transkripci japonštiny.\n\nV češtině a dalších jazycích je \"tš\" bráno jako dvě samostatná písmena t a š.\n\n"}
{"id": "650225", "url": "https://cs.wikipedia.org/wiki?curid=650225", "title": "Hašim Mach'amid", "text": "Hašim Mach'amid\n\nHašim Mach'amid (: האשם מחאמיד, : هاشم محاميد) byl izraelský politik a bývalý poslanec Knesetu za strany Chadaš, Chadaš-Balad, Balad, Sjednocená arabská kandidátka a Pokroková národní aliance.\n\nNarodil se 18. února 1945 ve městě Umm al-Fachm. Vystudoval v bakalářském a magisterském programu na Telavivské univerzitě. Pracoval jako vzdělávací poradce. Hovořil arabsky a anglicky. Patřil do komunity izraelských Arabů.\n\nPůsobil jako starosta města Umm al-Fachm a člen sektetariátu organizace sdružující izraelské Araby.\n\nV izraelském parlamentu zasedl poprvé po volbách v roce 1988, v nichž kandidoval za stranu Chadaš. Mandát ale získal dodatečně v lednu 1990 jako náhradník po rezignaci Me'ira Vilnera. Byl pak členem výboru pro vzdělávání a kulturu. Mandát obhájil ve volbách v roce 1992, opět za Chadaš. Nastoupil jako člen do výboru pro státní kontrolu, výboru pro drogové závislosti a výboru pro vzdělávání a kulturu. Předsedal podvýboru pro drogové závislosti v arabském sektoru. Opětovně byl zvolen ve volbách v roce 1996, nyní za společnou kandidátní listinu Chadaš-Balad, která se ale v průběhu volebního období rozpadla a Mach'amid přešel do klubu Balad. Zasedal ve výboru pro drogové závislosti, výboru pro vědu a technologie, výboru pro vzdělávání a kulturu a výboru pro jmenování islámských soudců.\n\nZnovu se do Knesetu dostal po volbách v roce 1999. Tentokrát jako kandidát Sjednocené arabské kandidátky. Z jejího klubu ale během funkčního období vystoupil a založil vlastní politickou formaci nazvanou Pokroková národní aliance. Byl aktivní jako člen výboru práce, sociálních věcí a zdravotnictví, výboru pro zahraniční dělníky a výboru zahraničních záležitostí a obrany.\n\nVe volbách v roce 2003 kandidoval za Pokrokovou národní alianci, ale mandát neobhájil.\n\n"}
{"id": "650231", "url": "https://cs.wikipedia.org/wiki?curid=650231", "title": "Jim Fielder", "text": "Jim Fielder\n\nJim Fielder (* 4. října 1947, Denton, Texas) je americký baskytarista, nejvíce známý jako jeden ze zakládajících členů skupiny Blood, Sweat & Tears. Před nástupem do BS&T působil a hrál v několika dalších pozoruhodných kapelách včetně The Mothers of Invention a Buffalo Springfield.\n"}
{"id": "650233", "url": "https://cs.wikipedia.org/wiki?curid=650233", "title": "Ferrari F10", "text": "Ferrari F10\n\nFerrari F10 je vůz formule 1 týmu Scuderia Ferrari Marlboro nasazený pro rok 2010. Jezdili v něm Brazilec Felipe Massa a Španěl Fernando Alonso. Monopost byl představen 28. ledna 2010 v Maranellu.\n\nPojmenování vozu vychází z toho, že se jedná o monopost značky Ferrari, který je určen pro rok 2010, tzn. F10.\n\nFerrari F10 je přizpůsobeno aerodynamickým standardům zavedeným ve formuli 1 od roku 2009. Má vysoce zdviženou přední část s mohutným křídlem, které přesahuje přes celou šířku vozu, úzký a vysoký zadní spoiler a kryt motoru protažený až k němu (tzv. žraločí ploutev).\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "650235", "url": "https://cs.wikipedia.org/wiki?curid=650235", "title": "Lê Ðức Thọ", "text": "Lê Ðức Thọ\n\nLê Đức Thọ (narozen jako Phan Đình Khải; 14. října 1911 Ha Nam – 13. října 1990 Hanoj) byl vietnamský revolucionář, generál, diplomat a politik, který v roce 1973 získal spolu s americkým ministrem zahraničních věcí Henrym Kissingerem Nobelovu cenu za mír, ale ocenění odmítl. Prohlásil, že v jeho zemi pořád není mír.\n\nV 1930 pomohl založit Indočínskou komunistickou stranu. Mezi lety 1930–1936 a 1939–1944 byl vězněn Francouzi (Vietnam byl v té době kolonií\nFrancie). Po propuštění v roce 1945 byl až do roku 1954, kdy byly podepsány Ženevské dohody, jedním z vůdců Viet Minh, hnutí za osvobození Vietnamu od Francie.\n\n"}
{"id": "650238", "url": "https://cs.wikipedia.org/wiki?curid=650238", "title": "Dave Bargeron", "text": "Dave Bargeron\n\nDavid 'Dave' W Bargeron (* 6. září 1942, New York City, New York, Spojené státy) je americký hráč na tubu a pozoun, nejvíce známý jako člen skupiny Blood, Sweat & Tears. Spolupracoval ale také s hudebníky jako jsou Paul Simon, Mick Jagger, James Taylor, Eric Clapton, David Sanborn, Carla Bley nebo Pat Metheny. Nyní žije v New Yorku a má čtyři děti.\n\n"}
{"id": "650244", "url": "https://cs.wikipedia.org/wiki?curid=650244", "title": "Georg Wadenius", "text": "Georg Wadenius\n\nGeorg \"Jojje\" Wadenius (* 4. května 1945, Stockholm, Švédsko) je švédský kytarista, baskytarista, zpěvák a skladatel, který spolupracoval s mnoha hudebníky, mezi které patří Steely Dan, Aretha Franklin, Diana Ross, Dr. John, David Sanborn, James Brown, Marianne Faithfull, Kent, Paul Simon, Joe Thomas, Dionne Warwick, Roberta Flack, Donald Fagen, Doug Katsaros, Paul Desmond, Jim Hall, John McLaughlin, Michael Franks, Luther Vandross a další.\n\n\n\n"}
{"id": "650246", "url": "https://cs.wikipedia.org/wiki?curid=650246", "title": "Osmdesát dopisů", "text": "Osmdesát dopisů\n\nOsmdesát dopisů (2011) je český film, celovečerní hraný debut Václava Kadrnky. Světovou premiéru měl 15. února 2011 na Berlinale v sekci Forum. Spolu s filmem \"Kuky se vrací\" zvítězil ve Finále v Plzni 23. dubna 2011. Na festivalu v Soluni získal od poroty druhé nejvyšší ocenění, Stříbrného Alexandra, a cenu filmových kritiků FIPRESCI.\n\nFilm, který má autobiografické prvky, se odehrává v Československu v roce 1987. Vypráví o čtrnáctiletém chlapci, jehož otec emigroval do Anglie a on se se svou matkou pokoušejí odstěhovat za ním.\n\nFilm neměl pevně daný scénář a hlavní postavy v něm hrají neherci. Vznikal s nízkým rozpočtem, protože nedostal žádný příspěvek od Státního fondu České republiky pro podporu a rozvoj české kinematografie ani po opakovaných žádostech. Natáčení probíhalo ve Zlíně a bylo dokončeno v březnu 2010. Město Zlín odpustilo filmovému štábu poplatky v celkové výši 45 000 Kč za zábor míst pro natáčení. Ukázky z filmu byly představeny během Festivalu nad řekou v Písku 1. srpna 2010.\n\nFilm získal na Cenách české filmové kritiky 2011 cenu RWE pro objev roku. Nominaci také získal v kategorii nejlepší kamera.\n\n\n"}
{"id": "650265", "url": "https://cs.wikipedia.org/wiki?curid=650265", "title": "Raw socket", "text": "Raw socket\n\nRaw socket je v informatice označení zvláštního přístupu k soketu, který slouží ke komunikaci v počítačových sítích. Raw socket umožňuje programátorovi v aplikaci přímé odesílání a přijímání síťových paketů s možností obejít standardní síťová zapouzdření TCP/IP stacku implementovaného typicky uvnitř operačního systému. Raw sockety jsou specifické funkce síťového API.\n\nVětšina API rozhraních raw sockety podporuje, a to zejména ty založené na Berkeleyských socketech. Raw sockety obvykle přijímají pakety včetně hlaviček na rozdíl od standardních (non-raw) socketů, které hlavičky zahazují (stripují) a zpracovávají pouze datové části datagramů (payload). Raw socket tak umožňuje vyslat jakkoliv formátovaný datagram.\n\nJeden z možných případů pro užití raw socketů je implementace nových protokolů transportní vrstvy v user space. Raw sockety jsou typicky dostupné v síťovém vybavení a jsou použity pro směrovací protokoly jako jsou Internet Group Management Protocol (IGMP), Open Shortest Path First (OSPF) a v ICMP (nejznámější využití je u programu ping a traceroute).\n\nVětšina API socketů, zejména ty založené na Berkeley socketech, podporují raw sockety.\n\nKdyž Microsoft v roce 2001 vydal Windows XP, podpora raw socketů byla podporována a realizována pomocí Winsock rozhraní. Média však kritizovala Microsoft, že raw sockety jsou pouze využívány hackery k provádění tzv. resetovacím útokům na TCP spojení. Proto Microsoft o tři roky později (2004) tiše a nerevizibilně odstranil raw sockety a ukončil veškerou podporu pro aplikace, které je používaly.\n\nPacket injection za použití raw socketu:\n\n\n"}
{"id": "650266", "url": "https://cs.wikipedia.org/wiki?curid=650266", "title": "Kurgalský poloostrov", "text": "Kurgalský poloostrov\n\nKurgalský poloostrov ( , „Kurgalski poluostrov“) se nachází na severovýchodě Evropy, v Kingiseppském rajónu Leningradské oblasti v Rusku. Je ohraničen Narvskou zátokou na západě a Lužskou na východě. Jeho území je poměrně bažinaté. Ve středu se nachází Lipovské jezero, které je kanálem spojeno s Finským zálivem. Na jihu protéká řeka Luga. Poloostrov je převážně plochý, jeho nejvyšší bod leží ve výšce 43 m. n. m.\n\nKromě přístavu Usť-Lugy se zde nachází i několik ižorských vesnic.\n"}
{"id": "650272", "url": "https://cs.wikipedia.org/wiki?curid=650272", "title": "Walram IV. Limburský", "text": "Walram IV. Limburský\n\nWalram IV. Limburský, \"fr. Walram IV ou Waléran IV de Limbourg\" (1220 - 24. října 1279) byl limburský vévoda.\nByl synem limburského vévody Jindřicha IV. a Ermengardy z Bergu. Po otcově smrti roku 1247 obdržel limburské vévodství a jeho bratr Adolf hrabství Berg. Novému limburskému vévodovi se podařilo si roku 1258 znepřátelit brabantského vévodu Jana, čímž přerušil dlouhodobé přátelské vztahy s Brabantskem.\n\nAktivně ovlivňoval říšskou politiku během interregna, ze štaufského tábora přešel na stranu Viléma Holandského, jemuž dělal velvyslance na anglickém dvoře Jindřicha III. Po Vilémově smrti se stal zástáncem kandidatury Richarda z Cornwallu. Po jeho smrti roku 1272 ovlivňoval novou volbu římského krále.\n\nZemřel v říjnu 1279 a ač byl dvakrát ženatý, nesplodil mužského potomka a rod jím vymřel po meči. Jeho smrt předznamenala bitvu u Worringenu, v níž se utkali zájemci o uvolněné dědictví.\n"}
{"id": "650274", "url": "https://cs.wikipedia.org/wiki?curid=650274", "title": "Roboti (animovaný film)", "text": "Roboti (animovaný film)\n\nRoboti (orig. \"Robots\") je americký počítačově animovaný film z roku 2005. Příběh filmu vytvořili autoři knih pro děti Chris Wedge a William Joyce.\n\nRobotický umývač nádobí Herb Copperbottom a jeho manželka Lydia si po 12 hodinách práce zkonstruují syna jménem Rodney. Z Rodneyho se stane mladý vynálezce, který sní o tom, že udělá svět lepším. Jeho idolem se stane Bigweld, známý vynálezce a majitel Bigweld Industries. V pubertě Rodney vynalezne stroj \"Wonderbot\", který má pomáhat jeho otci v práci při mytí nádobí. Wonderbot ale začne nádobí rozbíjet, když ho znervózní Herbův šéf. Rodney je proto propuštěn, a tak se rozhodne vzít svůj vynález do Robot City k Bigweldovi, kde by měl získat práci a finančně tak pomoci rodině. Před cestou je povzbuzen otcem, který mu prozradí, že vždycky litoval toho, že se nestal muzikantem.\n\nPo příjezdu do Robot City Rodney potká Fendera, který se snaží z turistů vymámit peníze za fotky a mapy s obydlími hvězd. Rodney nakonec dorazí k sídlu Robot Industries. Tam se dozví, že vedení společnosti převzal Phineas T. Ratchet a ten má v úmyslu přerušit výrobu náhradních dílů pro roboty. Ratchet věří, že společnost dokáže vydělat více, když bude místo náhradních dílů pro staré roboty prodávat drahé upgradey. Když nějaký robot protestuje, je poslán na vrakoviště, kde je pod vedením Ratchetovy matky madam Gasket zlikvidován. Rodney najde s pomocí Fendera místo, kde může přespat. Tím je penzion tety Fanny, kde Rodney potká další roboty. Rodney potom začne spravovat staré roboty sám. Gasket přikáže Ratchetovi, aby Rodneyho zastavil a Bigwelda zabil.\n\nRodney zjistí, že Herb je nemocný a nemá přístup k náhradním dílům. Rodney se rozhodne, že zkusí kontaktovat Bigwelda osobně a přemluví ho, aby začal znovu vyrábět náhradní díly. Wonderbot mu připomene, že se ten večer koná pravidelný Bigweldův ples. Rodney a Fender se tam v přestrojení vydají, ale pouze se tam od Ratcheta dozví, že Bigweld nemohl přijít. Rodney se snaží promluvit s Ratchetem, ale je vyprovozen ochrankou. Zachrání ho Cappy, krásná členka vedení Bigweld Industries, která nesouhlasí s Ratchetovými plány. Ta spolu s Rodneym, Fenderem a jeho novou přítelkyní Lorettou Geargrinderovou z plesu uteče.\n\nFender jde s Lorettou domů, ale cestou je unesen a odvezen na vrakoviště. Při útěku ztratí svou dolní polovinu. Utéct se mu podaří jen díky tomu, že získá nové ženské nohy. Rodney a Cappy mezitím letí k Bigweldovi domů. Když tam Rodney neúmyslně zboří domino, Bigweld se objeví. Rodney se snaží Bigwelda přesvědčit, aby se vrátil do vedení své společnosti, kde by zařídil, aby se znovu vyráběly náhradní díly, ale Bigweld to odmítá. Rodney pak zavolá svým rodičům a oznámí jím, že se hodlá vzdát svého snu, že se stane vynálezcem a hodlá se vrátit domů do Rivet Town, ale jeho otec ho znovu povzbudí, aby své sny nevzdával. Rodney přesvědčí další roboty, aby bojovali proti Ratchetovi. Fender řekne, že Ratchet postavil speciální roboty, kteří mají shromáždit a zničit staré roboty. Když si Bigweld uvědomí, co znamená pro Rodneyho, rozhodne se skupině pomoci.\n\nSkupina robotů dorazí do Bigweld Industries, kde Bigweld propustí Ratcheta. Ratchet ale Bigwelda porazí. Ten je po příjezdu na vrakoviště opraven, ale vzápětí je zajat. Následuje bitva mezi Ratchetovými zaměstnanci a roboty opravenými Rodneym. Během nastalého chaosu Rodney Bigwelda zachrání, Ratchetovi roboti jsou pak poraženi a Wonderbot zničí Gasket, když ji shodí do taviče. Ratchet ztratí své upgradey. Bigweld se potom vydá do Rivet Town, aby Rodneyho rodičům oznámil, že se Rodney stal jeho pravou rukou a možným nástupcem. Rodney umožní otci, aby se mu splnil jeho sen, když mu dá trumpetu. Herb na ni začne hrát a všichni začnou tančit na \"Get Up Offa That Thing\" od Jamese Browna.\n\nFilm sklidil převážně příznivé reakce u kritiky. Server Rotten Tomatoes uvádí na základě 177 recenzí, že 64% z nich je pozitivních. Server Metacritic dává \"Robotům\" na základě 33 recenzí skóre 64 ze 100. Uživatelé ČSFD hodnotí film průměrně 65%.\n\nBěhem prvního víkendu po uvedení utržil film ve Spojených státech a Kanadě 36 milionů dolarů, s nimiž se během tohoto víkendu stal nejúspěšnějším filmem. Celosvětové tržby filmu činily více než 260 milionů dolarů.\n\n"}
{"id": "650280", "url": "https://cs.wikipedia.org/wiki?curid=650280", "title": "Ulexit", "text": "Ulexit\n\nUlexit je minerál ze skupiny borátů, který krystalizuje v triklinické soustavě. Ulexit nese jméno německého chemika Georga Ludwiga Ulexe (1811–1883), který jej poprvé popsal.\n\nJedná se o evaporit typický pro oblasti plochých pánví, zejména pouštních pánví, z níž se voda rychle odpařuje. Dále vzniká ve slaných bažinách v suchých oblastech a také v sedimentech, kde byl bór dodávaný z okolních horkých pramenů. Některá ložiska mohou obsahovat více než jednu miliardu tun rentabilního ulexitu.\n\n\n\nVyskytuje se společně s colemanitem, boraxem, meyerhofferitem, hydroboracitem, probertitem, glauberitem, tronou, mirabilitem, kalcitem, sádrovcem a halitem.\n\nUlexit, stejně jako borax anebo colemanit, má veliký význam jakožto ruda Bóru. Koncentrace bóru v ulexitu je komerčně velmi významná, protože koncentrované sloučeniny se používají při výrobě materiálů pro mnoho odvětví průmyslu. Bór se používá především ve výrobě skleněných vláken spolu s borokřemičitými skly odolnými vůči teplu, jako je tradiční Pyrex, světlomety automobilů a laboratorní sklo. Může se používat také jako leštěný v podobě drahého kamene, pro svůj efekt s efektem kočičího oka. Je také využíván pro své optické vlastnosti (označován jako \"TV rock\"), kde se jednotlivá vlákna chovají jako optická vlákna.\n\n\n"}
{"id": "650281", "url": "https://cs.wikipedia.org/wiki?curid=650281", "title": "Svatý Medard", "text": "Svatý Medard\n\nSvatý Medard (asi 457 – asi 545) byl francký biskup ve Vermandois.\n\nNarodil se v roce 457 n. l. v Salency. Byl synem bohatého šlechtice Nektarda a Protagie. Od dětství projevoval útrpnost a milosrdnou lásku. Svoje šaty dal slepému žebrákovi, jídlo zapíral, aby ho mohl dát chudým. Medard studoval ve Vermandois a v Tournaye, které bylo královským sídlem.\nBývá uváděno, že konečného vzdělání dosáhl na Saint-Quentin a údajně roku 505 přijal kněžské svěcení. Medard jako kněz působil v rodišti.\nPo smrti biskupa vermandoiského v roce 530 byl ve věku asi 70 let ve Vermandois jmenován jeho nástupcem. V následujícím roce, snad z bezpečnostních důvodů, přemístil své sídlo do opevněného města Nyonu. V roce 540 v Noyonu zemřel.\n\nV křesťanském náboženství je považován za ochránce úrody a patrona sedláků, pastýřů, meteorologů, sládků a vinařů a proti bolesti zubů. Lidé se k němu modlili za suché počasí při senoseči, za úrodu polí a vinic, také proti horečce a choromyslnosti.\n\nMedardova kápě, 40 dní kape.\n\n"}
{"id": "650283", "url": "https://cs.wikipedia.org/wiki?curid=650283", "title": "Jiří Horák (spisovatel)", "text": "Jiří Horák (spisovatel)\n\nJiří Horák (3. dubna 1940 – 17. března 2004 Praha) byl český literát a dramatik.\n\nJe absolventem Školy důstojnického dorostu letectva v Kremnici (1957) a Leteckého učiliště v Prostějově (1959). Poté vystudoval dramaturgii a scenáristiku na FAMU (1965), na Katedře televizní a filmové žurnalistiky Univerzity Karlovy získal doktorát (1980); působil v České televizi, Filmovém studiu Barrandov a v Čs. armádním filmu jako dramaturg, scenárista a režisér.\n\nVětšinu života se ve volném povolání věnoval dramatické a literární tvorbě. Byl autorem rozhlasových a divadelních her, filmových a televizních scénářů, recenzí na výtvarné umění (zvláště fotografii) a rovněž patentů na hlavolam a nový způsob filmového snímání. Napsal řadu knih, jako editor se podílel na vydání knih jiných autorů (např. knih Karla Švestky: \"Měsíc jako rybí oko\" nebo Ivana Diviše: \"Teorie spolehlivosti\"). Proslavil se jako spisovatel s žánrově i tematicky širokým záběrem.\n\nAutorovo dílo zatím nebylo kompletně vydáno, dosud vyšly publikace:\n\n"}
{"id": "650292", "url": "https://cs.wikipedia.org/wiki?curid=650292", "title": "Konglomerát", "text": "Konglomerát\n\nKonglomerát může být:\n"}
{"id": "650294", "url": "https://cs.wikipedia.org/wiki?curid=650294", "title": "Bibi Beschová", "text": "Bibi Beschová\n\nBibiana „Bibi“ Beschová (1. února 1940 Vídeň – 7. září 1996 Los Angeles, Kalifornie) byla rakousko-americká herečka. Byla dcerou rakouské herečky Gusti Huberové, která se v polovině 40. let 20. století přestěhovala do USA. Jejím nevlastním otcem se stal Joseph Besch, výkonný ředitel rozhlasu a bývalý kapitán americké armády. Bibi Beschová byla matkou americké herečky Samantha Mathisové.\n\nHrála v různých mýdlových operách jako \"The Secret Storm\", \"The Edge of Night\" či \"Love Is a Many Splendored Thing\", působila také v divadle. V roce 1979 vystoupila i v minisérii \"Backstairs at the White House\". Její zřejmě nejvýznamnější rolí byla doktorka Carol Marcusová, matka Davida, syna admirála Jamese Kirka, ve sci-fi snímku \"\" (1982) režiséra Nicholase Meyera. S ním se potkala i u televizního filmu \"Den poté\" (1983), dále se objevila např. ve filmech \"Ocelové magnólie, Victory at Entebbe, Doing Time on Maple Drive, Chvění\" nebo seriálu \"Zapadákov\" (za poslední dvě díla byla nominována na ceny Emmy). V 90. letech hostovala v různých seriálech (\"Pohotovost, Melrose Place, Doktorka Quinnová\"). Zemřela v roce 1996 ve věku 56 let na rakovinu prsu.\n\n"}
{"id": "650301", "url": "https://cs.wikipedia.org/wiki?curid=650301", "title": "Dominique Pire", "text": "Dominique Pire\n\nDominique Pire (Georges Charles Clement Ghislain Pire; 10. února 1910 Dinant – 30. ledna 1969 Lovaň) byl belgický dominikán, který pomáhal uprchlíkům v poválečné Evropě. Za tyto snahy získal roku 1958 Nobelovu cenu za mír. V osmnácti letech se připojil k Řádu bratří kazatelů a v roce 1932 přijal jméno Dominique po zakladateli tohoto řádu. V roce 1936 získal doktorát z teologie na Papežské univerzitě sv. Tomáše Akvinského.\n\n"}
{"id": "650303", "url": "https://cs.wikipedia.org/wiki?curid=650303", "title": "Tobias Mössner", "text": "Tobias Mössner\n\nTobias Mössner (1790 Vídeň – 28. března 1871 Praha) byl malíř specializovaný na tvorbu divadelních dekorací. \n\nDo Prahy přišel roku 1834, během 40. let 19. století vytvořil pro Divadlo v Růžové ulici oponu \"Múza vede žáka k Hradčanům\". V letech 1837 až 1869 profesi vykonával ve Stavovském divadle. K příležitosti korunovace Ferdinanda I. Dobrotivého 7. září 1836 připravil pro Stavovské divadlo novou oponu s motivem Vltavy u Karlova mostu. Roku 1838 pro \"Jeviště královéhradeckých ochotníků\" namaloval oponu s motivem nazvaným \"Veduta města Hradec Králové\". Toto dílo je uložené v depozitáři muzea v Hradci Králové a patří k nejstarším dochovaným oponám v českých zemích.\n\n"}
{"id": "650305", "url": "https://cs.wikipedia.org/wiki?curid=650305", "title": "Mistrovství světa v házené mužů 2011", "text": "Mistrovství světa v házené mužů 2011\n\n22. mistrovství světa v házené proběhlo v dnech 13. – 30. ledna v Švédsku. Mistrovství se zúčastnilo 24 mužstev, rozdělených do čtyř šestičlenných skupin, z nichž první tři týmy postoupily do dvou čtvrtfinálových skupin. První dvě mužstva ve čtvrtfinálových skupinách postoupila do semifinále, týmy na třetím až šestém místě hrály o umístění. Týmy, které v základní skupině skončily na čtvrtém až šestém místě místě, hrály o 13. - 24. místo (tzv. Prezidentský pohár). Titul mistra světa obhájil tým Francie.\n\n Francie - Tunisko 32:19 (15:9)\n\n14. ledna 2011 (18:00) - Kristianstad (Kristianstad Arena)\nBranky: Karabatic 6, Abalo 5, Guigou 4, Accambray 3, Barachet 3, Fernandez 3, Bingo 2, Sorhaindo 2, Bosquet 1, Gille 1, Honrubia 1, Joli 1 - Megannem 6, Ayed 3, Jallouz 2, Saied 2, Tej 2, Hedoui 1, Lagha 1, Mrabet 1, Touati 1.\nRozhodčí: Olesen, Pedersen (DEN)\n\n14. ledna 2011 (18:15) - Lund (Färs och Frosta Sparbank Arena)\nBranky: Gensheimer 9, Glandorf 5, Hens 5, Kraus 3, Sprenger 3, Pfahl 2, Preiss 2, Haass 1 - El Ahmar 6, Abdelwares 5, Keshk 3, Razek 3, Haggag 2, El Kaioby 1, Hussein 1, Ibrahim 1, Mabrouk 1, Mamdouh 1, Ramadan 1.\nRozhodčí:Horáček, Novotný (CZE)\n\n14. ledna 2011 (20:15) - Kristianstad (Kristianstad Arena)\nBranky: Garabaya 4, Garcia Lorenzana 4, Garcia Parrondo 4, Cañellas 3, A. Entrerrios 3, Rocas 3, Romero 3, Aguinagalde 2, Gurbindo 2, Morros 2, R. Entrerrios 1, Maqueda 1, Ugalde 1 – M. Madan 5, Alfardan 3, Almaqabi 3, Abdulqader 2, Yahya 2, Yusuf 2, Ali 1, Alsayyad 1, H. Madan 1, A. Merza 1, M. Merza 1\nRozhodčí: Menezes, Pinto (BRA)\n\n16. ledna 2011 (16:15) - Kristianstad (Kristianstad Arena)\nBranky: Alsayyad 4, M. Madan 4, Alwanna 3, Abdulqader 2, Jawher 2, M. Merza 2, A. Merza 1 – Kaufmann 9, Sprenger 7, Klein 6, Glandorf 4, Heinl 3, Pfahl 3, Christophersen 2, Gensheimer 2, Hens 2.\nRozhodčí: Marina, Minore (ARG)\n\n16. ledna 2011 (17:30) - Lund (Färs och Frosta Sparbank Arena)\nBranky: Megannem 4, Tej 4, Hedoui 3, Jallouz 2, Gharbi 1, Lagha 1, Mrabet 1, Saied 1, Touati 1 – A. Entrerrios Rodriguez 5, Rocas 4, Garcia Lorenzana 3, Aguinagalde 2, Morros 2, Romero 2, R. Entrerrios Rodriguez 1, Gurbindo 1, Rodriguez Vaquero 1.\nRozhodčí: Krstič, Ljubič (SLO)\n\n16. ledna 2011 (18:45) - Kristianstad (Kristianstad Arena)\nBranky: El Ahmar 4, Hussein 3, Mamdouh 3, Razek 3, Abdelwares 2, El Kaioby 1, Haggag 1, Keshk 1, Mabrouk 1 – Guigou 5, Bosquet 3, Joli 3, Karabatic 3, Roine 3, Abalo 2, Fernandez 2, Gille 2, Sorhaindo 2, Barachet 1, Dinart 1, Honrubia 1.\nRozhodčí: Abrahamsen, Kristiansen (NOR)\n\n17. ledna 2011 (18:30) - Kristianstad (Kristianstad Arena)\nBranky: Aguinagalde 5, Garcia Lorenzana 5, Romero 5, Gurbindo 3, Rocas 3, A. Entrerrios Rodriguez 2, Cañellas 1, R. Entrerrios Rodriguez 1, Garcia Parrondo 1 – Gensheimer 4, Glandorf 4, Sprenger 3, Haass 2, Heinl 2, Hens 2, Klein 2, Kraus 2, Pfahl 2, Preiss 1.\nRozhodčí: Olesen, Pedersen (DEN)\nBranky: Joli 11, Accambray 5, Bingo 5, Barachet 4, Honrubia 4, Fernandez 3, Karabatic 3, Bosquet 2, Dinart 1, Gille 1, Roine 1, Sorhaindo 1 Alsayyad 3, Abdulqader 2, Ali 2, Almaqabi 2, Alwanna 2, Madan 2, Alfardan 1, Jawher 1, Merza 1, Yusuf 1.\nRozhodčí: Al-Marzouqi, Al-Nuaimi (UAE)\n\n17. ledna 2011 (20:45) - Kristianstad (Kristianstad Arena)\nBranky: Ayed 7, Megannem 5, Hedoui 3, Saied 3, Alouini 2, Gharbi 1, Mrabet 1, Touati 1 – El Ahmar 10, Hashem 4, Mamdouh 3, Razek 3, Mabrouk 2, Abdelwares 1, El Kaioby 1, Hussein 1, Ramadan 1, Yousef 1.\nRozhodčí: Horáček, Novotný (CZE)\n\n19. ledna 2011 (18:00) - Lund (Färs och Frosta Sparbank Arena)\nBranky: Alsayyad 6, Alfardan 3, Madan 2, Yusuf 2, Almaqabi 2, Abdulqader 2, Alwanna 1, M. Merza 1, A. Merza 1, Lagha 1 – Tej 7, Sami 6, Gatfi 4, Ayed 4, Hedoui 3, Megannem 1, Alouini 1, Touati 1, Lagha 1.\nRozhodčí: Marina, Minore (ARG)\n\n19. ledna 2011 (18:15) - Kristianstad (Kristianstad Arena)\nBranky: Kraus 7, Kaufmann 5, Preiss 3, Glandorf 2, Hens 2, Pfahl 2, Sprenger 1, Groetzki 1 – Accambray 5, Abalo 4, Karabatic 4, Gille 4, Fernandez 4, Barachet 3, Sorhaindo 2, Guigou 2, Honrubia 1, Joli 1.\nRozhodčí: Horáček, Novotný (CZE)\n\n19. ledna 2011 (20:30) - Kristianstad (Kristianstad Arena)\nBranky: Rocas 7, Romero 5, Garcia 4, Maqueda 3, Gurbindo 3, R. Entrerrios 2, A. Entrerrios 1, Garbaya 1, Aguinagalde 1, Garcia 1, Ugalde 1, Rodriguez 1, Canellas 1 – Mamdouh 5, El Ahmar 4, Razek 2, Hashem 2, Hassan 1, Keshk 1, Yousef 1, Hussein 1, Mabrouk 1.\nRozhodčí: Krstič, Ljubič (SLO)\n\n20. ledna 2011 (18:00) - Lund (Färs och Frosta Sparbank Arena)\nBranky: Mabrouk 7, El Ahmar 5, Razek 5, Keshk 3, Hussein 2, Abdelwares 1, Hassan 1, Hashem 1, Mamdouh 1 – Alsayyad 9, M. Madan 5, Almaqabi 4, Jawher 4, Merza 2, Alfardan 1, Ali 1, Yahya 1.\nRozhodčí:Karbaschi, Kolahdouzan (IRN)\n\n20. ledna 2011 (18:30) - Kristianstad (Tunisko Kristianstad Arena)\nBranky: Hens 6, Preiss 5, Klein 4, Kraus 4, Glandorf 3, Groetzki 3, Haass 3, Sprenger 3, Heinl 2, Pfahl 2, Gensheimer 1 – Megannem 6, Hedoui 4, Mrabet 4, Alouini 3, Gatfi 3, Jallouz 3, Sami 1, Tej 1, Touati 1.\nRozhodčí: Baďura, Ondogrecula (SVK)\n\n20. ledna 2011 (20:45) - Kristianstad (Kristianstad Arena)\nBranky: Guigou 6, Barachet 5, Karabatic 5, Abalo 3, Fernandez 3, Gille 2, Accambray 1, Honrubia 1, Joli 1, Sorhaindo 1 A. Entrerrios Rodriguez 7, Rocas 4, Romero 4, Aguinagalde 3, R. Entrerrios Rodriguez 2, Cañellas 2, Garabaya 2, Rodriguez 2, Garcia Lorenzana 1, Gurbindo 1.\nRozhodčí: Olesen, Pedersen (DEN)\n\n Island - Maďarsko 32:26 (14:11)\n\n14. ledna 2011 (17:00) - Norrköping (Himmelstalundshallen)\nBranky: Pálmarsson 8, Petersson 5, Atlason 4, Sigurðsson 4, Stefánsson 4, Gunnarsson 3, Ingimundarson 2, S. Guðjónsson 1, Ólafsson 1 - Mocsai 5, Gulyás 4, Lékai 4, Gál 2, Harsányi 2, Ilyés 2, Nagy 2, Törö 2,\nZubai 2, Iváncsik 1.\nRozhodčí: López, Ramírez (ESP)\n\n14. ledna 2011 (19:10) - Norrköping (Himmelstalundshallen)\nBranky: Myrhol 9, Koren 6, Mamelund 6, Tvedten 6, Bjørnsen 4, Kjelling 2, Samdahl 1, Skoglund 1 - Kadoyama 7, Toyoda 6, Tomita 4, Miyazaki 3, H. Higashinagahama 2, S. Higashinagahama 2, Nomura 2, Kishigawa 1, Mori 1, Takeda 1.\nRozhodčí: Mezian, Bachir (ALG)\n\n14. ledna 2011 (21:30) - Norrköping (Himmelstalundshallen)\nBranky: Wilczynski 9, Weber 6, Szilagyi 5, Bozovic 4, Fölser 3, Schlinger 3, Posch 2, Friede 1, Kainmüller 1 – Bortolini 4, Santos 4, Chiuffa 3, Pacheco 3, Tupan 3, Pires 2, Cardoso 1, Kojoroski 1, Pozzer 1, Ribeiro 1, Teixeira 1.\nRozhodčí: Geipel, Helbig (GER)\n\n15. ledna 2011 (16:30) - Norrköping (Himmelstalundshallen)\nBranky: Ilyés 5, G. Iváncsik 5, T. Iváncsik 5, Császár 4, Zubai 3, Katzirz 1, Lékai 1, Mocsai 1, Nagy 1 – Kjelling 7, Myrhol 6, Tvedten 6, Mamelund 2, Bjørnsen 1, Lund 1.\nRozhodčí: Geipel, Helbig (GER)\n\n15. ledna 2011 (18:45) - Norrköping (Himmelstalundshallen)\nBranky: Miyazaki 8, Kadoyama 5, Suematsu 5, Tomita 4, Toyoda 4, Murakami 2, Takeda 2, H. Higashinagahama 1, S. Higashinagahama 1, Kishigawa 1 – Szilagyi 8, Wilczynski 5, Fölser 4, Friede 3, Weber 3, Wöss 3, Bozovic 2, Kainmüller 2.\nRozhodčí: López, Ramírez (ESP)\n\n15. ledna 2011 (21:00) - Norrköping (Himmelstalundshallen)\nBranky: Ribeiro 7, Pacheco 5, Oliveira 4, Pozzer 3, Bortolini 2, Cardoso 2, Pires 1, Santos 1, Teixeira 1 – Sigurðsson 11, Petersson 7, Ólafsson 5, Hallgrímsson 3, Atlason 2, Guðjónsson 2, Gunnarsson 1, Ingimundarson 1, Pálmarsson 1, Svavarsson 1.\nRozhodčí:Canbro, Claesson (SWE)\n\n17. ledna 2011 (17:00) - Linköping (Cloetta Center)\nBranky:Harsányi 10 , Mocsai 6, Császár 4, Gál 3, Ilyés 3, Törö 3, Zubai 3, Nagy 2, Katzirz 1, Schuch 1 – Bortolini 8, Cardoso 4, Teixeira 4, Pires 2, Ribeiro 2, Tupan 2, Oliveira 1, Santos 1.\nRozhodčí: Nikolić, Stojković (SRB)\n\n17. ledna 2011 (19:10) - Linköping (Cloetta Center)\nBranky: Tvedten 10, Mamelund 5, Løke 4, Myrhol 4, Strand 4, Bjørnsen 3, Lund 3 – Bozovic 6, Szilagyi 5, Schlinger 4, Weber 4, Fölser 3, Wilczynski 3, Kainmüller 2.\nRozhodčí:Canbro, Claesson (SWE)\n\n17. ledna 2011 (21:30) - Linköping (Cloetta Center)\nBranky: Sigurðsson 9, Ólafsson 7, Petersson 5, Guðjónsson 4, Svavarsson 3, Atlason 1, Gunnarsson 1, Hallgrímsson 1, Ingimundarson 1, Jakobsson 1, Kristjánsson 1, Pálmarsson 1, Sveinsson 1 – Kadoyama 5, Nomura 4, S. Higashinagahama 3, Tomita 3, H. Higashinagahama 2, Miyazaki 2, Murakami 1, Suematsu 1, Toyoda 1.\nRozhodčí:Coulibaly, Diabaté (CIV)\n\n18. ledna 2011 (17:00) - Linköping (Cloetta Center)\nBranky: Miyazaki 5, Suematsu 4, Nomura 3, S. Higashinagahama 3, H. Higashinagahama 2, Murakami 2, Toyoda 2, Kadoyama 1, Kishigawa 1, Tomita 1 – G. Iváncsik 9, Lékai 6, Császár 5, Ilyés 3, T. Iváncsik 2, Mocsai 2, Gulyás 1.\nRozhodčí: Canbro, Claesson (SWE)\n\n18. ledna 2011 (19:10) - Linköping (Cloetta Center)\nBranky: Myrhol 7, Mamelund 5, Tvedten 4, Løke 2, Strand 2, Bjørnsen 2, Lund 2, Samdahl 1, Koren 1 - Pacheco 6, Bortolini 5, Ribeiro 5, Cardoso 4, Teixeira 3, Chiuffa 2.\nRozhodčí: Coulibaly, Diabaté (CIV)\n18. ledna 2011 (21:30) - Linköping (Cloetta Center)\nBranky: Weber 8, Bozovic 3, Szilagyi 3, Wilczynski 3, Fölser 2, Friede 2, Schlinger 2 - Petersson 7, Ólafsson 5, Atlason 3, Guðjónsson 3, Stefánsson 3, Pálmarsson 2, Sigurðsson 2, Gunnarsson 1.\nRozhodčí: Stark, Ştefan (ROU)\n20. ledna 2011 (17:00) - Linköping (Cloetta Center)\nBranky:Teixeira 8, Bortolini 7, Cardoso 5, Ribeiro 4, Silva 3, Pacheco 2, Tupan 2, Oliveira 1 - Suematsu 12, Tomita 6, Miyazaki 3, Toyoda 3, H. Higashinagahama 2, S. Higashinagahama 2, Kishigawa 2, Nomura 2, Kadoyama 1.\nRozhodčí: Stark, Ştefan (ROU)\n\n20. ledna 2011 (19:10) - Linköping (Cloetta Center)\nBranky:Guðjónsson 7, Petersson 5, Pálmarsson 4, Ólafsson 3, Sigurðsson 3, Stefánsson 3, Gunnarsson 2, Atlason 1, Ingimundarson 1 – Tvedten 7, Lund 6, Myrhol 4, Mamelund 2, Kjelling 1, Løke 1, Strand 1.\nRozhodčí: Canbro, Claesson (SWE)\n20. ledna 2011 (21:30) - Linköping (Cloetta Center)\nBranky: Szilagyi 7, Bozovic 5, Posch 4, Wilczynski 4, Friede 3, Jochum 2, Weber 2, Abadir 1, Fölser 1, Wöss 1 – Császár 5, Törö 5, Mocsai 4, Ilyés 3, T. Iváncsik 3, Katzirz 3, Lékai 3, Zubai 2, Gál 1, Gulyás 1, Nagy 1, Schuch 1.\nRozhodčí: Nikolić, Stojković (SRB)\n\n Chorvatsko - Rumunsko 27:21 (11:13)\n14. ledna 2011 (18:00) - Malmö (Malmö Arena)\nBranky: Strlek 8, Balič 4, Zrnič 4, Vukovič 3, Buntič 2, Lackovič 2, Valčič 2, Vori 2 – Stamate 7, Florea 5, Fenici 2, Jurca 2, Ghionea 1, Muresan 1, Novanc 1, Sadoveac 1, Simicu 1.\nRozhodčí:Lazaar, Reveret (FRA)\n14. ledna 2011 (20:15) - Malmö (Malmö Arena)\nBranky: L. Christiansen 8, Lindberg 7, Mogensen 6, Svan Hansen 5, M. Christiansen 4, Hansen 4, Nøddesbo 4, Søndergaard Sarup 4, Toft Hansen 3, Boesen 1, Eggert Jensen 1 – Calvert 4, Fletcher 2, Kelly 2, Parmenter 2, Hedges 1, Matic 1.\nRozhodčí:Marina, Minore (ARG)\n14. ledna 2011 (20:45) - Lund (Färs och Frosta Sparbank Arena)\nBranky: Vujin 6, Prodanovič 4, Stojkovič 4, Nikčevič 3, Ilič 2, Markovič 2, Sesum 2, Vučkovič 2 – Berkous 7, Berriah 3, Boultif 3, Daoud 3, Hamad 2, Boudrali 1, Cheikh 1, Labane 1, Layadi 1, Mokrani 1, Zouaoui 1.\nRozhodčí: Al-Marzouqi, Al-Nuaimi (UAE)\n16. ledna 2011 (18:00) - Malmö (Malmö Arena)\nBranky: Fletcher 5, Stojanovic 4, Calvert 3, Matic 2, Parmenter 2, Kelly 1, Subotic 1 – Vujin 7, Rnič 5, Stankovič 5, Ilič 4, Markovič 3, Nikčevič 3, Sesum 2, Stojkovič 2, Prodanovič 1, Toskič 1, Vilovski 1, Vuckovič 1.\nRozhodčí: Karbaschi, Kolahdouzan (IRN)\n16. ledna 2011 (20:00) - Lund (Färs och Frosta Sparbank Arena)\nBranky: Berkous 4, Boultif 4, Zouaoui 3, Labane 2, Hamad 1, Mokrani 1 – Balič 6, Vukovič 5, Lackovič 4, Vori 4, Ninčevič 2, Zrnič 2, Buntič 1, Matulič 1, Valčič 1.\nRozhodčí: Menezes, Pinto (BRA)\n16. ledna 2011 (20:15) - Malmö (Malmö Arena)\nBranky: Florea 7, Muresan 5, Ghionea 4, Jurca 3, Simicu 3, Novanc 2, A. Stamate 2, E. Stamate 2, Fenici 1, Toma 1 – L. Christiansen 6, Lindberg 5, Søndergaard 5, Eggert Jensen 4, Hansen 3, Mogensen 3, Svan Hansen 3, Boesen 2, M. Christiansen 2, Nøddesbo 2, Spellerberg 2, Toft Hansen 2.\nRozhodčí: Baďura, Ondogrecula (SVK)\n17. ledna 2011 (18:00) - Malmö (Malmö Arena)\nBranky: Musa 8, Buntič 7, Matulič 7, Vukovič 4, Zrnič 4, Ninčevič 3, Strlek 3, Lackovič 2, Balič 1, Duvnjak 1, Gojun 1, Vori 1 – Calvert 3, Fletcher 3, Subotic 3, Matic 2, Blondell 1, Hoppner 1, Parmenter 1, Stojanovic 1.\nRozhodčí: Baďura, Ondogrecula (SVK)\n17. ledna 2011 (18:00) - Lund (Färs och Frosta Sparbank Arena)\nBranky: Ghionea 7, Florea 2, Novanc 2, Fenici 1, Savenco 1, Stamate 1 – Berkous 4, Boultif 4, Labane 2, Rahim 2, Hamad 1, Layadi 1, Mokrani 1.\nRozhodčí: Abrahamsen, Kristiansen (NOR)\n17. ledna 2011 (20:15) - Malmö (Malmö Arena)\nBranky: Hansen 11, Lindberg 7, Søndergaard 4, L. Christiansen 3, Eggert Jensen 3, Boesen 2, Toft Hansen 2, Lauge 1, Nielsen 1, Nøddesbo 1 – Vujin 7, Ilič 4, Rnič 4, Markovič 2, Prodanovič 2, Toskič 2, Vuckovič 2, Bojinovič 1, Nikčevič 1, Sesum 1, Stojkovič 1.\nRozhodčí: Lazaar, Reveret (FRA)\n19. ledna 2011 (18:00) - Malmö (Malmö Arena)\nBranky: Nikcevic 7, Vujin 5, Ilic 4, Rnic 3, Prodanovic 2, Bojinovic 2, Sesum 1 – Vori 8, Zrnic 7, Balic 4, Lackovic 2, Kopljar 2, Strlek 1.\nRozhodčí:Abrahamsen, Kristiansen (NOR)\n\n19. ledna 2011 (20:15) - Malmö (Malmö Arena)\nBranky:Hansen 5, Svan Hansen 5, Nøddesbo 4, M. Christiansen 3, Boesen 2, L. Christiansen 2, Eggert Jensen 2, Lauge Schmidt 2, Bagersted 1 – Boultif 5, Berkous 3, Mokrani 3, Rahim 3, Hamoud Ayat 2, Labane 2, Zouaoui 1.\nRozhodčí:Karbaschi, Kolahdouzan (IRN)\n19. ledna 2011 (20:30) - Lund (Färs och Frosta Sparbank Arena)\nBranky: Calvert 7, Blondell 2, Fletcher 2, Matic 2, Parmenter 1 – Florea 5, Simicu 4, Ghionea 3, Sabou 3, Savenco 3, I. Stamate 2, Toma 2, Georgescu 2, A. Stamate 2, Csepreghi 1, Jurca 1, Fenici 1.\nRozhodčí: Menezes, Pinto (BRA)\n20. ledna 2011 (18:00) - Malmö (Malmö Arena)\nBranky: Berkous 5, Hamad 5, Hamoud 5, Zouaoui 4, Boudrali 3, Daoud 2, Rahim 2, Boultif 1 – Fletcher 6, Calvert 3, Parmenter 3, Kelly 2, Groenintwoud 1, Hedges 1, Subotic 1, Thomas 1.\nRozhodčí:Al-Marzouqi, Al-Nuaimi (UAE)\n20. ledna 2011 (20:15) - Malmö (Malmö Arena)\nBranky: Zrnič 8, Buntič 7, Lackovič 5, Strlek 3, Vori 3, Duvnjak 2, Balič 1 – Søndergaard 10, Hansen 9,Svan Hansen 4, Boesen 3, Lindberg 2, Nøddesbo 2, Toft Hansen 2, L. Christiansen 1, Eggert Jensen 1.\nRozhodčí: Lazaar, Reveret (FRA)\n20. ledna 2011 (20:30) - Lund (Färs och Frosta Sparbank Arena)\nBranky: Ilič 6, Vujin 4, Sesum 3, Stankovič 3, Vuckovič 3, Bojinovič 2, Markovič 2, Nikčevič 2, Stojkovič 2, Toskič 1 – Stamate 9, Ghionea 6, Muresan 6, Novanc 5, Florea 4, Fenici 3, Jurca 2, Savenco 2, Toma 1.\nRozhodčí: Krstič, Ljubič (SLO)\n\n Švédsko - Chile 28:18 (15:8)\n13. ledna 2011 (20:15) - Göteborg (Scandinavium)\nBranky: Ekdahl 6, Carlén 5, Petersen 5, Källman 4, Ekberg 3, K. Andersson 1, Arrhenius 1, Doder 1, Gustafsson 1, Lennartsson 1 – Em. Feuchtmann 4, Er. Feuchtmann 3, Salinas 3, Martinez 2, Alvarado 1, Andalaft 1, Araya 1, Oneto 1.\nRozhodčí: Nikolić, Stojković (SRB)\n14. ledna 2011 (18:15) - Göteborg (Scandinavium)\nBranky: J. W. Lee 9, J. G. Park 6, Jeong 3, Jung 2, Eom 1, Lim 1, Oh 1, Sim 1, Yoon 1 – F. Fernandez 5, Carou 4, S. Simonet 4, Kogovsek 3, Migueles 3, J. P. Fernandez 2, Ferro 1, D. Simonet 1, Vidal 1, Vieyra 1.\nRozhodčí: Stark, Ştefan (ROU)\n14. ledna 2011 (20:15) - Göteborg (Scandinavium)\nBranky: Ttuczynski 7, Bielecki 6, Lijewski 6, Jaszka 5, B. Jurecki 3, M. Jurecki 3, Kuchczynski 2, Jurasik 1,Jurkiewicz 1, Tomczak 1 – M. Stranovský 9, Valo 6, Kukucka 5, Petro 5, Šulc 3, Tarhai 3, Kopco 1, T. Stranovský 1.\nRozhodčí: Načevski, Nikolov (MKD)\n15. ledna 2011 (16:15) - Göteborg (Scandinavium)\nBranky: Em. Feuchtmann 8, Salinas 6, Chacana 2, Er. Feuchtmann 2, Martinez 2, Maurin 1, Oneto 1 – Yu 9, J. W. Lee 6, Jeong 5, Eom 3, C. Y. Park 3, Yoon 3, Jung 2, Kim 2, Na 2, Lim 1, Oh 1.\nRozhodčí: Coulibaly, Diabaté (CIV)\n15. ledna 2011 (18:15) - Göteborg (Scandinavium)\nBranky: Kukucka 4, Petro 3, Tarhai 3, Antl 2, Kopco 2, T. Stranovský 2, Valo 2, Nižnan 1, M. Stranovský 1, Tumidalský 1, Urban 1 – Ekberg 8, Källman 6, Carlén 5, Doder 5, Gustafsson 5, Larholm 4, Ekdahl 2, T. Karlsson 2, Petersen 1.\nRozhodčí: Stark, Ştefan (ROU)\n15. ledna 2011 (20:15) - Göteborg (Scandinavium)\nBranky: D. Simonet 6, Vieyra 6, F. Fernandez 5, Kogovsek 3, Carou 1, J. P. Fernandez 1, Portela 1 – Tluczynski 5, Kuchczynski 4, M. Jurecki 3, Zaremba 3, B. Jurecki 2, Tkaczyk 2, Bielecki 1, Jaszka 1, Jurkiewicz 1, Rosinski 1, Siódmiak 1.\nRozhodčí: Nikolić, Stojković (SRB)\n17. ledna 2011 (16:15) - Göteborg (Scandinavium)\nBranky: M. Stranovský 4, T. Stranovský 4, Valo 4, Kukucka 3, Kopco 1, Petro 1, Urban 1 – F. Fernandez 9, D. Simonet 5, Vieyra 3, S. Simonet 2, J. P. Fernandez 1, Kogovsek 1, Migueles 1, Pizarro 1.\nRozhodčí: Geipel, Helbig (GER)\n17. ledna 2011 (18:15) - Göteborg (Scandinavium)\nBranky: Jurasik 6, Tluczynskki 6, B. Jurecki 5, Tkaczyk 5, Tomczak 4, Kuchczynski 3, Rosinski 3, Jaszka 2, Bielecki 1, Jurkiewicz 1, Lijewski 1, Zaremba 1 – Er. Feuchtmann 6, Salinas 6, Martinez 4, Oneto 3, Araya 1, Chacana 1, Maurin 1, Valenzuela 1.\nRozhodčí: Mezian, Si Bachir (ALG)\n17. ledna 2011 (20:15) - Göteborg (Scandinavium)\nBranky: Källman 8, Ekberg 7, Doder 6, Carlén 4, K. Andersson 2, Larholm 2, T. Karlsson – Yu 7, Eom 6, J. G. Park 6, Yoon 2, Oh 1, Jeong 1, Kim 1.\nRozhodčí: Načevski, Nikolov (MKD)\n18. ledna 2011 (16:15) - Göteborg (Scandinavium)\nBranky: Em. Feuchtmann 11, Oneto 5, Martinez 4, Salinas 4, Er. Feuchtmann 3, Maurin 2 – Šulc 7, Antl 4, Nižnan 4, T. Stranovský 4, Kopco 3, M. Stranovský 3, Kukucka 2, Tumidalský 1, Valo 1.\nRozhodčí: Načevski, Nikolov (MKD).\n\n18. ledna 2011 (18:15) - Göteborg (Scandinavium)\nBranky: Yu 5, Jeong 4, J. G Park 3, Yoon 2, Sim 2, Na 1, Jung 1, Lim 1 J. W Lee 1 – Jurecki 5, Tkaczyk 5, Jaszka 4, Bielecki 4, Tluczynski 3, Kuchczynski 3, Linewski 1.\nRozhodčí: Geipel, Helbig (GER)\n18. ledna 2011 (20:15) - Göteborg (Scandinavium)\nBranky: Larholm 5, Carlén 4, Ekdahl 3, Ekberg 3, Källman 3, Doder 2, Petersen 1, Lennartsson 1 – Pizarro 6, Vidal 4 Migueles 4, J. P. Fernandez 3, D. Simonet 3, S. Simonet 2, Ferro 2, Carou 1, F. Fernandez 1, Querin 1.\nRozhodčí: López, Ramírez (ESP)\n20. ledna 2011 (16:15) - Göteborg (Scandinavium)\nBranky: Jeong 8 , J. W. Lee 8, Yu 7, J. G. Park 4, Yoon 2, Lim 1, C. Y. Park 1 – Antl 9 , M. Stranovský 6, Mazák 4, Kukucka 2, Nižnan 2, Šulc 1, Tumidalský 1, Urban 1.\nRozhodčí:López, Ramírez (ESP)\n20. ledna 2011 (18:15) - Göteborg (Scandinavium)\nBranky: Pizarro 9, F. Fernandez 6, Vieyra 6, J. P. Fernandez 5, D. Simonet 3, Canepa 2, Kogovske 2, Migueles 1, Vidal 1 – Em. Feuchtmann 7, Er. Feuchtmann 5, Oneto 4, Martinez 3, Maurin 2, Salinas 2, Araya 1, Maltez 1.\nRozhodčí: Mezian, Si Bachir (ALG)\n20. ledna 2011 (20:15) - Göteborg (Scandinavium)\nBranky: Lijewski 6, Jurkiewicz 4, B. Jurecki 3, Bielecki 2, Jaszka 2, Kuchczynski 2, Tkaczyk 1, Tomczak 1 – Larholm 5, K. Andersson 4, Arrhenius 3, Carlén 3, Doder 3, Källman 3, Ekberg 2, Ekdahl 1.\nRozhodčí: Geipel, Helbig (GER)\n\n Španělsko - Norsko 32:27 (15:12)\n22. ledna 2011 (16:15) - Jönköping (Kinnarps Arena)\nBranky: Romero 7, Aguinagalde 4, Cañellas 3, R. Entrerrios 3, Gurbindo 3, Ugalde 3, Garcia Parrondo 2, Rocas 2, A. Entrerrios 1, Garabaya 1, Garcia Lorenzana 1, Morros 1, Rodriguez 1 - Myrhol 8, Hansen 6, Tvedten 5, Rambo 4, Lund 2, Mamelund 2.\nRozhodčí: Stark, Ştefan (ROU)\n22. ledna 2011 (18:30) - Jönköping (Kinnarps Arena)\nBranky: Preiss 5, Sprenger 5, Glandorf 4, Kraus 4, Klein 3, Pfahl 3, Hens 2, Haass 1 – Petersson 7, Gunnarsson 5, Atlason 4, Stefánsson 4, Pálmarsson 2, Sigurðsson 2.\nRozhodčí: Nikolić, Stojković (SRB)\n22. ledna 2011 (20:45) - Jönköping (Kinnarps Arena)\nBranky: Karabatic 7, Accambray 6, Fernandez 5, Abalo 4, Gille 4, Roine 4, Honrubia 2, Bingo 1, Guigou 1, Joli 1, Junillon 1, Sorhaindo 1 – Mocsai 7, Ilyés 4, Császár 3, Harsányi 2, Katzirz 2, Nagy 2, Gál 1, Iváncsik 1, Lékai 1, Törö 1.\nRozhodčí: Krstič, Ljubič (SLO)\n24. ledna 2011 (16:00) - Jönköping (Kinnarps Arena)\nBranky: Petersson 5, Pálmarsson 4, Guðjónsson 3, Sigurðsson 3, Stefánsson 3, Ingimundarson 2, Atlason 1, Gunnarsson 1, Jakobsson 1, Svavarsson 1 – R. Entrerrios Rodriguez 6, Gurbindo 6, A. Entrerrios Rodriguez 5, Aguinagalde 4, Garcia Lorenzana 4, Rocas 2, Cañellas 1, Garcia Parrondo 1, Morros 1, Rodriguez 1, Ugalde 1.\nRozhodčí: Krstič, Ljubič (SLO)\n24. ledna 2011 (18:15) - Jönköping (Kinnarps Arena)\nBranky: G. Iváncsik 5, T. Iváncsik 5, Perez 5, Mocsai 4, Harsányi 3, Császár 2, Ilyés 2, Zubai 1 – Glandorf 5, Kaufmann 4, Kraus 4, Gensheimer 3, Pfahl 2, Preiss 2, Sprenger 2, Groetzki 1, Haass 1, Heinl 1.\nRozhodčí: Olesen, Pedersen (DEN)\n24. ledna 2011 (20:30) - Jönköping (Kinnarps Arena)\nBranky: Hansen 8, Myrhol 3, Koren 3, Samdahl 3, Bjørnsen 2, Kjelling 2, Rambo 2, Lund 1, Løke 1, Tvedten 1 – Abalo 5, Accambray 5, Gille 5, Honrubia 4, Fernandez 3, Karabatic 3, Joli 2, Junillon 2, Sorhaindo 2.\nRozhodčí: Menezes, Pinto (BRA)\n25. ledna 2011 (16:15) - Jönköping (Kinnarps Arena) \nBranky: Kraus 6, Glandorf 4, Kaufmann 4, Pfahl 4, Sprenger 4, Preiss 2, Hens 1 – Tvedten 8, Myrhol 7, Rambo 7, Paulsen 4, Hansen 3, Kjelling 3, Koren 2, Mamelund 1.\nRozhodčí: Stark, Ştefan (ROU)\n25. ledna 2011 (18:30) - Jönköping (Kinnarps Arena)\nBranky:Romero 9, Cañellas 3, Morros 3, Rocas 3, Ugalde 3, Aguinagalde 2, Garabaya 2, Garcia Lorenzana 2, R. Entrerrios Rodriguez 2, Maqueda 1 Zubai 5, Császár 4, Lékai 4, T. Iváncsik 3, Ilyés 2, Mocsai 2, Gulyás 1, G. Iváncsik 1, Katzirz 1, Perez 1.\nRozhodčí: Canbro, Claesson (SWE)\n25. ledna 2011 (20:45) - Jönköping (Kinnarps Arena)\nBranky: Karabatic 7, Barachet 6, Accambray 4, Fernandez 4, Abalo 3, Gille 3, Guigou 3, Honrubia 2, Sorhaindo 2 – Petersson 6, Gunnarsson 5, Ólafsson 3, Pálmarsson 3, Sigurðsson 3, Svavarsson 3, Guðjónsson 2, Atlason 1, Hallgrímsson 1, Sveinsson 1.\nRozhodčí: Načevski, Nikolov (MKD)\n\n Chorvatsko - Argentina 36:18 (19:6)\n22. ledna 2011 (18:15) - Lund (Färs och Frosta Sparbank Arena)\nBranky: Buntič 7, Zrnič 7, Lackovič 6, Strlek 5, Duvnjak 2, Vukovič 2, Balič 1, Kopljar 1, Matulič 1, Musa 1, Ninčevič 1, Valčič 1, Vori 1 – S. Simonet 5, Canepa 2, Pizarro 2, Vidal 2, Vieyra 2, F. Fernandez 1, J. P. Fernandez 1, Ferro 1, Migueles 1, D. Simonet 1.\nRozhodčí: Baďura, Ondogrecula (SVK)\n22. ledna 2011 (18:15) - Malmö (Malmö Arena)\nBranky: Vujin 8, Ilič 5, Nikčevič 4, Sesum 3, Stojkovič 3, Toskič 1 – Ekberg 6, Ekdahl 6, Carlén 5, Larholm 4, K. Andersson 2, Arrhenius 2, Doder 2, Källman 1.\nRozhodčí: Abrahamsen, Kristiansen (NOR)\n22. ledna 2011 (20:15) - Malmö (Malmö Arena)\nBranky: Lindberg 6, Hansen 5, Boesen 4, L. Christiansen 4, Toft Hansen 3, Spellerberg 2, Søndergaard 2, Bagersted 1, M. Christiansen 1 – Jurkiewicz 6, Tluczynski 6, Kuchczynski 4, Tkaczyk 4, Jaszka 2, Jurecki 2, Zaremba 2, Bielecki 1.\nRozhodčí: Horáček, Novotný (CZE)\n23. ledna 2011 (18:15) - Malmö (Malmö Arena)\nBranky: Doder 8, Ekberg 6, Carlén 4, Källman 4, K. Andersson 2, Arrhenius 2, Ekdahl 2, Larholm 1 – Zrnič 9, Lackovič 4, Vori 4, Balič 2, Buntič 2, Duvnjak 1, Kopljar 1, Ninčevič 1, Vukovič 1.\nRozhodčí: López, Ramírez (ESP)\n23. ledna 2011 (20:15) - Malmö (Malmö Arena)\nBranky: Carou 3, Ferro 3, Vidal 3, F. Fernandez 2, Migueles 2, Pizarro 2, D. Simonet 2, S. Simonet 2, Canepa 1, J. P. Fernandez 1, Kogovsek 1, Querin 1, Vieyra 1 – Hansen 7, Eggert Jensen 6, Svan Hansen 6, Nøddesbo 4, Søndergaard 3, Spellerberg 2, M. Christiansen 1, Lauge 1, Toft Hansen 1.\nRozhodčí: Coulibaly, Diabaté (CIV)\n23. ledna 2011 (20:15) - Lund (Färs och Frosta Sparbank Arena)\nBranky: Tluczynski 10, Bielecki 4, Lijewski 4, Jurasik 3, Rosinski 2, Jurecki 1, Jurkiewicz 1, Tomczak 1, Zaremba 1 – Vujin 11, Markovič 3, Ilič 2, Prodanovič 2, Stojkovič 2, Toskič 2, Vuckovič 2, Bojinovič 1, Sesum 1.\nRozhodčí: Lazaar, Reveret (FRA)\n25. ledna 2011 (18:15) - Malmö (Malmö Aren)\nBranky: Buntič 7, Zrnič 6, Strlek 4, Vori 4, Balič 3, Duvnjak 1, Lackovič 1, Valčič 1, Vukovič 1 – Jaszka 4, Tluczynski 4, Jurecki 3, Zaremba 3, Grabarczyk 2, Jurkiewicz 2, Kuchczynski 2, Lijewski 2, Tkaczyk 2.\nRozhodčí: Baďura, Ondogrecula (SVK)\n25. ledna 2011 (20:15) - Lund (Färs och Frosta Sparbank Arena)\nBranky: Ilič 6, Vujin 6, Prodanovič 4, Nikčevič 2, Stankovič 2, Toskič 2, Vuckovič 2, Sesum 1, Stojkovič 1 – F. Fernandez 5, Kogovsek 5, S. Simonet 4, D. Simonet 3, Carou 2, Vieyra 2, Canepa 1, Pizarro 1, Portela 1, Querin 1.\nRozhodčí: Geipel, Helbig (GER)\n25. ledna 2011 (20:15) - Malmö (Malmö Arena)\nBranky: L. Christiansen 6, Hansen 5, Knudsen 3, Lindberg 2, Spellerberg 2, Søndergaard 2, Toft Hansen 2, Boesen 1, M. Christiansen 1, Eggert Jensen 1, Lauge 1, Nøddesbo 1 – Ekdahl 5, Ekberg 4, Larholm 3, Larsson 3, Arrhenius 2, Gustafsson 2, T. Karlsson 2, Doder 1, Källman 1, Petersen 1.\nRozhodčí: Abrahamsen, Kristiansen (NOR)\n Francie - Švédsko 29:26 (15:12) \n\n28. ledna 2011 (18:00) - Malmö (Malmö Arena)\nBranky: Gille 8, Guigou 8, Accambray 3, Karabatic 3, Abolo 2, Barachet 2, Fernandez 2, Joli 1 – Källman 6, Carlen 5, Ekdahl 5, Doder 3, Ekkberg 3, Arrhenius 2, Larholm 2.\nRozhodčí:Geipel, Helbig (GER)\n\n28. ledna 2011 (20:30) - Kristianstad (Kristianstad Arena)\nBranky: Hansen 9, Lindberg 6, Söndergaard 5, Toft 2, Christiansen 2, Boesen 1, Christiansen 1, Knudsen 1, Spellerberg 1 – Canellas 6, A. Entrerrios Rodriguez 3, R. Entrerrios Rodriguez 3, Gurbindo 2, Roberto Parrondo 2, Ugalde 2, Garabya 1, Juan Garcia 1, Morros 1, Rocas 1, Jose Rodriguez 1, Romero 1.\nRozhodčí: Horáček, Novotný (CZE)\n Francie - Dánsko 37:35 (15:12) \n\n30. ledna 2011 (17:00) - Malmö (Malmö Arena)\nRozhodčí: López, Ramírez (ESP)\n Švédsko - Španělsko 23:24 (11:11) \n\n30. ledna 2011 (14:30) - Malmö (Malmö Arena)\nRozhodčí: Krstič, Ljubič (SLO)\n Island - Chorvatsko 33:34 (16:14) \n\n28. ledna 2011 (20:30) - Malmö (Malmö Arena)\nBranky: Sigurðsson 10, Guðjónsson 7, Petersson 6, Stefánsson 5, Atlason 2, Svavarsson 1, Hallgrímsson 1, Gunnarsson 1 – Buntic 9, Zrnic 7, Vukovic 7, Duvnjak 6, Vori 2, Kopljar 1, Strlek 1, Maric 1.\nRozhodčí:Stark, Ştefan (ROU)\n Maďarsko - Polsko 31:28 (16:14) \n\n28. ledna 2011 (18:00) - Kristianstad (Kristianstad Arena)\nBranky: G. Iváncsik 11, Ilyés 6, Mocsai 6, T. Iváncsik 4, Császár 3, Lékai 1 – Jureck 6, Kuchczynski 3, Bielecki 3, Jurkiewicz 3, Zaremba 3, Jaszka 2, Grabarczyk 2, Tluczynski 2, Rosinski 2, Tomczak 1, Jurasik 1.\nRozhodčí:Lazaar, Reveret (FRA)\n Norsko - Srbsko 32:31 (14:16)\n27. ledna 2011 (20:30) - Kristianstad (Kristianstad Arena)\nBranky: Tvedten 9, Myrhol 6, Koren 4, Paulsen 4, Lund 2, Rambo 2, Hansen 2, Kjelling 2, Mamelund 1 – Ilič 7, Stankovič 6, Sesum 4, Stojkovič 4, Prodanovič 3, Rnič 3, Vujin 2, Toskič 1, Markovič 1.\nRozhodčí: Al-Marzouqi, Al-Nuaimi (UAE)\n Německo - Argentina 40:35 (13:12)\n27. ledna 2011 (18:00) - Kristianstad (Kristianstad Arena)\nBranky: Gensheimer 9, Glandorf 9, Groetzki 6, Heinl 3, Kraus 3, Haass 2, Hens 2, Pfahl 2, Preiss 2, Christophersen 1, Kaufmann 1 – D. Simonet 7, F. Fernandez 6, Vieyra 5, S. Fernandez 4, Canepa 2, Carou 2, Kogovsek 2, Pizzarro 2, Vidal 2, J. P. Fernandez 1, Ferro 1, Querin 1.\nRozhodčí:Canbro, Claesson (SWE)\n\n Egypt - Japonsko 34:28 (17:15)\n22. ledna 2011 (14:00) - Skövde (Arena Skövde)\nBranky: Mabrouk 8, Keshk 7, El Ahmar 6, Haggag 3, Hassan 3, Razek 3, Ramadan 2, Hussein 1, Mamdouh 1 – Suematsu 7, H. Higashinagahama 4, Izuma 4, Kishigawa 3, Nomura 3, Tomita 2, Toyoda 2, S. Higashinagahama 1, Kadoyama 1, Kaido 1.\nRozhodčí: Menezes, Pinto (BRA)\n22. ledna 2011 (16:30) - Skövde (Arena Skövde)\nBranky: Daoud 4, Hamad 4, Labane 4, Layadi 4, Boultif 3, Berkous 2, Rahim 2, Mokrani 1 – Yu 8, Jung 6, J. G. Park 4, Jeong 3, C. Y. Park 2, Sim 2, Eom 1, Kim 1, J. W. Lee 1, Oh 1.\nRozhodčí: Karbaschi, Kolahdouzan (IRN)\n Egypt - Jižní Korea 23:26 (11:12)\n24. ledna 2011 (20:30) - Skövde (Arena Skövde)\nBranky: Abdelwares 6, Hassan 4, Keshk 3, Mamdouh 3, El Ahmar 2, Hussein 2, Razek 2, Yousef 1 – J. G. Park 7, Jeong 6, Jung 3, J. W. Lee 3, Sim 3, Yu 3, Lim 1.\nRozhodčí: Canbro, Claesson (SWE)\n Japonsko - Alžírsko 24:29 (13:13)\n24. ledna 2011 (18:00) - Skövde (Arena Skövde)\nBranky: Kaido 6, Kadoyama 3, Mori 3, S. Higashinagahama 2, Suematsu 2, Toyoda 2, H. Higashinagahama 1, Izuma 1, Kishigawa 1, Nomura 1, Takeda 1, Tomita 1 – Zouaoui 8, Hamoud 6, Hamad 5, Boudrali 3, Daoud 3, Layadi 2, Boultif 1, Boumendjel 1.\nRozhodčí: Načevski, Nikolov (MKD)\n Tunisko - Rakousko 25:26 (14:12)\n22. ledna 2011 (14:00) - Kristianstad (Kristianstad Arena)\nBranky: Alouini 6, Ayed 5, Gharbi 3, Hedoui 3, Tej 3, Touati 3, Mrabet 2 – Weber 6, Fölser 5, Szilagyi 4, Bozovic 2, Friede 2, Jochum 2, Mayer 2, Abadir 1, Wilczynski 1, Wöss 1.\nRozhodčí: Marina, Minore (ARG)\n\n22. ledna 2011 (16:30) - Kristianstad (Kristianstad Arena)\nBranky: Ghionea 8, Stamate 8, Fenici 5, Novanc 5, Florea 2, Sabou 2, Georgescu 1, Jurca 1, Toma 1 – Kukucka 7, M. Stranovský 7, Kopco 6, Antl 5, Tarhai 5, Urban 4, Petro 2, Nižnan 1, Tumidalský 1.\nRozhodčí: Coulibaly, Diabaté (CIV)\n Rakousko - Slovensko 35:39 (18:19)\n23. ledna 2011 (16:30) - Kristianstad (Kristianstad Arena)\nBranky: Szilagyi 7, Wilczynski 5, Bozovic 4, Fölser 4, Schlinger 4, Weber 4, Wagesreiter 3, Mayer 2, Jochum 1, Posch 1 – Kopco 8, M. Stranovský 7, Tarhai 7, Tumidalský 6, Antl 4, Nižnan 2, Šulc 2, Mazák 1, Urban 1, Valo 1.\nRozhodčí: Al-Marzouqi, Al-Nuaimi (UAE)\n Tunisko - Rumunsko 29:30 (14:17)\n\n23. ledna 2011 (14:00) - Kristianstad (Kristianstad Arena)\nBranky: Hedoui 9, Tej 7, Touati 4, Alouini 3, Gatfi 3, Haj 2, Saied 1 Florea 8, A. Stamate 8, Toma 6, Novanc 2, I. Stamate 2, Fenici 1, Georgescu 1, Muresan 1, Sabou 1\nRozhodčí: Abrahamsen, Kristiansen (NOR)\n Austrálie - Chile 21:29 (6:17)\n22. ledna 2011 (16:00) - Malmö (Malmö Arena)\nBranky: Parmenter 6, Calvert 4, Kelly 4, Subotic 3, Krajnc 2, Fletcher 1, Kodric 1 – Martinez 5, Salinas 5, Araya 4, Er. Feuchtmann 4, Em. Feuchtmann 3, Maurin 3, Chacana 2, Cornejo 2, Valenzuela 1.\nRozhodčí: Lazaar, Reveret (FRA)\n22. ledna 2011 (20:30) - Lund (Färs & Frosta Sparbank Arena)\nBranky: Almaqabi 6, Alsayyad 5, M. Madan 5, H. Madan 3, Yusuf 3, Ali 2, Jawher 2, M. Merza 2, A. Merza 1, Yahya 1 – Chiuffa 6, Bortolini 5, Silva 5, Cardoso 4, Bonfim 3, Pacheco 3, Pires 3, Teixeira 3, Tupan 3, Ribeiro 2.\nRozhodčí: López, Ramírez (ESP)\n Chile - Brazílie 18:28 (11–13)\n23. ledna 2011 (18:00) - Lund (Färs & Frosta Sparbank Arena)\nBranky: Em. Feuchtmann 7, Martinez 3, Er. Feuchtmann 2, Maurin 2, Chacana 1, Oneto 1, Salinas 1, Valenzuela 1- Ribeiro 6, Cardoso 5, Pacheco 5, Bortolini 3, Oliveira 3, Chiuffa 2, Tupan 2, Pires 1, Pozzer 1.\nRozhodčí: Baďura, Ondogrecula (SVK)\n\n Austrálie - Bahrajn 23:33 (11:19)\n23. ledna 2011 (16:00) - Malmö (Malmö Arena)\nBranky: Blondell 6, Calvert 5, Krajnc 3, Fletcher 2, Schofield 2, Stojanovic 2, Hedges 1, Kelly 1, Parmenter 1 – Alsayyad 7, A. Merza 7, M. Merza 5, Yusuf 4, Ali 3, Jawher 3, M. Madan 2, Abdulqader 1, Alfardan 1.\nRozhodčí: Geipel, Helbig (GER)\n\n"}
{"id": "650306", "url": "https://cs.wikipedia.org/wiki?curid=650306", "title": "Avenue d'Italie", "text": "Avenue d'Italie\n\nAvenue d'Italie je ulice v Paříži. Představuje jednu z hlavních dopravních komunikací ve 13. obvodu. Pod ulicí vede linka 7 zdejšího metra, která zde má stanice Tolbiac, Maison Blanche a Porte d'Italie. Svůj název získala podle skutečnosti, že odtud vedla hlavní cesta do Itálie. I dnes zde začíná silnice č. 7, která vede až na italské hranice.\n\nUlice vede od náměstí \"Place d'Italie\" a končí na křižovatce ulic \"Avenue Porte d'Italie\", \"Boulevard Masséna\" a \"Boulevard Kellermann\" u stanice metra Porte d'Italie. Ulice je orientována ze severu na jih.\n\nDlouho se jednalo o jednoduchou cestu v obci Gentilly. Její význam vzrostl až s vybudováním zámku Fontainebleau, po kterém získala své starší jméno. V polovině 19. století byla ulice lemována několika domy a hostinci a ležela za hranicemi Paříže. Své současné jméno dostala ulice 23. května 1863 po rozšíření Paříže v roce 1860. V rámci projektu Italie 13 ze 60. let založeném na myšlence Le Corbusiera o oddělení funkcí komunikací se Avenue d'Italie měla stát pouhou radiálou, která by spojovala \"Place d'Italie\" s předměstím, pro pěší byly určeny jen mosty a podchody. Stopy tohoto projektu jsou vidět na začátku avenue. Hlavní vchody do výškových budov postavených v té době byly umístěny před lávku pro pěší, která nebyla nikdy postavena. V polovině 70. let bylo od projektu ustoupeno a \"Avenue d'Italie\" si tak zachovala svůj multifunkční charakter. Dnes je významnou ulicí nejen pro auta, ale i běžný život. Ulice prošla v letech 1996-2000 kompletní rekonstrukcí. Byly upraveny chodníky a vysázena dvojí řada stromů. V ulici žil v letech 1956-1960 spisovatel Günter Grass.\n\n"}
{"id": "650307", "url": "https://cs.wikipedia.org/wiki?curid=650307", "title": "Merritt Butrick", "text": "Merritt Butrick\n\nMerritt R. Butrick (3. září 1959 Gainesville, Florida – 17. března 1989 Los Angeles, Kalifornie) byl americký herec. Na televizní obrazovce debutoval v roce 1981, tehdy hostoval např. v seriálech \"Poldové z Hill Street\" a \"CHiPs\". O rok později obdržel větší roli doktora Davida Marcuse, syna admirála Jamese Kirka, ve sci-fi filmu \"\", na který v roce 1984 navazoval snímek \"\". V 80. letech 20. století hrál také například v seriálu \"Square Pegs\" či filmech \"Zapped!, Vedoucí místo, Nesmělí lidé\" a \"Hrůzná noc 2\". V roce 1988 se opětovně objevil ve Star Treku, konkrétně jako T'Jon v epizodě „Symbióza“ seriálu \"\".\n\nZemřel v roce 1989 v 29 letech na komplikace spojené s AIDS.\n\n"}
{"id": "650311", "url": "https://cs.wikipedia.org/wiki?curid=650311", "title": "Beaurepaire", "text": "Beaurepaire\n\nBeaurepaire je označení více obcí ve Francii:\n"}
{"id": "650312", "url": "https://cs.wikipedia.org/wiki?curid=650312", "title": "Philip Noel-Baker", "text": "Philip Noel-Baker\n\nPhilip John Noel-Baker, Baron Noel-Baker (1. listopadu 1889 Londýn – 8. října 1982 tamtéž) byl britský politik, diplomat, akademik, atlet a bojovník za odzbrojení, který v roce 1959 získal Nobelovu cenu za mír. Vystudoval King's College na Cambridgeské univerzitě. Jako běžec za Spojené království se zúčastnil letních Olympijských her v letech 1912, 1920 a 1924; v Antverpách v roce 1920 získal stříbrnou medaili v běhu na 1500 metrů. Byl členem Labouristické strany a dlouholetým poslancem britského parlamentu. Po první světové válce se podílel na vzniku Společnosti národů, byl asistentem Roberta Cecila. Mezi lety 1924 a 1929 byl profesorem na Londýnské univerzitě a v letech 1933–1934 na Yaleově univerzitě.\n\n"}
{"id": "650318", "url": "https://cs.wikipedia.org/wiki?curid=650318", "title": "Přírodní park Výhon", "text": "Přírodní park Výhon\n\nPřírodní park Výhon je přírodní park o rozloze cca 1700 ha, zaujímající celý masív Výhonu na území Jihomoravského kraje v katastrálním území Blučina, Židlochovice a Nosislav. Park byl zřízen roku 2002.\n\nTuristicky není Výhon dostatečně doceněn, ač jde o neobyčejně významné území, ať už z hlediska paleontologického, kulturně historického, zoologického či botanického. Na jeho vrcholu stojí od roku 2009 dřevěná rozhledna Akátová věž vysoká necelých 18 metrů.\n\nVýhon (355 m n. m.) je nápadnou geomorfologickou dominantou při okraji nivy řeky Svratky jižně od Brna vystupující nad hladinu řeky o více než 170 metrů a tím je také nejvyšším vrchem Dyjsko-svrateckého úvalu. Celé území přírodního parku je silně antropogenně ovlivněno a upraveno. Prudké svahy jsou dnes charakterizovány mozaikou vinohradů, intenzívních a extenzívních sadů, políček a zahrad, travnatých mezí podél cest a stepních travnatých lad. Na rovinatějších místech, především v horních partiích Výhonu, jsou velké plochy vinohradů a orné půdy. Několik menších lesíků nemá přirozenou druhovou skladbu dřevin a je poznamenáno výsadbami trnovníku bílého – akátu (\"Robinia pseudoacacia\") a borovice lesní (\"Pinus sylvestris\").\n\nJedna z nejcennějších lokalit na Výhonu (lom cihelny při severním okraji Židlochovic) byla donedávna využívána k motokrosu přesto, že jde o paleontologickou lokalitu mezinárodního významu. Zoologicky je pak významná hnízděním zvláště chráněných druhů ptáků (vlhy pestré, bramborníčka černohlavého, pěníce vlašské a ťuhýka obecného).\n\nVýhon je jednou z nejbohatších třetihorních paleontologických lokalit na Moravě. Z geologického hlediska je budován terciérními mořskými sedimenty spodního bádenu, vystupujícími v centrální a severní části elevace a sedimenty karpatu, nacházejícími se v jižní a východní části. Horniny obou jednotek jsou často překryty pleistocénními sprašemi mnohdy značné mocnosti.\n\nMořská fauna zde byla systematicky sbírána od poloviny minulého století. Již v roce 1893 zde byly J.V.Procházkou popsány: dírkovci (Foraminifera – 157 druhů), četné jehličky mořských hub (spongií), korálnatci (Anthozoa – 5 druhů), ostny a destičky ježovek (Echinoidea), mechovky (Bryozoa – 30 druhů), schránky mlžů (Bivalvia – 30 druhů), plži (Gastropoda – 28 druhů), ostracoda – 44 dřuhů, svijonožci (Cirripedia – 2 druhy) a 14 druhů ryb.\n\nNejvýznamnější lokalita na Výhoně, Židlochovický hliník, je od roku 1978 mezinárodně uznanou standardní lokalitou (faciostratotypem) svrchní části spodního bádenu, stratigrafického podstupně moravu (badenién, miocén, třetihory). Z této lokality pochází i unikátní nález velrybí spodní čelisti a žraločí zuby, z nichž nejvíce zaujme obří zástupce rodu Carcharodon.\n\nV území se vyskytuje řada zvláště chráněných druhů rostlin. Mimo jiné jde o vstavač vojenský (\"Orchis militaris\") – jediný početnější výskyt na okrese, pětiprstku žežulník (Gymnadenia conopsea) – jediná lokalita na okrese, okrotici bílou (\"Cephalanthera damasonium\"), len žlutý (\"Linum flavum\"), sasanku lesní (\"Anemone sylvestris\"), hvězdnici chlumní (\"Aster amellus\"), hořeček brvitý (\"Gentianopsis ciliata\"), lilii zlatohlávka (\"Lilium martagon\"), kamejku modronachovou (\"Aegonychon purpurocaercrleum\"), třemdavu bílou (\"Dictarnnus albus\"), medovník meduňkolistý (\"Melittis melissophyllum\") a podobně. Z běžných druhů rostlin můžeme uvést např. pryšec chvojka, violka lesní aj. Rovněž dřeviny jsou zastoupeny vzácnými zvláště chráněnými druhy, dubem pýřitým (\"Quercus pubescens\") a dřínem obecným (\"Cornus mas\").\n\nBěhem ornitologického průzkumu v hnízdních obdobích 1995-1996 bylo na území navrhovaného přírodního parku registrováno 66 druhů ptáků, z toho v 16 případech jde o druhy zvláště chráněné podle zákona č. 114/1992 Sb. o ochraně přírody a krajiny.\nJde o ťuhýka obecného (\"Lanicus collurio\"), pěníci vlašskou (\"Sylvia nisoria\"), bělořita šědého (\"Oeuauthe oenanthe\"), rorýse obecného (\"Apus apus\"), koroptev polní (\"Perdix perdix\"), křepelku polní (\"Coturnix coturnix\"), vlaštovku obecnou (\"Hirundo rustica\"), žluvu hajní (\"Oriolus oriolus\"), slavíka obecného (\"Luscinia megarhynchos\"), krutihlava obecného (\"Jynx torquilla\"), strakapouda jižního (\"Dendrocopos syriacus\"), sovu pálenou (\"Tyto alba\"), bramborníčka černohlavého (\"Saxicola rubicola\"), lejska šedého (\"Muscicapa striata\"), strnada lučního (\"Miliaria calandra\") a vlhu pestrou (\"Merops apiaster\").\n\nZe zvláště chráněných druhů obratlovců se dále v území parku vyskytují početné populace silně ohrožené ještěrky obecné (\"Lacerta agilis\") a zjištěn byl rovněž výskyt silně ohroženého slepýše křehkého (\"Anguis fragilis\"). Pravděpodobný je rovněž výskyt kriticky ohroženého sysla obecného (\"Citellus citellus\"), ač doposud nebyl nalezen.\n\nVýhon je neobyčejně bohatou entomologickou lokalitou, ale podrobnější průzkumy prozatím chybí. Ze zvláště chráněných druhů se například vyskytuje martináč hrušňový (\"Saturnia pyri\"), otakárek fenyklový (\"Papilio machaon\"), otakárek ovocný (\"Iphiclides podalirius\") a další.\n\nCelé území přírodního parku je významným stanovištěm zvěře a tudíž významné z hlediska myslivosti. Především srnec (\"Capreolus capreolus\"), bažant obecný (\"Phasianus colchicus\") a zajíc polní (\"Lepus europaeus\") zde nacházejí dostatek potravy a možností k úkrytu pro celoroční výskyt i rozmnožování, tedy to, čeho je v okolní krajině v posledních desetiletích výrazný nedostatek.\n\nKopec Výhon (355 m n. m.) je nejvyšší a morfologicky nejvýraznější elevací, nacházející se na spojnici dvou v pravěku nejhustěji osídlených oblastí, brněnskou kotlinou a Pavlovskými vrchy. Proto také byla jeho strategická poloha od pradávna často vyhledávána.\nPrvní osídlení se datuje do období paleolitu. Z této doby známe v prostoru Výhonu 7 lokalit, z nichž jsou nejvýznamnější Cezavy s nálezem mamutí spodní čelisti, zlomku klu a kostí.\nZ období neolitu bylo zatím objeveno 6 lokalit. Největší význam má sídliště kultury lineární keramiky z Cezav. Doba bronzová je na Výhonu zastoupena 8 lokalitami (kultura unětická, veteřovská, středodunajská mohylová kultura, velatická fáze popelnicových polí).\nV letech 1948–1960 zde probíhal systematický archeologický průzkum, který byl obnoven v roce 1983 a trvá dodnes.\n\nNaučná stezka Krajinou Výhonu je situována do severozápadní části přírodního parku Výhon. Její jednotlivé panely seznamují návštěvníky s jednotlivými složkami životního prostředí (geologie, flóra, fauna), paleontologií, archeologickými nálezy ve zdejším území a vztahem člověka ke krajině.\n\n"}
{"id": "650322", "url": "https://cs.wikipedia.org/wiki?curid=650322", "title": "Ludvík Kohl", "text": "Ludvík Kohl\n\nLudvík (Ludwig) Kohl (14. dubna 1746 Praha-Malá Strana – 18. června 1821 Praha) byl český malíř, kreslíř, mědirytec a řezbář.\n\nNarodil se jako vnuk a pravnuk slavných sochařů pražského baroka (Jeroným Kohl). Jeho otec byl však c. k. úředník, výběrčí daní. Vystudoval piaristické gymnasium na Novém Městě pražském, kde byl žákem Gelasia Dobnera. Současně se soukromě učil malbě u Norberta Grunda. Od roku 1766 pokračoval studiem malířství na Akademii výtvarného umění ve Vídni, o tři roky později se stal jejím řádným členem. V době jeho života byla z důvodu josefínských reforem nouze o lukrativní církevní zakázky, takže se musel orientovat na světské zakázky. V roce 1775 začal s výukou kresby v Praze, kde ovlivnil novou mladou generaci malířů. Kohlovo tvůrčí období překlenuje dva zcela odlišné směry: zpočátku to byly doznívající barokně-rokokové vlivy, později se ve Vídni seznámil s klasicismem – svým klasicistním dílem vytvořil spoj mezi vídeňským a římským klasicismem v Čechách.\n\nLudvík Kohl se zaměřil na náměty z české historie a architektury. Zachycoval významné události z období Přemyslovců (12 leptů), idealizované veduty (7 pohledů na Prahu, 4 na hrady), imponovala mu stará architektura a interiéry (chrámy, hrobky, sklepení, sály). Pozoruhodné jsou jeho návrhy na dostavbu katedrály sv. Víta na Pražském hradě.\n\nJe zastoupen ve sbírkách Pražského hradu, Národního muzea, Národní galerie nebo Muzea hl.m.Prahy.\n\n\n"}
{"id": "650323", "url": "https://cs.wikipedia.org/wiki?curid=650323", "title": "Paul Winfield", "text": "Paul Winfield\n\nPaul Edward Winfield (22. května 1939 Los Angeles, Kalifornie – 7. března 2004 Los Angeles, Kalifornie) byl americký herec.\n\nHerectví se začal věnovat v polovině 60. let 20. století, v době, kdy afroameričtí herci byli obsazováni jen vzácně. První větší roli dostal v roce 1969 ve filmu \"Ztracený muž\", na přelomu 60. a 70. let se proslavil v sitcomu \"Julia\". Roku 1972 se objevil v hlavní mužské roli ve filmu \"Sounder\", za kterou byl nominován na Oscara. V roce 1978 ztvárnil postavu Martina Luthera Kinga v minisérii \"King\", za tento výkon byl nominován na cenu Emmy, stejně jako v roce 1979 za roli v minisérii \"Kořeny\". Emmy pro nejlepšího hostujícího herce v dramatickém seriálu získal v roce 1995 za roli v seriálu \"Picket Fences\".\n\nWinfield je znám také fanouškům sci-fi. V roce 1982 ztvárnil kapitána Clarka Terrella ve filmu \"\", roku 1984 se objevil jako detektiv Ed Traxler ve snímku \"Terminátor\". Hostoval také v seriálech \"\" (epizoda „Darmok“, 1991) a \"Babylon 5\" (1995), hrál ve filmu \"Mars útočí!\" (1996).\n\nByl gayem, od 70. let 20. století měl vztah s architektem Charlesem Gillanem, Jr., který zemřel roku 2002. Sám Winfield, který dlouho bojoval s obezitou a cukrovkou, zemřel v roce 2004 na infarkt myokardu.\n\n"}
{"id": "650327", "url": "https://cs.wikipedia.org/wiki?curid=650327", "title": "Pitivi", "text": "Pitivi\n\nPitivi (dříve psaný jako PiTiVi) je svobodný nelineární video editor uvolněný pod licencí GNU Lesser General Public License, vyvinutý firmou Collabora a přispěvateli z celého světa. Pitivi je navržen tak, aby byl intuitivní a dobře se integroval do prostředí GNOME. Využívá multimediální framework GStreamer.\n\n"}
{"id": "650329", "url": "https://cs.wikipedia.org/wiki?curid=650329", "title": "Anna Blighová", "text": "Anna Blighová\n\nAnna Blighová (* 14. červenec 1960 Warwick, Queensland, Austrálie) je australská politička, členka Australské strany práce, která od 13. září 2007 zastává jako první žena funkci předsedy vlády státu Queensland.\n\nAnna Blighová je potomkem anglického viceadmirála Williama Bligha, kapitána lodě Bounty, na které vypukla proti němu v roce 1789 známa vzpoura. Patnáct let po této vzpouře byl Bligh jmenován guvernérem Nového Jižního Walesu v Austrálii.\n\nStudia ukončila v roce 1980 na University of Queensland titulem bakalára umění. Pracovala pro rozličné společenské organizace.\n\nJe vdaná za Grega Witherse, se kterým má syny Joa a Olivera.\n\nDo parlamentu Queenslandu byla zvolena v roce 1995. V červnu 1998 se stala ve vládě Petra Beattiese ministryní pro rodinu, mládež, zdraví a postižené lidi. Byla první ženou v této funkci. Později byla ministryní financí, státního rozvoje, obchodu a inovace. V roce se stala vicepremiérkou Queenslandu a současně ministryní hospodářství a infrastruktury.\n\n"}
{"id": "650330", "url": "https://cs.wikipedia.org/wiki?curid=650330", "title": "Karel Postl", "text": "Karel Postl\n\nKarel Postl, příjmení psáno též Postel (9. listopadu 1769, Bechyně – 15. března 1818, Praha) byl český klasicistní malíř, kreslíř a grafik.\n\nNarodil se v rodině úředníka hraběcí rodiny Paarů v Bechyni. Vystudoval malířství a grafickou speciálku na akademii ve Vídni. Od sklonku 18. století si zařídil ateliér v Praze. Čeští vlastenci jej prosazovali za prvního ředitele kreslířské Akademie, ale přednost dostal Josef Bergler. V letech 1806 – 1817, tedy až do své předčasné smrti, vyučoval krajinomalbu a grafickou vedutu na Akademii v Praze. K jeho žákům patřili Josef Šembera, Vincenc Morstadt, Josef Bedřich Zwettler a Antonín Mánes, který se stal také Postlovým nástupcem na Akademii. Od roku 1804 Postl pracoval jako malíř divadelních dekorací ve Stavovském divadle, kde jej později vystřídal Antonín Machek.\n\nZemřel na plicní tuberkulózu. Je pohřben na Olšanských hřbitovech v Praze.\n\nV jeho díle se prolíná klasicismus a romantismus se vzory jak vídeňskými, tak francouzskými (Claude Lorrain, Nicolas Poussin). V krajinomalbě se zaměřil na panoramatické scenérie Prahy, které byly často vydávány v grafických albech. Byl rovněž zručným portrétistou. Podílel se také na tvorbě pohlednic pro některá lázeňská města. Svými obrazy je zastoupen především ve sbírkách Národní galerie a Muzea hlavního města Prahy.\n\n\n\n"}
{"id": "650332", "url": "https://cs.wikipedia.org/wiki?curid=650332", "title": "Armida (Dvořák)", "text": "Armida (Dvořák)\n\nArmida je čtyřaktová romantická opera a zároveň poslední dokončené dílo českého skladatele Antonína Dvořáka. Libreto napsal básník Jaroslav Vrchlický na námět z barokního eposu Torquata Tassa \"Osvobozený Jeruzalém\". Premiéra \"Armidy\" se konala 25. března 1904, jen několik týdnů před skladatelovou smrtí (1. května 1904), a její neúspěch byl pro Dvořáka těžkou ranou.\n\nPo jednoznačném úspěchu Rusalky (1901) u kritiky i obecenstva hodlal Dvořák pokračovat v opeře, dlouho však nemohl najít námět. Jaroslav Kvapil, libretista \"Rusalky\", skladateli nevyhověl a nové libreto nedodal. Ten proto uvažoval o opeře podle básně Svatopluka Čecha \"Lešetínský kovář\" (později ji využili skladatelé Stanislav Suda a Karel Weis), jistou dobu se zabýval též myšlenkou zhudebnit staré libreto Karla Pippicha \"Vlasty skon\", které Pippich počátkem 80. let 19. století nabízel již Bedřichu Smetanovi a Zdeňku Fibichovi. Této myšlenky Dvořák zanechal, když se dozvěděl, že na stejné opeře pracuje již jeho žák Otakar Ostrčil. Přemýšlel rovněž o novém zhudebnění libreta Otakara Hostinského \"Popelka\", přestože na ně již relativně populární operu napsal Josef Richard Rozkošný (1885). Tyto projekty však neuskutečnil a mezi \"Rusalkou\" a \"Armidou\" tak je ve Dvořákově životě zcela nezvyká úplná skladatelská mezera trvající více než rok.\n\nNa počátku roku 1902 Dvořákovi během náhodného setkání připomněl Jaroslav Vrchlický, že mu již dříve nabízel své libreto \"Armida\" na námět z Tassova \"Osvobozeného Jeruzaléma\" o lásce křížového rytíře Rinalda a pohanské kouzelnice Armidy. Tuto látku již zhudebnily desítky skladatelů, mimo jiné Lully, Händel, Mysliveček, Traetta, Salieri, Gluck, Sacchini, Haydn, Cherubini a Rossini. Vrchlický epos roku 1887 přeložil do češtiny a brzy na to jej zpracoval i na operní libreto. Poslední scéna Vrchlického zpracování, v níž Rinald zabije nepoznanou Armidu v souboji, přebírá jinou epizodu z Tassova eposu, totiž souboj Tankreda a Clorindy známý z Monteverdiho zpracování (1624). Po počátečním Dvořákově odmítnutí o jeho zhudebnění uvažovali Karel Bendl, Zdeněk Fibich a Karel Kovařovic, Vrchlický však stále doufal ve zhudebnění Dvořákem.\n\nLibreto splňovalo řadu nároků, které Dvořák měl: jednalo se o námět z celoevropské kultury, což považoval za podmínku zahraničního úspěchu, obsahovalo mnoho možností pro kresbu prostředí a fantaskní obrazy, v jakých se jeho talent osvědčil v \"Rusalce\", nabízelo hlavní roli pro Růženu Maturovou, vynikající první Rusalku, i mileneckou roli pro Bohumila Ptáka, prvního Prince. Vedle toho téma konfliktu ctnosti a víry v Boha na jedné straně a smyslné lásky na druhé přesně odpovídalo Dvořákovu úmyslu stvořit \"českého \"Tannhäusera\"\" a vyrovnat se s idolem Dvořákových mladých let, Richardem Wagnerem. Dvořák měl navíc s Vrchlickým již dobrou zkušenost jakožto s autorem textu jeho oratoria \"Svatá Ludmila\" (1885). Libreto však mělo i své dramatické vady a hluchá místa, rovněž z jazykového hlediska patřilo spíše k podprůměru básníkovy tvorby a text byl místy velmi nezpěvný (například ve své nejslavnější árii musí Armida zpívat \"Nežli jsem vztáhla dlaň, / šípem sbod´ moji laň, / schvátil ji a s ní v pláň / pustil se dále\").\n\nDvořák se do práce nepouštěl s nadšením, teprve postupně se s libretem sblížil. Práce tentokrát trvala déle než u jiných oper, začala 11. března 1902 a skončila 23. srpna 1903; prodleva byla dána i tím, že Dvořák po dokončení II. jednání práci na delší dobu přerušil.\n\nJakožto dílo v té době nejvýznamnějšího českého skladatele, navíc po úspěchu \"Rusalky\", byla \"Armida\" očekávána s napětím a nedlouho po dokončení partitury se začala připravovat premiéra v Národním divadle. Okolnosti uvedení posledního Dvořákova díla ale nebyly příznivé. Skladatelův zdravotní stav se v průběhu přípravy inscenace zhoršoval. Navíc šéf opery a dirigent Karel Kovařovic, který se měl provedení ujmout, požádal nedlouho před premiérou o zdravotní dovolenou. Kovařovic nebyl projektu nakloněn, protože totiž již dříve začal na totéž libreto skládat na vlastní operu (v jeho pozůstalosti se zachoval klavírní výtah prvního dějství a části dalších motivů). Nastudování bylo tedy svěřeno druhořadému dirigentu Františku Pickovi a Dvořák považoval za nutné, pro úspěch díla, účastnit se zkoušek, které probíhaly v konfliktní atmosféře poznamenané dirigentovým nezájmem a nekázní účinkujících. Leoš Janáček, který se na Dvořákovo pozvání účastnil generální zkoušky, dosvědčuje: \"Neviděl jsem dra. Ant. Dvořáka nikdy tak podrážděného jako při generální zkoušce Armidy. Nebylo divu; taktovka nevládla tělesu, p. Pták pro churavost nedošel, kostýmy účinkující svlékali, zkouška nedokončena…\". Premiéra musel být odložena ze 3. na 25. března 1904.\n\nPremiéra potvrdila obavy. Dvořák musel pro nevolnost představení opustit před koncem. Přijetí obecenstvem bylo sice příznivé, zejména díky výkonu pěvců a obecné oblibě skladatele u obecenstva, ale nepovedené hudební provedení, chatrná režie a primitivní výprava byly předmětem důkladné kritiky; celkově byla premiéra, zejména ve srovnání s triumfem \"Rusalky\", zřejmým neúspěchem. Vypětí při přípravě inscenace a zklamání nad výsledkem se podepsalo na Dvořákově zhoršujícím se zdravotním stavu. Skladatel zemřel několik týdnů po premiéře \"Armidy\", 1. května 1904.\n\nOpera \"Armida\" nese opusové číslo 115, v Burghauserově katalogu je zanesena jako B 206.\n\nZ dřívějších operních zpracování látky znal Dvořák jistě Gluckovo, které bylo uvedeno v Prozatímním divadle roku 1866, tedy v době, kdy působil v jeho orchestru jako violista. Dvořák partituru i zpětně studoval, na jeho \"Armidu\" však Gluckova opera vliv neměla. Mnohem více je znát vliv Richarda Wagnera, k němuž se Dvořák stále intenzivněji vracel od revize Dimitrije. Téma \"Armidy\" vykazuje příbuznost nejen s \"Tannhäuserem\", ale i s \"Tristanem a Isoldou\" a zejména s \"Parsifalem\" (magická zahrada rozkoše, postava zlého kouzelníka, společenství křesťanských rytířů, svůdnice, která se snaží rytíře svést z pravé cesty, aby od něho před smrtí sama přijala křest). Důslednou motivickou prací a důrazem na deklamační stránku zpěvu se zde Dvořák ze svých oper nejvíce přibližuje Wagnerově koncepci hudebního dramatu, i když vzor meyerbeerovské velké opery se občas také přihlásí. Melodičnost však je typicky dvořákovská a odpovídá atmosféře přelomu 19. a 20. století, je i náznakově impresionistická.\n\nDvořák byl konfrontován s několika prvky, které se v jeho hudbě dosud neobjevily. Především musel vytvořit exotickou atmosféru orientu. Spíše než samotná Armida ji z hlavních postav zastupuje čaroděj Ismen, jehož obtížný part je vybaven četnými melismaty; kromě toho ji zastupují sbory včetně zejména úvodního, který má podobu ronda přerušovaného modlitbou muezzina, a instrumentální hudba např. ve třetím dějství, popisující Armidiny kouzelné zahrady. Jak však poznamenává Ladislav Šíp, \"Všude je to však Dvořák, všude zaznívá česká hudba, která není schopna předstírat orientální rafinovanost.\" Kromě toho vyjádření milostného citu, obsažená v duetech Armidy a Rinalda, mají intenzitu a vášnivost ve Dvořákově tvorbě výjimečnou. Jeho naturelu více odpovídalo vyjádření zbožnosti a duchovnosti, jak prokazuje velká scéna v křižáckém táboře na počátku II. dějství s postavami Bohumíra z Bouillonu a poustevníka Petra a s polní mší (\"Při tělu tvém\"), stejně jako scéna s Michalovým zázračným štítem. Na řadě míst tvoří působivý kontrast orientální prvek (ženské hlasy, harfy, dřevěné dechové nástroje, uvolněná, prodlévající melodie) a rázné vojenské motivy křižáků (pochodový rytmus, žestě). Konkrétněji je tento rozpor reprezentován dvěma hlavními motivy, \"křesťanským\", vážným a slavnostním motivem křižáckého vojska a \"pohanským\", (slovy O. Šourka) \"hadovitě sjíždějícím\" motivem Ismena.\n\nZ hlavních postav Dvořákovi nepochybně nejvíce učarovala samotná Armida, má několik vynikajících vlastních árií (\"Za štíhlou gazelou\", \"Slyš. z hlubin bídy svojí\") a tři duety s Rinaldem. Rovněž role Rinalda je hlasově velmi náročná, i když jeho charakteristika je méně vyvinutá; po milostných duetech s titulní hrdinkou získává samostatný hrdinský charakter ve finále opery. Třetí hlavní role, čaroděj Ismen, není hlouběji psychologizována, má však několik efektních a náročných scén.\n\nPo prvním uvedení \"Armidy\" následovalo pouhých šest repríz a poté nebyla uvedena po více než dvě desetiletí. I poté byla uváděna zřídka, zdaleka nejméně z Dvořákových zralých oper; přetrvávaly rozpaky u kritiky i obecenstva. V Národním divadle ji uvedl znovu Otakar Ostrčil roku 1928, pak Václav Talich roku 1941, František Škvor roku 1946 a František Vajnar roku 1987. Celková bilance, celkem 79 představení za více než století, není na poslední dokončené dílo velkého českého klasika nijak vysoká.\n\nStejně obezřetně k \"Armidě\" přistupovala i další česká divadla (Plzeň 1925 a 1943, Brno 1935 a 1994, Olomouc 1936, Ostrava 1941, 1991 a 2012, Liberec 1968).\n\nV zahraničí byla tato opera uváděna jen jednou, a to v brémském divadle roku 1961. Titulní roli tady zpívala tehdy mladá Montserrat Caballé.\n\nDěj opery se odehrává v okolí Damašku v době první křížové výpravy.\n\nV nádherné královské zahradě v Damašku se soustřeďuje typický Orient: tanečnice, kupci, muezzin svolává k modlitbě (sbor se sóly muezzina \"Jak z dervišových prstů řinou\"). Klid však přeruší výstražný zvuk trub a k damašskému králi Hidraotovi vtrhne čaroděj Ismen s naléhavou a neblahou zvěstí. Hidraot není příliš zvědav a stěžuje si, že jeho dcera Armida přes otcovo přání nechce Ismena za manžela. Ismen sdílí jeho zklamání, ale poté si vzpomene na svou zprávu: do Orientu přicházejí křížoví rytíři. Údajně chtějí jen dobýt hrob svého boha, jistě však hodlají zničit i Hidraotovo království. Hidraotovo vojsko považuje Ismen za neschopné čelit cizincům zbývá jen lest (árie Ismena \"Lstí zvítězíš! Ty zjevně nezbrojíš lid věrný sobě\"). Hidraot nemá na oko činit křižákům žádné překážky, má však do jejich vojska poslat Armidu, aby v něm vyvolala rozkol. Hidraot je na pochybách, zda k tomu Armidu přesvědčí.\n\nArmida právě přichází (její otec a nápadník ji pozorují z úkrytu) a vzpomíná na muže, kterého potkala náhodně při lovu a do kterého se okamžitě zamilovala (árie \"Za štíhlou gazelou\"). Zatímco král hovoří s Armidou, kouzelník se modlí, aby se mu podařilo Armidu přesvědčit (árie \"Ty sladké výmluvnosti duchu\"). Modlitba však je marná a Armida plán odmítá, byť by na něm závisely život a trůn otce, které jí jsou ostatně lhostejné. Ismen se domnívá, že princezna změní názor, pokud jí vykouzlí obraz křižáckého vojska (sbor \"Za křížem vzhůru, bojovníci Krista… Chraptivý hlahol pekelné trouby\"). A skutečně toho docílí, nikoli však proto, že by obraz Armidu zděsil, jak se Ismen a Hidraot domnívají. Zahlédla totiž mezi křižáky onoho neznámého muže, k němuž je přitahována. Souhlasí tedy alespoň na oko se záměrem svého otce a vydává se do ležení rytířů (tercet \"Ó, věru nadpozemskou mocí\").\n\nV křižáckém táboře končí bohoslužba (sbor \"Při tělu tvém, jež kněz výš vznáší\"). Mezi vojáky Bohumíra z Bouillonu se rozmáhá nespokojenost, tažení je pomalé a už dlouho nedošlo k boji. Bohumír však podle všeho čeká na boží znamení.\n\nDo tábora přichází Armida a žádá si hovořit s Bohumírem (árie \"Ó, srdce, ztiš svůj tlukot smělý\"). Potkává ji velitelův hlavní duchovní rádce, poustevník Petr, který ji okamžitě považuje za svůdkyni k hříchu a vyhání ji. Zastává se jí však Rinald a přivádí ji k Bohumírovi. Ten vyzývá křižáky k pochodu na Jeruzalém (árie \"Vy, kteří jste mne vyvolili vůdcem\"). Armida mu vypráví smyšlený příběh, podle kterého jí její ujec oslepil a uvěznil otce a zabil bratra, a žádá křižáky, aby jí pomohli dobýt damašský trůn zpět (árie \"Slyšte, z hlubin bídy svojí… Jsem dcera Hidraota\"). Rytíři v čele s Rinaldem žádají o dovolení Armidě vyhovět, Petr od toho Bohumíra zrazuje. Bohumír rozhoduje, že svým rytířům výpravu povolí, ale teprve po dobytí Jeruzaléma (árie \"Ó, duchu věčný, z moudrosti své moře\").\n\nRinald však není spokojen a rozhoduje se s Armidou, do níž se bezhlavě zamiloval, odejít ihned (duet \"Mně nelze čekat dél, jak rozhodne se\"). Petr se jej snaží zadržet, objeví se ale Ismen a odváží Rinalda a Armidu na voze taženém draky.\n\nIsmen vyčaroval uprostřed pouště divukrásné zahrady, ve kterých se Rinald a Armida oddávají zahálce a lásce (zpěv sirén \"Poutníku, jenž pouště prachem\", zpěv nymf \"Kde šeptá rákos tiše\", duet Rinalda a Armidy \"Jen níž se skloň až k srdci mému\" a zpěv víl \"Přes pláň i horu letíme za vámi\"). Ismen, proměněný v hrbatého starce, si libuje, že se jeho léčka zdařila: Rinald je na cestě k záhubě a i ostatní rytíři bloudí pouští za vábnými vidinami. Když však chce po Armidě, aby dokonala dílo a Rinalda usmrtila, Armida se mu vysměje. Její láska k Rinaldovi není nijak předstíraná a nemá nic společného s Ismenovými záměry. Ismen musí přihlížet vyznání lásky obou milenců (tercet \"Pojď, večer již se smráká\"). Při konfrontaci se musí Ismen stáhnout nikoli před Rinaldovými hrozbami zbraní, ale před silnější magickou mocí Armidy. Ta se svým rytířem odchází na lože do nádherného hradu, který pro něj dala vystavět.\n\nKouzelné zahrady přivábily rytíře Ubalda a Svena. Ismen se vydává za křesťana a prozrazuje jim, že ve hradě zadržuje kouzelnice Armida hledaného Rinalda mocí čar a hříchu. Ve sklepení je ale ukryt zázračný štít, se kterým kdysi archanděl Michal svrhl z nebes zlé duchy. Pozvedne-li jej čistá ruka, musí jej každý následovat; tímto způsobem mohou Ubald a Sven Rinalda odvést zpět ke křižáckému vojsku. Rytíři tedy vstupují do hradu. Po chvíli (vyplněné zpěvem sirén a nymf \"Tiše, tiše větřík dýše\") se vracejí nesouce štít a následováni Rinaldem, kterého se začínají zmocňovat výčitky svědomí. Armidin nářek jej nemůže přimět odvrátit zrak od magického štítu.\n\nV poušti u malé oázy leží zraněný Rinald ztrápený svědomím (árie \"Sám, v poušti sám, ó hrůzo, byl to sen\"). Nachází jej Ubald, Sven a poustevník Petr. Vidouce Rinaldovu upřímnou lítost a odhodlání dát se cele do služby Kristu (kterého připomíná sbor křižáků za scénou \"Zas vlaje Kristův prapor svatý\"), uzdravují jej dotykem Michalova štítu. Rinald se ihned vrhá do boje proti nevěřícím. Na bojišti se nejprve vítězně střetně s Ismenem. Poté narazí na dalšího rytíře v brnění a ten mu sděluje, že Armida je mrtva. Rinald se se slovy „To nejlepší los, jenž ji potkat moh',“ pouští do souboje. Když protivníka smrtelně zraní, sundá mu přilbu a poznává v něm Armidu. Při posledním rozloučení jej Armida žádá o udělení křtu a umírá Rinaldovi v náručí (duet \"Ó, vládce nebes, teprve nyní\").\n\nExistují dosud čtyři kompletní nahrávky \"Armidy\", z toho jedna dosud nevydaná.\n\n\n\n"}
{"id": "650335", "url": "https://cs.wikipedia.org/wiki?curid=650335", "title": "Lípa u Karlova mostu", "text": "Lípa u Karlova mostu\n\nLípa u Karlova mostu (známá i jako Lípa u Novotného lávky nebo Mostní lípa) byl známý památný strom, jedna z mála vzrostlých lip v centru staré Prahy. Z toho důvodu byla zobrazována na dobových kresbách a malbách společně s Karlovým mostem jako symbol národa. Z nejznámějších umělců ji zachytili Ludvík Kohl, Karel Postl, František Xaver Sandmann, Ludvík Arnošt Buquoy nebo Tobias Mössner na oponě Stavovského divadla k příležitosti korunovace Ferdinanda I. Dobrotivého 7. září 1836.\n\nPřesné datum vysazení není známo, ale již v roce 1648 při vpádu Švédů do Prahy prý byla vzrostlým stromem. Hranice pro vzrostlý strom je sice subjektivní, ale přinejmenším tato informace nastiňuje, že v době svého zániku musela být lípa minimálně 250–300 let stará. Tehdy ji zničila povodeň na Vltavě v březnu 1845. Událost líčí spisovatel Jiří Horák:\n\nNásledně lípa podeplula Karlův most, ale pod klášterem křižovníků z ní ledové kry olámaly větve a proud odnesl torzo starého stromu pryč. Lípě byla věnována vzpomínka v televizním pořadu Paměť stromů, konkrétně v dílu č. 2: Pražské památné stromy.\n\n"}
{"id": "650336", "url": "https://cs.wikipedia.org/wiki?curid=650336", "title": "Picunda", "text": "Picunda\n\nPicunda (, ) je město a přímořské lázně v autonomním kraji Abcházie v Gruzii ve vzdálenosti 25 km jižně od Gagry. Město se nachází na stejnojmenném mysu Černého moře na úpatí Kavkazu.\n\nV roce 1989 žilo ve městě 11 tisíc obyvatel, ze kterých bylo 41 % Rusů, 23 % Gruzínců, 16 % Abcházů, 5 % Arménů. Po válečných událostech na začátku 90. let 20. století ruské a gruzínské obyvatelstvo ve velkém množství město opustilo. Podle údajů abchazské vlády z roku 2003 mělo v té době město 3842 obyvatel.\n"}
{"id": "650337", "url": "https://cs.wikipedia.org/wiki?curid=650337", "title": "Antroposol", "text": "Antroposol\n\nDo referenční třídy antroposoly náleží půdní typy: kultizem a antrozem.\n\nKultizem vzniká kultivační činnosti člověka, přičemž tato činnost přesahuje vytvoření ornice a běžné zlepšování vlastností půd; jedná se např. o výrazné meliorační zásahy. Vyznačují se mimořádným zapravováním zúrodňovacích materiálů do ornice, hloubkovým kypřením a rigolováním.\n\nSubtypy: \"hortická\" (zahrady, skleníky), \"kypřená, rigolovaná\" (chmelnice), \"terasovaná\" (vinohrady). \n\nAntrozem vzniká z člověkem nakupených substrátů získaných při těžební a stavební činnosti. Charakter antrozemě je dán vlastnostmi naakumulovaného půdního materiálu.\n\n\n"}
{"id": "650338", "url": "https://cs.wikipedia.org/wiki?curid=650338", "title": "Umělý mramor", "text": "Umělý mramor\n\nUmělý mramor (také stucco lustro) je štuková náhrada přírodního mramoru uplatňovaná v historické architektuře od 17. do 19. století. Umělý mramor se používá jako vnitřní, velmi kvalitní, trvanlivá sádrová omítka. Vyleštěný povrch má vzhled přírodního mramoru, nemá však spáry a na omak není chladný . Mezi výhody umělého mramoru patří jeho vysoká odolnost a stabilita, kdy vydrží několik století.\n\nUmělý mramor se používá hlavně v interiérech. Z důvodu vysoké ceny byl v minulosti používán v reprezentativních stavbách, zejména v kostelech nebo kaplích k vnější povrchové úpravě oltářů, sloupů, pilastrů nebo stěn. Použití umělého mramoru dosáhlo největšího rozmachu v době baroka a historismu od 17. do 19. století ve střední a jižní Evropě .\n\nMalta, tzv. těsto, se připravuje mísením z několika různě barevných sádrových omítek. Tyto omítky jsou v tužším, těstovitém stavu (nikoliv tekutém), aby se neslily, ale aby se prohnětením nepravidelně pospojovaly. Při použití dvou a více barevných odstínů a jejich prohnětení je v řezu vidět nepravidelná struktura promísení barev vytvářející mramorovou strukturu. Sádra se rozdělává klihovou vodou, která zpomaluje tuhnutí až na 12–24 hodin. Zbarvení se provádí práškovými barvami – pigmenty. Po prohnětení na požadovanou strukturu (delší hnětení vytváří jemnější strukturu) se hmota vyválí do polotuhého stavu na tloušťku 1–2 cm.\n\nPro barvení se používají různé příměsi, například oxid kobaltu barví směs do modra, existuje mnoho druhů barevného tónování mramoru, nejpoužívanější je bílý, červený, zelený a šedočerný.\n\nPláty vyválené hmoty se přikládají a fixují na připravenou předlohu. Například těleso oltáře může být vyzděné, nebo ze dřeva pobité rákosovou rohoží. Pod umělý mramor se nanáší hrubá omítka, která vyrovná povrch. Nanesení hmoty se provádí v plátech, silným přitlačením na podklad aby došlo k vytlačení vzduchu a přilepení hmoty na podklad. Pláty se kladou postupně vedle sebe po celém povrchu, tvarují podle podkladu.\n\nPo pokrytí celé plochy se povrch srovná tak, aby byla plocha hladká a jednotlivé přechody na sebe plynule navazovaly. Potom se omítka nechá zatvrdnout a vystupující nerovnosti se zarovnají mosazným hoblíkem . Prohlubně se přetmelí tmelovým šlemem, který je hustá sádrová hmota, klihová voda a barevný pigment pro dosažení barevné shody s podkladem , šlem se po vytvrdnutí přebrousí pemzou.\nPro dosažení hladkého a lesklého povrchu je potřeba provést finální broušení povrchu, které se provádí šestkrát. Na zaschlý povrch se nanese tenká vrstva, která se vyhladí a vyleští. Postupuje se od husté vrstvy (první–spodní) až po řídkou vrstvu (poslední–vrchní). Při broušení povrchu se pro každou vrstvu používají odlišná abraziva: pískovec – pemza – anglický hadec – břidlice – krevel a provádí se krouživými pohyby tak, aby došlo k úplnému slynutí celé plochy.\n\nPro získání dokonale hladkého, lesklého povrchu a fixování mikrospár se používá lněný olej ředěný terpentýnem v poměru 1:1 . Poslední úprava se provádí nanesením včelího vosku ředěného terpentýnem v poměru 1:3 . Povrch se po dokonalém zaschnutí v rozmezí 2 až 3 dny rozlešťuje měkkou látkou, například flanelem.\n\nŠtuko lustro příp. štuka lustra (\"z italštiny\"), znamená lesklý štuk. Jedná se o levnější náhradu umělého mramoru složeného z vápna, písku a mletého mramoru. V tomto případě se nanáší pouze tenká vrstva barevného štuku, kdy je nanášení možné i na tvarově složité a členěné plochy podkladu . Tuto vrstvu je možno za vlhka polychromovat, to je přibarvit. Před vyschnutím se povrch napouští voskovou emulzí a za horka leští . \n\nV literatuře někdy dochází k zaměňování pojmů štuko lustro a umělý mramor vůbec, ale štuko lusto je pouze jeden z druhů umělého mramoru.\n\nVýroba umělého mramoru je velmi náročná na odbornost, zkušenosti a mnohaletou praxi, proto ji provádí specialisté v oboru štukatérském.\n\n\n"}
{"id": "650340", "url": "https://cs.wikipedia.org/wiki?curid=650340", "title": "Aksel Lund Svindal", "text": "Aksel Lund Svindal\n\nAksel Lund Svindal (* 26. prosinec 1982 Lørenskog) je norský reprezentant v alpském lyžování, univerzál, dvojnásobný celkový vítěz Světového poháru ze sezón 2007 i 2009, držitel čtyř malých glóbů za vítězství v jednotlivých disciplínách Světového poháru z let 2006 a 2009 v Super G a roku 2007 v obřím slalomu a kombinaci. Do února 2018 zvítězil v 35 závodech světového poháru.\n\nStal se olympijským vítězem v Super-G na Zimních olympijských hrách 2010 ve Vancouveru a sjezdu ZOH 2018. Pětkrát vyhrál mistrovství světa, když tituly získal v obřím slalomu a sjezdu v Åre 2007, ze superkombinací šampionátů ve Val d'Isère 2009 a Ga-Pa 2011 a konečně ze sjezdu v Schladmingu 2013.\n\nV tříletém partnerském vztahu byl do září 2013 s americkou lyžařkou Julií Mancusovou.\n\n\n"}
{"id": "650341", "url": "https://cs.wikipedia.org/wiki?curid=650341", "title": "Josef Egem", "text": "Josef Egem\n\nJosef Egem (18. listopadu 1874 Kladno – 8. srpna 1939 Praha) byl český pěvec, hudební skladatel a pedagog.\n\nNa Pražské konzervatoři vystudoval hru na housle a skladbu. Absolvoval v roce 1894 a poté byl houslistou v symfonických orchestrech. Začal se věnovat zpěvu a v tomto oboru vystudoval konzervatoř ve Vídni. V letech 1904–1907 pak působil jako basista v operních divadlech v Brně.\n\nPo vzniku Československé republiky se stal profesorem zpěvu na \"Hudobné a dramatické akademii\" v Bratislavě. Byl úspěšným pedagogem, pod jeho vedením vyrostla celá generace slovenských výkonných umělců. Po odtržení Slovenska odešel do Prahy, kde zakrátko zemřel.\n\n\n\n\nZkomponoval také řadu drobnějších houslových a klavírních skladeb a sborů.\n\n"}
{"id": "650342", "url": "https://cs.wikipedia.org/wiki?curid=650342", "title": "Organosol", "text": "Organosol\n\nOrganosol je referenční třída půd v Taxonomickém klasifikačním systému půd České republiky. Organosoly jsou organické, rašelinné půdy. Tvoří na organogenních substrátech – rašelinách. Rašelinný horizont T musí být mocnější než 50 cm. Do referenční třídy organosoly náleží půdní typ organozem.\n\nOrganozem neboli rašeliništní půda vzniká na organických substrátech a vyznačuje se vysokým podílem organických humózních látek, které vznikají nedokonalým rozkladem odumřelých organických zbytků pod vodou (tzv. rašeliněním). Vlastní půda vzniká aktivizací a osídlením vrchních vrstev rašeliny vegetací. \nOrganozemě se vyznačují silně kyselým pH, nedostatkem minerálních látek a prosycením vodou. Hlavním půdotvorným procesem je hromadění rašeliny.\nRašelinné půdy můžeme rozdělit na subtypy:\n\n\nStratigrafie půdního profilu: T 1 – T 2 – Cg\n\n"}
{"id": "650344", "url": "https://cs.wikipedia.org/wiki?curid=650344", "title": "Salisol", "text": "Salisol\n\nSalisol je referenční třída půd v Taxonomickém klasifikačním systému půd České republiky. Salisoly jsou půdy s výraznými znaky zasolení. Obsahují salický horizont s rozpustnými solemi. Salisoly jsou typické pro aridní a semiaridní oblasti. Do referenční třídy salisoly náleží půdní typ solončak.\n\nNázev solončak je odvozen z lidové ruštiny. Někdy se solončaku říká slanisko. Jedná se o výrazně alkalické půdy vyznačující se přítomností ve vodě rozpustných solí v celém profilu, avšak s jejich silnou koncentrací v jeho povrchových částech, tj. na odpařovací ploše. Soli zde “vykvétají” a vytvářejí se krusty. Na povrch se soli dostávají díky vzestupnému pohybu zasolených podzemních vod a kvůli výparu se na něm hromadí. Solné „výkvěty“ mají bělavou nebo šedavou barvu a jsou mocné 5 až 15 cm. Tento proces, jímž solončaky vznikají, se nazývá zasolení (resp. solončakový proces).\n\nZrnitostně jsou solončaky velmi jemné a sypké. Vytváří se v bezodtokých sníženinách nebo ve sníženinách se špatným odtokem, v nichž se hromadí a odpařují vody bohaté rozpustnými solemi.\n\nStratigrafie půdního profilu: \"Ah – S – Cs\"\n\n"}
{"id": "650345", "url": "https://cs.wikipedia.org/wiki?curid=650345", "title": "Natrisol", "text": "Natrisol\n\nNatrisol je referenční třída půd v Taxonomickém klasifikačním systému půd České republiky. Natrisoly jsou půdy s natrickým horizontem se slupkovitou strukturou. Obsah sodíku v sorpčním komplexu přesahuje 15 %. Do referenční třídy natrisoly náleží půdní typ slanec.\n\nSlance jsou degradované solončaky, u nichž prosakující srážková voda vyplavuje rozpustné soli a koloidy do spodin. Protože zde voda více prosakuje než vzlíná, hromadí se soli v hlubších zónách. Tento proces se nazývá odsolení (resp. slancový proces).\n\nHumusový horizont je zpravidla hlinitý, sypký, ale nedokonale vyvinutý mul. Pod ním se nachází tmavošedý, kvůli solím bělavě skvrnitý horizont, který je velmi tuhý, za vlhka nepropustný pro vodu a za sucha hrubě prismatické odlučnosti. \nSlance se nehodí pro pěstování zemědělských plodin.\n\nStratigrafie půdního profilu: \"Ah – Es – Bn – BC – C \"\n\n"}
{"id": "650346", "url": "https://cs.wikipedia.org/wiki?curid=650346", "title": "Alemitu Bekeleová", "text": "Alemitu Bekeleová\n\nAlemitu Bekele Degfa (* 17. září 1977) je původem etiopská atletka, která od roku 1998 reprezentuje Turecko. Její specializací je běh na středních a dlouhých tratích.\n\nNa letních olympijských hrách 2008 v Pekingu doběhla ve finále (5000 m) v čase 15:48,48 na 7. místě. V roce 2009 se stala v italském Turíně halovou mistryní Evropy v běhu na 3000 metrů a o rok později v Barceloně mistryní Evropy v běhu na 5000 metrů.\n\n10. února 2010 na atletickém mítinku ve Stockholmu zaběhla pětikilometrovou trať v novém halovém evropském rekordu, jehož hodnota je 14:46,44. O necelou sekundu tím překonala jedenáct let starý rekord Rumunky Gabriely Szabóové.\n\n"}
{"id": "650347", "url": "https://cs.wikipedia.org/wiki?curid=650347", "title": "Elvan Abeylegesseová", "text": "Elvan Abeylegesseová\n\nElvan Abeylegesse (rozená Hewan Abeye (amharsky), později Elvan Can (turecky), * 11. září 1982, Addis Abeba) je původem etiopská atletka, která od července roku 1999 reprezentuje Turecko. Její specializací je běh na středních a dlouhých tratích.\n\nPrvní výrazný úspěch zaznamenala v roce 1999 v lotyšské Rize na ME juniorů, kde získala stříbro v běhu na 5000 metrů. O rok později na juniorském mistrovství světa v chilském Santiagu doběhla ve finále dvakrát na 6. místě (3000 m, 5000 m). V roce 2001 se stala v italském Grossetu dvojnásobnou juniorskou mistryní Evropy (3000 m, 5000 m). V témže roce vybojovala na Středomořských hrách v Tunisu bronz v běhu na 10 000 metrů. V roce 2003 získala v Bydhošti titul mistryně Evropy (5000 m).\n\n11. června 2004 v norském Bergenu vytvořila na mítinku Zlaté ligy časem 14:24,68 nový světový rekord v běhu na 5000 metrů. Na letních olympijských hrách v Athénách však medaili nezískala, když na pětce doběhla na 12. místě v čase 15:12,64 a osmá skončila ve finále běhu na 1500 metrů. V roce 2006 vybojovala na evropském šampionátu v Göteborgu bronzovou medaili (5000 m) a o rok později na MS v atletice v japonské Ósace získala na dvojnásobné trati stříbro.\n\n15. srpna 2008 na letních olympijských hrách v Pekingu vybojovala stříbrnou medaili v běhu na 10 000 metrů, když trať zaběhla v novém evropském rekordu, jehož hodnota je 29:56,34. Zároveň se jedná o čtvrtý nejrychlejší čas v historii na této trati pod širým nebem. Rychleji běžely jen Etiopanky Tiruneš Dibabaová a Meselech Melkamuová a světový rekord drží od roku 1993 Číňanka Wang Ťün-sia. 22. srpna poté získala stříbro také na pětikilometrové trati, kde rovněž v cíli nestačila jen na Etiopanku Dibabaovou.\n\nV roce 2010 se stala v Barceloně mistryní Evropy v běhu na 10 000 metrů a vicemistryní Evropy na poloviční trati, když podlehla o více než dvě sekundy své krajance Alemitu Bekeleové.\n\nV roce 2015 kvůli pozitivním dopingovým testům z roku 2007 jí byly zrušeny dosažené úspěchy z let 2007-2009. \nTento postih potvrdila IAAF v roce 2017, zrušeny byly výsledky za období 25. 8. 2007 - 25. 8. 2009.\n\n"}
{"id": "650350", "url": "https://cs.wikipedia.org/wiki?curid=650350", "title": "Norodom Arunrasmy", "text": "Norodom Arunrasmy\n\nNorodom Arunrasmy (* 2. října 1955 Phnompenh) je kambodžská princezna, nejmladší dcera krále Norodoma Sihanuka a jeho manželky Mam Manivan Phanivong, která pocházela z Laosu a byla zavražděna Rudými Khmery v roce 1975. Princezna Arunrasmy studovala na škole Petit Lycee Descartes v Phnompenhu a katolické škole Mater Dei v provincii Kep. Od 80. let pracovala v bankovnictví. V letech 1993–1997 byla ve výboru kambodžského Červeného kříže. Účastní se mnoha diplomatických akcí Kambodžského království. Roku 2004 se stala velvyslankyní Kambodže v Malajsii. Ve volbách v roce 2008 byla kandidátkou strany FUNCINPEC pro úřad premiéra. Mluví plynně khmersky, laosky, thajsky, francouzsky a anglicky. Jejím manželem je Keo Puth Reasmey, velvyslanec Kambodžského království v Německu, a spolu mají pět dětí.\n\nKambodžská královská rodina má blízký vztah k Praze; spojuje je právě tanec. Kambodžský král Norodom Sihamoni, bratr princezny, v Praze studoval. V Čechách žil v letech 1962–1975. Chodil do základní školy v Mikulandské ulici, poté studoval v Praze konzervatoř a vystudoval balet na AMU. Norodom Sihamoni je v současnosti jediným vládnoucím panovníkem na světě, který hovoří plynně česky.\n\nZačátkem února 2011 zavítala princezna do Prahy jako hlavní host a patron hlavní události pražské plesové sezóny – Plesu v Opeře, který si klade za cíl navázat na předválečné tradice pražského společenského života.\n\n"}
{"id": "650352", "url": "https://cs.wikipedia.org/wiki?curid=650352", "title": "Mistrovství světa v alpském lyžování 2011 – superkombinace mužů", "text": "Mistrovství světa v alpském lyžování 2011 – superkombinace mužů\n\nSoutěž v superkombinaci mužů na mistrovství světa v alpském lyžování 2011 se konala 14. února jako šestý závod šampionátu, který startoval v 10:00 hodin místního času sjezdem a ve 14:00 hodin slalomem. Zúčastnilo se jej 41 lyžařů z 18 zemí.\n\n"}
{"id": "650355", "url": "https://cs.wikipedia.org/wiki?curid=650355", "title": "Heineken Open 2011", "text": "Heineken Open 2011\n\nTenisový turnaj ATP Heineken Open 2011 se konal ve dnech 10. - 15. ledna v novozélandském Aucklandu venku na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2011. Odměny činily 355 500 USD.\n\nPrvní 4 nasazení hráči měli v 1. kole volný los.\n\n\n"}
{"id": "650357", "url": "https://cs.wikipedia.org/wiki?curid=650357", "title": "Open GDF Suez 2011", "text": "Open GDF Suez 2011\n\nTenisový turnaj WTA Open GDF Suez 2011 se konal ve dnech 7. – 13. února ve francouzském hlavním městě Paříži v hale na kurtech s tvrdým povrchem. Turnaj patřil do kategorie WTA Premier Tournaments a byl součástí WTA Tour 2011. Odměny činily 700 000 USD.\n\nPrvní 2 nasazené hráčky měly v 1. kole volný los.\n\n\n"}
{"id": "650366", "url": "https://cs.wikipedia.org/wiki?curid=650366", "title": "Gosia Andrzejewicz", "text": "Gosia Andrzejewicz\n\nGosia Andrzejewicz (* 14. ledna 1984, Bytom) je polská popová zpěvačka.\n\nK roku 2011 získala přes třicet hudebních ocenění a za alba \"Gosia Andrzejewicz Plus\" a \"Lustro\" vydaná v roce 2006 obdržela zlatou desku. K největším hitům patří skladby \"Pozwól żyć\", \"Słowa\" a \"Trochę ciepła\". V Polsku prodala přes padesát tisíc nahrávek.\n\n"}
{"id": "650372", "url": "https://cs.wikipedia.org/wiki?curid=650372", "title": "OLiS", "text": "OLiS\n\nOLiS (polsky: Oficjalna Lista Sprzedaży; česky: \"Oficiální seznam prodejnosti\") je oficiální seznam nejprodávanějších hudebních alb v Polsku. Od 23. října 2000 je vydávána oficiální hitparádou ZPAV \"(Związek Producentów Audio Video; Polská společnost fonografického průmyslu).\"\n\nSeznam nejprodávanějších hudebních alb na polském mediálním trhu je vytvářen na základě sběru dat z 233 prodejních míst: 227 prodejen největšího polského obchodního řetězce EMPiK (121 obchodů), Real (53 obchodů), Media Markt (38 obchodů) a Saturn (15 obchodů), dále ze dvou největších polských internetových obchodů: Merlin.pl a Rockserwis.pl a také ze čtyř maloobchodů. Informace o prodejnosti jsou zpracovávány a publikovány společností Pentor Institute.\n\n"}
{"id": "650383", "url": "https://cs.wikipedia.org/wiki?curid=650383", "title": "Taufíq Chatíb", "text": "Taufíq Chatíb\n\nTaufíq Chatíb (: תאופיק ח'טיב, \"Taufik Chatib\", : توفيق خطيب) je izraelský politik a bývalý poslanec Knesetu za strany Sjednocená arabská kandidátka a Arabská národní strana.\n\nNarodil se 21. dubna 1954 ve městě Džaldžulja. Vystudoval v bakalářském programu obor politologie na Bar-Ilanově univerzitě a v magisterském programu obor islámská kultura (tématem diplomové práce byly dávné daňové systémy). Pracoval jako regionální politik. Hovoří arabsky a anglicky. Patří do komunity izraelských Arabů.\n\nPůsobil od roku 1989 jako starosta města Džaldžulja.\n\nV izraelském parlamentu zasedl poprvé po volbách v roce 1996, v nichž kandidoval za stranu Sjednocená arabská kandidátka. Byl pak členem výboru pro drogové závislosti, výboru pro jmenování islámských soudců, výboru pro záležitosti vnitra a životního prostředí a výboru státní kontroly. Mandát obhájil ve volbách v roce 1999, opět za Sjednocenou arabskou kandidátku. Nastoupil jako člen do výboru pro zahraniční dělníky, výboru pro ekonomické záležitosti, výboru etického, výboru pro jmenování islámských soudců a finančního výboru. Během funkčního období vystoupil z mateřské strany a založil vlastní politickou formaci nazvanou Arabská národní strana.\n\nVoleb v roce 2003 se Arabská národní strana neúčastnila.\n\n"}
{"id": "650388", "url": "https://cs.wikipedia.org/wiki?curid=650388", "title": "Polská hudební hitparáda", "text": "Polská hudební hitparáda\n\nPolská hudební hitparáda představuje dvě albové a sedm singlových oficiálních hudebních hitparád v Polsku zveřejňovaných ZPAV \"(Polskou společností fonografického průmyslu; Związek Producentów Audio Video)\". První hitparádou je \"Top 100\", vydávaná každý měsíc na základě dat z hudebních vydadatelství. Druhou je \"OLIS\", každotýdenně aktualizovaná na základě prodejnosti alb.\n\n\"Official Polish Airplay Chart\" je vydávána společností Nielsen Music Control Airplay Services. Pět nejvyšších míst je zveřeňováno každý týden na oficiální internetové stránce \"Nielsen Music\".\n\nOd roku 2010 ZPAV zveřejňuje rozšířenou verzi \"Polish Airplay\" na svých oficiálních stránkách:\n\n"}
{"id": "650389", "url": "https://cs.wikipedia.org/wiki?curid=650389", "title": "Muhammad Kanaán", "text": "Muhammad Kanaán\n\nMuhammad Kanaán (: מוחמד כנעאן, \"Muhamad Kana'an\", : محمّد كنعان) je izraelský politik a bývalý poslanec Knesetu za strany Sjednocená arabská kandidátka a Arabská národní strana.\n\nNarodil se 17. října 1955 ve městě Tamra. Vystudoval v bakalářském programu na Ben Gurionově univerzitě v Negevu. Na Hebrejské univerzitě získal certifikát v rámci Schwartzova programu. Na téže škole studuje management komunitních center. Pracoval jako středoškolský učitel. Hovoří arabsky a anglicky. Patří do komunity izraelských Arabů.\n\nPůsobil v letech 1980-1988 jako místostarosta města Tamra. V 80. letech byl předsedou vedení komunitního centra v tomto městě. Působil jako generální tajemník Arabské demokratické strany, jež byla jednou ze složek střechové platformy Sjednocená arabská kandidátka.\n\nV izraelském parlamentu zasedl po volbách v roce 1999, v nichž kandidoval za stranu Sjednocená arabská kandidátka. Byl pak členem výboru pro záležitosti vnitra a životního prostředí, výboru pro jmenování islámských soudců, výboru pro vzdělávání a kulturu, výboru pro vědu a technologie a výboru pro status žen. Předsedal podvýboru pro všeobecné plány pro arabský sektor. Během funkčního období vystoupil z mateřské strany a spolu s kolegou Taufíqem Chatíbem založil vlastní politickou formaci nazvanou Arabská národní strana.\n\nVoleb v roce 2003 se Arabská národní strana neúčastnila.\n\n"}
{"id": "650393", "url": "https://cs.wikipedia.org/wiki?curid=650393", "title": "Protisvětlo", "text": "Protisvětlo\n\nProtisvětlo (zadní světlo) či kontrasvětlo (francouzsky \"contre-jour\"), je pojem používaný hlavně v oboru fotografie jako označení pro světelný zdroj, který se nachází přímo ve fotografovaném objektu nebo poblíž a směruje proti objektivu fotoaparátu. Tento efekt obvykle skrývá detaily, způsobuje silnější kontrast mezi světlem a tmou, vytváří siluety a zdůrazňuje linie a tvary. Slunce, nebo jiný zdroj světla, je často zobrazen jako jeden světlý bod, nebo jako silné osvětlení za objektem. Jako doplňkové světlo může být použito k umělému osvětlení zadní strany předmětu směrem k fotoaparátu. Silueta nastane, když je poměr osvětlení 16:1 nebo více, při nižších poměrech, například 8:1, je výsledkem spíše low-key.\n\nProtisvětlo, které dopadá do objektivu fotoaparátu, způsobuje na výsledném obrazu celou řadu důsledků:\n\n\n\n\n\nAutomatické programy v protisvětle málokdy pracují uspokojivě. Když leží světelný zdroj v oblasti měření expozimetru, jsou fotografie většinou tmavé. Pokud to fotoaparát umožňuje, je doporučeno bodové měření ve významných místech snímku. Vypočítat střední hodnotu a ručně nastavit kompromisní expoziční hodnoty.\n\nZobrazení celého rozsahu jasů ve snímané scenérii s protisvětlem je velmi obtížně zachytit na jedné fotografii. Musí být proto učiněn výběr některé významově důležité části: buď oblast vysokých světel (v tom případě zbytek obrazu bude zobrazen jako černé siluety), nebo oblast hlubokých stínů (v tomto případě bude oblast světel zcela vypálená).\n\nProblémy fotografování v protisvětle dlouhou dobu amatérští fotografové odkládali, ale s příchodem digitální technologie, která stále ještě nenahradí lidské oko fotografa, poskytuje možnosti a technickou základnu pro usnadnění experimentů. Existují tři způsoby jak zachytit tuto dynamickou scénu:\n\n\nPokud lze změnit kompozici:\n\nNežádoucí účinek protisvětla při fotografování se zakládá také na světelných zdrojích mimo záznamový obrazový úhel. Světelný paprsek nemá sice vliv na zaznamenaný obraz (není na fotografii zobrazen), v praxi však uvnitř objektivu a v těle fotoaparátu tyto světelné paprsky způsobují reflexe nebo difrakce. Obě transformace vedou k snížení optické kvality obrazu, podexponování. Proto je obecně doporučováno použití sluneční clony.\n\nV portrétní fotografii se protisvětlo využívá k vytvoření světlejšího obrysu u fotografovaného objektu pro odlišení postavy od pozadí nebo pro lesk ve vlasech. Při fotografování krajiny může protisvětlo dodat snímku zajímavý efekt, ale převážně jen ráno nebo večer. Protisvětlo se využívá například při fotografování skla, kdy je potřeba „rozsvítit“ dekor na skleněném předmětu. Díky protisvětlu vynikne mlha nebo kouř a stínové obrazy či siluety mohou být kompozičně i výtvarně velmi úspěšné. Také zasněžená krajina je v protisvětle zajímavější, má větší kontrast a vyniknou obrysy.\n\n"}
{"id": "650396", "url": "https://cs.wikipedia.org/wiki?curid=650396", "title": "Chanan Porat", "text": "Chanan Porat\n\nChanan Porat (: , narozen jako Chanan Spitzer, ) byl izraelský politik a poslanec Knesetu za strany Techija, Národní náboženská strana, Tkuma a ha-Ichud ha-le'umi.\n\nNarodil se 12. prosince 1943 v tehdejší mandátní Palestině. Sloužil v izraelské armádě, kde dosáhl hodnosti desátníka (Rav Tura'i). Podílel se na dobývání Jeruzaléma během šestidenní války a na bojích u Suezského průplavu během jomkipurské války. Absolvoval náboženská studia v ješivě napojené na hnutí Bnej Akiva v obci Kfar ha-Ro'e, dále institut v Kerem be-Javne a ješivu Merkaz ha-Rav. Získal osvědčení pro výkon funkce rabína. Hovořil hebrejsky a anglicky. Zemřel 4. října 2011 po delší nemoci (rakovina mozku).\n\nSe ženou Rachel měli 11 dětí, žili v Kfar Ecijon, kde Porat prožil své útlé dětství (do pádu vesnice v r. 1948). Tam i zemřel.\n\nPo roce 1967 patřil mezi zakladatele izraelských osad v regionu Guš Ecion. Je jedním ze zakladatelů hnutí Guš Emunim. Vyučoval na četných ješivách jako Har Ecion, Ejn Curim a Bejt Orot.\n\nV izraelském parlamentu zasedl poprvé po volbách v roce 1981, v nichž kandidoval za stranu Techija. Byl členem výboru pro vzdělávání a kulturu. Na mandát rezignoval krátce před skončením funkčního období v březnu 1984 a nahradil ho Cvi Šiloach. Mandát znovu získal až ve volbách v roce 1988, nyní za Národní náboženskou stranu. Byl členem výboru pro vzdělávání a kulturu, výboru pro televizi a rozhlas, výboru překladatelského a výboru pro zahraniční záležitosti a obranu. Opětovně byl zvolen ve volbách v roce 1992, zase na kandidátce Národní náboženské strany. Usedl do parlamentního výboru pro ekonomické záležitosti a výboru pro imigraci a absorpci. V Knesetu se udržel i po volbách v roce 1996. Stal se předsedou výboru pro ústavu, právo a spravedlnost, členem výboru pro zahraniční záležitosti a obranu a výboru pro imigraci a absorpci. Během volebního období opustil Národní náboženskou stranu, jejímž předsedou poslaneckého klubu dosud byl, a stal se členem nové frakce nazvané Tkuma.\n\nPoslancem se stal také po volbách v roce 1999, do nichž kandidoval za stranu ha-Ichud ha-Le'umi. Už v říjnu 1999 ale na mandát rezignoval a nahradil ho Cvi Hendel.\n\n"}
{"id": "650411", "url": "https://cs.wikipedia.org/wiki?curid=650411", "title": "Micha'el Kleiner", "text": "Micha'el Kleiner\n\nMicha'el Kleiner (: מיכאל קליינר) je izraelský politik a bývalý poslanec Knesetu za strany Likud, Likud-Gešer-Comet, Cherut - Národní hnutí, ha-Ichud ha-Le'umi a Cherut - Národní hnutí.\n\nNarodil se 4. dubna 1948 v Mnichově v Německu. V roce 1951 přesídlil do Izraele. Sloužil v izraelské armádě, kde dosáhl byl právním odborníkem ve zpravodajské službě. Absolvoval studium práva na Telavivské univerzitě. Pracoval jako právník. Hovoří hebrejsky, anglicky, arabsky, jidiš, německy a polsky.\n\nNa Telavivské univerzitě byl předsedou studentského svazu. Byl členem městské samosprávy v Tel Avivu, ředitelem odboru vzdělávání Židů v diaspoře při Světové sionistické organizaci. Předsedal podniku Amidar a bance Karmel.\n\nV izraelském parlamentu zasedl poprvé po volbách v roce 1981, v nichž kandidoval za stranu Likud. Mandát ale získal až dodatečně jako náhradník v lednu 1982. Byl členem výboru pro imigraci a absorpci, výboru pro ústavu, právo a spravedlnost a výboru pro ekonomické záležitosti. Mandát znovu získal až ve volbách v roce 1988, opět za Likud. Byl předsedou výboru pro imigraci a absorpci a členem výboru práce a sociálních věcí. Mandát získal dodatečně jako náhradník v prosinci 1988.\n\nOpětovně byl zvolen až ve volbách v roce 1996, nyní za střechovou kandidátku Likud-Gešer-Comet. Usedl jako člen do finančního výboru a výboru pro imigraci a absorpci. Během volebního období opustil svůj původní poslanecký klub a přešel do frakce Cherut - Národní hnutí. Poslancem se stal také po volbách v roce 1999, do nichž kandidoval za stranu ha-Ichud ha-Le'umi. Z ní ale během funkčního období vystoupil a znovu ustavil samostatnou frakci Cherut - Národní hnutí. Byl členem výboru státní kontroly, výboru pro ekonomické záležitosti, výboru finančního, výboru pro zahraniční záležitosti a obranu a výboru pro status žen.\n\nPočátkem 21. století ostře vystupoval proti plánu jednostranného stažení z pásma Gazy.\n\n"}
{"id": "650416", "url": "https://cs.wikipedia.org/wiki?curid=650416", "title": "Jiří Eliáš", "text": "Jiří Eliáš\n\nJiří Eliáš (22. srpna 1908 Ostrava – 16. května 1960 Praha), byl český klavírista a hudební skladatel.\n\nJiří Eliáš byl synem obrozeneckého spisovatele Rudolfa Eliáše. Vystudoval reálku v Ostravě a pokračoval na technice a na přírodovědecké fakultě Univerzity Jana Evangelisty Purkyně v Brně. Od roku 1930 studoval na Karlově univerzitě v Praze hudební vědu a estetiku. Souběžně se věnoval hře na klavír. Jeho učiteli byli v Brně Ludvík Kundera a v Praze Vilém Kurz. Skladbu studoval v Ostravě u Františka Hradila.\n\nStal se úspěšným koncertním klavíristou, účinkoval nejen v českých zemích, ale i v zahraničí. Do 2. světové války často i pohostinsky dirigoval symfonické orchestry. Založil, a v letech 1936–1939 i řídil, \"Hořovický dětský sbor\", který se stal velmi známým zejména díky mnoha rozhlasovým a gramofonovým nahrávkám. Uplatnil se i ve filmu, většinou v menších rolích klavíristů.\n\n\n\n\nŘada drobnějších klavírních skladeb zůstala v rukopise.\n\n\n"}
{"id": "650417", "url": "https://cs.wikipedia.org/wiki?curid=650417", "title": "Vranohlávka", "text": "Vranohlávka\n\nVranohlávka nebo také krátce vranohlavka (německy Kraienköppe, nizozemsky Kraienkopp), je plemeno slepice chované především jako nosné a výstavní. V Česku se jedná spíše o raritu. Ve vzorníku plemen drůbeže se řadí mezi plemena s podílem genu bojovnic (skupina E2). Obecně se toto plemeno dělí na dva typy: velké a zdrobnělé vranohlávky.\n\nPlemeno vranohlávka vzniklo na konci 19. století v pohraniční oblasti mezi Nizozemskem a Německem, pravděpodobně křížením místních plemen; belgické bojovnice, twenské a drentské slepice. K nim byly pravděpodobně přikříženy i malajky.\n\nMezi lety 1880 a 1890 se bratři Lazonderovi pokusili změnit název plemene na Twense, tento název se ale neujal především v Německu, kde se využívalo zažité jméno Kraienköppe, které se zde používá i v současné době. V roce 1885 byla na výstavě předvedena první vranohlávka a to v Nizozemsku. V Německu se toto plemeno na výstavě objevilo až roku 1925 a to na výstavě v Hannoveru. První chovatelský klub byl založen v Německu roku 1932.\n\nDruhá světová válka obecně měla za následek vymření mnoha plemen a to nejen slepic, ale i plemen jiné drůbeže či psů. Po jejím skončení byl v roce 1949 založen spolek pro záchranu plemene.\n\nZdrobnělým vranohlávkám dali vzniknout zdrobnělé malajky o něco později než klasickým velkým vranohlávkám. Šlechtění začalo okolo roku 1900 a prvním vyšlechtěným rázem byly stříbrokrké vranohlávky. Na výstavě se poprvé předvedli v roce 1940 a to v Nizozemsku, v Německu se tomu tak stalo až roku 1955, tedy o patnáct let později.\n\nPodle zařazení ve skupině lze soudit, že se jedná o plemeno s kořeny u bojovnic (příkladem bojovnice je například novoanglická bojovnice), tím pádem jsou u nich viditelné delší krky i nohy, než jak je tomu u jiných nosných plemen slepic. Jejich tělo je spíše lehké konstrukce s dobrým osvalením. Opeření musí být bohaté a přiléhavé ke kůži. Dospělí kohouti velkých vranohlávech váží 2,8 až 3,5 kg, u slípek je to 2,2 až 2,9 kg. Kohouti zdrobnělých vranohlávek váží 1 až 1,3 kg, slípky 0,8 až 1,1 kg.\n\nTím nejčastěji viděným a zároveň prvním uznaným rázem byl ten stříbrokrký. Později se objevili i zlatokrké vranohlávky. V Nizozemsku jsou k vidění i modré zlatokrké. Od roku 2005 jsou oficiálně uznané i oranžovokrké. Mezi neuznané barevné rázy patří modré stříbrokrké a červeně sedlaté. V Česku můžemevidět i bílé vránohlavky.\n\nVranohlávky jsou typické nosné slepice, za rok čítá jejich průměrná snáška 150 až 180 vajec a skořápky jsou bílé nebo krémové. Zdrobnělé vranohlávky průměrně ročně snesou 130 vajec. Jedná se o rychle rostoucí plemeno s temperamentní a aktivní povahou. Kohouty je nutné držet odděleně, nejvhodnější je mít pouze jednoho. Přestože mohou mezi sebou kohouti a slepice zaujímat bojový postoj, vůči lidem jsou krotcí.\n\n\n"}
{"id": "650423", "url": "https://cs.wikipedia.org/wiki?curid=650423", "title": "Isám Machúl", "text": "Isám Machúl\n\nIsám Machúl (: עיסאם מח'ול, : عصام مخول) je izraelský politik a bývalý poslanec Knesetu za strany Chadaš, Chadaš-Ta'al a Chadaš.\n\nNarodil se 18. července 1952 v Izraeli. Absolvoval studium filozofie a sociologie na Haifské univerzitě. Pracoval jako sociolog. Hovoří arabsky, hebrejsky a anglicky. Patří do komunity izraelských Arabů.\n\nByl předsedou svazu arabských studentů a členem politického úřadu Izraelské komunistické strany, později strany Chadaš. Publikoval články v místním arabském tisku a v listu Zo ha-Derech.\n\nV izraelském parlamentu zasedl poprvé po volbách v roce 1999, v nichž kandidoval za stranu Chadaš. Byl členem výboru pro status žen, výboru pro vědu a technologie, výboru pro práva dětí a výboru pro záležitosti vnitra a životního prostředí. Mandát znovu získal ve volbách v roce 2003, nyní za střechovou kandidátku Chadaš-Ta'al, která se ale později rozpadla a Mach'ul tak přešel do samostatné frakce Chadaš. Byl členem výboru práce, sociálních věcí a zdravotnictví a výboru pro záležitosti vnitra a životního prostředí.\n\nVe volbách v roce 2006 mandát neobhájil.\n\n"}
{"id": "650436", "url": "https://cs.wikipedia.org/wiki?curid=650436", "title": "Žižkův dub (Borohrádek)", "text": "Žižkův dub (Borohrádek)\n\nŽižkův dub u Borohrádku (také známý jako dub u Borohrádku) je starý památný strom v Rychnovském okrese. Neobvyklý byl především tvar koruny, následek blesku, který strom zasáhl v první polovině 20. století. Dub již neexistuje, v místě lze najít jen pozůstatky pařezu, zanikl 19. 1. 2007 v důsledku řádění bouře Kyrill.\n\n\nDub rostl v zatáčce u silnice mezi Borohrádkem a Šachovem. Roku 1929 zničil blesk polovinu koruny, po léta bylo patrné zuhelnatění na kmenu. V roce 1940 František Hrobař po prohlídce stromu konstatoval, že i přes toto poškození \"může ještě dlouho žíti\". Část koruny, která zůstala, vypadala, jako by se odkláněla od silnice. Strom byl chráněn už v první polovině 20. století Okresní silniční správou v Rychnově nad Kněžnou, která ho vykoupila od předchozího majitele. V registru památných stromů AOPK ČR uveden není, ale v projektu \"Záchrana genofondu památných stromů\" z roku 1998 je jako památný veden.\n\nPod tímto dubem prý tábořil Jan Žižka, který tu bojoval proti pánům z Opočna. Palacký uvádí, že husité bojovali s opočenskými pány \"neznámo kde\", ale podle slov někdejšího řídícího učitele Františka Petra z Malé Čermnné se tak zřejmě stalo právě u Šachova na poli, kde se nacházejí koňské lebky, podkovy, husitské šípy a kopí. Teoreticky tato možnost reálná je, protože písemné zmínky o místní tvrzi Hrádek (později spojené s osadou Bor) sahají do roku 1342.\n\n"}
{"id": "650445", "url": "https://cs.wikipedia.org/wiki?curid=650445", "title": "Seznam obchodních domů v Brně", "text": "Seznam obchodních domů v Brně\n\nV Brně se nachází množství obchodních domů a nákupních center. Mezi obchodní centra v centru města patří:\n\n\nDalší, zpravidla rozsáhlejší nákupní centra vyrostla na městské periferii:\n\nV Brně mají své obchodní domy a prodejny například maloobchodní řetězce Globus, Tesco, Interspar, Kaufland, Albert, Lidl, Billa (dříve i Delvita), Penny Market (dříve i Plus-Discount), Datart, Electro World, OBI, Bauhaus, Hornbach, Kenvelo, NewYorker, OKAY, TimeOut, Brněnka, Elektro Spáčil.\n"}
{"id": "650446", "url": "https://cs.wikipedia.org/wiki?curid=650446", "title": "Tamar Gožansky", "text": "Tamar Gožansky\n\nTamar Gožansky ( תמר גוז'נסקי) je izraelská politička a bývalá poslankyně Knesetu za strany Chadaš, Chadaš-Ta'al a Chadaš.\n\nNarodila se 3. října 1940 ve městě Petach Tikva. Absolvovala studium ekonomie na Leningradské státní univerzitě. Pracovala jako ekonomka. Hovoří hebrejsky, rusky a anglicky.\n\nByla členkou politického úřadu Izraelské komunistické strany a místopředsedkyní organizace Council of the Democratic Front for Peace & Equality. Publikovala články v tisku včetně listu Zo ha-Derech.\n\nV izraelském parlamentu zasedla poprvé po volbách v roce 1988, v nichž kandidovala za stranu Chadaš. Byla členem výboru pro status žen, výboru práce a sociálních věcí a výboru House Committee. Mandát znovu získala ve volbách v roce 1992, opět za Chadaš. Byla členkou výboru pro statuš žen, výboru House Committee, výboru pro televizi a rozhlas a výboru práce a sociálních věcí. Znovu byla zvolena ve volbách v roce 1996, tentokrát na střechové kandidátní listině Chadaš-Balad, která se ale později rozpadla a Tamar Gožansky přešla do samostatné frakce Chadaš. Byla členkou výboru pro status žen, výboru pro zahraniční dělníky, výboru práce a sociálních věcí a výboru pro vědu a technologie. Předsedala společnému výboru pro rané dětství. Mandát obhájila i ve volbách v roce 1999 coby kandidátka za Chadaš. Byla členkou výboru práce, sociálních věcí a zdravotnictví, výboru pro zahraniční dělníky a předsedala výboru pro práva dětí. Zasedala rovněž v několika vyšetřovacích komisích.\n\nVe volbách v roce 2003 nekandidovala.\n\n"}
{"id": "650449", "url": "https://cs.wikipedia.org/wiki?curid=650449", "title": "Náš vůdce", "text": "Náš vůdce\n\nNáš vůdce (v německém originále Die Welle) je německý film z roku 2008 režiséra Dennise Gansela založený na knize \"The Wave\", která byla inspirovaná sociálním experimentem The Third Wave.\n\nUčitel na střední škole Rainer Wenger má během projektového týdne probírat se studenty autokracii. Studenti nevěří, že v moderním Německu se může prosadit diktatura, a tak se Wenger rozhodne začít experiment, který má ukázat, jak snadno mohou být masy manipulovány. Úvod filmu ukazuje Wengera jako anarchistu a na projektový týden se snaží získat i téma anarchie, ale ředitel ho odmítne. I tak se ale svého tématu chopí s nadšením a získá plnou pozornost studentů.\n\nWenger začne požadovat, aby ho všichni studenti oslovovali \"pane Wengere\" místo obvyklého \"Rainere\", změní zasedací pořádek tak, aby všichni byli čelem k tabuli a posadí studenty s horšími známkami vedle studentů s lepšími známkami, aby se tak od sebe učili a jako celek byli lepší. Když chce některý student říci něco nahlas, musí se přihlásit a postavit se. Jejich odpovědi musí být krátké a předem promyšlené. Wenger studentům ukáže efekt společného pochodování ve stejném rytmu. Motivuje je tím, že tak mohou opravdu naštvat třídu, která je pod nimi (třída zabývající se anarchií).\n\nDalším krokem je název. Třída se rozhodne pro \"Vlna\" (v originále \"Die Welle\"). Všichni členové skupiny musí nosit bílé košile a džíny, aby se tak odstranila rozdílnost a individualita. Skupina si také vytvoří společný pozdrav. Dvě dívky Karo a Mona proti činnosti skupiny začnou protestovat. Tři chlapci předtím třídu opustili, ale dva z nich se pak vrátili. Ze třídy pak odejde také Mona, která je znechucená tím, jak její spolužáci přijímají fašismus. Členové Vlny pak začnou sprejovat jejich logo na budovy po městě, mají party, kam mohou pouze členové Vlny a začnou ostrakizovat a trápit ty, co nejsou v jejich skupině.\n\nStudent Tim začne být skupině velmi oddaný, protože se konečně stal přijímaným členem školní studentské komunity. Po diskuzi o tom, jak velké nadnárodní korporace nemají zodpovědnost za své činy, zničí své značkové oblečení. Tim se pak ukáže u Wengerova domu a nabízí mu, že se stane jeho bodyguardem. Wenger ho pozve dál na večeři, ale ochranu odmítá. To přinese další zátěž do vztahu Wengera s jeho ženou, která se domnívá, že experiment zašel již příliš daleko. Wenger nakonec Tima ze svého domu vyhodí, ale ráno zjistí, že student spal u jeho dveří.\n\nKaro pokračuje ve svých snahách odhalit akce Vlny, čímž vyvolá odpor u mnoha členů Vlny, kteří požadují, aby s tím její přítel Marco něco udělal. Během jejich konfrontace se Marco rozčílí a Karo udeří, což Marca přesvědčí, že experiment se vymkl kontrole. Marco požádá Wengera, aby experiment ukončil. Wenger mu řekne, aby to nechal na něm, a svolá setkání všech členů Vlny do auditoria.\n\nNa setkání nechá Wenger zamknout dveře a začne rozvášňovat studenty, říká, že ovládnou Německo a věci změní, aby byly takové, jaké mají být. Všichni studenti jásají a tleskají. Marco vstane a mluví proti akcím Vlny, a tak ho Wenger označí za zrádce a chce, aby ho ostatní dovedli na pódium. Když čtyři chlapci Marca na pódium přivedou, učitel je konfrontuje s jejich činy. Zeptá se jich, jak daleko by byli schopni zajít, jestli by byli schopni chlapce zabít. Připomene studentům jejich tvrzení, které stálo na začátku Vlny - že diktatura není v moderním Německu možná. Většina studentů vypadá, že cítí hanbu a lítost, když si uvědomí, že se účastnili na něčem takovém. Tim ale věří, že Vlna je vše, co má, a tak nechce dopustit její konec. Než se sám zastřelí, střelí jednoho studenta.\n\nFilm končí, když je Wenger vzat policií do vazby a dívá se na trápení, které jeho experiment přinesl.\n\n"}
{"id": "650453", "url": "https://cs.wikipedia.org/wiki?curid=650453", "title": "Milan Chovanec", "text": "Milan Chovanec\n\nMilan Chovanec (* 31. ledna 1970 Plzeň) je český politik, v letech 2015 až 2018 statutární místopředseda ČSSD a od června 2017 do února 2018 pověřený předseda ČSSD, od ledna 2014 do prosince 2017 ministr vnitra ČR v Sobotkově vládě, od září 2010 do ledna 2014 hejtman Plzeňského kraje a v letech 2013 až 2019 poslanec Poslanecké sněmovny PČR. V letech 2002 až 2010 byl členem Zastupitelstva města Plzně.\n\nAbsolvoval střední ekonomickou školu v Plzni a Západočeskou univerzitu v Plzni, bakalářský obor na právnické fakultě, který absolvoval během 9 měsíců, jeho regulérnost tak bývá zpochybňována. \n\nChovanec neumí cizí jazyky a hovoří pouze česky.\n\nDo roku 1989 pracoval ve Státní bance československé, po revoluci začal podnikat v oblasti maloobchodu, velkoobchodu a služeb. V letech 1999–2000 byl společníkem v \"MILLER - Sü s.r.o.\" v letech 2001–2007 pak jednatelem a jediným společníkem v \"Plzeňský nábytek s.r.o.\", když svůj podíl v této společnosti prodal v roce 2007 za 10,5 mil. Kč.\n\nJe ženatý a má dvě děti, s manželkou Jaroslavou však žijí odděleně. Je vnukem Františka Chovance, který byl ve 40. letech 20. století předním politikem plzeňské ČSSD a krátce i poslancem Národního shromáždění.\n\nOd roku 1997 je členem ČSSD. Dlouhodobě se pohybuje ve vedoucích funkcích plzeňské i krajské ČSSD, od února 2011 je předsedou krajského výkonného výboru ČSSD. Na sjezdu v březnu 2013 byl zvolen místopředsedou ČSSD.\n\nV letech 2002 až 2010 pracoval jako zastupitel města Plzně, v letech 2006 až 2008 také jako předseda Kontrolního výboru města Plzně. Po zvolení Milady Emmerové hejtmankou Plzeňského kraje na podzim 2008 se stal jejím prvním náměstkem pro oblasti ekonomika a majetek. Hejtmanem Plzeňského kraje byl od září 2010, kdy se Milada Emmerová stala členkou Poslanecké sněmovny ČR a na funkci hejtmanky rezignovala.\n\nVe volbách do Poslanecké sněmovny PČR v roce 2013 kandidoval v Plzeňském kraji jako lídr ČSSD a byl zvolen. Krátce po sečtení výsledků voleb se 26. října 2013 zúčastnil utajované schůzky prezidenta Miloše Zemana s částí vedení ČSSD, po které on a další členové předsednictva ČSSD vyzvali k odstoupení předsedu strany Bohuslava Sobotku. Jako první schůzku veřejně přiznal a tak si na rozdíl od ostatních účastníků Michala Haška, Zdeňka Škromacha a Jiřího Zimoly udržel místo ve vedení strany, ačkoli rezignaci Sobotkovi nabízel.\n\nV lednu 2014 se stal kandidátem ČSSD na post ministra vnitra ve vládě Bohuslava Sobotky. Prezident Zeman zpochybňoval jeho kompetenci k vedení resortu kvůli nezvykle rychlému studiu na plzeňských právech. Bohuslav Sobotka ale na jeho nominaci trval, protože Chovanec prý vše již dostatečně vysvětlil. Vzhledem ke svému vstupu do vlády se 26. ledna 2014 rozhodl rezignovat na post hejtmana Plzeňského kraje. Ve funkci ho nahradil Václav Šlajs. Dne 29. ledna 2014 byl prezidentem Milošem Zemanem do funkce ministra vnitra ČR jmenován. Dne 17. února 2014 se vzdal i pozice řadového zastupitele Plzeňského kraje.\n\nNa konci roku 2014 se rozhodl, že bude usilovat o post statutárního místopředsedy ČSSD (podpořil jej i předseda strany a premiér Bohuslav Sobotka). Na 38. sjezdu ČSSD v březnu 2015 však nejprve v prvním kole volby neuspěl, i když získal 359 hlasů (jeho protikandidáti Jeroným Tejc a Jiří Dienstbier obdrželi 236 hlasů, resp. 75 hlasů), zvolení mu uteklo o 3 hlasy. Ve druhém kole volby pak porazil Jeronýma Tejce poměrem 433 : 253 hlasům a stal se statutárním místopředsedou ČSSD.\n\nPo vypuknutí evropské migrační krize se Milan Chovanec stal jedním z hlavních odpůrců kvót na přerozdělování uprchlíků a také kritikem politiky německé vlády k uprchlíkům. Zastal tak opačný postoj než ministr pro lidská práva Jiří Dienstbier, který byl pro přijetí několikanásobně většího množství migrantů než určují kvóty. Chovanec také zastupoval vládu při jednání o uprchlických kvótách, kdy, s mandátem od vlády, odmítal jejich přijetí.\n\nV červnu 2016 oznámilo policejní prezidium plán na vytvoření centrály boje proti organizovanému zločinu. V rámci reorganizace by mělo dojít k sloučení Útvaru pro odhalování organizovaného zločinu a Útvaru pro odhalování korupce a finanční kriminality. Zmíněné změny kritizovali státní zástupci a část politického spektra, především hnutí ANO 2011, a hlavně ministra spravedlnosti Roberta Pelikána. Reorganizace byla kritizována za svoji údajnou nepřipravenost a ukvapenost. Sám Chovanec prohlásil, že změny schválí, pokud nezasáhnou do živých kauz, na což si nechal vypracovat analýzu. Dle této analýzy by se reorganizace neměla dotknout živých kauz. reorganizace však vyvolala krizi ve vládě a vedlo k rezignaci velitele ÚOOZ Roberta Šlachty. Hnutí ANO požadovalo Chovancův konec, pokud ten změny podepíše. Později začalo hnutí hrozit odchodem z vlády. Milan Chovanec pak reorganizaci policie 15. června schválil, přičemž řekl že „policie nesmí být divizí Agrofertu.“ Hnutí ANO 2011 následně ustoupilo ve svém úmyslu vypovědět koaliční smlouvu, s tím že bude požadovat její změny.\n\nDne 10. března 2017 obhájil na 39. sjezdu ČSSD v Brně post statutárního místopředsedy strany. Hlas mu dalo 379 delegátů, jeho protikandidátovi Jeronýmu Tejcovi pak 280 delegátů (dostal tak 56 % platných hlasů).\n\nVe volbách do Poslanecké sněmovny PČR v roce 2017 byl lídrem ČSSD v Plzeňském kraji. V polovině června 2017 se stal pověřeným předsedou ČSSD, když na funkci řádného předsedy rezignoval Bohuslav Sobotka. Ve sněmovních volbách získal 2 917 preferenčních hlasů a obhájil tak mandát poslance. Ve funkci ministra vnitra ČR setrval do 13. prosince 2017, kdy byl novým ministrem jmenován Lubomír Metnar.\n\nNa mimořádném sjezdu ČSSD v únoru 2018 v Hradci Králové kandidoval na předsedu strany. Získal však jen 116 hlasů a skončil tak na třetím místě v prvním kole volby, porazili jej Jan Hamáček a Jiří Zimola. O funkci 1. místopředsedy se již neucházel.\n\nV červenci 2018 nepodpořil jako jediný poslanec ČSSD při hlasování o důvěře menšinovou vládu hnutí ANO a ČSSD (tzv. Druhá vláda Andreje Babiše). Jako důvod uvedl: \"\"Je v zásadním konfliktu s mým svědomím, abych umožnil vznik této vlády, kde sociální demokraté mají hrát nedůstojnou roli fíkového listu.\"\" Později prohlásil, že pokud by jej Poslanecký klub ČSSD vyloučil, složil by poslanecký mandát. Poslanecký klub se však usnesl, že jeho vyloučení ani rezignaci na mandát nepožaduje.\n\nV komunálních volbách v roce 2018 kandidoval do Zastupitelstva města Plzeň na 43. místě kandidátky ČSSD, ale neuspěl. Nebyl zvolen ani zastupitelem městského obvodu Plzeň 2-Slovany (kandidoval na posledním 27. místě).\n\nV lednu 2019 oznámil, že do konce března téhož roku složí poslanecký mandát, a to pro nesouhlas s účastí ČSSD ve společné vládě s hnutím ANO 2011. Nakonec tak učinil ke 14. dubnu 2019, nahradil jej Václav Votava.\n\nChovancovo studium na Západočeské univerzitě v Plzni bylo předmětem veřejného zájmu hned několikrát.\n\nBakalářský obor na právnické fakultě Západočeské univerzity se do povědomí veřejnosti v roce 2011 zaryl především kauzou tzv. rychlostudentů, kteří zvládli běžně tříletý bakalářský a pětiletý magisterský obor vystudovat v řádu měsíců. Milan Chovanec absolvoval bakalářský obor za 9 měsíců (přesněji od září do června 2009); regulérnost jeho studia tak bývá zpochybňována. Jako vysvětlení Chovanec uvedl, že byl coby absolvent kurzu celoživotního vzdělávání (v letech 2007 až 2008) následně zařazen přímo do 3. ročníku (2009). \n\nPochybnosti o regulárnosti vyvolala též jeho bakalářská práce. Chovanec nejprve uvedl, že mu škola oznámila, že práce není k nalezení, později ho prý informovali, že je celou dobu v univerzitní knihovně. \n\nV roce 2016 zástupci Pirátské strany za využití systému Odevzdej.cz upozornili, že Chovanec do úvodu bakalářské práce zkopíroval necelé 2 normostrany textu, který byl sepsán již před rokem 2003 (tj. 6 let před vytvořením Chovancovy bakalářské práce). Šlo o vypracované maturitní otázky z přeloučského gymnázia. Nad použitím výpisků středoškolských studentů v bakalářské práci na právnické fakultě se pozastavil i tehdejší Chovancův vládní kolega – ministr spravedlnosti Robert Pelikán, který uvedl: \"\"Ale samozrejme,ze to JE plagiat. A jeste ke vsemu ceho...\"\" Pochybnosti nad kvalitou práce vyjádřila i bývalá předsedkyně Akreditační komise Vladimíra Dvořáková, která označila Chovancův postup za neetický a dodala: \"\"Komise mu to měla hodit na hlavu. Za normální situace by nebylo možné, aby taková práce prošla.\"\" Chovanec k podezření z plagiátorství uvedl, že zdroj textu uvedl na konci bakalářské práce v části \"Použitá literatura a zdroje informací\" a označil upozornění Pirátské strany za pokus vyvolat \"předvolební skandálek\". Předseda Pirátské strany Ivan Bartoš v reakci vyjádřil překvapení nad tím, že ministr vnitra k osobní záležitosti jeho bakalářské práce vyjadřuje na oficiálních stránkách ministerstva vnitra.\n\nPiráti dále upozornili, že Chovancova bakalářská práce byla odevzdána dříve, než byla zadána. Odevzdána totiž byla již 31. března 2009, přestože zadána byla až 5. června 2009. Chovanec k věci uvedl, že jeho práce tehdy všechny formální náležitosti splnila.\n\nPochybnosti umocnily též osoby vedoucího a oponentů Chovancovy bakalářské práce. Vedoucím práce byl Ivan Tomažič, jehož disertační práce byla odhalena jako plagiát. Chovancovi oponenti Daniel Telecký a Milan Kindl pak byli přímými účastníky již zmíněné kauzy tzv. rychlostudentů.\n\nChovanec své studium na právnické fakultě považuje za nejhloupější nápad svého života a získaný titul (Bc.) prý již neužívá. Přesto například na svém profilu na webové stránce vlády České republiky uvádí, že je absolventem Západočeské univerzity v Plzni.\n"}
{"id": "650460", "url": "https://cs.wikipedia.org/wiki?curid=650460", "title": "Letecká služba Policie ČR", "text": "Letecká služba Policie ČR\n\nLetecká služba Policie ČR (LS PČR) nebo Letecká služba (LS) je útvar Policie České republiky s celostátní působností, který vznikl v roce 1993. Jde o přímého pokračovatele činnosti Letecké služby Federálního policejního sboru, která existovala v letech 1991 až 1993. Úkoly LS PČR lze rozdělit na dva typy činností:\n\nV současné době disponuje Letecká služba Policie ČR hlavní základnou na mezinárodním Letišti Praha-Ruzyně (hangár D, Terminál Jih), základnou na mezinárodním Letišti Brno-Tuřany a základnou v areálu integrovaného záchranného systému v Ostravě–Zábřehu. Do 31. prosince 2008 měla LS PČR trvalou základnu také v Hradci Králové. Policie ČR má k dispozici celkem 14 vrtulníků, z nichž 8 je lehké váhové kategorie a 6 vrtulníků je střední kategorie. Od roku 2003 nedisponuje vrtulníky těžké kategorie. Největší význam vrtulníků se projevil ve prospěch letecké záchranné služby (LZS) a při záchranných akcích během povodní na Moravě v roce 1997 a při povodních v Čechách v roce 2002.\n\nPrvní doložený let policejního letadla na území českých zemí proběhl v prosinci 1920. Teprve v roce 1935 vznikl první oficiální letecký útvar – Četnické letecké hlídky. Její činnost byla ukončena v roce 1939 a po skončení druhé světové války v roce 1945 byla činnost letecké policie obnovena. Během následujících desetiletí se policejní letka mnohokrát transformovala, často se měnily také její činnosti. V roce 1977 se představitelé ministerstva vnitra začali zabývat zavedením letecké záchranné služby na území Československé socialistické republiky. První let s lékařem na palubě proběhl v roce 1984 a 1. dubna 1987 vznikla v ČSSR oficiálně letecká záchranná služba. Po pádu komunistického režimu v Československu vznikl v roce 1990 Úřad Federálního ministerstva vnitra pro leteckou službu. Jednalo se o novodobý policejní útvar, jehož prioritami se stala obměna leteckého parku a zkvalitnění letecké záchranné služby. Policejní útvary vzniklé po roce 1990 byly přímými předchůdci dnešní Letecké služby Policie ČR. Současným ředitelem je plk. Ing. Tomáš Hytych.\n\nHistorie policejního letectva na území českých zemí se začala psát v prosinci 1920, kdy bylo poprvé použito letadlo k plnění policejních úkolů. Tehdejší velitelství československého četnictva mělo k dispozici tři francouzské dvouplošníky SPAD S.VII. První oficiální policejní letecký útvar vznikl v roce 1935, a to četnické letecké hlídky. Četnické letecké hlídky zanikly v roce 1939. O obnovení policejního letectva uvažovala exilová vláda ještě před koncem druhé světové války, ale ke skutečné obnově došlo až v roce 1945, kdy vznikl letecký oddíl Pohotovostního pluku. Útvar spadal organizačně pod Zemské velitelství Sboru národní bezpečnosti. V roce 1947 se útvar přejmenoval na Bezpečnostní letectvo. Bezpečnostní letectvo zaniklo v roce 1950 a Československo bylo krátce bez letecké policie. Velení Sboru národní bezpečnosti si však uvědomovalo, že policejní letectví je nepostradatelné a v roce 1951 vznikla bezpečnostní letka, která spadala organizačně pod Ministerstvo národní bezpečnosti. V roce 1953 zaniklo Ministerstvo národní bezpečnosti a s tím vznikl Letecký oddíl Ministerstva vnitra.\n\nMinisterstvo vnitra provedlo počátkem 70. let velkou obměnu leteckého parku. V 60. letech sloužily pouze tři dosluhující stroje Mil Mi-4. V roce 1970 byly ze Sovětského svazu dodány první těžké vrtulníky Mil Mi-8, v roce 1972 byl letecký park doplněn o řadu lehkých vrtulníků Mil Mi-2, které byly dodávány z Polska. Policejní letectvo disponovalo také letouny, od počátku sedmdesátých let byly dodávány stroje Jakovlev Jak-40, Iljušin Il-62 a Tupolev Tu-134. V roce 1979 byl útvar přejmenován na Letecká správa Federálního ministerstva vnitra. Nový útvar se od roku 1977 zabýval zřízením letecké záchranné služby na území Československé socialistické republiky. První pokusné lety s lékařem na palubě proběhly v roce 1984 a 1. dubna 1987 vznikla v ČSSR oficiálně letecká záchranná služba. Letecká správa Federálního ministerstva vnitra zanikla v roce 1990.\n\nVznik Letecké služby Policie ČR je spojen s rozpadem České a Slovenské Federativní Republiky a se vznikem samostatných států Česká republika a Slovensko. Od 1. ledna 1993 tak vznikly dva zcela nové policejní útvary – Letecká služba Policie ČR a Letecký útvar Ministerstva vnútra Slovenskej republiky. Přímým předchůdcem obou letek byla v letech 1991 až 1993 Letecká služba Federálního policejního sboru. Tato letka vznikla jako nástupce Úřadu Federálního ministerstva vnitra pro leteckou službu, který existoval v letech 1990 a 1991. \n\nVznik Úřadu Federálního ministerstva vnitra pro leteckou službu v roce 1990 znamenal velkou změnu pro policejní letectví na území tehdejšího Československa. Od roku 1979 existovala Letecká správa Federálního ministerstva vnitra. Po rozpuštění Sboru národní bezpečnosti, zániku jeho letky a vzniku nového útvaru se změnily činnosti policejního letectva. Velký důraz byl kladen na záchrannou činnost, především zajištění letecké záchranné služby, letecké služby pátrání a záchrany, pátrání po pohřešovaných osobách a věcech, demarkaci státních hranic a další. Noví vládní představitelé se také intenzivněji zabývali obměnou starých vrtulníků za moderní stroje, které napomohly k vytvoření moderní policejní letky. V roce 1993 také došlo k rozdělení letecké techniky mezi policejní útvary v Česku a na Slovensku. Česká republika převzala devět vrtulníků Mil Mi-2, jeden stroj PZL Kania, dva těžké vrtulníky Mil Mi-8 a tři kusy MBB Bo 105. Slovensko získalo šest lehkých strojů Mil Mi-2 a čtyři těžké vrtulníky Mil Mi-8.\n\nV roce 2008 schválilo Ministerstvo vnitra České republiky novou koncepci Letecké služby Policie ČR s názvem „Koncepce Policie České republiky letecké služby do roku 2010 a dále 2015“. Ta počítá se zachováním současných základen v Praze a Brně a s vytvořením čtyř tzv. předurčených leteckých pracovišť. Na nich vrtulníky trvale neslouží, ale pracoviště fungují jako časově omezené základny při mimořádných událostech. Nová předurčená pracoviště vznikla v Hlučíně (IZS Moravskoslezského kraje), Hradci Králové (IZS Královéhradeckého a Pardubického kraje), Plzni (IZS Plzeňského a Karlovarského kraje) a v Plané u Českých Budějovic (IZS Jihočeského kraje). Ostatní kraje jsou pokryty ze základen v Praze a Brně. Hlavní doposud realizované plány nové koncepce zahrnují obměnu vrtulníků Policie ČR za novější typy (obměna dokončena v roce 2008), rekonstrukci stávajících vrtulníků střední kategorie Bell 412 a prodej starších vrtulníků MBB Bo 105. V souladu s koncepcí ukončila Letecká služba Policie ČR k 31. prosinci 2008 provoz letecké záchranné služby na stanicích Kryštof 06 v Hradci Králové a Kryštof 04 v Brně. Současně tak úplně zanikla základna LS PČR v Hradci Králové a došlo ke změně činností základny v Brně, která zůstala zachována. LZS byla zajištěna v Jihomoravském kraji od 1. ledna 2009 nestátním provozovatelem Alfa-Helicopter a v Královéhradeckém kraji od stejného data nestátní společností DSA. Policie ČR provozovala nadále pouze základnu Kryštof 01 v Praze, a to až do 1. ledna 2017, kdy začala po osmi letech opět zajišťovat leteckou záchrannou službu ze základny Kryštof 04 v Brně. V květnu 2017 byla do provozu uvedena nová základna Letecké služby Policie ČR v Ostravě–Zábřehu, kde slouží každý lichý týden vrtulník Eurocopter EC 135. Nová základna se nachází ve společném areálu integrovaného záchranného systému společně se základnou vrtulníku letecké záchranné služby Kryštof 05.\n\nPůvodní plán před schválením nové koncepce počítal s ponecháním existujících základen v Praze, Brně a Hradci Králové a s rozšířením sítě pohotovostních základen. Ty měly být zřízeny do konce roku 2008 v Ostravě, Karlových Varech a Českých Budějovicích. Plán však nebyl realizován.\n\nPro ostatní (především pozemní) útvary Policie ČR zajišťuje:\n\nV rámci integrovaného záchranného systému zajišťuje:\n\nPrvní základnou letecké záchranné služby v Československu se stala základna Kryštof 01 v Praze. Provoz letecké záchranné služby byl zahájen 1. dubna 1987 v 7:15. Sběr dat ke spuštění letecké záchranné služby započal již v roce 1977. Federální ministerstvo vnitra, ministerstvo zdravotnictví a Ústav národního zdraví shromažďovali informace o provozu LZS v ostatních evropských zemích. Provoz LZS byl však pouze denní, od východu do západu slunce. Na tři roky se podařilo získat od Leteckého oddílu Federálního ministerstvo vnitra oprávnění pro noční provoz, ale pouze pro lety podle viditelnosti. Dvě zkušební etapy nočního provozu proběhly bez zvláštního oprávnění až v roce 1997. V první etapě, která probíhala od 1. dubna do 30. října, činil podíl nočních letů na celkovém počtu vzletů 9,2 %. V druhé etapě probíhající od 1. listopadu do 31. prosince se podíl zvýšil na 21,2 %. Po vyhodnocení byla stanice přeorganizována na nepřetržitý provoz a vrtulníky LS PČR slouží pro potřeby LZS 24 hodin denně.\n\nPrvním užívaným strojem byl od roku 1987 Mil Mi-2 (imatrikulace B-2401). Vrtulníky Mi-2 však sloužily u policejního letectva už od roku 1972 a stroje byly již zastaralé. Do roku 1994 byla na stanici testována celá řada jiných vrtulníků. V roce 1989 se ve službě objevil krátce středně těžký vrtulník W-3A Sokół, roku 1991 se představil moderní západní stroj BK 117, krátce také vrtulník Bo 105 a od 13. dubna 1992 do 1. října téhož roku stroj PZL Kania, který byl pronajat z Polska a vrátil se později výrobci. Od 10. srpna 1993 sloužil na základně trvale vrtulník Bell 412, který byl v roce 2004 nahrazen strojem Eurocopter EC 135 T2.\n\nDo konce roku 2008 zajišťovala LS PČR leteckou záchrannou službu také na základnách v Brně a Hradci Králové. Ke zrušení LZS zajišťované policií došlo v souladu s přijetím nové koncepce. Jedním z důvodů změny provozovatele bylo přiblížení se evropskému modelu, kde je zajišťována LZS výhradně nestátními provozovateli. Policie ČR ani Armáda ČR, která provozuje nyní základnu v Plzni, nesplňují podle předpisů JAR OPS-3 podmínky na provozovatele. Organizačně nespadají pod Úřad pro civilní letectví a není možno je vyšetřovat Úřadem pro letecké nehody. LS PČR provozovala mezi 20. prosincem 1997 a 1. květnem 1998 leteckou záchrannou službu na stanici Kryštof 07 v Plzni, kde nebyl nový soukromý provozovatel schopen zajistit vrtulník. Od 1. ledna 2017 zajišťuje svými prostředky LS PČR opět leteckou záchrannou službu také ze základny Kryštof 04 v Brně. \n\nVe většině evropských zemí je LZS zajišťována výhradně nestátními provozovateli. V České republice tito provozují šest stanic, na čtyřech stanicích slouží trvale vrtulníky státních institucí. V roce 2011 vyjádřili poslanci zdravotního výboru nespokojenost s provozem LZS, kterou zajišťují soukromí dopravci. Vadila jim především vysoká cena za provoz a trvalou pohotovost pracovníků. Jako možné řešení navrhli zajišťovat leteckou záchrannou službu na větším počtu stanic Armádou ČR a Leteckou službou Policie ČR. Letky obou organizací měly letecké kapacity k zajištění většího počtu stanic. Soukromí provozovatelé měli však provoz LZS smluvně uzavřen s ministerstvem zdravotnictví až do roku 2016.\n\nV roce 2011 vydala expertní komise ministerstva vnitra a policejního prezidia doporučení zrušit provoz letecké záchranné služby, jež zajišťuje Letecká služba Policie ČR. Podle vyjádření odborníků je provoz příliš drahý a předáním provozu do rukou soukromého dopravce by Policie ČR ušetřila miliony korun. Kromě toho mělo letku opustit až 32 zaměstnanců a počet vrtulníků se měl snížit na sedm. Celkově tak mohla policie ušetřit až 50 milionů korun. Návrh komise však odmítl jak tehdejší ministr vnitra Jan Kubice, tak ředitel Zdravotnické záchranné služby hlavního města Prahy MUDr. Zdeněk Schwarz.\n\nV současné době zajišťuje Policie ČR leteckou záchrannou službu ze základen Kryštof 01 v Praze a Kryštof 04 v Brně. Spádová oblast vrtulníku Kryštof 01 zahrnuje kromě hlavního města Prahy také téměř celý Středočeský kraj. Vrtulník Kryštof 04 z brněnské základny zasahuje kromě samotného Jihomoravského kraje také v části Zlínského kraje. Zdravotnická část osádky (lékař, zdravotnický záchranář) jsou zaměstnanci příslušné krajské záchranné služby, piloti, letečtí inženýři a ostatní techničtí pracovníci náleží Letecké službě Policie ČR. Pro LZS je na obou základnách 24 hodin denně připraven vrtulník Eurocopter EC 135 T2 ve zdravotnické zástavbě. Na vyžádání je k dispozici druhý vrtulník se zdravotnickou zástavbou k přepravě transplantačních týmů nebo k přepravě inkubátorů s novorozenci. Přednemocniční neodkladné péče (PNP) je zajištěna podle zákona 374/2011 Sb. o zdravotnické záchranné službě.\n\nLetecká služba pátrání a záchrany (SAR) je v Česku organizována a metodicky řízena Ministerstvem dopravy České republiky ve spolupráci s Ministerstvem vnitra České republiky a Ministerstvem obrany České republiky. Hlavní vykonavatelem služby SAR v Česku je Armáda České republiky, jejíž vrtulníky jsou v případě potřeby připraveny na Letišti Praha-Kbely.\n\nLetecká služba Policie ČR není hlavním vykonavatelem služby SAR, ale v případě potřeby si může nasazení policejních vrtulníků vyžádat koordinační a řídící centrum. Primárně jsou ale policejní vrtulníky určeny pro policejní účely, služba SAR tvoří nástavbu standardní činnosti Letecké služby Policie ČR. Pro službu SAR jsou policejní vrtulníky připraveny na mezinárodním Letišti Praha-Ruzyně a mezinárodním Letišti Brno-Tuřany. Činnosti provozovatelů letecké služby pátrání a záchrany jsou upraveny zákonem 49/1997 Sb. o civilním letectví.\n\nPo roce 1990 začal řešit Úřad Federálního ministerstva vnitra pro leteckou službu problém dosluhujících vrtulníků Mil Mi-2. Ty sloužily u policie už od roku 1972 a začalo se projevovat jejich stáří. Jako první „nevýchodní\" vrtulník byl dodán 7. května 1991 vrtulník MBB Bo 105, který sloužil dříve v Německu (imatrikulace B-5763). O tři dny později byl dodán druhý vrtulník MBB Bo 105 (B-5292). Ani jeden z vrtulníků nebyl nový, oba kusy byly v zahraničí již používány. První vrtulník nesloužil u policie ani rok, když 22. dubna 1992 havaroval. Druhý vrtulník havaroval 4. srpna 1999 a taktéž byl vyřazen. V průběhu roku 1992 byly dodány další dva vrtulníky MBB Bo 105, jež byly v modrém policejním zbarvení. Jeden z vrtulníků sloužil trvale až do roku 2004 pro potřeby letecké záchranné služby v Hradci Králové. Oba vrtulníky byly 22. října 2010 odprodány. Během 18 let provozu čtyř kusů Bo 105 nalétaly vrtulníky celkem 12 468 letových hodin, z toho 3 585 pro potřeby letecké záchranné služby v Hradci Králové. \n\nSe vznikem Letecké služby Policie ČR v roce 1993 bylo potřeba stávající letecký park obměnit, neboť se plánovalo vyřazení všech vrtulníků Mi-2 do roku 1996. Vrtulník Mil Mi-2 vzlétnul v barvách Policie ČR naposledy 27. května 1996. Po havárii prvního Bo 105 v roce 1991 bylo rozhodnuto o nákupu středně těžkých vrtulníků Bell 412. Ty se již v únoru a březnu 1992 v Československu představovaly. Od 10. srpna 1993 sloužily u Policie ČR již dva vrtulníky Bell 412 HP. V březnu 1994 byly dodány další dva kusy a nasazeny do trvalého provozu. Od 8. ledna 2001 sloužil již pátý vrtulník Bell 412, ale ve výkonnější verzi EP. V roce 2006 byl prodán jeden z vrtulníků Bell 412 HP dodaný v roce 1994. Finanční prostředky z prodeje byly použity na nákup nového vrtulníku Bell 412 EP. \nDo roku 2003 provozovala Letecká služba Policie ČR také dva těžké transportní vrtulníky Mil Mi-8. Ty byly k 31. prosinci 2003 odprodány. Naposledy vzlétl vrtulník Mil Mi-8 pro potřeby Policie ČR 24. června 2003. Tyto vrtulníky nebyly pro potřeby letecké záchranné služby běžně nasazovány, avšak v rámci letů pro transplantační program někdy vzlétaly i ve prospěch letecké záchranné služby. \n\nV současné době nedisponuje Policie ČR vrtulníky těžké kategorie. Důvodem jsou především vysoké finanční náklady na provoz. Podle nové koncepce se vydala policie cestou nákupu více lehkých vrtulníků. Na přelomu tisíciletí provozovala Letecká služba Policie ČR celkem pět středních vrtulníků Bell 412, tři ve verzi HP a dva ve verzi EP, dále měla dva lehké vrtulníky Bo 105 a dva těžké vrtulníky Mi-8. S plánovaným vyřazením vrtulníků Mi-8 by se snížil počet vrtulníků natolik, že by nebylo možno v případě potřeby pokrýt dostatečně celé území státu, a tak bylo v roce 2002 vypsáno výběrové řízení na dodání osmi lehkých vrtulníků. Do výběrového řízení se přihlásili tři výrobci:\nVýběrové řízení vyhrála společnost Eurocopter. Cena zakázky činila 1,441 miliard Kč. První vrtulník Eurocopter EC 135 T2 (OK-BYA) ve zdravotnické zástavbě byl dodán 22. prosince 2003. Po krátkém představení byl trvale nasazen pro leteckou záchrannou službu do Hradce Králové namísto vrtulníku Bo 105. Další dva kusy (OK-BYB, OK-BYC) dodané v roce 2004 disponovaly taktéž zdravotnickou zástavbou a nahradily vrtulníky Bell 412, které sloužily pro leteckou záchrannou službu v Praze a Brně. Poslední vrtulník EC 135 T2+ byl dodán 9. října 2008. Poslední dodaný vrtulník (OK-BYH) je proveden v univerzální zástavbě, kterou je možno kdykoliv přestavět na jinou (transportní, zdravotnickou atp.) dle potřeby. Ostatní čtyři vrtulníky jsou provedeny v civilní transportní úpravě pro účely Policie ČR. 10. října 2009 byl dodán šestý vrtulník Bell 412 ve verzi EP. Dodáním všech osmi kusů EC 135 a odprodejem posledních vrtulníků Bo 105 došlo ke kompletní modernizaci letadlového parku Policie ČR. V současně době disponuje Policie ČR osmi lehkými vrtulníky EC 135  ve verzích T2 a T2+ a v různých typech provedení a šesti vrtulníky Bell 412 ve variantách HP, EP a EPI. 2. března 2011 došlo poblíž Slaného k nehodě vrtulníku EC 135 T2 s imatrikulací OK-BYD. Při nehodě nebyl nikdo zraněn, ale vrtulník je poškozen a dočasně provozu neschopný. Ministr vnitra Jan Kubice v roce 2012 potvrdil, že dojde k opravě vrtulníku a bude opět nasazen do služby. V roce 2010 nebo 2011 byl odprodán vrtulník s imatrikulací OK-BYO do Indonésie. V srpnu 2011 tento stroj havaroval a byl vyřazen z letecké evidence.\n\nV prosinci došlo k dalšímu rozšíření letadlového parku Letecké služby Policiie ČR, když byl do služby nasazen zcela nový vrtulník Bell 412 ve verzi EPI (registrační značka OK-BYT). Jednalo se o první vrtulník svého druhu v Evropě a o čtvrtý kus na světě. Jako hlavní výhody uvedl šéf Letecké služby Policie ČR možnost využívat vrtulník v nočních hodinách díky modernímu vybavení, dále také vyšší výkon a moderní vybavení vrtulníku. Stroj za téměř 300 milionů korun byl hrazen z 85 % z fondů Evropské unie.\n\n\"Data podle vrtulník.cz\"\n\n\nZdravotnické vybavení se téměř neliší od vybavení sanitních vozidel. Vybavení zahrnuje defibrilátor-kardiostimulátor, nosítka, vakuovou matraci, scoop rám, krční límce, dlahy, tlakový monitor, pulzní oxymetr, odsávačku, termofólii, infuzní pumpu, přikrývku, plicní ventilátor, průtokoměr, kyslíkové lahve, sterilní a nesterilní rukavice, sterilní a nesterilní obvazový materiál, injekční stříkačky a jehly, ampule s léky, infuzní sety, spojovací hadičky, gumové škrtidlo, laryngoskop, zdravotnické nástroje a další vybavení. Zástavba je řešena modulárně – lze ji kdykoliv vyměnit za jiný typ zástavby. Vybavení je upevněno na vodících kolejnicích na podlaze. V interiéru je užito především odlehčených materiálů (hliník, plast).\n\n\nMezi významné zásahy v rámci integrovaného záchranného systému patří hašení požárů v podvěsu pomocí bambi vaku. Kromě hašení požárů v Česku se objevily české policejní stroje Bell 412 dvakrát také v zahraničí. Bambi vaky byly využity v roce 2000 k hašení rozsáhlých lesních požárů v Makedonii a také ve Slovenském ráji, kde zasahovaly mimo českých a slovenských vrtulníků také vrtulníky z Polska a Maďarska. Zvláštností oproti evropským zemím je skutečnost, že hašení neprovádí Hasičský záchranný sbor České republiky, ale Letecká služba Policie ČR.\n\nVelmi často jsou vrtulníky Policie ČR nasazovány v pátracích akcích. Obvykle se jedná o pátrání po pohřešovaných osobách, méně často pak po věcech (např. odcizených automobilech). Vrtulníky jsou využívány i při monitorování oblastí, například v roce 2005 při technopárty CzechTek 2005.\n\nPři povodních na Moravě v roce 1997 zasahovala řada vrtulníků LS PČR. Požadavek operačnímu středisku Letecké služby Policie ČR na zapojení letecké techniky do záchranných akcí byl předán 6. července 1997 a první stroje byly nasazeny o den později. Během nejkritičtější fáze povodní, mezi 7.–11. červencem, byla nasazena téměř veškerá technika. Na hlavní základně LS PČR v Praze zůstal pouze jeden vrtulník zajišťující nadále leteckou záchrannou službu, jež byl mimořádně připraven i pro plnění jiných pohotovostních úkolů. Kromě toho nebyl nasazen jeden z těžkých strojů Mil Mi-8, který byl dočasně odstaven. \n\nLetecká služba zahájila intenzivní spolupráci s Hasičským záchranným sborem Moravskoslezského kraje a Policie ČR Správy Severomoravského kraje. Obě instituce nezávisle na sobě vysílaly požadavky pro nasazení záchranných vrtulníků. Tak se projevila obrovská nekoordinovanost všech záchranných složek, když bylo oznámeno vyslání vrtulníku Bell 412 z Prahy na požadavek hasičského záchranného sboru a vrtulníku MBB Bo 105 z Brna na požadavek Policie ČR Správy Severomoravského kraje.\n\nV oblasti východní Moravy bylo trvale od 7. července nasazeno 6 až 8 vrtulníků, 20 pilotů a operátorů a 8 techniků. Kromě záchranných akcí zahrnujících záchranu osob se podílely policejní vrtulníky na humanitárním zásobování obyvatelstva a zajišťování materiální pomoci. Jednou z dalších činností bylo i monitorování situace ve východních Čechách, především v okolí Hradce Králové. Některé zdroje uvádějí, že lety policejních vrtulníků byly jako jediné koordinovány, avšak nejméně medializovány.\n\nV průběhu 7. července 1997 byl nasazen stroj Bo 105 v oblasti Bruntálska, provedl 15 záchranných letů, přepravil 45 cestujících a evakuoval 22 osob. Stroj Bell 412 byl ve stejném dni nasazen v okolí Šumperka, kde provedl 33 záchranných letů, přepravil 121 cestujících a evakuoval 43 osob. Těžký Mil Mi-8 zasahoval v okolí Valašského Meziříčí, provedl 27 záchranných letů, přepravil 112 cestujících a evakuoval 36 osob. Všechny vrtulníky ukončily činnost ve večerních hodinách na Letišti Ostrava-Mošnov. V následujících dnech byly vrtulníky využívány ve větší míře k plnění dalších úkolů, mimo jiné k přepravě vládních delegací do postižených oblastí.\n\nDalší významné záchranné akce prováděly vrtulníky LS PČR při povodních v Čechách v roce 2002. Celkově bylo provedeno na 444 záchranných letů.\n\n\n\n"}
{"id": "650511", "url": "https://cs.wikipedia.org/wiki?curid=650511", "title": "Seznam přehradních nádrží v Česku", "text": "Seznam přehradních nádrží v Česku\n\nSeznam přehradních nádrží v Česku\n\nDosud existující vodní nádrže v České republice uspořádané podle rozlohy.\n\nV roce 2011 připravilo ministerstvo zemědělství a ministerstvo životního prostředí generel území chráněných pro akumulaci povrchových vod (označovaných také zkratkou LAPV). Ten tvoří 65 vytipovaných území, která jsou chráněná jako území vhodná pro potenciální vybudování přehradních nádrží, nemusí se tedy jednat o plánované nádrže.\n\nV roce 2015 byla zahájena příprava realizace dvou vodních nádrží na území LAPV, a to Pěčína a Vlachovic, a dalších dvou nádrží v lokalitách Senomaty a Šanov v povodí Rakovnického potoka.\n\nV Moravskoslezském kraji je plánovaná přehrada na řece Opavě, která by měla zatopit obec Nové Heřminovy.\n\n\n"}
{"id": "650531", "url": "https://cs.wikipedia.org/wiki?curid=650531", "title": "Friedrich Overbeck", "text": "Friedrich Overbeck\n\nFriedrich Overbeck (3. července 1789 Lübeck – 12. listopadu 1869 Řím) byl německý malíř, nazarén, jedna z nejvlivnějších osobností umění 19. století.\n\nOverbeck se narodil v severoněmeckém městě Lubecku v r. 1789. Studoval ve Vídni u tehdy slavného Heinricha Fügera, který byl předním představitelem tehdejšího vídeňského klasicismu. Výuka však citlivému a vysoce náročnému Overbeckovi nevyhovovala, a tak v r. 1808 odjel s dalším členem nazarénů Franzem Pforrem (1788–1812) do Říma, kde roku 1813 přestoupil ke katolicismu. Zde založili skupinu nazarénů, která ještě před anglickými prerafaelity chtěla, aby se umění vrátilo do dávné doby, kdy byly ideály všem umělcům společné. Zejména zavrhovali Rafaela a jeho akademický odkaz, který později rozvinuli manýristé. Vraceli se od Giotta po Perugina, a postupně získali vliv po celé Evropě. Mnichovský korunní princ Ludvík dokonce některé z nazarénů pověřil, aby vyzdobili sály mnichovské glyptotéky výjevy ze staroněmeckých pověstí a z křesťanských legend. Do tohoto úkolu se však nepustil Overbeck, spíše jeho generační vrstevníci Peter Cornelius a Julius Schnorr von Carolsfeld, který vyzdobil pět sálů pověstmi o Nibelunzích. Overbeckova chladná a poněkud ztuhlá malba však postupně, ale jistě začala u více modernistické veřejnosti vyvolávat odpor.\n\nFriedrich Overbeck nicméně získal množství různých ocenění a vyznamenání a zemřel roku 1869 v Římě.\n\n\n"}
{"id": "650538", "url": "https://cs.wikipedia.org/wiki?curid=650538", "title": "Peter von Cornelius", "text": "Peter von Cornelius\n\nPeter von Cornelius (23. září 1783, Düsseldorf – 6. března 1867, Berlín) byl německý malíř nazarén.\n\nDíky němu se v 19. století dostaly opět do popředí fresky. Cornelius většinou pracoval, na rozdíl od mnoha jiných nazarénů, v Německu, jmenovitě v Mnichově pro bavorského krále Ludvíka.\n\nPeter von Cornelius byl synem malíře Aloyse Cornelia. V roce 1795 začal studovat na akademii, nicméně dlouho nedocházel uznání. V roce 1811 podnikl první cestu do Říma, kde se seznámil s Friedrichem Overbeckem a Juliem Schnorrem von Carosfeldem. V letech 1816 až 1817 namaloval pro mnichovskou glyptotéku obraz \"Josef vykládá faraonův sen\". Některé malby však byly méně přesvědčivé, jako například Korunování Panny Marie, a tím ztratil Cornelius svou dvorní pozici. Až pozdější malby jako např. \"Sedm andělů s číší hněvu\" aj. dokládají, že se umělec ještě jednou vzepjal k vrcholkům svého umění.\n\n\n\n\nPo Petrovi von Cornelius je pojmenována cena (Cornelius-Preis) města Düsseldorf.\n\n\n"}
{"id": "650542", "url": "https://cs.wikipedia.org/wiki?curid=650542", "title": "Žižkova lípa (Krčín)", "text": "Žižkova lípa (Krčín)\n\nŽižkova lípa v Krčíně (také známá jako Vojnarova lípa nebo Jiráskova lípa) je starý památný strom, který roste u Nového Města nad Metují. O lípě se vypráví několik příběhů a pověstí, psal o ní již Alois Jirásek. Je ale zajímavá i atypickým růstem s hustou korunou.\n\n\nK lípě se váže několik příběhů a pověstí. Nejstarší pochází z dob husitských. Hynek Červenohorský, královský vojenský hejtman, prý vtrhl do Krčína (který sympatizoval s husity), část obyvatel pobil, koni dal napít z kalicha a poté prohlásil, že je teď i jeho kůň husitského vyznání. Když se zpráva donesla Žižkovi, uspořádal na Krčín výpravu a za urážku husitů Červenohorského ztrestal. Pověst sice má pravdivý základ, událost byla zaznamenaná i kronikách, ale tato lípa Žižku nepamatuje.\n\nDruhý příběh je z pozdější doby, z roku 1639, když za třicetileté války ke Krčínu přitáhli Švédové. Ve zdejším kostele právě probíhala mše za zemřelou, když se donesla zpráva o blížících se Švédech. Všichni z kostela utekli, zůstal jen kněz. Modlil se dál a nereagoval ani když do kostela vešel švédský důstojník. Ten po knězi dvakrát vystřelil, ale v obou případech minul. Stihl ho ale boží trest. Když opouštěl vydrancovaný Krčín, vzepjal se mu kůň a spadl do rokle. Na místě, kde Švéd zemřel, vysadil místní rodák Vojnar k památce události lípu. Podle některých zdrojů ale není tím stromem, který zde stojí dnes: Původní lípu prý v 19. století pokáceli a současnou vysadili místo ní.\n\nO lípě psal i Alois Jirásek ve svých pamětech. Jako malému chlapci mu Vojnarovu lípu ukazoval tatínek, když jeli na trh do Dobrušky. Nebyla to zdaleka jediná stará lípa, kterou Jirásek ve svém díle zmiňuje. V kapitole Stromy ve sbírce Domů a jiné obrázky popisuje putování za starými a památnými stromy. Ještě známější je lípa z divadelní hry Lucerna. Je však možné, že souvislostí bylo víc, Vojnarova lípa mohla Jiráska inspirovat i k pojmenování hlavní postavy jedné z jeho divadelních her, svéhlavé Madleny Vojnarové.\n\nLípě byl věnován prostor v televizním pořadu Paměť stromů, konkrétně v dílu č. 11, stromy umělců.\n\n\n"}
{"id": "650544", "url": "https://cs.wikipedia.org/wiki?curid=650544", "title": "Anne-Louis Girodet-Trioson", "text": "Anne-Louis Girodet-Trioson\n\nAnne-Louis Girodet-Trioson (5. ledna 1767, Montargis, Francie – 9. prosince 1824, Paříž, Francie) byl francouzský malíř, jeden z hlavních představitelů klasicismu. Studoval v Davidově škole, do Itálie se dostal r. 1796, zaujal ho tam hlavně Correggio, který ho okouzlil křišťálovou přesností svých aktů. David ho příliš v lásce neměl, měli spolu časté spory. Giredotův hanlivý obraz mademoiselle Lange vyvolal veřejný skandál.\n\nVe zralém věku zdědil Girodet velké jmění, přestal malovat a stal se spisovatelem.\n\n\n\n"}
{"id": "650546", "url": "https://cs.wikipedia.org/wiki?curid=650546", "title": "Pakoros", "text": "Pakoros\n\nPakoros, někdy zvaný též \"Pakoros II.\", byl parthský velkokrál z rodu Arsakovců panující v letech 77/78–114/115. Jeho otcem byl patrně král Vologaisés I., bratrem téměř jistě vzdorokrál Artabanos III. a dalším bratrem (nebo švagrem) král Osroés, pozdější protivník císaře Traiana.\n\nO Pakorově vládě jsou k dispozici prakticky jen numismatické doklady. Podle Cassia Diona zřejmě postoupil provincii Osroéné s hlavním městem Edessou Abgarovi VII., podle Ammiana Marcellina rozšířil a opevnil parthskou metropoli Ktésifón. V říši panovaly v jeho době těžké zmatky, známi jsou přinejmenším tři vzdorokrálové – Vologaisés II., Artabanos III. a Osroés, který boj o moc nakonec vyhrál. Kolem roku 100 navštívil parthský královský dvůr čínský cestovatel Kan Jing.\n\n"}
{"id": "650549", "url": "https://cs.wikipedia.org/wiki?curid=650549", "title": "Mikuláš Faber", "text": "Mikuláš Faber\n\nMikuláš František Faber (? Hranice – 1673 Kroměříž) byl český duchovní a hudební skladatel.\n\nDatum narození ani přesné datum úmrtí není známo. Je doloženo, že od roku 1651 byl děkanem ve Strážnici. Prožil zde těžké časy – velký požár v roce 1652, kdy město z větší části vyhořelo i vpád Tatarů v roce 1663. Na krátký čas odešel do Říma a koncem roku 1685 se stal děkanem kolegiátní kapituly u svatého Mořice v Kroměříži a farářem v kostele Nanebevzetí Panny Marie.\n\nSkladby Mikuláše Fabera nezapřou český původ skladatele a vynikají dramatickým výrazem. Tiskem bylo vydáno (Vídeň, 1664) \"Threnon musicum pro 5 vokálních hlasů a varhany na slova 78. žalmu\", které bylo věnováno Olomouckému biskupovi Karlu Lichtensteinovi.\n\n"}
{"id": "650550", "url": "https://cs.wikipedia.org/wiki?curid=650550", "title": "Rugops", "text": "Rugops\n\nRugops (\"vrásčitá tvář\") byl velkým masožravým dinosaurem (teropodem) z čeledi Abelisauridae, který žil asi před 95 miliony let (období svrchní křídy) na území dnešního afrického Nigeru. Fosílie dinosaura byly poprvé objeveny v roce 2000.\n\n\"Rugops\" byl popsán mezinárodním týmem paleontologů vedených Paulem Serenem roku 2004. Typovým a jediným známým druhem je \"R. primus\".\n\nTento středně velký abelisaurid měl charakteristickou vysokou a krátkou lebku a dosahoval délky asi 6 metrů, jeho hmotnost se pohybovala kolem 750 kg. Poměrně slabá spodní čelist a celková stavba lebky svědčí o tom, že tento teropod byl spíše mrchožroutem, než aktivním predátorem.\n\n\"Rugops\" se objevuje v dokumentu \"Planet Dinosaur\" z roku 2011. V prvním díle tohoto počítačovými triky nabitého snímku z produkce BBC je vykreslen jako oportunistický mrchožrout, přiživující se na úlovcích mnohem většího teropoda spinosaura.\n\n\n"}
{"id": "650551", "url": "https://cs.wikipedia.org/wiki?curid=650551", "title": "Lummijský ostrov", "text": "Lummijský ostrov\n\nLummijský ostrov (\"angl. Lummi Island\") leží v severozápadním rohu státu Washington mezi okresy Whatcom a San Juan. Indiánská rezervace kmenu Lummijů leží na nedalekém stejnojmenném poloostrově, ale ostrov do ní nepatří. Ostrov má rozlohu 23,97 km² a v roce 2000 na něm žilo 822 obyvatel. Počet obyvatel se téměř zdvojnásobí v létě, kdy sem za relaxací a zábavou přijíždějí Američané i Kanaďané. Na ostrov se lze dostat trajektem \"Whatcom Chief\" (čes. \"Whatcomský náčelník\"), kterou provozují veřejné služby okresu Whatcom a vejde se na ní 22 vozidel. Její plavba trvá šest minut mezi Fisherman's Cove (\"čes. Rybářova zátoka\") na Lummijském poloostrově a Lummijským ostrovem. Na ostrově se nachází jeden obchod se smíšeným zbožím, dvě restaurace, pár nocležen se snídaní, malá knihovna, hasičská zbrojnice, pošta, kostel, kemp Armády spásy a starobylá základní škola z roku 1919. \"The Beach Store Cafe\" je populární kavárna s barem, která nabízí tradiční kafe a mořské produkty. \"The Willows Inn\" je poměrně dražší a nabízí produkty rolníků a rybářů z ostrova. Historický kostel stojí hned vedle svého tichého dřevěného hřbitova. Ostrov je nejznámější pro své unikátní lovení lososů, vybíravé umělce, malebné výhledy na moře a venkovské prostředí. Zdejší úzké, scénické a klikatějící se cesty jsou populární mezi cyklisty. Stezka na horu Lummi Mountain zavede turisty do Bakerovy rezervace a nabízí dechberoucí výhledy na souostroví svatého Jana.\n\nPůvodní název ostrova, který mu dali zdejší původní obyvatelé byl \"Sa nam a o\" (čes. \"Vysoká hora\"). V roce 1792 ho Španělé nazvali \"Isla de Pacheco\" (\"čes. Pachecův ostrov\") a Angličané \"McLoughlin Island\" (čes. \"McLoughlinův ostrov\"). V roce 1853 mu americký geodetický ústav dal jméno \"Lummi\" po zdejším kmeni původních obyvatel. Jejich název pochází buď ze španělského \"luminara\", protože první, co Španělé viděli, byly typické indiánské ohně. Jiná teorie tvrdí, že název pochází z jazyka původních obyvatel.\n"}
{"id": "650557", "url": "https://cs.wikipedia.org/wiki?curid=650557", "title": "Úřad pro publikace Evropské unie", "text": "Úřad pro publikace Evropské unie\n\nÚřad pro publikace Evropské unie je interinstitucionální úřad, jehož cílem je zajišťovat vydávání publikací orgánů Evropské unie. Právní základ tvoří rozhodnutí 2009/496/ES, Euratom o organizaci a způsobu práce Úřadu pro publikace Evropské unie.\n\nVydává Úřední věstník Evropské unie ve 22 jazycích (je-li požadována irština, pak dokonce ve 23). Dále vydává či spoluvydává publikace v rámci komunikačních aktivit orgánů EU a poskytuje řadu služeb on-line, prostřednictvím kterých umožňuje bezplatný přístup k informacím o právu EU (EUR-Lex), publikacích EU (EU Bookshop), veřejných zakázkách EU (TED) nebo o výzkumu a vývoji v EU (CORDIS).\n\n"}
{"id": "650561", "url": "https://cs.wikipedia.org/wiki?curid=650561", "title": "Archaeornithomimus", "text": "Archaeornithomimus\n\nArchaeornithomimus („prastarý napodobitel ptáka“) byl rodem teropodního dinosaura z čeledi Ornithomimidae, který žil v období svrchní křídy (asi před 80 miliony let) na území dnešní Číny. Šlo o velmi štíhlého a rychle běhajícího dinosaura, patřícího mezi tzv. ptačí dinosaury.\n\nZřejmě šlo o všežravce, jenž se živil rostlinami, semeny i menšími obratlovci. Dosahoval délky asi 3,4 metru a hmotnosti kolem 50 kg, tyto odhady jsou ale pouze orientační. Rozeznávány jsou dva druhy, \"A. asiaticus\" a nejistý \"A. bissektensis\".\n\n"}
{"id": "650562", "url": "https://cs.wikipedia.org/wiki?curid=650562", "title": "Panna Maria Meritxellská", "text": "Panna Maria Meritxellská\n\nPanna Maria Meritxellská ( ) je patronkou Andorry.\n\nPůvodně šlo o sošku Panny Marie s dítětem ze 12. století, byla však zničena při požáru v roce 1972 a nahrazena moderní replikou. Moderní podoba kaple, v níž je soška uložena, je dílem architekta Ricarda Bofilla a pochází z roku 1976. Podle filologa Joana Corominese je slovo \"Meritxell\" zdrobnělinou od slova \"merig\", což znamená poledne. \n\nPodle legendy našli vesničané, kteří šli z Meritxellu na mši do blízké vsi Canillo ve 12. století (přesný rok není znám, datum je podle legendy 6. ledna), kvetoucí keř divokých růží, u jehož kořenů byla nalezena soška. Soška byla umístěna v canillském kostele, ale následujícího dne se znovu objevila pod růžovým keřem; totéž se stalo, když byla přemístěna do kostela v Encampu, proto byla na místě postavena kaple. \n\nPanna Maria Meritxellská je patronkou Andorry, Meritxell je v Andoře a v katalánsky mluvících oblastech poměrně časté ženské jméno. Příběh je zmíněn i v andorrské hymně.\n"}
{"id": "650567", "url": "https://cs.wikipedia.org/wiki?curid=650567", "title": "Musée de la Bible et Terre Sainte", "text": "Musée de la Bible et Terre Sainte\n\nMusée de la Bible et Terre Sainte (česky \"Muzeum Bible a Svaté země\") je muzeum v Paříži věnované dějinám Bible a Palestiny. Muzeum sídlí v 6. obvodu na ulici \"Rue d'Assas\" č. 21 v budově Katolického institutu v Paříži, který jej spravuje. Vystavené předměty jako keramika, pergamenové svitky, epigrafické památky apod. dokumentují každodenní život v Palestině během staletí.\n\n"}
{"id": "650568", "url": "https://cs.wikipedia.org/wiki?curid=650568", "title": "Arcidiecéze vratislavská", "text": "Arcidiecéze vratislavská\n\nArcidiecéze vratislavská (latinsky \"Archidioecesis Vratislaviensis\") je polská římskokatolická arcidiecéze. Je součástí Vratislavské církevní provincie a vratislavský arcibiskup je zároveň metropolitou této provincie, k níž dále patří diecéze lehnická a diecéze svídnická. Vratislavská diecéze byla založena roku 1000; patřila do roku 1821 ke Hnězdenské církevní provincii, poté podléhala přímo Svatému stolci a 13. srpna 1930 byla povýšena na arcidiecézi.\n\nDiecéze se rozkládá v severovýchodní části Dolního Slezska. Nejvýznamnějšími městy jsou vedle sídelní Vratislavi Oleśnica (Olešnice), Oława, Trzebnica (Třebnice) Ziębice, Wołów (Volov). Hlavním patronem arcidiecéze je sv. Jan Křtitel, spolupatrony jsou sv. Hedvika a bl. Česlav.\n\nHlavním chrámem diecéze je vratislavská katedrála sv. Jana Křtitele na Tumském ostrově, v základní hmotě gotická stavba (1244-72) s pozdně gotickými, renesančními, barokními i novogotickými přístavbami a úpravami. Dalšími významnými chrámy jsou klášterní bazilika sv. Bartoloměje v Třebnici (basilica minor od roku 1943), která je současně poutní svatyní patronky Slezska svaté Hedviky, chrám sv. Jana apoštola v Olešnici (basilica minor od roku 1998), chrám sv. Jiří v Ziębicích (basilica minor od roku 2008), klášterní kostel Nanebevzetí P. Marie v Henrykowě (Jindřichově) a jiné.\n\n\nViz Seznam vratislavských biskupů a arcibiskupů.\n\nDěkanáty a počet farností v nich (k roku 2011)\n\n\n\n\n"}
{"id": "650569", "url": "https://cs.wikipedia.org/wiki?curid=650569", "title": "Don Alias", "text": "Don Alias\n\nCharles 'Don' Alias (25. prosince 1939, New York City, New York, Spojené státy – 29. března 2006, tamtéž) byl americký jazzový perkusionista, který spolupracoval s mnoha hudebními umělci, mezi které patří Philip Bailey, Miles Davis, Weather Report nebo Blood, Sweat and Tears.\n\n\n\n\n\n\n\n\n\n\n\n\n\n\n\n"}
{"id": "650571", "url": "https://cs.wikipedia.org/wiki?curid=650571", "title": "Trám", "text": "Trám\n\nTrám je řezivo hraněné ze čtyř stran vyříznuté nebo vytesané ze středu kmenů stromů, které se používá ve stavebnictví. Trámy se většinou vyrábí ve specializovaných provozech – pilách. Převládající rozměry: délka, minimální šířka, výška činí 50 mm a musí mít rovnoběžné protilehlé plochy. Průřezový tvar je většinou čtverec nebo obdélník. Trámy se mohou spojovat kramlemi. Trám se nejvíce podobá povalu, který je hraněný pouze ze dvou nebo tří stran.\n\nTrámy se dělí na hranoly, jejichž průřez je větší než 100 cm², a hranolky, které mají průřez 25–100 cm².\n\n\n\n"}
{"id": "650575", "url": "https://cs.wikipedia.org/wiki?curid=650575", "title": "Joe Henderson", "text": "Joe Henderson\n\nJoe Henderson (24. dubna 1937 – 30. června 2001) byl americký jazzový tenorsaxofonista.\n\nNarodil se roku 1937 jako jeden z patnácti dětí svých rodičů (měl devět bratrů a pět sester). Vyrůstal ve městě Lima v americkém státě Ohio a již od dětství se věnoval hudbě, nejprve jako bubeník a klavírista, později saxofonista. V polovině padesátých let začal vystupovat v kluch detroitské jazzové scény, ale stále docházel na Wayne State University, kde se věnoval studiu hudby. Svou první vlastní skupinu založil roku 1959. V letech 1960 až 1962 působil v armádě a po návratu se usadil v New Yorku.\n\nSvé první album jako leader nazvané \"Page One\" vydal roku 1963 na značce Blue Note Records, jeho producentem byl Alfred Lion. Později jeho alba vydávala hudební vydavatelství Milestone Records a Verve Records. Během své kariéry spolupracoval s mnoha hudebníky, mezi které patří například Nat Adderley, Joe Zawinul, Herbie Hancock, Miroslav Vitouš, Terence Blanchard, Rickie Lee Jones, Blue Mitchell nebo skupina Blood, Sweat & Tears. Svou profesionální kariéru ukončil kvůli nemoci koncem devadesátých let. Zemřel na selhání srdce po dlouhém boji s rozedmou plic. Byl držitelem ceny Grammy.\n\n"}
{"id": "650578", "url": "https://cs.wikipedia.org/wiki?curid=650578", "title": "Husova lípa (Nové Město nad Metují)", "text": "Husova lípa (Nové Město nad Metují)\n\nHusova lípa v Novém Městě nad Metují je památný strom vysazený 6. července 1919 k příležitosti 500 let upálení mistra Jana Husa (ač by šlo ve skutečnosti o výročí 504 let, kronika města uvádí takto). Lípa roste na okraji lesního porostu u nedatované mohyly s kresbou kalicha. Místo je jednou ze zastávek turistického okruhu.\n\n\n\n"}
{"id": "650581", "url": "https://cs.wikipedia.org/wiki?curid=650581", "title": "Centre national de la photographie", "text": "Centre national de la photographie\n\nCentre national de la photographie (česky \"Národní centrum fotografie\") byla francouzská asociace a galerie se sídlem v Paříži věnovaná fotografii a soudobému umění. V roce 2004 byla spolu s Patrimoine photographique spojena s Galerie nationale du Jeu de Paume jako nová asociace financovaná francouzským ministerstvem kultury. Fotografické výstavy probíhají v paláci Hôtel Salomon de Rothschild v ulici \"Rue Berryer\".\n\n"}
{"id": "650589", "url": "https://cs.wikipedia.org/wiki?curid=650589", "title": "Cloudy with a Chance of Meatballs", "text": "Cloudy with a Chance of Meatballs\n\nCloudy with a Chance of Meatballs je dětská kniha autorky Judi Barrettové ilustrovaná Ronem Barrettem, která poprvé vyšla v roce 1978 v nakladatelství Simon & Schuster.\n\nKniha inspirovala film \"Zataženo, občas trakaře\" z roku 2009.\n\nDědeček vypráví svým vnoučatům o městě Chewandswallow, kde se počasí projevuje třikrát denně (během snídaně, obědu a večeře) a vždycky z nebe padá jídlo a nebo pití. Déšť je džus nebo polévka, sníh je zmrzlina a vítr přináší hamburgery. Díky tomuto jevu nejsou ve městě žádné obchody s potravinami. Když město zasáhnou záplavy nebo bouře plné jídla, občané ho musí opustit na lodích z chlebu a musí se přizpůsobit životu ve světě, kde počasí žádné jídlo nepřináší. Dědeček se později vrátí do Chewandswallow, aby pomohl znovu město zbudovat a aby mohl dát jídlo potřebným po celém světě.\n"}
{"id": "650590", "url": "https://cs.wikipedia.org/wiki?curid=650590", "title": "Samájl", "text": "Samájl\n\nSamájl (: \"\" ) je město a rovněž provincie (vilájet) v Ománu, v regionu ad-Dáchílija. Počet obyvatel byl 44 744 lidí (2003). Samájl se nachází téměř uprostřed cesty mezi Nazvá a Maskatem. Západně od vilájetu se rozprostírá západní část pohoří al-Hadžar. Ve svém znaku má vilájet datlovou palmu. Stejně jako v mnoha oblastech země, i zde stojí spousta historických staveb, pevností, tvrzí a věží. Na území vilájetu se nachází okolo 73 vesnic.\n\nVe vilájetu se nachází několik pramenů či zřídel. Doposud bylo zaznamenáno 26 pramenů, z toho 19 studených a 7 teplých pramenů. Nejznámějším studeným pramenem je Ajn Vard, nejznámějším teplým Ajn Manabik. Turisticky atraktivní je horské zřídlo ve vesnici Síja.\n\nMístní hospodářství tvoří zejména textilní průmysl a pastevectví, dále kožedělnictví, tkaní z palmových listů, výroba bižuterie a sladkostí.\n\nJe horké, tropické, s úhrnem srážek do 100 mm za rok. Průměrná roční teplota je bezmála 29 °C, přičemž průměr nejteplejšího června činí 37 °C, resp. 20 °C nejchladnějšího ledna.\n\nV letních měsících (červen, červenec, srpen), teploty v noci konstantně neklesají pod 30 °C, Samájl je tak jedním z měst s nejteplejšími nočními teplotami na zemi, podobně jako Maskat či Súr (Omán). \n"}
{"id": "650594", "url": "https://cs.wikipedia.org/wiki?curid=650594", "title": "Maison européenne de la photographie", "text": "Maison européenne de la photographie\n\nMaison européenne de la photographie (česky \"Evropský dům fotografie\") je galerie v Paříži, která se věnuje fotografii.\n\nGalerie byla otevřena v únoru 1996 v ulici \"Rue de Fourcy\" č. 5 ve 4. obvodu, v měšťanském paláci \"Hôtel Hénault de Cantorbe\" z počátku 18. století, který je od roku 1943 v majetku města Paříže. K paláci bylo přistavěno moderní křídlo. Vedle výstavních sálů se zde nachází knihovna, posluchárna a videotéka. Galerie je financována městem Paříží. Muzejní sbírka je věnovaná současnému umění, fotografii (klasické i digitální) a video umění. Odborná knihovna obsahuje 22 000 knih o fotografii (technice a umělcích).\n\nInstituce sídlí v městském paláci \"Hôtel Hénault de Cantorbe\". V roce 1702 a 1704 koupil královský pokladník François-Alphonse Hénault de Cantobre dva sousedící domy a do roku 1707 je nechal přestavět na palác, který nese jeho jméno. V roce 1943 koupilo palác město Paříž a od roku 1996 zde sídlí galerie fotografického umění.\n\n"}
{"id": "650596", "url": "https://cs.wikipedia.org/wiki?curid=650596", "title": "Husovy lípy v Chlumu", "text": "Husovy lípy v Chlumu\n\nHusovy lípy v Chlumu jsou trojicí památných stromů, které rostou u silnice z osady Chlum (obec Nalžovice, okres Příbram) směrem na Kňovice. Botanicky jde o lípy malolisté (\"Tilia cordata\"), chráněné jsou od 20. října 1981.\n"}
{"id": "650600", "url": "https://cs.wikipedia.org/wiki?curid=650600", "title": "Graie", "text": "Graie\n\nGraie (-ií) jsou vševědoucí dcery mořského boha Forkýna a mořské bohyně Kéty.\n\nGraie jsou tři: Enýó (Hádavá), Pefrédó (Vosa) a Deinó (Hrozná).\n\nHned po narození vypadaly jako staré, nehezké ženy, a proto je lidé takto jmenovali, ačkoliv některé báje je zase popisují jako velice krásné ženy. Všechny dohromady mají jediné oko a jediný zub, které si půjčují, aby mohly vidět a žvýkat. V řeckých pověstech se uvádí, že žijí v jeskyni při úpatí Atlasu.\n\nJejich sestrami jsou Gorgony, ošklivé nestvůry s hady místo vlasů.\n\nHrdina Perseus jim uloupil jejich poklady (oko a zub) a nevydal jim je dříve, dokud mu neprozradily cestu ke svým sestrám Gorgonám a nymfám ze Stygie, od nichž pak získal pomoc proti Gorgonám. \n"}
{"id": "650604", "url": "https://cs.wikipedia.org/wiki?curid=650604", "title": "BMA", "text": "BMA\n\nBMA (Baldi Mini Auto) byla italská automobilka, která zahájila výrobu malých městských tříkolých a čtyřkolových vozidel v roce 1972. Její modely nesly jméno Amica, Brio a pozdější nové modely Amicy - Nuova Amica. V roce 1978 představila tříkolku Brio s motorem 50 cm³ a v roce 1980 vytvořila nový model Nuova Amica.\n\nV roce 1992 firmu BMA odkoupila konkurenční firma vyrábějící mopedauta Grecav a ve výrobě původních modelů BMA pokračoval do roku 1997.\n\nV Itálii se tyto vozy mohly do konce 70. let 20. století řídit bez řidičského průkazu a jakýchkoliv jiných dokumentů nebo povolení, stejně tak jako jízdní kolo. Podobná mopedauta se vyráběla i ve Francii, kde platila podobné pravidla.\n\nAmica byla tříkolka pro dva cestující. Výroba začala ihned po založení automobilky. Postavena byla na robustní trubkový podvozek, na který bylo posazeno ABS tělo a dvě plátěné dveře otevírající se nahoru, tzv. motýl. Amica byla vybavena dvoutaktním motorem s obsahem 223 cm³. Rozměry vozidla byly přibližně 215 cm (d) x 140 cm (š). Hmotnost byla 285 kg.\n\nBrio byla nejmenší tříkolka vyráběná společností BMA. Byla představena okolo roku 1978. Byla vybavena malým dvoutaktním motorem o obsahu pouhých 47 cm³ a místem pro jednu osobu. Vozidlu chyběl větrací systém, avšak byla zde možnost odebrání horní poloviny automobilu i s dveřmi.\n\nToto vozidlo bylo uvedeno v roce 1980 a mělo nahradit zastaralé modely. Byl to poslední model vyroben společností BMA. Původně byl tříkolý, ale později se začal vyrábět i čtyřkolý s větším obsahem motoru, který byl čtyřtaktní dieselový. Tříkolá Nuova Amica byla nabízena s různými obsahy dvoutaktních motorů a to 50, 125 a 250 cm³. Existovala verze s manuální prěvodovkou i variátorem (pozdější modely).\n\n"}
{"id": "650608", "url": "https://cs.wikipedia.org/wiki?curid=650608", "title": "Zataženo, občas trakaře", "text": "Zataženo, občas trakaře\n\nZataženo, občas trakaře (v anglickém originále Cloudy with a Chance of Meatballs) je americký počítačově animovaný film z roku 2009 volně založený na knize Judi a Ron Barrettových \"Cloudy with a Chance of Meatballs\".\n\nMěsto Swallow Falls na malém ostrově v Atlantiku prožívá hospodářský pokles poté, co klesl zájem o sardinky, které se staly jediným jídlem ve městě. Flint Lockwood je vědec, jehož vynálezy již od dětství nevycházely. Jeho nejnovější vynález Lockwoodův dynamický supramutagenní potravinový replikátor na diatomické bázi (FLDSMDFR) mění molekuly vody v jídlo. Flint doufá, že to ukončí závislost města na sardinkách. Kvůli nedostatku energie nemůže Flint FLDSMDFR spustit doma, a tak se spolu se svou opicí Stevem vydá do místní elektrárny, aby ho připojil. Přístroj ale absorbuje tolik energie, že se vznese jako raketa a zničí Sardine Land, novou atrakci na ostrově, a celé město se na něj proto naštve. Flint se schová na mole, kde ho najde televizní reportérka věnující se počasí Sam Sparksová. Společně uvidí obrovský růžový mrak, ze kterého začnou pršet cheeseburgery. Sam o tom informuje do televize a řekne také, že je za to zodpovědný Flint. Ten se stane slavným a každý den nechává padat z oblohy jiné jídlo. Chamtivý a nenasytný starosta Shelbouorne chce po Flintovi, aby nechal pršet jídlo třikrát denně po dobu celého měsíce, aby se z Swallow Falls stala turistická atrakce s názvem \"Chewandswallow\".\n\nBěhem posledního týdne před otevřením přijde Flinta požádat místní policista o den, kdy by padala zmrzlina, aby tak potěšil svého syna v jeho narozeniny. FLDSMDFR se ten den přiblíží k přetížení. Sam a Flint se sblíží během dne stráveného v budově vytvořené z želé. Večer Flint pozve do restaurace svého otce Tima, který nikdy jeho vynálezům nedůvěřoval, aby se pochlubil svým úspěchem a získal otcovu přízeň. Ten se ale místo toho začne ptát na to, zda je takové tvoření jídla moudré, což Flinta naštve.\n\nFlint si pak všimne obrovských hot dogů, které padají z oblohy a vydá se proto do laboratoře, aby vše zkontroloval. Zjistí, že přístroj začíná být přetížený a pokusí se ho vypnout. Přijde ale starosta, nyní extrémně obézní, a přesvědčí Flinta, aby přístroj nechal běžet. Na starostovu žádost nechá Flint padat špagety s masovými koulemi.\n\nDalší den začnou do města přijíždět turisté z celého světa. Sam zjistila, že Chewandswallow zasáhne bouře a snaží se před ní varovat Flinta, ale ten ji neposlouchá. Špagetové tornádo potom zničí půl města. Flint se potom vydá vypnout FLDSMDFR, ale starosta mu v tom zabrání. Starosta nastavil FLDSMDFR na obrovský raut. Sam varuje svět před obrovskou bouří. Flint si uvědomí své fiasko, ale otec obnoví jeho sebevědomí. S počítačovým virem na flashce se Flint spolu se Stevem, Sam, Brentem a Mannym (který je kromě Samina kameramana a lékaře také pilot) do stratosféry, aby zničil FLDSMDFR. Občané a turisté si mezitím staví lodě z chleba, aby mohli po oceánu uprchnout. Starosta ujede na vlastní lodi, kterou potom začne jíst.\n\nFLDSMDFR se nachází uprostřed obrovské \"masové koule\", která je složena z dalšího jídla. Na Flintovu skupinu útočí různé druhy jídla, geneticky upravené tak, aby chránili FLDSMDFR. Během jednoho z bojů flashka s ničivým virem vypadne z okna. Flint, Sam a Brent opustí letadlo a vniknou do masové koule. Flint zatelefonuje svému otci a požádá ho, aby mu poslal virus z počítače v laboratoři do jeho mobilu. Timovi se nakonec podaří e-mail poslat. Flint nakonec musí k FLDSMDFR proniknout sám, protože Brent zadržuje bojovná kuřata a Sam je alergická na buráky a cesta k přístroji je jimi pokrytá.\n\nVe středu masové koule Flint objeví FLDSMDFR, které se proměnilo tak, aby mohlo najednou vyprodukovat obrovské množství jídla. Flint do něj zastrčí svůj telefon, ale zjistí, že otec mu místo viru poslal video z internetu. Přístroj se pak pokusí Flinta zabít. Když se FLDSMDFR chystá vypustit další obrovskou dávku jídla, Flint proti otvoru přístroje použije svůj sprej na permanentní boty, což způsobí, že FLDSMDFR exploduje. Obrovské mraky jídla po světě postupně zmizí a Sam, Brent Steve a Manny bezpečně přistanou na zemi. Nejprve předpokládají, že Flint zemřel při explozi, ale nakonec zjistí, že byl zachráněn hejnem ptáků z jednoho z jeho starších experimentů. Tim nakonec uzná úspěchy svého syna. Se závěrem filmu se Sam a Flint políbí.\n\nV srpnu 2006 společnost Sony Pictures Animation oznámila, že má v úmyslu natočit filmovou adaptaci knihy \"Cloudy with a Chance of Meatballs\", která bude vyprávět příběh o příčině počasí v Chewandswallow. V září 2008 napsal časopis \"Variety\", že hlavním postavám filmu propůjčí svoje hlasy Bill Hader a Anna Faris. Scenáristé a režiséři Phil Lord a Christopher Miller řekli, že film vzdává hold katastrofickým filmům jako \"Twister\", \"Armageddon\", \"Jádro\" nebo \"Den poté\" a zároveň je jejich parodií.\n\nFilm sklidil příznivé reakce kritiky. Server Rotten Tomatoes dává filmu na základě 130 recenzí 86% hodnocení. Server Metacritic na základě 33 recenzí oceňuje film 66 body ze 100. Uživatelé ČSFD hodnotí film průměrně 71%.\n\nSnímek \"Zataženo, občas trakaře\" zaznamenal i komerční úspěch. Během úvodního víkendu ve Spojených státech film utržil více než 30 milionů dolarů. Celosvětové tržby filmu činily 243 milionů dolarů.\n\nFilm získal nominaci na Zlatý glóbus v kategorii Nejlepší celovečerní animovaný film, ale cenu nakonec získal konkurenční snímek \"Vzhůru do oblak\".\n\n"}
{"id": "650613", "url": "https://cs.wikipedia.org/wiki?curid=650613", "title": "Baby Snakes (soundtrack)", "text": "Baby Snakes (soundtrack)\n\nBaby Snakes je soundtrack od Franka Zappy k filmu se stejným názvem (\"Baby Snakes\"). Bylo nahrané na konci října 1977 a vydané 28. března 1983.\n\n\n\n"}
{"id": "650615", "url": "https://cs.wikipedia.org/wiki?curid=650615", "title": "Právní vědomí", "text": "Právní vědomí\n\nPrávní vědomí označuje všeobecné znalosti o právu, představy o jeho platnosti a oprávněnosti. Jeho základem je \"idea práva\", tedy představa o tom, co je „po právu“, která však může být od platného práva i značně odlišná. Blíží se proto více ideji spravedlnosti.\n\nMůže být celospolečenské, skupinové i individuální. Vždy jde o vědomí toho, že ve společnosti existuje a funguje nějaké právo, které je určitým způsobem hodnoceno nebo jde o představy o tom, jaké by mělo být (vědomí o právu '). Čím více se takové vědomí s platným právem shoduje, tím více je právo dodržováno, aniž by ho lidé prakticky museli znát. V právní teorii se právě znalost skutečně platného práva (vědomí o právu ') jako součást právního vědomí zpochybňuje, ačkoli je takto obecně přijímáno. Např. Viktor Knapp to ale s poukazem na absurdnost závěru, že by vyšší právní vědomí muselo být u podvodníků znajících většinou platné právo velmi dobře, než u poctivých lidí, kteří s jeho sankcemi do styku nepřicházejí, odmítá.\n"}
{"id": "650621", "url": "https://cs.wikipedia.org/wiki?curid=650621", "title": "Jisra'el ha-mitchadešet", "text": "Jisra'el ha-mitchadešet\n\nJisra'el ha-mitchadešet (: ; doslova „Obrozený Izrael“, zpočátku též עלי״ה, Alija, neboli akronym , \"Amenu lema'an Jisra'el ha-mitchadešet\", „My lid pro obrozený Izrael“) je izraelská sionistická politická strana založená v roce 1999.\n\nStrana vznikla 23. února 1999 během funkčního období čtrnáctého Knesetu zvoleného ve volbách roku 1996. Dva poslanci Micha'el Nudelman a Juri Štern, oba židovští imigranti z bývalého SSSR, se tehdy odtrhli od strany Jisra'el ba-alija vedené Natanem Šaranskym. K rozkolu došlo kvůli odlišným postojům k hlasování ohledně zákona o náboženských službách.\n\nPo odchodu ze strany původně navrhoval Nudelman pojmenovat novou politickou formaci Šiluv (, \"Integrace\"), ale nakonec bylo zvoleno jméno Alija. Ve volbách roku 1999 strana kandidovala jako součást politické strany Jisra'el bejtejnu vedené Avigdorem Liebermanem. Oba zakladatelé díky tomu obhájili svůj mandát. Ještě v roce 2005 byla Alija uváděna jako frakce v rámci Jisra'el bejtejnu, přičemž Juri Stern zůstal jejím poslancem i po volbách roku 2003 a volbách roku 2006. Zemřel roku 2007. Micha'el Nudelman byl rovněž zvolen opětovně v roce 2003, ale odešel ve funkčním období 2003-2006 do nově vzniklé strany Kadima. V roce 2005 podal Nudelman žalobu na Jisra'el bejtejnu kvůli použití 5 000 000 šekelů z fondů patřících podle něj straně Alija na potřeby kampaně před komunálními volbami.\n\nVe volbách do Knesetu v roce 2009 obnovil Nudelman svou samostatnou stranu, nyní nazývanou Jisra'el ha-mitchadešet a samostatně kandidující do parlamentu. Na vstup do Knesetu ale nedosáhla. Získala 2 572 hlasů, tedy jen 0,08 % všech odevzdaných hlasů v zemi. Ideologicky byla strana charakterizována jako sionistická a středopravá.\n\n\"S výjimkou voleb v roce 2009 nikdy nekandidovala samostatně\"\n\n"}
{"id": "650631", "url": "https://cs.wikipedia.org/wiki?curid=650631", "title": "Mechora (politická strana)", "text": "Mechora (politická strana)\n\nMechora (: מכורה; doslova „Původ“) byla izraelská politická strana existující jen jeden den v roce 1999.\n\nStrana vznikla 4. března 1999 během funkčního období čtrnáctého Knesetu zvoleného ve volbách roku 1996, když se Moše Peled, místopředseda Knesetu a náměstek ministra školství odtrhl od své domovské strany Comet, která předtím kandidovala na společné kandidátní listině Likud-Gešer-Comet.\n\nNová formace existovala samostatně pouhý jeden den. Ještě 4. března 1999 se sloučila se stranou Moledet. V následujících volbách roku 1999 kandidoval Moše Peled na společné kandidátce ha-Ichud ha-Le'umi, do níž se začlenila strana Moledet. Mandát ale neobhájil.\n\n"}
{"id": "650638", "url": "https://cs.wikipedia.org/wiki?curid=650638", "title": "Matt Giteau", "text": "Matt Giteau\n\nMatt Giteau (*29. září 1982, Sydney) je australský ragbista. Reprezentuje od roku 2002. Startoval na dvou mistrovstvích světa. Hraje na pozici tříčtvrtky, mlýnové nebo útokové spojky.\n\nV australsko-oceánské soutěži Super 14 hrál v letech 2001 až 2006 za ACT Brumbies, poté za Western Force, než se v roce 2010 zaase vrátil k Brumbies. V únoru 2011 podepsal kontrakt s RC Toulonnais, kam přestoupí po mistrovství světa.\n\n"}
{"id": "650639", "url": "https://cs.wikipedia.org/wiki?curid=650639", "title": "You Can't Do That on Stage Anymore, Vol. 1", "text": "You Can't Do That on Stage Anymore, Vol. 1\n\nYou Can't Do That on Stage Anymore, Vol. 1 je dvoj album živých skladeb Franka Zappy. Album bylo vydané v roce 1988, pod značkou Rykodisc.\n\nVšechny skladby napsal Frank Zappa, pokud není uvedeno jinak.\n\n\n\n"}
{"id": "650641", "url": "https://cs.wikipedia.org/wiki?curid=650641", "title": "Vasil", "text": "Vasil\n\nVasil nebo Vasyl či Vasilij (další varianty jména viz níže) je mužské křestní jméno řeckého původu. Je odvozené od starořeckého slova βασίλειος (basileios) a vykládá se jako „královský“. Svátek má v Česku 2. ledna a na Slovensku 14. června.\n\nBazyli, Vasil, Vasile, Vasilij, Vasilije, Vaso, Vassili, Vaszoly, Wasja, Wassili, Wassily, Wassilios, Wassylky\n\n\n\n"}
{"id": "650643", "url": "https://cs.wikipedia.org/wiki?curid=650643", "title": "Adisu M'asala", "text": "Adisu M'asala\n\nAdisu M'asala (: אדיסו מאסלה) je izraelský politik a bývalý poslanec Knesetu za Stranu práce a stranu Am echad.\n\nNarodil se 16. června 1961 ve městě Gondar v Etiopii. V roce 1980 přesídlil do Izraele. Sloužil v izraelské armádě jako rezervista. Absolvoval studium sociální práce a mechanického strojírenství na Bar-Ilanově univerzitě. Pracoval jako sociální pracovník. Hovoří hebrejsky, anglicky, amharsky a tigrejsky. Patří do komunity etiopských Židů (takzvaní \"Falašové\").\n\nAngažoval se v organizacích na podporu židovské imigrace z Etiopie, byl předsedou Izraelské asociace etiopských přistěhovalců a dalších organizací zaměřených na tuto komunitu. Publikoval v denním tisku, zejména v deníku Ma'ariv.\n\nV izraelském parlamentu zasedl po volbách v roce 1996, v nichž kandidoval za Stranu práce. Byl členem výboru House Committee, výboru pro imigraci a absorpci a výboru práce a sociálních věcí. V průběhu volebního období odešel z mateřské strany do nové formace Am Echad.\n\nVe volbách v roce 1999 mandát neobhájil.\n\n"}
{"id": "650658", "url": "https://cs.wikipedia.org/wiki?curid=650658", "title": "Někdy jste tak sami, až to prostě dává smysl", "text": "Někdy jste tak sami, až to prostě dává smysl\n\nNěkdy jste tak sami, až to prostě dává smysl s podtitulem Básně II. 1985–1986 (v anglickém originále \"You Get So Alone at Times That It Just Makes Sense\") je obsáhlá sbírka básní amerického spisovatele a básníka Charlese Bukowského z roku 1986. Je věnována Jeffu Coplandovi.\n\nČesky vydalo knihu v roce 2003 nakladatelství Pragma.\n\n\n1813–1883\n\nRichard Wagner (1813–1883), potýká se ve své hudbě s bolestí, je citový, bojuje.\nNěkteří lidé neumírají a jiní nežijí.\n\ndo důchodu\n\nMůj otec se cpal vepřovými žebírkami, palačinkami, chilli s fazolemi, bramborovou kaší, jahodovým koláčem, zmrzlinou, zapíjel to vřelou kávou, neustále mluvil o svých plánech v důchodu, až jednoho dne zemřel, když si u dřezu plnil sklenici vodou. Nevynechal jediný den v práci.\n\npopelnicové životy\n\nVítr je tuto noc ostrý, snad mají kluci, co jsou bez práce na ulici alespoň láhev červeného. Z jejich pohledu jsou zámky na všem.\n\nmoje nectižádostivá ctižádost\n\nOtec se řídil všelijakými krátkými rčeními a já netušil, ke komu promlouvá. Považoval jsem ho za trhlého hloupého despotu. Matka mě napomínala: „Henry, poslouchej, co říká tvůj otec!“, ale tyto proslovy u jídla mi jen kazily trávení.\n\nPodle otce jsem byl lempl, ale pokud mělo být lemplovství opakem jeho charakteru, tak jím budu. Škoda jen, že se už nemůže podívat, jak se mi to krásně podařilo.\n\nvzdělání\n\nVe škole jsem měl problémy se slovy, učitelka s krutou tváří si jednou zavolala matku, aby jí sdělila: „Nic se neučí.“ Matka propukla v pláč a žadonila o další šanci. Seděl jsem a pozoroval tu scénu, dokud učitelka neřekla: „Uvidíme, co se dá dělat“. Cestou domů jsem se od matky dozvěděl, že je otec ze mě velmi zklamaný. Rozhodl jsem se, že se ve škole nic nenaučím.\n\nv centru L. A.\n\nRozbiješ botou okno ve 3 ráno, prostrčíš dírou hlavu a chechtáš se, šlapka v pokoji zavřeští: „Co to děláš, kreténe!“ Jsi na tahu, ještě zbyl nějaký chlast, je to OK, kontruješ „Nebuď na mne sprostá, ty usraná děvko, nevíš vůbec, s kým tady jsi!“\n\na ona jen hledí, nevěří, byla zneužitá, tisíckrát využitá,\n\nale pro mě je květinou, vidím ji předtím, než ji zničily její a jejich lži,\ndolévám jí a říkám: „Máš styl, kočko, nejsi jak ostatní“, je třeba tomu jen věřit, rozhodnu se, že ji neojedu, další chlap ji nepomůže a další ženská u mě nehraje roli.\n\ntemnota\n\nNa lidstvo padá temnota, dny jsou poznamenané potupami s katastrofálními následky, proces je nekonečný a vládne únava. Vše bylo poraženo vyprahlostí současného snu. Nikdo si neuvědomoval, že úspěch / štěstí / vítězství / apod. musí mít své oběti. Již zbývá velice málo, co by se dalo zabít.\n\ntermiti stránky\n\nVětšina básníků, které znám, píše uboze. Důvody jsou různé: nikdy nepracovali, vydržuje je matka či manželka, jsou chráněni před realitou a rozumí jen svým nehtům. Jejich slova jsou plytká. V poklidu a v bezpečí pořádají vlastní schůzky, kde předstírají velikost.\n\nBÁSNÍK – to slovo je zprofanované, kdykoli je slyším, zvedne se mi kufr.\n\nužili si\n\n„Hele“, řekla, „nechci nic osobního, odbydem si to, nechci se do ničeho zamotat.“\n„Fajn, tak předstírejme, že to máme za sebou, tak se do toho určitě nezamotáme.“\n„Co to sakra meleš?“ Mínil tím, že by stejně radši chlastal. Jednu si nalil. „Nejsi ty náhodou buzerant?“ „Ne“ odvětil. „Odvez mě domů“, řekla. „S potěšením.“ V tomto případě se o nic nepřišlo, protože se nic nezískalo. Bylo mu spíše líto milionů jemu a jí podobných.\n\nslunnou stranou dolů\n\nNaděje uhasla. Víme, že jsme poražení. Žvýkej jídlo, čti tisk. Zprávy o lidech. Zprávy lidí o sobě samých. Cosi je špatně.\n\nprasklina\n\n„Podívej se na sebe! Košile propálená od cigaret, jen srkáš to zatracené pivo, jedno za druhým! Už s tebou nemůžu žít! Jsi odporný!“ Zasmál jsem se do láhve, zakuckal se a trochu piva si vycintal na tričko. Práskla dveřmi a byla v trapu. Bylo zvláštní, že jsem se necítil sám.\n\nmůj první poměr s tou starší ženou\n\nZacházela se mnou hrozně, byla mi nevěrná, raněná minulostí – a současností. Zraňovala mne, lhala mi, kradla, nechávala mě. Přesto jsme spolu prožili kus života, i když z jejího pohledu jsem byl jen krátkodobým společníkem. Byla o deset let starší. Když umírala, byl jsem jediný, kdo sedával u jejího lůžka.\n\nuniverzální plán\n\nKdyž se mi nedařilo prosadit se ve spisovatelské dráze, vyměnil jsem tuto uměleckou formu za jinou, soustředil jsem se na pití. I zde jsem se setkával s velkou konkurencí. Pak jsem se stal největším opilcem v naší čtvrti a snad i v celém městě.\n\nodpad\n\nDostal jsem strašnou nakládačku, vybral jsem si špatně, málem mě zabil. Poté, co jsem odpadl, kopal mě i nadále do hlavy a pak na mě vysypal několik popelnic. Nebyl jsem zdejší.\n\nProbral jsem se nad ránem v dost bídném stavu. Tělo samá modřina a napuchlina. Trochu jsem se zbrchal a chystal se pryč, když jsem spatřil potácejícího se muže. Smrděl smrtí a tmou. Instinktivně jsem mu chtěl pomoci. Prošel kolem mě, jedno oko mu viselo z důlku. Nechal jsem jej projít a vrátil jsem se do svého pokoje. Čekal jsem.\n\njak mizím\n\nOpuštěný hřbitov byl často jediným místem, kde se dalo v klidu přespat. Když jsem se vrátil do baru, ptali se mě, kde jsem byl, mysleli si, že jsem umřel.\n\nByl jsem jaksi mimo – i pro ně, potřebovali mě, aby se cítili lépe. Stejně jako já jsem někdy potřeboval\n\nten hřbitov.\n\nhnití\n\nČasto mě napadá, že se tato země vrátila o několik desetiletí nazpátek, vládne lhostejnost – vůči slabým, starým, chudým, bezmocným. Rychlé oslabení. Naše Bomba je naší úzkostí, zatracením a hanbou. Smutek je tak veliký, že nelze ani brečet.\n\nO tempora! O mores!\n\nProhlížím si erotické časopisy, které dostávám poštou, protože do nich občas přispívám. Vše je odhaleno a zároveň sterilní. Přechází mě chuť. Tajemství tkví ve fantazii, odstraňte ji a zbude pouze mrtvé maso. Jen stěží je něco krásnějšího\n\nnež žena v dlouhých šatech.\n\nněkolik návrhů\n\nObčas se dozvídám z dopisů, že jsem největším žijícím světovým spisovatelem. Nějak mě to nebere, protože se domnívám, že abyste jím byli, musí s vámi být něco velmi v nepořádku. Raději bych byl největší světový klátič, hráč kulečníku nebo sázkař.\n\nmyslel jsem, že to chutnalo hůř než obvykle\n\nKdyž jsem popíjel s Jane do dvou do tří do rána a pak se musel hlásit v práci v 5,30, onoho dne se mi svěřil jeden zbožný chlápek, že něco cítí. Poradil jsem mu, aby neškrtal sirkou, mohl bych bouchnout.\n\nvytrvalý jako tarantule\n\nDokud budou žít lidské bytosti na Zemi, jedinec to bude mít těžké. Chvilky klidu bude stěží hledat.\n\njejich noc\n\nSvět bohatých v televizi, poléhávají v křesílcích, popíjejí vybraný alkohol, pronášejí zdánlivě filozofické proslovy a neví, co si se sebou mají počít. Mají si jít zaplavat? Zaběhat? Najít si nové milence nebo odkopnout ty staré? Dělat do umění? Dělat to do umělců? Nemusí nic. Jsou jiní.\n\nmůj parťák\n\nV New Orleans, kde jsem žil v malém zatuchlém pokojíku a kde to smrdělo smrtí, mi klepávaly na dveře dvě rozpustilé holky a dráždily mne. Věnoval jsem se však lacinému vínu a šílenství a je jsem odháněl. Seznámil jsem se s jedním starcem z vedlejšího pokoje, občas jsem s ním šel na procházku. Kvůli bolesti chodil pomalu, pomáhal jsem mu do schodů, držel jej za pásek. Nikdy se mě neptal, co dělám. Byl to moudrý muž. Ta děvčata měla nechávat vzkazy jemu.\n\nvečírek skončil\n\nPo tom všem přichází nádherný moment, sedíš sám a naléváš si sklenici. Bez nich je svět lepším místem.\n\núnik\n\nZabetonovat se doma, odstřihnout zvonek, odpojit telefon a zašít se na pár dní do postele – to bylo nejlepší. Stejně jako skutečnost, že jsem nikomu nechyběl.\n\nužij si dne\n\nŠpinavý neotesanec s nadávkou za každým třetím slovem, primitiv, blb nejhoršího ražení – poté, co vyhrál v loterii, ho ženy nazývají „originálním a zábavným mužem“.\n\nklacky a kamení…\n\nKdyž spisovatelky naříkají, že nebudou nikdy uznávané, odpovídám jim, ať mi ukáží víc ze svých nohou (což je vše, co mají) – a kvůli této zjevné pravdě mi nadávají do sexistů, jako by to mohlo přinutit stromy, aby přestaly plodit.\n\nco vyjde najevo\n\nVincent van Gogh si usekl ucho a dal je prostitutce, která ho zahodila. Vane, ničemu kromě malování jsi nerozuměl.\n\njak se má tvé srdce?\n\nBěhem všech těch nelehkých chvil a období šílenství jsem pociťoval jistý nenápadný druh vyrovnanosti, jež kompenzovala to, co se dělo, pomáhala během střízlivění, při rvačkách a v nemocnicích. Vidět se v zrcadle, tu smějící se ošklivost – ano, potrhlé. Jak projdeš ohněm ty?\n\nzapomeňte na to\n\nProžil jsem 7 nebo 8 životů v jednom, měl jsem pořádně nabitý život. Teď jste na řadě vy.\n\n"}
{"id": "650664", "url": "https://cs.wikipedia.org/wiki?curid=650664", "title": "David Liba'i", "text": "David Liba'i\n\nDavid Liba'i, ‎ (* 22. října 1934 Tel Aviv) je izraelský politik a bývalý poslanec Knesetu za stranu Ma'arach a Stranu práce.\n\nNarodil se 22. října 1934 v Tel Avivu. Sloužil v izraelské armádě, kde získal hodnost majora (Rav Seren). Vystudoval právo na Hebrejské univerzitě a na Chicagské univerzitě. Pracoval pak jako právník a profesor práva. Hovoří hebrejsky a anglicky.\n\nPředsedal izraelské asociaci právníků, byl ředitel kriminalistického institutu při Telavivské univerzitě, byl mluvčím ministerstva spravedlnosti a předsedou ústavního výboru Strany práce. Publikoval v denním tisku i v odborných právnických periodikách.\n\nV izraelském parlamentu zasedl poprvé po volbách v roce 1984, v nichž kandidoval za stranu Ma'arach, do níž se tehdy sdružila i Strana práce. Byl členem výboru pro jmenování soudců, výboru ústavy, práva a spravedlnosti, výboru House Committee a předsedal výboru státní kontroly. Mandát obhájil po volbách v roce 1988, stále za formaci Ma'arach. Zastával post předsedy výboru státní kontroly, člena výboru pro status žen, výboru ústavy, práva a spravedlnosti, výboru pro jmenování soudců, výboru pro televizi a rozhlas a výboru překladatelského. Opětovně byl zvolen ve volbách v roce 1992, nyní už za samostatně kandidující Stranu práce.\n\nZvolení se dočkal i ve volbách v roce 1996. Mandátu se ale vzdal předčasně, již v říjnu 1996. Nahradil ho Ejtan Kabel.\n\nMá za sebou i vládní posty. V letech 1992-1996 byl ministrem spravedlnosti. V období červen-červenec 1995 zároveň zastával funkci ministra vnitra.\n\n"}
{"id": "650668", "url": "https://cs.wikipedia.org/wiki?curid=650668", "title": "Alanta (přítok Virinty)", "text": "Alanta (přítok Virinty)\n\nAlanta je potok ve východní části Litvy, v Utenském kraji, v okrese Molėtai. Vytéká z jezera Gruodys u vsi Pabaldiškis. Teče zpočátku směrem východním, po 3 km se stáčí směrem severním a krátce před soutokem, u obce Naujasodis se stáčí směrem západním. Do řeky Virinta se vlévá naproti městysu Alanta jako její levý přítok 41,3 km od jejího ústí do Šventoji. Asi 1 km na jih od obce Naujasodis protéká rybníkem. \n\n\nPřes potok vede silnice Girsteitiškis - Alanta, cesta Girsteitiškis - Gaigalai, silnice č. 119 Molėtai - Alanta, odbočka z této silnice do Naujasodisu.\n\nNázev Alanta vznikl ze starého litevského slova \"alėti\" – vesele téci, zurčet.\n"}
{"id": "650669", "url": "https://cs.wikipedia.org/wiki?curid=650669", "title": "Íránské vojenské letectvo", "text": "Íránské vojenské letectvo\n\nÍránské vojenské letectvo ( , česky: \"Vzdušné síly Íránské islámské republiky\") jsou součástí ozbrojených sil Íránské islámské republiky, jejíž úlohou je zajištění vzdušného prostoru Íránu a důležitých politických a hospodářských center, regionů a vojsk před údery vzdušného protivníka, jako i přímá podpora boje pozemních a námořních sil.\nPáteř íránského letectva tvoří z velké části americké letouny zakoupené ještě před rokem 1979. Patří k nim letouny F-5 Tiger II, F-4 Phantom II a F-14 Tomcat. Kromě amerických letadel vlastní Írán i ruské letouny Mig-29, Suchoj Su-24 a Su-25, francouzské Dassault Mirage F1 a čínské J-7. Mimo to Írán vyrábí několik vlastních strojů.\n\nPřed islamistickou revolucí v roce 1979 mělo Íránské královské letectvo kolem 450 moderních bojových letounů včetně 166 strojů F-5, 190 F-4 a 79 tehdy nejmodernějších F-14A. Početní stav čítal 100 000 mužů, z čehož bylo 5 000 pilotů cvičených v USA a západní Evropě. Kvůli embargu bylo mnoho strojů během 80. let rozebráno na náhradní díly. Kritický stav vyřešily až dodávky ze SSSR, Číny a KLDR.\n\nKdyž byla 1. dubna 1979 vyhlášena \"Íránská islámská republika\", došlo ke zhoršení vztahů s USA, které posléze proti Íránu vyhlásily ekonomické sankce. Tato skutečnost měla neblahý dopad na íránskou armádu neboť byly zrušeny všechny zbrojní kontrakty uzavřené předchozí vládou. Před revolucí bylo do Íránu dodáno 79 Tomcatů (z plánovaných 80) a pouze 284 střel AIM-54 Phoenix (z plánovaného počtu 714). Plánován byl i nákup nových letounů F-16A, který byl Íránem zrušen. Nový režim se již brzy po svém nástupu k moci začal zbavovat svých odpůrců. V letectvu byl totiž největší počet vojáků loajálních bývalému režimu. Většina z nich byla posléze uvězněna, popravena nebo emigrovali. Někteří z nich však byli po napadení Íránu propuštěni, protože Íránu chyběli zkušení piloti.\n\nTohoto nepříznivého stavu využil sousední Irák a 22. září roku 1980 na Írán zaútočil. V ten den podniklo irácké letectvo nálet na íránská letiště a infrastrukturu. Tento útok byl však odražen, protože iráčtí piloti díky své nezkušenosti nedokázali přesně zamířit své rakety. Druhý den provedlo 140 íránských letadel odvetný úder při němž zničilo několik iráckých kasáren a leteckých základen. Co se týče ztrát, byly na straně Íránu minimální. Nejvýznamnější operací íránského letectva byla Operace Osirak, která se uskutečnila 30. září 1980. Při této operaci se podařilo íránskému letectvu proniknout nepozorovaně na irácké území a poškodit jaderné zařízení Osirak a posléze i několik elektráren poblíž Bagdádu.\n\nPo roce 1986 se začal průběh války pro Írán vyvíjet nepříznivě. Po masivních dodávkách letadel zejména z Francie a SSSR a logistické podpoře USA se podařilo Iráku pomocí masivních náletů ochromit íránskou ekonomiku. Ačkoliv měl Irák oproti Íránu horší leteckou techniku, podařilo se mu, díky podpoře finanční a materiální hlavně ze strany USA, Francie, SSSR a okolních arabských zemí, které pociťovaly strach z vítězství islámské revoluce, uspět.\n\nKdyž 16. ledna 1991 začala operace Pouštní bouře uvědomilo si irácké vedení, že stávající irácké letectvo nemůže nijak konkurovat masivní převaze spojeneckých vojsk. Ve snaze ochránit svá letadla před zničením je poslalo do Íránu. Jednalo se asi o 140 letadel různých typů. Írán letadla zabavil a zařadil do své výzbroje. Pro tyto letouny poté získával náhradní díly z Ruska. V roce 1998 na irácko-íránské schůzce Írán popřel, že tyto stroje užívá, a odmítl je vrátit.\n\n\nÍránský průmysl v současnosti vyrábí tři vlastní bojové letouny dvě z nich jsou odvozeniny od amerického letounu F-5 Tiger II a třetí typ byl vyvinut s ruskou pomocí.\n\n\nÍrán disponuje poměrně hustou sítí protivzdušné obrany která je ovšem velice zastaralá a slabá. Většinu vybavení tvoří zastaralé americké a ruské protivzdušné systémy MIM 23B a S-200, které se Írán snaží svépomocí modernizovat. Íránský zbrojní průmysl vyrábí několik verzí, převážně kopií čínských protiletadlových raket nebo upravuje stávající americké a ruské typy. V roce 1993 se Íránu podařilo získat od Chorvatska modernější ruský zbraňový systém S-300PMU-1. V roce 2005 bylo do Íránu dodáno 29 zbraňových systémů krátkého dosahu Tor M1. Írán z neustálých výhrůžek ze stany Izraele ohledně leteckého útoku na íránské jaderné kapacity v roce 2007 podepsal s Ruskem smlouvu o dodávce moderního protivzdušného raketového systému dlouhého dosahu S-300 PMU-2. Smlouva však po dlouhých průtazích a intervencích ze strany Západu a především Izraele nebyla dodržena. Poté se Írán pokoušel získat rakety S-300 neoficiálně přes různé prostředníky avšak některé pokusy překazily zahraniční zpravodajské služby. Írán se posléze obrátil na Čínu, která přislíbila dodat protiletadlový systém HQ-9 (红旗-9), který kombinuje prvky ruského S-300 a amerického MIM-104 Patriot. Írán také posléze oznámil vlastní program vývoje protileteckého systému. V roce 2010 na vojenské přehlídce v Teheránu se tento nový systém skutečně objevil.\n\nÍrán používá velké množství protiletadlových kanónů, které používá na obranu svých jaderných zařízení v Natanzu, Búšehru a Qomu. Jedná se hlavně o kanóny typu KS-1. Írán tento kanón výrazně modernizoval. Dalším protiletadlovým kanónem je ZU-23. Íránští inženýři tento dvojhlavňový kanón vybavili ještě dalšími čtyřmi hlavněmi. Vznikl tak šestihlavňový kanón ráže 23 mm o kadenci 6000 ran za minutu. Podle íránských inženýrů je účinek takovéto zbraně efektivnější než u Phalanx CIWS.\n\n"}
{"id": "650671", "url": "https://cs.wikipedia.org/wiki?curid=650671", "title": "Biogeografická podprovincie", "text": "Biogeografická podprovincie\n\nBiogeografická podprovincie je individuální (neopakovatelnou) jednotkou biogeografického členění krajiny. Biota této jednotky má svoji charakteristickou pestrost a své vlastní endemity. Je tvořena územím se svéráznou modifikací vegetační stupňovitosti a zároveň se od okolních podprovincií zpravidla liší hlavními edifikátory (dominantními druhy ve společenstvu) jednoho nebo dvou vegetačních stupňů. V území se vyskytuje podobná geologie, reliéf a makroklima. Plocha podprovincie je řádově 10 km.\n\nNa území České republiky jsou zastoupeny 4 biogeografické podprovincie:\n\nTyto podprovincie navazují především na fytogeografické podprovincie (např. Meusel et al. 1965) a jsou jistou analogií „ekoregionů“ v systému Světového fondu na ochranu přírody (WWF):\n\n\n"}
{"id": "650672", "url": "https://cs.wikipedia.org/wiki?curid=650672", "title": "Kanibalka", "text": "Kanibalka\n\nJeskyně Kanibalka je jeskyně, která se nachází v Křtinském údolí mezi městem Adamov a městysem Křtiny.\n\nVstup do jeskyně se nachází 17 metrů východně od jeskyně Jestřábky. Jeskyně byla objevena v roce 1968 speleologickým kroužkem. U jeskyně byly nalezeny pozůstatky po kanibalismu, odtud získala název. Jeskyně prostupuje masívem 40 metrů hluboko, kde je ukončena 30 metrů hlubokou propastí. Se sousední jeskyní Jestřábka je uměle propojena.\n\n"}
{"id": "650673", "url": "https://cs.wikipedia.org/wiki?curid=650673", "title": "Littoral Combat Ship", "text": "Littoral Combat Ship\n\nLittoral combat ship (LCS) je označení programu námořnictva Spojených států amerických na vývoj nové kategorie menších hladinových válečných lodí, sloužících k operacím v pobřežních vodách (doslovný překlad LCS je pobřežní bojová loď). Ve službě mají nahradit fregaty třídy \"Oliver Hazard Perry\" a minolovky tříd \"Osprey\" a \"Avenger\".\n\nLodě programu LCS mají být relativně levné platformy, velikostí o něco menší než fregaty, které díky výměnným modulům (tzv. ) mohou plnit široké spektrum úkolů, zejména souvisejících s eliminací moderních asymetrických hrozeb. Jedná se například o transport, záchranné mise, průzkum a speciální operace, o likvidaci min, moderních tichých ponorek, pašeráků drog či teroristů. Ve službě budou doplňovat hlavní jednotky námořnictva, se kterými budou informačně plně propojeny.\n\nDo února 2011 byly dokončeny dvě prototypové jednotky (po jedné od každé koncepce), dvě další byly ve stavbě a dalších 18 bylo objednáno. Předpokládala se akvizice až 60 lodí této kategorie. Zároveň však program LCS trpěl značným zpožděním a výrazným překročením plánovaných nákladů (celkové náklady na program byly do té doby překročeny o 286%).\n\nVzhledem k ceně a rozpočtovým škrtům ale došlo k další redukci a v únoru 2014 bylo oznámeno plánované ukončení původního programu po 32 postavených jednotkách. Dalších 20 jednotek (od LCS-33, do celkového počtu 52, který se předpokládal až do prosince 2015), označených jako SSC (), má být vybaveno pancéřováním a lepší elektronikou, ale s redukovanou protivzdušnou obranou. V lednu 2015 bylo oznámeno, že SSC – a po upgradu i původní LCS – budou překlasifikovány na fregaty (FF). V prosinci 2015 oznámil Pentagon úmysl zredukovat počet postavených jednotek na 40 kusů a pouze od jednoho výrobce.\n\nPlavidla LCS mají dosahovat vysokých rychlostí (více než 40 uzlů), nést dva palubní vrtulníky Sikorsky SH-60 Seahawk, vzdušné i námořní bezpilotní prostředky a obojživelný výsadek. Mimo hangár pro vrtulníky a bezpilotní prostředky (například vrtulníků MQ-8B Fire Scout) mají ještě jeden větší hangár pro náklad, výsadek a modulové vybavení. Tato paluba je přístupná rampou ze břehu, z moře a je také výtahem spojená s přistávací palubou. Modulové vybavení (pro protilodní boj, protiponorkový boj a likvidaci min) tvoří konverzní sady ve standardizovaných kontejnerech, umožňující úpravu pro nasazení ve specializovaných rolích během 24 hodin. Lodě dále ponesou malý člun, který budou moci vypouštět ze záďové rampy i během plavby. Posádka lodí se bude dělit na základní posádku, obsluhu modulového vybavení a výsadek (dle potřeby). Základní výzbroj v současnosti představuje jeden 57mm kanón Bofors Mk 110, dva kulomety a jeden raketový obranný systém RAM či SeaRAM.\n\nAmerické ministerstvo obrany vybralo roku 2004 dva týmy, vedené společnostmi Lockheed Martin a General Dynamics, které měly představit vlastní projekty LCS a postavit po dvou předsériových jednotkách verze Block 0. Podle výsledku jejich testování měl být následně zvolen další postup. Koncern Lockheed Martin představil třídu \"Freedom\", zatímco General Dynamics se soutěže účastní s projektem trimaranu třídy \"Independence\". Jako první byla dokončena USS \"Freedom\", postavená v letech 2005–2008. Konkurenční plavidlo USS \"Independence\" bylo stavěno v letech 2006–2010. Ve stavbě je rovněž druhé vylepšené plavidlo od každého typu objednané v rámci předsérie Block 0+. Lodě jsou přitom zásadně modifikovány podle zjištění z provozu první dvojice a pojmenovány USS \"Fort Worth\" a USS \"Coronado\". Obě lodě mají být dokončeny v roce 2012.\n\nAkviziční strategie amerického námořnictva se v případě programu LCS několikrát změnila. Dne 29. prosince 2010 však Kongres schválil kontrakt na stavbu 20 nových lodí LCS série Block 1, přičemž svou objednávku rozdělila stejným dílem na obě konstrukce. V praxi se tak oba typy mají doplňovat. Pátá a šestá jednotka byly zafinancovány ještě ve fiskálním roce 2010.\n\n\"Freedom\" byla roku 2010 na dva měsíce zkušebně nasazena proti pašerákům narkotik v Karibiku a posléze i při mezinárodním cvičení RIMPAC 2010. Objevila se přitom řada nedostatků, jako je přetížení lodi, zhoršená stabilita či nespolehlivost elektronického vybavení. Obě prototypové jednotky navíc zatím mají problémy při spouštění a nakládání člunů a bezpilotních prostředků. Změny konstrukce si vyžádalo rovněž zpřísnění požadavků na odolnost plavidel. Námořnictvu původně postačovalo splnění civilních bezpečnostních norem, nyní však vyžaduje úpravu na standard Level 1, využívaný obvykle pro druhosledová plavidla typu minolovek a hlídkových člunů. Třída \"Freedom\" je navíc z velké části z hliníku, zatímco třída \"Independence\" je dokonce celohliníková, což dále snižuje jejich odolnost. Rovněž vývoj modulového vybavení se značně prodlužuje a žádná ze sad dosud není plně schopná nasazení.\n\n\n"}
{"id": "650674", "url": "https://cs.wikipedia.org/wiki?curid=650674", "title": "Enkelados", "text": "Enkelados\n\nEnkelados (řecky Ἐγκέλαδος, latinsky \"Enceladus\") je jeden z gigantů, obludných a dlouhovlasých obrů, které zrodila bohyně Gaia z krve poraněného Urana vlastním synem Kronem při jeho kastraci. Zúčastnil se boje gigantů proti olympským bohům, po jejich porážce prchal, avšak bohyně Pallas Athéna ho dostihla a hodila na něj ostrov Sicílii.\n\n"}
{"id": "650675", "url": "https://cs.wikipedia.org/wiki?curid=650675", "title": "Klytios", "text": "Klytios\n\nKlytios (-tia) je v řecké mytologii syn bohyně země Gaie, zrozený z kapek krve boha nebe Úrana, po kastraci vlastním synem Kronem. Na popud své matky Gaie se s dalšími Giganty (svými bratry, obludnými a dlouhovlasými obry), zúčastnil vzpoury proti olympským bohům. I když byl nezranitelný díky kouzelné rostlině, usmrtila ho v boji rozžhavenými kameny bohyně Hekaté.\n"}
{"id": "650678", "url": "https://cs.wikipedia.org/wiki?curid=650678", "title": "Chagaj Mejrom", "text": "Chagaj Mejrom\n\nChagaj Mejrom (: חגי מירום) je izraelský politik a bývalý poslanec Knesetu za stranu Ma'arach, Stranu práce a stranu Mifleget ha-Merkaz (\"Strana středu\").\n\nNarodil se 23. září 1946 ve městě Afula. Sloužil v izraelské armádě, kde získal hodnost kapitána (Seren). Vystudoval právo na Telavivské univerzitě. Pracoval pak jako právník a agronom. Hovoří hebrejsky a anglicky.\n\nByl generálním tajemníkem mládežnického hnutí ha-No'ar ha-Oved ve-ha-Lomed a členem soudního dvora při odborové centrále Histadrut. Působil v sekretariátu Kibucového hnutí. Zastával i stranické posty ve Straně práce.\n\nV izraelském parlamentu zasedl poprvé po volbách v roce 1988, v nichž kandidoval za stranu Ma'arach, do které se tehdy sdružila i Strana práce. Byl členem výboru ústavy, práva a spravedlnosti, výboru pro drogové závislosti, výboru pro zahraniční záležitosti a obranu, výboru House Committee a výboru pro vzdělávání a kulturu. Mandát obhájil po volbách v roce 1992, nyní už za samostatně kandidující Stranu práce. Byl členem výboru ústavy, práva a spravedlnosti, výboru pro zahraniční záležitosti a obranu (tomu i předsedal) a výboru House Committee (tomu rovněž předsedal). Kromě toho byl předsedou podvýboru pro lidské zdroje a vzdělávání v izraelské armádě a společného výboru pro rozpočet Knesetu.\n\nZvolení se dočkal i ve volbách v roce 1996. Zasedal jako člen ve výboru pro zahraniční záležitosti a obranu, ve výboru ústavy, práva a spravedlnosti a ve výboru House Committee. V roce 1999 se odtrhl od mateřské strany a přešel do nově vznikající formace Mifleget ha-Merkaz (\"Strana středu\"). Za ní šel do voleb v roce 1999, ale mandát nezískal.\n\n"}
{"id": "650682", "url": "https://cs.wikipedia.org/wiki?curid=650682", "title": "Micha Goldman", "text": "Micha Goldman\n\nMicha Goldman (: מיכה גולדמן) je izraelský politik a bývalý poslanec Knesetu za stranu Ma'arach a Stranu práce.\n\nNarodil se 10. října 1948 v obci Kfar Tavor. Sloužil v izraelské armádě, kde získal hodnost Staff Sergeant (Samal Rišon). Vystudoval samosprávný management na Haifské univerzitě. Pracoval pak jako agronom.\n\nByl starostou Kfar Tavor, člen izraelského olympijského výboru, zasedal v dozorčí radě Haifské univerzity a v letech 1984-1988 byl členem správní rady zbrojařského podniku Rafael Advanced Defense Systems.\n\nV izraelském parlamentu zasedl poprvé po volbách v roce 1988, v nichž kandidoval za stranu Ma'arach, do které se tehdy sdružila i Strana práce. Byl členem výboru pro záležitosti vnitra a životního prostředí, výboru pro vzdělávání a kulturu, výboru pro ekonomické záležitosti, výboru House Committee a výboru pro zahraniční záležitosti a obranu. Předsedal podvýboru pro sport. Mandát obhájil po volbách v roce 1992, nyní už za samostatně kandidující Stranu práce. Byl členem výboru pro zahraniční záležitosti a obranu, výboru pro záležitosti vnitra a životního prostředí a výboru pro ekonomické záležitosti.\n\nZvolení se dočkal i ve volbách v roce 1996. Zasedal jako člen ve výboru pro záležitosti vnitra a životního prostředí (tomu i předsedal), výboru finančním, výbru pro imigraci a absorpci a výboru pro vzdělávání a kulturu. Předsedal výboru pro prošetření pádu mostu na makabiádě. Kandidoval i do voleb v roce 1999, ale mandát nezískal.\n\nZastával i vládní posty. V letech 1992-1996 byl náměstkem ministra školství.\n"}
{"id": "650691", "url": "https://cs.wikipedia.org/wiki?curid=650691", "title": "Seven Sisters (Sussex)", "text": "Seven Sisters (Sussex)\n\nSeven Sisters (česky \"Sedm sester\") je skupina křídových útesů, které jsou součástí národního parku South Downs, přesněji parku Seven Sisters Country Park. Nachází se na jižním pobřeží Anglie v hrabství Východní Sussex, mezi městy Seaford a Eastbourne. Občas jsou útesy využívány ve filmech jako náhrada za slavnější Bílé útesy doverské. Nedaleko se nachází také mys Beachy Head.\n\nVrcholů útesů není sedm, jak by se dalo čekat, nýbrž osm. Název je odvozen od sedmi sester, které měly údajně každá svůj dům mezi jednotlivými vrcholy. Zde je seznam všech vrcholů útesů:\n\n\n"}
{"id": "650692", "url": "https://cs.wikipedia.org/wiki?curid=650692", "title": "Seven Sisters", "text": "Seven Sisters\n\nSeven Sisters ( ) může znamenat:\n\n\n\n\n\n"}
{"id": "650694", "url": "https://cs.wikipedia.org/wiki?curid=650694", "title": "You Can't Do That on Stage Anymore, Vol. 6", "text": "You Can't Do That on Stage Anymore, Vol. 6\n\nYou Can't Do That on Stage Anymore, Vol. 6 je živé album Franka Zappy, nahrané v letech 1970 - 1988 a vydané 10. července 1992 u Rykodisc.\n\n\n\n"}
{"id": "650696", "url": "https://cs.wikipedia.org/wiki?curid=650696", "title": "Sindefendologie", "text": "Sindefendologie\n\nSindefendologie je vědní disciplína zabývající se sebeobranou jako svým materiálním předmětem (z esperantských slov \"sin\" = 4. pád od zvratného zájmena se, \"defendo\" = obrana).\n\nZákladní principy sindefendologie položil v 50. letech 20. století Ivan Špička. Sindefendologii je nadřazená alogodika, což je teoretická i praktická nauka o řešení všech typů úkorných situací. Úkornou situací je přitom míněn přechodný či trvalý stav, v němž dochází k újmě bytí. Autoři od sindefendologie odlišují sinprotektologii, což je nauka o sebeochraně. Sebeochrannými situacemi jsou míněny takové, které sice vyžadují použití násilí, ne však jeho krajní formy. Sebeobranné situace jsou pak natolik eticky a společensky závažné, že může být ospravedlněno i použití krajních forem násilí.\n\nZájemci o sindefendologii se sdružovali v klubu Alogodos, který se angažoval v zákonné úpravě používání střelných zbraní v sebeobraně a v zákonné úpravě ust. § 13 trestního zákona \"nutná obrana\" (nyní ust. § 29 trestního zákoníku).\n\nSindefendologie definuje tři postuláty sebeobrany:\n\nNa základě těchto postulátů studuje sindefendologie různé aspekty sebeobranné situace, zejména následující:\n\n\n\n"}
{"id": "650698", "url": "https://cs.wikipedia.org/wiki?curid=650698", "title": "Šúdraka", "text": "Šúdraka\n\nŠúdraka (asi 3. - 4. století) byl staroindický dramatik proslulý díky své hře \"Mrččhakatika\" (Hliněný vozíček).\n\nŠúdrakovy životopisné údaje prakticky neznáme. Podle jména by se dalo soudit, že pocházel z nižších vrstev, možná z kasty Šúdrů, podle jiných pramenů jde o pseudonym indického krále vládnoucího v první polovině 3. století. Během doby se stal slavnou postavou a jsou mu připisovány další divadelní hry, básně a výroky, které jsou však pouze citovány v pracích jiných autorů.\n\nDivadelní hra \"Mrččhakatika\" (Hliněný vozíček) vznikla přepracováním starší hry dramatika Bhásy \"Daridračárudatta\" (Chudý Čárudatta) líčíčí příběh čestného kupce Čárudatty, kterého jeho štědrost, velkodušnost a láska ke kurtizáně Vasantaséně přivedly na mizinu. Šlechetná Vasantaséna si uvědomí svou vinu a chce Čárudattovi věnovat část svých klenotů. Vasantaséna ví, že Čárudattovi čest nedovoluje si klenoty vzít, a proto je ukryje v hliněném vozíčku - oblíbené hrače Čárudattova syna. Právě tento vozíček, kvůli němuž je Čárudatta neprávem obviněn z loupežné vraždy a málem popraven, dal hře název. Příběh končí šťastně. Šúdraka přepracoval první čtyři dějství a připsal dalších šest. Námět hry je čerpán ze života prostých lidí (kupci, hráči, vozkové, zlodějíčkové, sluhové a kurtizány), má takřka kriminální zápletku a oproti původní hře je její děj obohacen o palácový převrat. Hra je psána v sanskrtu a prákrtu a patří k vrcholům staroindické literatury. Vyniká chytrými dialogy, dramatickým spádem a realistickým vykreslením prostředí i postav, přičemž její děj je motivován vášněmi a je ovládán neodvratitelným řízením osudu.\n\n\n"}
{"id": "650701", "url": "https://cs.wikipedia.org/wiki?curid=650701", "title": "Gorenje", "text": "Gorenje\n\nGorenje je slovinská společnost, která patří mezi hlavní evropské výrobce kuchyňské elektrotechniky. Spotřebiče dodává ve více než 70 zemích po celém světě (Evropa, Austrálie, Asie, Jižní Amerika).\nSpolečnost byla založena v roce 1950, její sídlo se nachází ve slovinském městě Velenje, moderní výrobní závody má kromě Velenje ještě v českém Mariánském Údolí (Mora Moravia) a v srbském Valjevu, celkem zaměstnává více než 10 000 lidí.\nVlastní značky gorenje, gorenje+, Mora, Atag, Pelgrim, Etna, Upo, Körting a Sidex.\n\nKromě domácích spotřebičů vyrábí společnost kuchyňský nábytek a další výrobky pro domácnost (př. ohřívače vody a tepelná čerpadla).\n\n1950—1960 Zřízení Gorenje v obci, která nese stejný název. Zpočátku se jednalo o firmu, která se zabývala výrobou zemědělských strojů a poskytování stavebních materiálů. V roce 1958 rozšířila svou činnost na výrobu sporáků na tuhá paliva. Následoval přesun do nedalekého města Velenje v roce 1960 a výstavba nových montážních zařízení.\n\n1961—1970 Společnost rozšiřuje svou výrobu na pračky a ledničky. V roce 1961 Gorenje poprvé vyváží do Německa.\n\n1971—1980 Sortiment se rozšiřuje na výrobu kuchyňských linek, keramiky, lékařského vybavení, telekomunikačního zařízení, televizorů a ostatních elektrických spotřebičů pro domácnost. Byly podniknuty první kroky ve zřízení distribuční a prodejní sítě po celé západní Evropě, byly založeny společnosti v Německu, Rakousku, Francii, Dánsku a Itálii.\n\n1981—1990 Zaměření na hlavní předmět podnikání - spotřebiče pro domácnost. Období charakterizované odlivem investic z nevýdělečných výrobních a obchodních operací a následné zaměření na zařízení pro domácnost, tedy oblast, kde byly největší zkušenosti a hlavní produkty společnosti.\n\n1991—1996 Restrukturalizace Gorenje, od někdejšího socialistického self-managementu k plně privatizované společnosti působící v rozvojové tržní ekonomice. Vzhledem ke ztrátě na domácím trhu, kterou způsobil rozpad tehdejší Jugoslávie, bylo toto období charakteristické také intenzivní orientací na export. Zakládání společností ve východní Evropě (Česká republika, Maďarsko, Polsko, Bulharsko a Slovensko).\n\n1997—2005 Gorenje se stává veřejnou obchodní společností. Investice do nových produktů a technologií, otevření nových trhů. V roce 2004 došlo k akvizici MORA MORAVIA, a.s., tradiční značky kuchyňských spotřebičů z České republiky.\n\n2006—2009 V roce 2006 byl otevřen nový závod na výrobu chladniček a mrazniček ve městě Valjevo v Srbsku. Nové společné designové řady. Akvizice společnosti ATAG v roce 2008. Nový design inovativní generace kuchyňských spotřebičů Gorenje (lednice s mrazničkou \"Gorenje for iPod\", Gorenje Retro Collection a designová řada Gorenje Simplicity).\n\n2010—2012 Akvizice společnosti ASKO v roce 2010. Uvedení nové značky Gorenje+. Nová generace Gorenje pračky a sušičky, inteligentní lednička s mrazničkou, varná deska Xtreme Power, Gorenje Vita a produktová řada Gorenje One.\n\nNa českém trhu působí 2 společnosti Gorenje Group:\n\nZnačka gorenje získala mezinárodní ceny: Red Dot Design Award (19 cen do roku 2013), Plus X AwardTM (13 cen do roku 2013), ceny Grüner Stecker, Get Connected Product of the Year Award, Product Innovation Award, Trusted Brand, Superbrands, Icograda Excellence Design Award, ICSID Excellence Design Award, Innovation of the year a další.\n\n"}
{"id": "650705", "url": "https://cs.wikipedia.org/wiki?curid=650705", "title": "Jindřich Feld", "text": "Jindřich Feld\n\nJindřich Feld (19. února 1925 Praha – 8. července 2007 tamtéž) byl český hudební skladatel.\n\nPocházel z hudební rodiny. Otec, Jindřich Feld starší, byl profesorem houslí na Pražské konzervatoři a matka byla také houslistkou. \n\nNejprve studoval hru na housle a violu u svého otce. Na Pražské konzervatoři a na Akademii múzických umění v Praze vystudoval skladbu. Studia dokončil v roce 1952. V témže roce získal i doktorát filozofie na pražské Karlově univerzitě v oboru hudební vědy, estetiky a filozofie. Po úspěších na několika mezinárodních festivalech si jeho skladby získaly mezinárodní pozornost a Feld dostával i četné objednávky ze zahraničí. \n\nFeldova skladatelská činnost může být rozdělena do tří období. V prvním se vyrovnával s tradicí evropské a především české hudby. Sem patří již jeho absolventská práce: \"Koncert pro orchestr\" a zejména jedna z jeho nejznámějších skladeb \"Koncert pro flétnu a orchestr\" (1954), který uvedl na koncertní pódia světový flétnista Jean-Pierre Rampal. Totéž platí i o \"Koncertu pro violoncello a orchestr\" (1958) a dětské opeře \"Pošťácká pohádka\". \n\nVe druhém období, zahrnujícím šedesátá léta, se zabýval soudobými kompozičními technikami (dodekafonií, serielní technikou, aleatorikou atd.) což přispělo k výraznějšímu stylovému vyhranění jeho tvorby. Toto období charakterizují skladby jako \"4. smyčcový kvartet\" (státní cena 1968), \"1. symfonie\" (1967), \"Suita pro smyčcový komorní orchestr\" (uvedená v Hannoveru také jako abstraktní balet) či \"Tři fresky pro orchestr\". Nejvýznamnější skladbou tohoto období je patrně \"Dramatická fantasie pro symfonický orchestr \"Srpnové dny\"\", vytvořená na přelomu let 1968-1969 jako protest proti Invazi vojsk Varšavské smlouvy do Československa v roce 1968.\n\nTřetí období, obsahující tvorbu z let sedmdesátých a osmdesátých, je obdobím syntézy dosavadních podnětů. Kromě řady nástrojových koncertů a komorních skladeb je nejzávažnějším a nejrozsáhlejším dílem jeho kantáta-oratorium \"Kosmova kronika česká\" na středověký latinský text. \n\nMezinárodní ohlas jeho skladeb vyústil i v rozsáhlou činnost pedagogickou. V letech 1968–1969 působil jako hostující profesor kompozice v Austrálii na universitě v Adelaide. V letech 1972–1986 byl profesorem skladby na Pražské konzervatoři. Jako host přednášel na několika amerických univerzitách, v Dánsku, Norsku, Německé spolkové republice, Francii, Anglii a v Japonsku. Po roce 1989 působil jako funkcionář v různých výborech a organizacích. V létech 1990-1992 byl šéfredaktorem hudebního vysílání Československého rozhlasu.\n\nJindřich Feld obdržel za své skladby řadu cen v různých skladatelských soutěžích v Československu i v zahraničí. Jeho dílo bylo vydáno na mnoha CD předních světových firem.\nDílo Jindřicha Felda zahrnuje převážně instrumentální hudbu, a to jak orchestrální, tak i komorní. Jediným scénickým dílem je dětská opera \"Pošťácká pohádka\" na námět Karla Čapka. Je rovněž autorem řady instruktivních skladeb pro různé nástroje.\n\n\n\n\n\n\n\n\n"}
{"id": "650706", "url": "https://cs.wikipedia.org/wiki?curid=650706", "title": "Fairhaven (Washington)", "text": "Fairhaven (Washington)\n\nFairhaven (nebo také Fairhaven Village) bylo město založené v roce 1880, které je nyní částí města Bellingham ve státě Washington, USA. Leží na jižní části města a hraničí s Bellinghamovým zálivem na západě a univerzitou Western Washington University na severovýchodě. V centru se nachází fairhavenská historická část, která patří do Národního rejstříku historických míst. Nachází se zde sezónní farmářský trh a mnohé restaurace a obchody. Historické centrum je oblíbenou turistickou atrakcí. Je požadováno, aby všechny nově postavené budovy v historickém centru vzhledově odpovídaly historickým budovám z devatenáctého století. \n\nFairhaven je nejjižnějším koncem Aljašské námořní dálnice, aljašského státního systému trajektů a jiných lodí. Stejný terminál využívá i společnost \"Victoria/San Juan Cruises\", která provozuje trajekty na souostroví svatého Jana a do kanadské Victorie. Nedaleko terminálu se nachází Fairhaven Station, malý dopravní uzel, který slouží jako zastávka vlaku Amtrak Cascades a autobusů společnosti Greyhound. Spojení na zastávku poskytuje místní taxi a městská hromadná doprava Whatcom Transport Authority, která navíc nedávno zvýšila frekvenci svých spojů do Bellinghamu na každých patnáct minut. Každý letní víkend je ve Fairhavenu aktivní venkovní kino. \n\nBellingham byl oficiálně začleněným městem v roce 1890. V roce 1903 se po referendu spojil s dvěma sousedními městy, Whatcom a Sehome, za vzniku Bellinghamu.\n"}
{"id": "650711", "url": "https://cs.wikipedia.org/wiki?curid=650711", "title": "SA Tennis Open 2011", "text": "SA Tennis Open 2011\n\nTenisový turnaj ATP SA Tennis Open 2011 se konal ve dnech 30. ledna - 6. února v jihoafrickém Johannesburgu v hale na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2011. Odměny činily 442 500 USD.\n\n\n\n"}
{"id": "650712", "url": "https://cs.wikipedia.org/wiki?curid=650712", "title": "Gymnázium Hostinné", "text": "Gymnázium Hostinné\n\nGymnázium a Střední odborná škola se nachází v Hostinném v novoklasicistní budově postavené v roce 1873. Škola nabízí dva obory. Obor Všeobecné osmileté gymnázium a Sociální péče - pečovatelská činnost.\n\nGymnázium v Hostinném povolil svým rozhodnutím dne 28. ledna 1872 císař František Josef I. Vzniklo gymnázium s německým vyučovacím jazykem. Město Hostinné se následně zavázalo, že zajistí stavbu nové budovy, obstará zařízení a opatří topivo pro všechny roky existence školy. Nová budova byla otevřena již 7. října 1873. Vyučování však začalo už v září 1872 ve dvou místnostech pronajatých ve františkánském klášteře.\n\n"}
{"id": "650713", "url": "https://cs.wikipedia.org/wiki?curid=650713", "title": "Černosol", "text": "Černosol\n\nČernosoly jsou referenční třída půd v Taxonomickém klasifikačním systému půd České republiky. Vznikly na nezpevněných karbonátových substrátech (např. spraších). Vyznačují se mocným (40 až 60 cm) černickým humusovým horizontem s drobtovitou až zrnitou strukturou. V modálním subtypu může být navíc v hlubších částech přítomen kalcický horizont. Černosoly jsou typické půdy stepí a stepních částí lesostepí mírného pásu. Do referenční třídy černosoly náleží půdní typy černozem a černice.\n\nČernozemě vznikly na kyprých karbonátových sedimentech: spraších, hlínách, vápnitých terciérních jílech a vápnitých píscích, v rovinatém terénu (do 300 m n. m.). Vyznačují se nedostatkem skeletu. Černozemě jsou půdy semiaridního až semihumidního kontinentálního klimatu s horkým létem a drsnou zimou. Hlavním pedogenetickým znakem je hromadění kvalitního humusu pod stepní až lesostepní vegetací v podmínkách nepromyvného až periodicky promyvného vodního režimu. Současně dochází ke slabému vyluhování, takže karbonáty se posunují směrem dolů a hromadí se na bázi horizontu A, díky čemuž vzniká kalcický horizont.\n\nV typickém profilu černozemě je nejnápadnější mocný hnědavě tmavošedý až šedočerný humusový horizont (tzv. černozemní) sahající do hloubky 60 centimetrů, spolu s přechodným horizontem až do hloubky 100 cm. Struktura humusového horizontu je drobtovitá. Hluboký humusový horizont vzniká díky působení edafonu, přičemž díky působení makroedafonu dochází ke vzniku krotoviny – pronikání humusu do spodních horizontů. Půda obsahuje vysoký podíl volných prostorů.\nMnohé černozemě mohou postrádat uhličitan vápenatý, ale mají dostatek dvojmocných bází, jejich reakce zůstává mírně alkalická nebo maximálně neutrální. Černozemě se vyznačují nízkým poměrem uhlíku ku dusíku.\n\nPůvodní vegetací jsou habrové a subxerofilní teplomilné doubravy. Hlavním půdotvorným procesem je intenzivní humifikace probíhající pod stepní vegetací.\n\nStratigrafie půdního profilu: Ac – A/Ck – K – Ck nebo Ap – A – Ac – Ck\n\nSubtypy: modální, vyluhovaná, karbonátová\n\nV ČR se černozemě nacházejí v moravských úvalech, středním Polabí, dolním Povltaví a dolním Poohří. U nás, stejně jako v celé střední Evropě, jsou reliktní, vznikly v sušších, kontinentálnějších podnebných podmínkách než jsou dnešní.\n\nČernice se vytvářejí se z nezpevněných karbonátových či sorpčně nasycených substrátů v depresních polohách černozemních oblastí a na těžších substrátech. Černice jsou semihydromorfní, hlubokohumózní půdy (více než 30 cm); v podstatě se jedná o hydromorfní černozemě. Vyznačují se černickým horizontem Acn s vyšším obsahem humusu než u černozemí a redoximorfními znaky, jako např. bročky či skvrnitostí substrátu.\n\nPůvodní vegetací jsou olšiny či vlhké louky. Hlavními půdotvornými procesy jsou intenzivní humifikace a glejový proces.\n\nStratigrafie půdního profilu: Acn – ACg – Cg nebo Ap (g) – AG – CG\n\nSubtypy: modální, fluvická, glejová, arenická, pelická.\n\n"}
{"id": "650718", "url": "https://cs.wikipedia.org/wiki?curid=650718", "title": "PBZ Zagreb Indoors 2011", "text": "PBZ Zagreb Indoors 2011\n\nTenisový turnaj ATP PBZ Zagreb Indoors 2011 se konal ve dnech 30. ledna - 6. února v chorvatském Záhřebu v hale na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2011. Odměny činily 450 000 USD.\n\n\n\n"}
{"id": "650722", "url": "https://cs.wikipedia.org/wiki?curid=650722", "title": "Ludvík Arnošt Buquoy", "text": "Ludvík Arnošt Buquoy\n\nHrabě Ludvík Arnošt Buquoy (26. prosince 1783 Brusel – 14. února 1834 Vídeň) také známý jako Ludwig Ernst von Buquoy, Ludwig Ernst Buquoy a Luigi Ernesto Buquoy, byl rakouský grafik, malíř a kreslíř pocházející z české větve rodu Buquoyů. \nLudwig Ernst von Buquoy byl synem Leopolda Alberta Longueval-Buquoye (1744 -1795) a Adélaïdy Jeanne de Preud'homme d'Hailly (1717 - ?). Jeho bratr Jiří František August Buquoy vystudoval přírodní vědy, založil první přírodní rezervace v Českých zemích a byl vynálezcem černého hyalitového skla, jehož výrobu zavedl ve svých sklárnách. Ludwig Ernst von Buquoy byl žákem rytce Antonína Pucherny.\nEmpírové kresby a grafiky fotografického charakteru ho řadí k nejvýznamnějším krajinářům první třetiny 19. století. Za svého života působil převážně v Praze (kolorované akvatinty, známé veduty Hradčan, Karlova mostu a Petřína), ve Vídni a v Nových Hradech (krajiny).\n\nVydal lepty lidových krojů ze západních Čech a učebnici kresby pro mládež.\n\n\n"}
{"id": "650725", "url": "https://cs.wikipedia.org/wiki?curid=650725", "title": "Movistar Open 2011", "text": "Movistar Open 2011\n\nTenisový turnaj ATP Movistar Open 2011 se konal ve dnech 30. ledna - 6. února v chilském Santiago de Chile venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 398 250 USD.\n\n\n\n"}
{"id": "650731", "url": "https://cs.wikipedia.org/wiki?curid=650731", "title": "Glejosol", "text": "Glejosol\n\nGlejosoly jsou referenční třída půd v Taxonomickém klasifikačním systému půd České republiky. Vznikají dlouhodobým působením podzemní vody, jejíž hladina leží nehluboko pod povrchem. Projevují se výrazně vyvinutým reduktomorfním glejovým horizontem. Může u nich docházet k hydrogenní akumulaci humusu. Do referenční třídy glejosoly náleží půdní typ glej.\n\nNázev glej pochází z lidové ukrajinštiny a značí \"maz, klih.\"\n\nZe všech půdotvorných činitelů převládá u glejů nejvíce působení mělce pod povrchem ležící podzemní vody (horní hranice podzemní vody je v hloubce 40 až 80 cm). Vzlínající podzemní voda podmiňuje v glejích nedostatek vzdušného kyslíku, a proto dochází v půdním profilu k redukčním pochodům, při nichž se sloučeniny trojmocného železa redukují na sloučeniny železa dvojmocného. V důsledku těchto procesů se glejový horizont Gr vyznačuje zelenomodrými nebo okrově šedými barvami a nápadným skvrněním. V části půdního profilu nad horizontem Gr pak probíhají střídavě redukční a oxidační pochody podle toho, jak během roku kolísá hladina podzemní vody. Za vlhka je horizont Gr plastický, za sucha naopak velmi pevný.\n\nVedle horizontu Gr mohou mít gleje zrašelinělý humusový horizont akumulace organických látek. Gleje mají různá stádia vývoje podle mocnosti a hloubky výskytu horizontu Gr, existence oxidovaných partií a hydrogenních organických horizontů. Směrem do hloubky dochází k růstu hydromorfismu.\n\nGleje mají různou zrnitost a chemické vlastnosti, většinou jsou však kyselé až mírně kyselé s nenasyceným až mírně nasyceným sorpčním komplexem. Humusový horizont bývá tmavě šedohnedý prostoupený rezivě hnědými skvrnami a pruhy uspořádanými podle kořenů a bývá většinou horší kvality.\n\nGlejové půdy jsou azonální, nacházejí se zejména na dně terénních depresí, v nejnižších částech širších niv nebo na úzkých nivách malých toků, a to zejména na nevápnitých vodních sedimentech. Často můžeme glej nalézt na rozhraní rašelinných půd.\n\nPůvodní vegetací jsou lužní lesy a později kyselé louky. Hlavním půdotvorným procesem je glejový proces.\n\nStratigrafie půdního profilu: \"At (– T) – Gro – Gr \"\n\n"}
{"id": "650735", "url": "https://cs.wikipedia.org/wiki?curid=650735", "title": "Kilpisjärvi", "text": "Kilpisjärvi\n\nKilpisjärvi je nejsevernější vesnice obce a správní oblasti Enontekiö. Nachází se na hranicích s Norskem a Švédskem, v severozápadním cípu Finsko, u silnice spojující Finsko s norským zálivem Skibotn.\n\nSilnice skrz Kilpisjärvi je známa jako \"Cesta čtyř větrů\" po vydání knihy \"Neljän tuulen tie\" od Yrjö Kokko v roce 1947. Byla odpradávna důležitým spojením nejsevernějších oblastí Skandinávie s Botnickým zálivem. Po cestě do vesnice se projíždí přes nejvyšším místo finské silniční sítě (Muotkatakka, 566 m n. m.). Prvním stálým obydlím byla chata Sillastupa z počátku 20. století. Ve vesnici se nachází škola pro pár desítek dětí, velké informační centrum, celnice, kancelář finského Lesnického institutu (Metsäntutkimuslaitos) a biologická stanice Univerzity v Helsinkách, služby a ubytovací kapacity pro turisty. Elektřina sem byla zavedena až v roce 1981. Souvislá sněhová pokrývka se kolem Kilpisjärvi drží až do května a na okolních kopcí leží sněhová pole často i po celý rok.\n\nV těsné blízkosti, severozápadně nad vesnicí, se tyčí přístupná hora Saana (1029 m n. m.), posvátná hora Sámů, na které byl ovšem postaven vysílač.\n\nKilpisjärvi slouží jako východisko turistických cest na nejvyšší finská hora Halti, která leží 50 km severně od Kilpisjärvi.\nVzhledem k poloze spojené s nadmořskou výškou se často i v létě jedná o velmi chladné území.\n\nZápadním směrem od Kilpisjärvi se až k trojmezí Finska, Švédska a Norska rozprostírá nejstarší chráněná oblast ve Finsku – Iso Malla. Toto území je velmi hornaté, protkané potoky a vodopády.\n"}
{"id": "650739", "url": "https://cs.wikipedia.org/wiki?curid=650739", "title": "Brasil Open 2011", "text": "Brasil Open 2011\n\nTenisový turnaj ATP Brasil Open 2011 se konal ve dnech 7. - 13. února v brazilském Costa do Sauípe venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 442 500 USD.\n\n\n\n"}
{"id": "650740", "url": "https://cs.wikipedia.org/wiki?curid=650740", "title": "Josef Růžička", "text": "Josef Růžička\n\nJméno Josef Růžička nese více osob:\n\n"}
{"id": "650741", "url": "https://cs.wikipedia.org/wiki?curid=650741", "title": "Dotnuvėlė", "text": "Dotnuvėlė\n\nDotnuvėlė je řeka ve střední Litvě. Teče v okresech Radviliškis a Kėdainiai. Je to pravý přítok řeky Nevėžis. Je 60,9 km dlouhá. Pramení na jižním okraji města Baisogala. Teče směrem převážně jihojihovýchodním. Poměrně málo meandruje, s výjimkou krátkého úseku uprostřed mezi městy Dotnuva a Kėdainiai. Šířka údolí je 350 – 500 m. Vlévá se do řeky Nevėžis v Kėdainích jako její pravý přítok 59,4 km od jejího ústí do Němenu. V zimě často zamrzá až ke dnu. Rychlost toku je 0,2 - 0,9 m/s, průměrný spád je 121 cm/km. Na čtyřech místech je přehražena: u Pilioniů (Mantviliškio tvenkinys, 75 ha), Bokštů, u Dotnuvy (Akademijos tvenkinys, 35 ha) a v Kėdainích (5 ha) (rybník v Kėdainích je v Parku kultury a oddechu, je v něm šest ostrovů). V minulosti se řeka jmenovala \"Dotnava\". U vsi Pilioniai je hradiště Piliukas.\n\n"}
{"id": "650745", "url": "https://cs.wikipedia.org/wiki?curid=650745", "title": "SAP Open 2011", "text": "SAP Open 2011\n\nTenisový turnaj ATP SAP Open 2011 se konal ve dnech 7. - 13. února v americkém San José v hale na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2011. Odměny činily 531 000 USD.\n\n\n\n"}
{"id": "650746", "url": "https://cs.wikipedia.org/wiki?curid=650746", "title": "Bohumil Procházka", "text": "Bohumil Procházka\n\nBohumil Procházka (28. června 1909, Praha - 28. března 1963, Praha) byl český knihkupec a účastník protinacistického odboje.\n\nNarodil se v rodině krejčího, který zahynul v ruském zajetí na východní frontě v roce 1915. Matka jako válečná vdova těžce sháněla obživu. Po vyučení u knihkupce a nakladatele Josefa Springera začal pracovat v nakladatelství Šolc a Šimáček. V roce 1938 se osamostatnil a zařídil si vlastní knihkupectví v Anglické ulici č. 4 v Praze na Vinohradech. Zároveň se připravoval na samostatnou nakladatelskou činnost. Knihkupecké povolání spojoval s láskou k četbě, kterou považoval za prostředek k sebevzdělání a k hlubšímu porozumění životu. Vážil si T. G. Masaryka a pod vlivem kazatele Františka Urbánka z Jednoty českobratrské (JČB), přítele prezidenta a jeho rodiny, opustil katolickou církev a stal se členem vinohradského sboru JČB (dnešní Církve bratrské). Byl členem Sokola a sdružení Akademická YMCA.\n\nV červnu 1939 ho přátelé z Akademické YMCA, Dr. Jaroslava Valenta a Dr. Rudolf Mareš (později zatčení, mučení a popravení), získali pro spolupráci v protinacistickém odboji. Stal se členem odbojové skupiny Petiční výbor Věrni zůstaneme (PVVZ), později začleněné do Ústředního výboru odboje domácího (ÚVOD). Jeho knihkupectví sloužilo jako „překladiště“ zpráv pro české rozhlasové vysílání exilové vlády v Londýně. V této \"sběrně\" zpráv pro šifrování se také zprostředkévávaly schůzky odbojářů, předávaly peníze a balíčky na podporu postižených rodin, šířily tiskoviny.\n\nGestapo Bohumila Procházku zatklo 30. září 1940 a obvinilo jej (podle tehdejších zákonů) z „přípravy k velezradě“. Po osmi měsících strávených ve vyšetřovací vazbě ve věznici na Pankráci a častých výsleších v Petschkově paláci byl poslán do koncentračního tábora Sachsenhausen-Oranienburg, kde se stal 7. června 1941 häftlingem č. 37924. Mezi spoluvězni se tam setkal například s Ivanem Herbenem, Rudolfem Mertlíkem či Josefem Čapkem či s již dříve uvězněnými českými studenty. Také zde působil jako \"knihovník\", pečoval tu o tajnou knihovničku českých knih doručovaných vězňům ilegálně v potravinových balíčcích.\n\nNa sklonku války, počínaje 21. dubnem 1945, byli vězni vláčeni pochodem smrti přes Wittstock, Grabow až do Criwitz nedaleko Schwerinu, kde je v blízkosti fronty opustily stráže SS a osvobodila americká armáda. Odtud vězni putovali pěšky do Neubrandenburgu, odkud je nákladní auta odvezla zpět do vlasti. Bohumil Procházka se vrátil domů 6. června 1945.\n\nMezitím v Praze zahynula při spojeneckém náletu 14. února 1945 jeho matka a synovec, jeho byt byl zcela zničen. Knihkupectví zůstalo po jeho zatčení otevřeno, vedla jej jeho sestra Milada Zadáková.\n\nPo válce se oženil s Lydií Štifterovou (1946) a vrátil se ke knihkupeckému povolání. Jeho plány založit vlastní nakladatelství – v nichž ho podporoval jeho dlouholetý přítel, vynikající vinohradský nakladatel František Laichter – zmařil únorový převrat 1948. Komunistický režim Procházkovo knihkupectví zestátnil v roce 1950. Zpočátku mohl zůstat vedoucím svého bývalého podniku v Anglické ulici, později byl přeložen jako vedoucí Knihy do Žitné ulice č. 14. V roce 1960 onemocněl na následky strádání v koncentračním táboře rakovinou tlustého střeva a nemoci podlehl na jaře roku 1963.\n\n\"\"V koncentračním táboře byla česká kniha jako poklad v křišťálové skříňce. Stále skrývat a tajně rozněcovat jeho čistou záři.\"\" Bohumil Procházka, Knihkupec v koncentráku (neotištěná vzpomínka z 26.7.1945)\n\n\n"}
{"id": "650750", "url": "https://cs.wikipedia.org/wiki?curid=650750", "title": "ABN AMRO World Tennis Tournament 2011", "text": "ABN AMRO World Tennis Tournament 2011\n\nTenisový turnaj ATP ABN AMRO World Tennis Tournament 2011 se konal ve dnech 7. - 13. února v nizozemském Rotterdamu v hale na kurtech s tvrdým povrchem. Turnaj patřil do kategorie ATP World Tour 500 series a byl součástí ATP World Tour 2011. Odměny činily 1 445 000 EUR.\n\n\n\n"}
{"id": "650752", "url": "https://cs.wikipedia.org/wiki?curid=650752", "title": "Howard Webb", "text": "Howard Webb\n\nHoward Webb, MBE (* 14. července 1971, Rotherham) je bývalý anglický fotbalový rozhodčí. Působil v anglické Premier League, od roku 2005 byl rozhodčím FIFA.\n\nV květnu 2010 řídil své první finále Ligy mistrů a ve stejném roce si zapískal i finálový zápas mistrovství světa, ve kterém rozdal celkem 14 žlutých a jednu červenou kartu.\n\n6. srpna 2014 překvapivě oznámil, že končí na pozici rozhodčího a přesune se na místo technického ředitele profesionálních rozhodčích FA.\n"}
{"id": "650753", "url": "https://cs.wikipedia.org/wiki?curid=650753", "title": "František Xaver Sandmann", "text": "František Xaver Sandmann\n\nFrantišek Xaver Sandmann (1805 Štrasburk – 1856 Vídeň), také známý jako Franz Xaver Sandmann a F. X. Sandmann, byl grafik, malíř a kreslíř, který působil převážně v Praze (kolorované veduty), Brně a Vídni.\n\n"}
{"id": "650756", "url": "https://cs.wikipedia.org/wiki?curid=650756", "title": "Bhása", "text": "Bhása\n\nBhása (asi konec 2. století - počátek 3. století) byl staroindický dramatik z období před Kálidásou, který se o něm s úctou zmiňoval.\n\nO Bhásově životě nemáme prakticky žádné právy, a ačkoliv byl považován za jednoho z nejvýznamnějších indických dramatiků, dlouho se zdálo, že všechna Bhásova dramata jsou ztracena. Teprve v roce 1910 byl objeven v kéralském Tiruvanantapuramu svazek rukopisů obsahující celkem jedenáct her (a o rok později ještě další dvě hry), které všechny byly po důkladném rozboru přisouzeny Bhásovi.\n\nNáměty pro svoje díla bral Bhása z indické mytologie (například z eposů Mahábhárata a Rámajána nebo z legend o Kršnovi) a také z různých nedochovaných sbírek pohádek a povídek (tyto hry jsou považovány za Bhásova mistrovská díla). Hry jsou psány v sanskrtu a prákrtu a vyznačují se dějovým spádem a dramatickou zápletkou.\n\n"}
{"id": "650759", "url": "https://cs.wikipedia.org/wiki?curid=650759", "title": "Biogeografická provincie", "text": "Biogeografická provincie\n\nBiogeografická provincie je individuální (jedinečnou) jednotkou biogeografického členění krajiny. Zpravidla provincie zaujímá rozsáhlé území se svéráznou vegetační stupňovitostí, která je dána specifickým makroklimatem. V biotě provincie se objevuje široká skupina vlastních geoelementů (podobných areálů fauny a flóry) a typická kombinace geoelementů okolních i vzdálenějších provincií. Plocha provincie se pohybuje řádově 5×10 - 10 km.\n\nNa území České republiky jsou zastoupeny 2 biogeografické provincie:\n\nBiogeografické provincie byly vypracovány na základě Udvardyho dělení (Udvardy 1975) a územně velmi dobře korelují s biogeografickými regiony (Bennett 1999), které se v současnosti používají v EU pro program NATURA 2000 a Evropskou ekologickou síť EECONET. Návaznost je pak tato:\n\n"}
{"id": "650768", "url": "https://cs.wikipedia.org/wiki?curid=650768", "title": "Karel I. Portugalský", "text": "Karel I. Portugalský\n\nKarel I. Portugalský (28. září 1863, Lisabon – 1. února 1908, Lisabon; celým jménem \"Carlos Fernando Luís Maria Víctor Miguel Rafael Gabriel Gonzaga Xavier Francisco de Assis José Simão de Bragança Sabóia Bourbon e Saxe-Coburgo-Gotha\"), zvaný \"Diplomat\" nebo \"Mučedník\" v letech 1889 až 1908 předposledním králem Portugalska. Pocházel z dynastie Braganza-Sasko-Koburské.\n\nKarel (Carlos) byl prvním portugalským králem od smrti Sebastiána I., který zemřel násilnou smrtí.\n\n1. února 1908 se král Carlos I. s oběma syny a královnou vraceli z vánočního oddechu na venkovském sídle Vila Viçosa do hlavního města. Na Palácovém náměstí zaútočili na jejich vůz automatickými zbraněmi dva revoluční republikáni. Král Karel byl mrtev na místě, starší syn infant Luís Filipe byl smrtelně raněn a zemřel po dvacet minutách. Mladší syn Manuel byl zraněn kulkou do ramene, ale přežil. Královna byla jako zázrakem nezraněna. Poté co jeho starší bratr, korunní princ Ludvík Filip zemřel, stal se tak Manuel v 18 letech posledním králem Portugalska. Nepodařilo se mu nastolit politickou stabilitu a počátkem října 1910 byl revolučním převratem svržen.\n\nV roce 1886 se oženil s princeznou Amélií Orleánskou, měli spolu tyto děti:\n\nS Maria Amelia Laredó e Murça:\n\n\n\n"}
{"id": "650775", "url": "https://cs.wikipedia.org/wiki?curid=650775", "title": "PTT Pattaya Open 2011", "text": "PTT Pattaya Open 2011\n\nTenisový turnaj WTA PTT Pattaya Open 2011 se konal ve dnech 6.–13. února v thajském Pattaya venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "650776", "url": "https://cs.wikipedia.org/wiki?curid=650776", "title": "Otto Kerner starší", "text": "Otto Kerner starší\n\nOtto Kerner Sr. (22. února 1884 Chicago – 13. prosince 1952) byl americký právník, soudce a politik.\n\nJeho rodiče byli emigranti z Rakouska-Uherska. \n\nOtto Kerner absolvoval práva na Lake Forest University v roce 1905 a od téhož roku pracoval v advokátní kanceláři. V roce 1911 spoluzakládal Českou asociaci právníků v Chicagu.\n\nKerner poté pracoval jako Nejvyšší žalobce za stát Illinois a později jako soudce Odvolacího soudu pro 7. obvod (United States Court of Appeals for the Seventh Circuit). Do funkce soudce byl navržen Demokratickou stranou a schválen Senátem USA.\n\nJeho syn Otto Kerner, Jr. byl dvakrát zvolen za Demokratickou stranu guvernérem státu Illinois ve funkčním období 1961–1968 a později rovněž pracoval jako soudce.\n\nOtto Kerner je pohřben na Českém národním hřbitově v Chicagu.\n"}
{"id": "650779", "url": "https://cs.wikipedia.org/wiki?curid=650779", "title": "Otto Kerner", "text": "Otto Kerner\n\nJméno Otto Kerner nesou dva čechoameričtí demokratičtí politici z Illinois\n\n"}
{"id": "650786", "url": "https://cs.wikipedia.org/wiki?curid=650786", "title": "Australian Open 2011 – dvouhra juniorů", "text": "Australian Open 2011 – dvouhra juniorů\n\nObhájcem titulu byl Brazilec Tiago Fernandes, který se v tomto ročníku rozhodl v soutěži nestartovat.\n\nPoprvé v historii chlapecké juniorky získal úvodní grandslamový titul Čech, konkrétně Jiří Veselý, který ve finále z pozice prvního nasazeného přehrál Australana Luka Savilla 6–0, 6–3 a v celém turnaji neztratil ani jediný set.\n\n\n\"Poznámka: Bruno Sant'anna se zapomněl do turnaje zaregistrovat. Proto získal divokou kartu do kvalifikace, z níž se probojoval do hlavní soutěže.\"\n\n"}
{"id": "650796", "url": "https://cs.wikipedia.org/wiki?curid=650796", "title": "Kauliflorie", "text": "Kauliflorie\n\nKauliflorie je schopnost některých tropických stromů vytvářet květy a květenství a plody přímo na hlavních větvích nebo i rovnou na kmeni. Tato schopnost je známa například u karamboly a kakaovníku.\n\nKvěty u některých druhů rostlin vyrůstají ze starších větví a nikoliv z kmene. Tento jev se označuje jako ramiflorie. U některých kauliflorních rostlin jsou květenství nahloučena ve spodní části kmene v blízkosti půdního povrchu. Je to přizpůsobení opylování lezoucími živočichy včetně ještěrů a nazývá se baziflorie či bazikaulikarpie. Lze se s ním setkat u některých druhů rodu fíkovník, tupa, \"Steleocarpus\" aj.\n\n"}
{"id": "650797", "url": "https://cs.wikipedia.org/wiki?curid=650797", "title": "Velký trek", "text": "Velký trek\n\nVelký trek ( ) byla ve 30. a 40. letech 19. století hromadná migrace části Búrů z Kapské kolonie do vnitrozemí na východ a severovýchod Jižní Afriky, vyvolaná britskou diskriminační politikou v Kapsku.\n\nMigranti - voortrekkeři - se rekrutovali původem z řad západoevropských zemí, převážně z Nizozemska, severozápadního Německa a francouzských Hugenotů. Velký trek vedl k založení búrských republik, Oranžského svobodného státu, Transvaalu a Natalie, později Brity anektované ke svému panství jako kolonii Natal.\n"}
{"id": "650798", "url": "https://cs.wikipedia.org/wiki?curid=650798", "title": "Natascha McElhoneová", "text": "Natascha McElhoneová\n\nNatascha McElhoneová (* 14. prosince 1969, Camden, Londýn) je anglická divadelní, filmová a televizní herečka, známá zejména rolemi ve snímcích \"Ronin\", \"Truman Show\" a \"Solaris\". Ztvárnila také hlavní postavu \"architekty Karen van der Beekové\" v americkém seriálu \"Californication\".\n\nRodné jméno herečky zní Natascha Taylor. Narodila se v londýnském Camdenu irským rodičům, kteří pracovali jako novináři. Bratr Damon je scenárista žijící v Los Angeles, dva polobratři Alexandr a Nicholas bydlí ve Stockholmu. Rodiče se odloučili ve věku jejích dvou let, irská matka se poté odstěhovala s dětmi do Brightonu a znovuprovdala za novináře Roye Greensladea.\n\nOd šesti do dvanácti let navštěvovala hodiny irského tance a chodila do soukromé základní školy pro dívky St. Mary's Hall School for Girls v Brightonu. V roce 1993 absolvovala Londýnskou akademii hudby a dramatických umění.\n\nHereckou dráhu zahájila v divadle, když se objevila v hrách jako \"Richard III.\" v Regent's Parku, \"Hrabě Monte Cristo\" a \"Višňový sad\" na scéně Haymarket Theatre v Leicesteru; v letním divadle Open Air Theatre si zahrála ve \"Snu noci svatojánské\". V televizi debutovala roku 1991 seriálem z produkce BBC \"Bergerac\". Ve filmu se poprvé objevila v roce 1996 ve snímku \"Přežila jsem Picassa\" po boku Anthonyho Hopkinse.\n\nDosud nejúspěšnějším filmem je komediální drama z roku 1998 \"Truman Show\", kde ztvárnila roli \"Lauren a Sylvie\" vedle Jimy Carreyho. Spolu s Bradem Pittem hrála ve filmu \"Tichý nepřítel\" (1997), s Robertem De Nirem v \"Roninovi\" a tajemnou \"Rheyu\" vynořující se Georgi Clooneymu ze záhrobí, pak ve sci-fi remaku z roku 2002 \"Solaris\".\n\nJednu z hlavních postav \"Karen van der Beekové\" přijala roku 2007 po boku Davida Duchovnyho v americkém seriálu \"Californication\". V února 2016 byla obsazena do role v dramatickém seriálu \"Designated Survivor\", který měl premiéru 21. září 2016.\n\n19. května 1998 se provdala za britského plastického chirurga Martina Hirigoyena Kellyho. Rodina žila ve Fulhamu se dvěma syny Theodorem (nar. 2000) a Otisem (nar. 2003). Třetí potomek Rex se narodil v říjnu 2008 jako pohrobek, pět měsíců po otcově úmrtí.\n\n20. května 2008 nalezl ležícího čtyřicet tři let starého lékaře Kellyho kolega na zahradní cestě. Po převozu do nemocnice v Chelsea, kde pracoval, mu byla poskytnuta urgentní péče bez úspěšného oživení. Zemřel den po desátém výročí sňatku. Pitva za příčinu smrti označila dilatovanou kardiomyopatii.\n\nPo smrti mu herečka psala dopisy, které se staly základem knihy \"After You: Letters of Love, and Loss, to a Husband and Father\" vydané v červenci 2010.\n\n"}
{"id": "650799", "url": "https://cs.wikipedia.org/wiki?curid=650799", "title": "Hjong-džin Mun", "text": "Hjong-džin Mun\n\nHjong-džin Mun (anglický přepis: \"Hyung Jin Moon\", , \"Mun Hjong-džin\", anglický přepis: \"Mun Hyeong-jin\") je jihokorejský pastor a spolu s manželkou Jon-an Lee Munovou vedou církev World Peace and Unification Sanctuary.\n\nJe nejmladším synem Son-mjong Mun a Hak-ča Han Munové. Narodil se 26. září 1979 ve Spojených státech. Má diplomy z Harvardovy univerzity a Harvardovy bohoslovecké školy.\n\nByl mezinárodním prezident Církve sjednocení. Son-Mjong Mun ho v dubnu 2008 jmenoval novým vedoucím Federace rodin za světový mír a sjednocení (FRSMS, od roku 1994 oficiální název pro Církev sjednocení). V roce 2015 byl požádán, aby ze své pozice odstoupil a Hak-ča Han jmenovala do pozice mezinárodního prezidenta FRSMS její pátou dceru Sun-džin Munovou.\n"}
{"id": "650801", "url": "https://cs.wikipedia.org/wiki?curid=650801", "title": "Elektrický stroj", "text": "Elektrický stroj\n\nElektrické stroje jsou strojní elektromechanická zařízení, sloužící k přeměně elektrické energie na mechanickou (případně opačně), nebo elektrické energie opět na elektrickou, ale s jinými parametry.\n\nElektrické stroje vždy pracují na principu elektromagnetické indukce.\n\nDělení vyplývá z toho zda nemají nebo mají část, která se pohybuje (otáčí).\n\n\n\n\nToto rozdělení je totožné jak pro dynama, tak i pro motory. Stejnosměrné stroje mají buď cizí budící vinutí nebo vlastní. Stejnosměrné stroje s vlastním vinutím mohou toto vinutí mít složeno buď z jedné části nebo ze dvou částí. Pokud je budící vinutí pouze z jedné části, záleží na tom, jak je toto budící vinutí připojeno k vinutí kotvy. Existují pouze dvě možnosti, jak to lze provést. Buď je budící vinutí zapojeno paralelně k vinutí kotvy, pak se jedná o motor (elektromotor) nebo o dynamo s paralelním buzením.\n\nPokud je budící vinutí zapojeno sériově s vinutím kotvy, pak se jedná o motor (elektromotor) nebo dynamo se sériovým buzením.\n\nMá-li budící vinutí 2 části, pak jedna část tohoto vinutí je zapojena paralelně k vinutí kotvy a druhá je zapojena sériově s vinutím kotvy. Tento typ stejnosměrného stroje se nazývá motor (elektromotor) nebo dynamo se smíšeným vinutím. Ale to stále nejsou vyčerpány všechny možnosti. Pokud má budící vinutí dvě části, tak tyto mohou být zapojeny buď tak, že se svými magnetickými účinky navzájem podporují, pak se jedná o stejnosměrný stroj s kompaudním vinutím. Pokud je budící paralelní vinutí zapojeno tak, že působí proti účinkům sériového budícího vinutí, pak se jedná o stejnosměrný stroj s protikompaudním vinutím.\n\n\n\n\nPro všechny synchronní stroje je charakteristické to, že úhlová rychlost rotoru je shodná s rychlostí postupného magnetického pole statoru - rotor se otáčí synchronně s rotujícím magnetickým polem. Synchronní generátory na střídavý proud se označují jako alternátory.\n\n\n\nUvedené skutečnosti mají vliv i na další podstatné rozdíly mezi turboalternátory a hydroalternátory.\nTurboalternátory mají vodorovnou osu rotace, osa rotace hydroalternátorů je dána konstrukcí vodní turbíny a bývá nejčastěji svislá.\nPrůměr rotoru turboalternátoru činí asi od 1 do 2 metrů, průměr rotoru hydroalternátoru je podstatně větší - 6-20 metrů. Rozdílné bývají také délky rotorů turboalternátorů a hydroalternátorů. Turboalternátory mají zpravidla delší rotory než hydroalternátory. Zmiňované rozměry tj. průměr rotoru a jeho délka závisí především na elektrickém výkonu generátoru.\n\nSynchronní motory mají stejnou konstrukci jako synchronní generátory. Používají se zpravidla pro pohon zařízení s velkým výkonem, kde se požadují konstantní otáčky a kde se nevyžaduje změna smyslu otáčení nebo časté spouštění. Vyznačují se velkou účinností (95-98%). Mohou být nabuzeny na hodnotu účiníku cos φ = 1, takže potom odebírají ze sítě pouze činný výkon.\n\nSynchronní kompenzátor je synchronní stroj, který je připojen k napájecí střídavé síti a pracuje naprázdno. Jedná se o elektrický stroj s velkým výkonem, aby mohl kompenzovat jalový výkon v elektrizační soustavě. Kompenzací jalového výkonu dochází zároveň k plynulé regulaci elektrického napětí v rozvodné síti.\n\nAsynchronní stroje se od synchronních liší především tím, že úhlová rychlost jejich rotoru je mírně odlišná od rychlosti postupného magnetického pole statoru (asynchronní = nesynchronní). Tento rozdíl rychlostí se uvádí v procentech a nazývá se skluz. Jeho hodnota se pohybuje od 1% (u strojů s velkým výkonem) do 10% (u strojů s malým výkonem). Dříve jsme se s asynchronními stroji mohli setkat převážně u elektromotorů. S rozvojem alternativních zdrojů elektrické energie se s nimi setkáváme také jako s asynchronními generátory. Otáčky rotoru jsou u asynchronních generátorů vždy vyšší než je rychlost postupného magnetického pole rotoru.\n\n"}
{"id": "650806", "url": "https://cs.wikipedia.org/wiki?curid=650806", "title": "Malí zelení mužíčci", "text": "Malí zelení mužíčci\n\nMZM – malí zelení mužíčci je termín, vycházející z anglického . Jde o jiné označení pro mimozemšťany, vycházející ze steretypického zobrazování mimozemšťanů v populární kultuře v podobě malých zelených mužíčků, někdy s anténkami, zmateně pobíhající kolem létajícího talíře. V české kultuře lze toto vyobrazení nalézt například v komiksovém seriálu \"Zelený Raoul\".\n"}
{"id": "650812", "url": "https://cs.wikipedia.org/wiki?curid=650812", "title": "Apollo 18", "text": "Apollo 18\n\nApollo 18 může znamenat:\n"}
{"id": "650821", "url": "https://cs.wikipedia.org/wiki?curid=650821", "title": "Sluneční clona", "text": "Sluneční clona\n\nSluneční clona (clona proti parazitnímu světlu/protisvětlu) je důležitý doplněk ve fotografii a také u refraktorů a zrcadlových reflektorů v astronomii.\n\nSluneční clona má za úkol zabraňovat bočnímu, do objektivu dopadajícímu světlu, aby proniklo objektivem až na fotografický film nebo elektronický čip (například CCD) nebo se dostalo do hledáčku. Účinek parazitního světla může vést k významným zhoršením obrazu, jako jsou optické vady v podobě světlých objektů, obvykle ve tvaru kružnic nebo kroužků - tzv. lens flares. Dále může být snímek ovlivněný parazitním světlem chabý nebo málo kontrastní.\n\nV praxi sluneční clona poskytuje také určitou ochranu objektivu před vlivy jako jsou déšť, vlny nebo dotek a lehký náraz. Je vyrobena buď z kovu nebo častěji z umělé hmoty, ale existují i pružné gumové clony. Výhoda gumových clon spočívá v tom, že jsou skládací, levné, jsou navlečené na objektivu a do pracovní polohy se „rozbalí“ jen při fotografování. Časem se však deformují a nebývají zhotoveny na míru konkrétnímu objektivu (při kratších ohniskových vzdálenostech vinětují a při delších zase nedostačují). Kvalitnější clony jsou vyrobeny z nereflexních materiálů jako plyš nebo harmonika.\n\nVhodná geometrie a velikost sluneční clony závisejí na úhlu záběru objektivu a jeho ohniskové vzdálenosti. Širokoúhlé objektivy musí mít clonu širokou v bocích a vykrojený tvar (motýl). Objektivy s dlouhou ohniskovou vzdáleností mají clony užší a delší, např. 10 cm. Nesprávná volba sluneční clony vede buď ke snížení ochranného účinku, pokud je příliš krátká, nebo k vinětaci, pokud je příliš dlouhá nebo má příliš malý průměr. Paprsky dopadající pod větším úhlem mohou být zastíněny neprůhlednými částmi konstrukce. K dalšímu zhoršení vinětace může, především u širokoúhlých objektivů, dojít při současném použití dalších optických filtrů.\n\nZvláštní typ sluneční clony nese označení \"Compendium\" - obvykle ve formě nastavitelného měchu, který býval běžný u velkoformátových sklopných kamer. Výtah lze optimálně nastavit pro objektivy s různými úhly záběru.\n\nMíra parazitních odlesků záleží na použitém clonovém čísle při expozici. Je vhodné využít kontrolu hloubky ostrosti na těle fotoaparátu.\n\nPři fotografování s přímým protisvětlem v záběru, jako je například východ nebo západ slunce, sluneční clona nemá žádný účinek.\n\nNení-li možné použít sluneční clonu, lze odclonit parazitní světlo například rukou.\n\nPůsobení světla ze světelného zdroje přímo do objektivu se na snímku projeví zobrazením jednoho nebo více barevných fleků, pravděpodobně clonového otvoru, obvykle kulatého nebo šestiúhelníkového tvaru. Jsou vytvořeny nežádoucími odlesky ve fotoaparátu, tzv.„prasátky“ (lens flares), a závisejí na kvalitě objektivu a odrazech uvnitř těla fotoaparátu. Tento účinek lze obvykle účinně snížit sluneční clonou a kvalitní antireflexní vrstvou na čočce. Je možné s těmito fleky experimentovat, ale někdy dokáží obraz zničit. V některých případech jsou tyto efekty využívány jako záměrný vyjadřovací výtvarný prostředek a existují filtry, které je způsobují uměle.\n\nNežádoucí účinek protisvětla při fotografování se zakládá také na světelných zdrojích mimo záznamový obrazový úhel. Světelný paprsek nemá sice vliv na zaznamenaný obraz - není na fotografii zobrazen, v praxi však uvnitř objektivu a v těle fotoaparátu tyto světelné paprsky způsobují reflexe nebo difrakce. Obě transformace vedou ke snížení optické kvality obrazu, podexponování. Proto je obecně doporučováno použití sluneční clony.\n\n\n"}
{"id": "650824", "url": "https://cs.wikipedia.org/wiki?curid=650824", "title": "Santiago (metropolitní region)", "text": "Santiago (metropolitní region)\n\nMetropolitní region Santiago je jedním z chilských regionů. Na severu a západě sousedí s regionem Valparaíso, na jihu s regionem O'Higgins. Na východě je ohraničen státní hranicí s Argentinou. Jako jediný z chilských regionů neleží na pobřeží Pacifiku. Zabírá 2,03 % (je nejmenším regionem) rozlohy celého Chile a žije zde 40,26 % chilské populace.\n\nRegion se dále dělí na 6 provincie a 52 komun.\n"}
{"id": "650829", "url": "https://cs.wikipedia.org/wiki?curid=650829", "title": "Pohořka", "text": "Pohořka\n\nPohořka (nebo také \"Pohořský potok\") je levostranným přítokem Miletínského potoka.\n\nPotok začíná spojením dvou menších toků ve Velechvínském polesí, konkrétně v jeho jižní části – lese \"Provodov\". Na jeho toku se nacházejí zbytky hrází bývalých Čapkovských a Klabouchovských rybníků, na kterých hospodařili lidé z Hůrek. Protéká kolem Žižkova dubu na jihovýchod. Na okraji lesa jedním ramenem napájí a druhým obtéká rybník Horní Pohoř. Kromě Pohořky do něj přitéká potok od \"Šírků hájenky\". Rybník má dvě výpusti a spolu s vedlejším ramenem ústí do rybníku Dolní Pohoř. Kolem chaty do nej od jihozápadu přitéká menší potůček. Jedinou výpustí pak potok směřuje k rybníku Pohořka, který částečně obtéká. Poté skrze pole teče ke Slověnicím, zde do něj přitéká zleva potok od rybníčku Kukla. Následně se kříží silnicí II/148 a vlévá se do zálivu rybníku Dvořiště.\n"}
{"id": "650830", "url": "https://cs.wikipedia.org/wiki?curid=650830", "title": "Gymnázium P. Křížkovského", "text": "Gymnázium P. Křížkovského\n\nGymnázium P. Křížkovského s uměleckou profilací je unikátní střední školou, která spojuje dva stávající studijní obory, všeobecného gymnázia a umělecké školy, do jednoho studijního programu. Do 21. března 2016 byla jednatelkou gymnázia Daria Šimčáková spolu s Pavlem Matuškou, od března 2016 je jediným jednatelem Pavel Matuška.\n\nUčební osnovy gymnázia jsou rozšířeny o řadu povinně volitelných předmětů převážně humanitní orientace, např. dějiny umění, kulturní zeměpis, základy filozofie, latinu apod. V osnovách nechybí ani předměty přírodovědné, např. deskriptivní geometrie či počítačové technologie. Studenti mohou volit mezi čtyřmi uměleckými obory: \"hudebním\", \"výtvarným\", \"literárně\" nebo \"hudebně-dramatickým\". Umělecké předměty tvoří plnohodnotnou součást vzdělávacího programu, studentům také nabízejí možnost seberealizace. K pravidelným akcím studentů patří každoročně účast na mezinárodních projektech v rámci evropských vzdělávacích projektů.\nStudenti i pedagogové pravidelně vystupují na veřejnosti. Od vzniku školy v roce 1993 byla uskutečněna stovka koncertů a divadelních představení po celé České republice i v zahraničí. Mezi úspěšné studenty školy patří studenti výtvarného oboru. Nejenže svá díla vystavují na vlastních vernisážích, jejich obrazy zdobí také několik sálů a chodeb nemocnic, hospiců, kanceláří a dalších veřejných prostorů. Výtvarné práce se také úspěšně prodávají na různých aukcích i dobročinných akcích.\nAbsolventi školy patří mezi studenty mnoha vysokých škol. Většina absolventů pokračuje ve vysokoškolském studiu humanitních oborů, mnoho z nich však bez problémů studuje i na fakultách přírodovědného či technického směru. Gymnázium P. Křížkovského s uměleckou profilací splňuje veškerá kritéria všeobecného vzdělávání a svými výsledky se právem může řadit mezi prestižní střední školy.\n\nScholastici musici je komorní soubor studentů Gymnázia P. Křížkovského s uměleckou profilací v Brně. Byl založen současně se vznikem umělecké školy v roce 1991. Věnuje se především interpretaci vokální i instrumentální hudby od gotiky po baroko, v repertoáru má ovšem také lidové písně a díla současných skladatelů.\n\nV rámci přirozené výměny dětských interpretů se jeho obsazení několikrát proměnilo, až se soubor nakonec ustálil v podobě vokálně instrumentálního tělesa, které vždy v určitých fázích své existence přináší posluchačům téměř profesionální kvalitu.\n\nKromě mnoha desítek koncertů po celé České republice vystoupil soubor v jedenácti zemích Evropy, Ameriky a Asie.\n\nDivadlo Na dlažbě je studentské divadelní studio, které pod vedením pedagogů a profesionálních divadelníků navazuje na práci studentů literárně-dramatického, hudebního a výtvarného oboru Gymnázia P. Křížkovského s uměleckou profilací. Divadelní projekty, aspirující na svébytná divadelní představení, jsou realizovány i jako absolventské projekty studentů gymnázia v prostorách brněnských kulturních stánků (např. Divadlo Polárka, Dělňák Líšeň) a jsou dále rozvíjeny a reprizovány na uměleckých setkáních (divadelní festivaly, brněnská Muzejní noc, představení pro základní a střední školy).\nSoubor tvoří současní studenti gymnázia, absolventi a hosté, mezi nimiž jsou amatérští i profesionální herci. V současné době funguje divadelní soubor za plné finanční, technické i administrativní podpory Gymnázia P. Křížkovského s uměleckou profilací.\n\n"}
{"id": "650833", "url": "https://cs.wikipedia.org/wiki?curid=650833", "title": "Borový potok (přítok Miletínského potoka)", "text": "Borový potok (přítok Miletínského potoka)\n\nBorový potok je levostranným přítokem Miletínského potoka.\n\nVzniká spojením tří malých potůčků ve Velechvínském polesí v lese \"Kukle\". Celou svoji cestu teče na východojihovýchod. V lese \"Štěpánka\" pod zaniklou osadou \"Prochod\" se nacházejí hráze zaniklých rybníků Velký Prochodský a Malý Prochodský, které byly připomínány ještě k roku 1785. Na okraji lesa protéká Slověnickým a větším Novým rybníkem. Částečně ale rybníky obvodovou stokou obtéká přímo do rybníku Dvořiště. Do stoky od jihu přitéká nevelký potok z malého rybníčku na okraji lesa.\n"}
{"id": "650836", "url": "https://cs.wikipedia.org/wiki?curid=650836", "title": "Zlatý glóbus za nejlepší ženský herecký výkon v seriálu (drama)", "text": "Zlatý glóbus za nejlepší ženský herecký výkon v seriálu (drama)\n\nZlatý glóbus za nejlepší ženský herecký výkon v seriálu (drama) uděluje Asociace zahraničních novinářů v Hollywoodu (angl. \"Hollywood Foreign Press Association\") na slavnostním ceremoniálu Zlatých glóbů. Kategorie \"Nejlepší herečka v dramatickém seriálu\" prošla během padesáti let několika změnami. Původně se jmenovala \"Nejlepší herečka v seriálu\" a poprvé byla udělená herečce Pauline Fredericks. Asociace neuvádí, za který seriál cenu udělila. \n\nDo roku 1970 se v seriálech nerozlišoval žánr \"drama\" a \"komedie / muzikál\". Nejvíc cen získala Angela Lansbury a to čtyři (z celkem deseti nominací) za seriál \"To je vražda, napsala\". Za ní jsou herečky Sharon Gless a Edie Falco – obě shodně ze sedmi nominací získaly dva Glóby. Stefanie Powers byla nominována pětkrát, nevyhrála však ani jednou. V letech 1982 a 1991 byly dvě vítězky. Claire Danes jako jediná herečka získala cenu dva roky za sebou a to za seriál \"Ve jménu vlasti\".\n\nNásledující seznam obsahuje jména vítězných hereček a seriálů, za které byly oceněné. Rok u jména znamená rok, za který se cena udělovala; nikoliv rok, kdy se konal slavnostní ceremoniál. Má-li seriál český distribuční název, je uveden pod ním.\n\n\n\n\n\n\n\n"}
{"id": "650837", "url": "https://cs.wikipedia.org/wiki?curid=650837", "title": "Služebný rybník", "text": "Služebný rybník\n\nSlužebný rybník leží u jihovýchodního kraje města Lomnice nad Lužnicí.\n\nJe napájen jednou z větví Miletínského potoka, který přitéká ze severní výpusti rybníka Koclířov. Výpust leží uprostřed hráze.\n\nRybník zde již existoval roku 1557, kdy se hovoří o počtu nasazených ryb. Nemáme o něm mnoho dalších zpráv, ale je pravděpodobné, že ho založil Štěpánek Netolický. Tehdy se ale jmenoval \"Služebník\". Zřejmě se dochoval v původní podobě.\n\nKromě chovu ryb slouží ke koupání. Kromě jiných míst byl i na něm natáčen dokumentární pořad televize Viasat Nature o Třeboňsku.\n"}
{"id": "650845", "url": "https://cs.wikipedia.org/wiki?curid=650845", "title": "Ludvík I. Portugalský", "text": "Ludvík I. Portugalský\n\nLudvík I. Portugalský (31. říjen 1838 – 19. říjen 1889, Lisabon; celým jménem \"Luís Filipe Maria Fernando Pedro de Alcântara António Miguel Rafael Gabriel Gonzaga Xavier Francisco de Assis João Augusto Júlio Valfando de Saxe-Coburgo-Gotha e Bragança\"), zvaný \"Dobrý\" nebo \"Populární\" byl v letech 1861 až 1889 králem Portugalska. Pocházel z dynastie Braganza-Sasko-Koburské.\n\nLudvík se narodil jako druhý syn z jedenácti dětí portugalské královny Marie II. a jejího manžela Ferdinanda II. Podobně jako ostatním dětem královského páru se mu dostalo vynikajícího vzdělání, byl nadaným básníkem a chtěl se věnovat vědě. Neměl žádné politické ambice, což se však změnilo, když jeho starší bratr, portugalský král Petr V. roku 1861 zemřel.\n\nPetr V. v roce 1861 podnikl cestu po Portugalsku, zasaženém epidemií horečnaté nemoci; král a dva jeho mladší bratři, infant Jan a infant Ferdinand, během cesty onemocněli. Nejdříve – 6. listopadu – zemřel Ferdinand, o pět dní později, 11. listopadu, ho následoval sám král ve a šest týdnů po něm, 27. prosince, podlehl nemoci i třetí bratr Jan.\n\nProtože se Pedro V. po smrti své předčasně zesnulé manželky Stefanie znovu neoženil a neměl potomků, na trůn po něm nastoupil jeho následník, mladší bratr Ludvík.\n\nLudvíkovo panování je charakterizováno sérií změn vlád, tvořených buď liberály nebo konzervativci. Portugalsko v té době ve srovnání s ostatními evropskými zeměmi, především s Británií, zaostávalo po stránce stability, ekonomiky, edukace, technického vývoje aj. Co se týče zahraničních záležitostí, roku 1875 v důsledku belgických aktivit pozbylo Portugalsko území dnešní Angoly a Mosambikem.\n\nLudvík byl ovšem především člověk oddaný vědě. Jeho největším zájmem byla oceánografie. Velkou část svého majetku věnoval na financování výzkumných lodí určených k poznávání bohatství živočišných druhů světových oceánů. Byl iniciátorem vzniku jednoho z prvních světových akvárií v Lisabonu, jež bylo otevřeno i veřejnosti (byla v něm umístěna i desetimetrová krakatice). Byl jediným portugalským králem, který velel válečné lodi. Jeho vášeň pro lodě a moře vyústila v založení \"Muzea námořnictví\" v Lisabonu. Svou vášeň pro vědy a nové poznatky přenesl i na své dva syny.\n\n6. října roku 1862 se oženil s italskou princeznou Marií Piou Savojskou (1847–1911), dcerou italského krále Viktora Emanuela II. a jeho manželky Adelheid Rakouské. Z manželství se narodili dva synové:\n\n\n\n\n"}
{"id": "650846", "url": "https://cs.wikipedia.org/wiki?curid=650846", "title": "Jindřich Feld starší", "text": "Jindřich Feld starší\n\nJindřich Feld (23. května 1883, Praha – 5. října 1953, Řevnice) byl český houslista a hudební pedagog.\n\nVystudoval Pražskou konzervatoř u Štěpána Suchého a Otakara Ševčíka v roce 1903. Po absolutoriu se stal učitelem hudby u hraběte Zichyho v Košicích. Proslul jako houslový virtuóz. V letech 1906–1908 byl koncertním mistrem a dirigentem ve Zhořelci, učil na zemské hudební škole v Klagenfurtu a v Záhřebu. V Záhřebu působil i jako koncertní mistr orchestru záhřebské opery.\n\nV roce 1910 se stal profesorem pražské konzervatoře. Po Karlu Hoffmannovi byl v roce 1937 jmenován profesorem mistrovské školy. Pod jeho vedením studovali budoucí vynikající hudebníci, jako např. Jaroslav Štěpánek, Ivan Kawaciuk, Rafael Kubelík, Spytihněv Šorm, Jiří Novák a Nora Grumlíková.\n\nPro výuku svých žáků připravil technická cvičení, která zůstala v rukopise. Jinak nekomponoval, pouze pro tisková vydání revidoval řadu skladeb A. Dvořáka, W. A. Mozarta a jiných autorů, kromě jiných také svého syna Jindřicha Felda (1925-2007). Některá díla Jindřicha Felda mladšího byla označena v elektronických katalozích některých knihoven, zařazených do Souborného katalogu ČR, jako díla Jindřicha Felda staršího (2 partity pro zobcové flétny, Koncert in C pro komorní orchestr, Due composizioni per violoncello e piano (Elegie a Burleska), 50 lidových písní a koled pro 2 housle a mnoho dalších skladeb). V Souborném katalogu ČR byly nesprávné údaje opraveny koncem listopadu 2018, v elektronickém katalogu vlastních fondů Národní knihovny jsou všechny údaje shodně s údaji v tiskových vydáních sporných skladeb správné.\n\n"}
{"id": "650854", "url": "https://cs.wikipedia.org/wiki?curid=650854", "title": "Čertův dub", "text": "Čertův dub\n\nNázev Čertův dub nese více stromů či míst:\n\n"}
{"id": "650857", "url": "https://cs.wikipedia.org/wiki?curid=650857", "title": "Jugurthova hora", "text": "Jugurthova hora\n\nJugurthova hora (arabsky مائدة يوغرطة , francouzsky \"Table de Jughurta\") je 1271 metrů vysoká stolová hora v Tunisku. Jmenuje se podle Jugurthy, numidského krále, který se na přelomu 2. a 1. století př. n. l. proslavil svým bojem s Římem. Hora leží 7 km východně od alžírských hranic v guvernorátu Kef, jehož centrem je město El Kef. \n\nNejbližším sídlem u Jugurthovy hory je městečko Kalâat Senan v guvernorátu Kef. Metropole státu Tunis je od Jugurthovy hory vzdálena 235 km směrem na severovýchod. \n\nStolová hora je 1271 metrů vysoká a má ještě několik menších vedlejších vrcholů. Vápencová stolová hora je součástí hřebenu Tuniského pohoří (Dorsale). Převýšení plochého vrcholu od úpatí činí až 600 metrů. Tvar hory byl vytvořen erozí horniny, srážky se však v dané oblasti vyskytují pouze v zimním období od listopadu do února, sněžení je velmi vzácné a sníh vzápětí taje.\n\nAž do výše 1100 metrů na horu vede asfaltová silnice. Přístup na vrchol je relativně snadný po kamenném schodišti.\n\nVegetace na vrcholu je poměrně chudá. Dříve bývaly na úpatí Jugurthovy hory borové lesy podobné těm, které se nacházejí v jižněji položeném národním parku Djebel Chambi (Džabal aš-Šánabí), avšak ty již zcela zmizely. Nežijí zde ani žádní větší savci, na Jugurthově hoře se vyskytují pouze některé druhy velkých dravců, jako jsou orli, sokoli a supi.\n\nPodle vyjádření tuniského ministerstva kultury v oblasti této hory existovala významná kultura ještě před založením Kartága a Říma. Tuniská vláda proto usiluje o zapsání Jugurthovy hory na seznam světového dědictví UNESCO.\n\n"}
{"id": "650858", "url": "https://cs.wikipedia.org/wiki?curid=650858", "title": "Mistrovství světa v cyklokrosu", "text": "Mistrovství světa v cyklokrosu\n\nMistrovství světa v cyklokrosu se poprvé konalo v r. 1950 ve Francii. Šampionát pořádá Mezinárodní cyklistická unie (UCI).\n\nDo roku 1966 závodili profesionálové a amatéři společně. V letech 1967 - 1993 byli rozděleni do dvou kategorií. Pro roky 1994 a 1995 byli opět sloučeny jako otevřené (open) mistrovství. Mimo ně byla od roku 1979 vytvořena nová kategorie \"juniorů\". Od roku 1996 kategorie \"amatérů\" zanikla a místo ní vznikla kategorie \"mužů do 23 let\". Od roku 2000 se pravidelně koná v rámci mistrovství závod \"žen\". V roce 2016 byl do programu poprvé zařazen i závod \"žen do 23 let\".\n\n\n"}
{"id": "650864", "url": "https://cs.wikipedia.org/wiki?curid=650864", "title": "I Love You Phillip Morris", "text": "I Love You Phillip Morris\n\nI Love You Phillip Morris je americko-francouzský film z roku 2009. Příběh je inspirován osudy skutečného podvodníka a několikanásobného uprchlíka z vězení Stevena Jaye Russella, kterého ztvárnil Jim Carrey. Během pobytu ve věznění se Russell zamiluje do Phillipa Morrise, jehož ztvárnil Ewan McGregor. Když je Morris propuštěn, Russell několikrát uteče, aby mohl být s ním.\n\nNa začátku filmu je Russell na smrtelné posteli a vzpomíná na události svého života. Začíná událostmi ze své rané dospělosti, kdy byl šťastně ženatým policistou na Virginia Beach. Hrál na varhany v kostele, měl sex se svou ženou a volný čas trávil hledáním své biologické matky, která se ho jako dítěte vzdala.\n\nPo autonehodě Russell opustí svou rodinu a úplně změní svůj život. Přizná světu, že je gay a přestěhuje se do Miami, kde si najde přítele a začne žít velmi rozhazovačně. Kvůli nákladnému životu a potřebě dalších peněz se z něj stane podvodník. Když mu podvody přestanou vycházet, je poslán do vězení, kde se seznámí s Phillipem Morrisem a okamžitě se do něj zamiluje.\n\nRussell je od té doby schopen udělat cokoliv jen, aby mohl být s Phillipem. Po Phillipově propuštění se vydává za lékaře, právníka, údržbáře, aby se dostal zpět k němu. Jednou dokonce předstírá, že byl nakažen nemocí AIDS.\n\nServer Rotten Tomatoes oceňuje snímek 70% na základě 133 recenzí. Server Metacritic dává filmu skóre 65 ze 100 na základě 33 recenzí. Uživatelé ČSFD film hodnotí průměrně 71%.\n\n"}
{"id": "650867", "url": "https://cs.wikipedia.org/wiki?curid=650867", "title": "Abelisauroidea", "text": "Abelisauroidea\n\nAbelisauroidi byli skupinou malých až velkých dravých dinosaurů (teropodů) z nadčeledi Abelisauroidea, kteří žili v období střední jury až svrchní křídy (asi před 170 až 66 miliony let) na území kontinentů někdejší Gondwany a také západní Evropy (rod \"Tarascosaurus\"). \n\nNejvětší z abelisauroidů dosahovali délky až kolem 9 metrů a hmotnosti kolem 2 tun. Patřili tak mezi velké, ale poměrně lehce stavěné predátory. Obvykle měli dlouhé a štíhlé zadní končetiny, zakrnělé přední končetiny a vyklenutou krátkou lebku. Je možné, že žili a lovili v malých smečkách. Jejich fosilie známe z mnoha míst světa, zejména z Jižní Ameriky a severní Afriky.\n\n\n"}
{"id": "650868", "url": "https://cs.wikipedia.org/wiki?curid=650868", "title": "Iniciační faktor", "text": "Iniciační faktor\n\nIniciační faktory (IF, resp. eIF u eukaryot) jsou cytoplazmatické proteiny, které se účastní tzv. iniciační fáze translace, tzn. spouští začátek výroby bílkoviny na ribozomu. Cílem iniciace je dostat do vzájemné blízkosti ribozomální podjednotky,iniciační tRNA (nesoucí methionin nebo formylnethionin) a AUG startkodon někde na začátku mRNA.\n\nU bakterií se vyskytují tři základní iniciační faktory, IF-1, IF-2 a IF-3. IF-1 je bazický protein, který stimuluje zbylé dva iniciační faktory. IF-2 vzniká nejprve jako kyselý nestabilní protein (IF-2a), jenž je řízeně rozkládán na IF-2b. IF-2b váže GTP a chrání formylmethionin-tRNA před hydrolýzou, dále navozuje vazbu této tRNA do správného místa na 30S ribozomální podjednotce . Díky hydrolýze GTP na GDP se však také dále podílí na skládání obou podjednotek dohromady za vzniku bakteriálního ribozomu (70S). IF-3 se váže na prázdné ribozomy a způsobuje jejich disociaci na podjednotky, čímž zvyšuje dostupnost 30S podjednotek nutných pro iniciaci. Všechny tři iniciační faktory se tedy vážou na 30S podjednotku (poblíž 16S rRNA). Po navázání formylmethionin-tRNA se uvolní IF-3 a po připojení 50S podjednotky se uvolní i zbylé iniciační faktory.\n\nEukaryotické organismy (např. lidé) mají nejméně deset iniciačních faktorů, označovaných zkratkou eIF. Patří k nim eIF-1, eIF-2, eIF-3, eIF-4A, eIF-4B, eIF-4C, eIF-4D, eIF-5, Co.eIF-2 a cap vázající protein. Z toho je zřejmé, že celý proces je poněkud komplikovanější. Již v úvodní fázi iniciace se váže na malou podjednotku faktor eIF-2a. Následně se další faktory vážou na poly(A) ocas na mRNA a posléze ji nasměrují k malé ribozomální podjednotce. K tomuto „preiniciačnímu“ komplexu se váže první tRNA na AUG startkodon a až tehdy se může přiložit i velká ribozomální podjednotka, což v podstatě znamená začátek elongace, další fáze translace.\n"}
{"id": "650883", "url": "https://cs.wikipedia.org/wiki?curid=650883", "title": "Čertův dub (Třeboň)", "text": "Čertův dub (Třeboň)\n\nČertův dub u Třeboně (také známý jako Krčínův dub) je památný strom, který roste na hrázi zaniklého rybníku Hradeček. Obvodem je největším dubem původní hráze, svému atypicky tvarovanému kmeni vděčí za pověst. Strom (respektive všechny duby na hrázi bývalého Hrádečku) byl chráněn v první polovině 20. století \"Památkovým úřadem v Praze\", i nyní je evidován jako památný strom. \n\n\nDub roste na hrázi bývalého rybníka Hrádeček, konkrétně u rybníčku Malý Hrádeček (v jižním cípu 4 kilometry dlouhé naučné \"Stezky zdraví Hrádeček\", která je doplněna na jednotlivých zastaveních atrakcemi \"Tomových parků\"). Kmen je nízko nad zemí výrazně soudkovitě ztloustlý a porostlý mechem. Patrné jsou chodbičky tesaříka obrovského (\"Cerambyx cerdo\"). Krom hráze rostly ještě další staré duby u lesa pod rybníkem Kaprovým. Ty ale byly vykácené roku 1940 (3 z celkových 13 již byly suché).\n\nRybník Hrádeček jako první navrhl vybudovat Štěpánek Netolický, vyměřen byl ale teprve v roce 1544 Jarohněvem Sádlem z Vrážného. Samotné vybudování rybníku probíhalo v letech 1566-1572 pod vedením Mikuláše Rutharta z Malešova. Pojmenován byl po malé pevnosti, která původně sloužila jako část městské obrany. Kvůli rašelinnému podloží byly s rybníkem potíže, hráze prosakovaly a bortily se. Potíže řešil Jakub Krčín z Jelčan, ale ani on neměl příliš štěstí. Objevily se další potíže – nedostatek vody pro napuštění, sesuv části hráze roku 1573. Znovu se hráz protrhla roku 1602, opět při povodních 1604. Během třicetileté války nebyly prostředky na údržbu tak velkého rybníka (688 ha) a Hrádeček zpustl. Zarostlé dno se využívalo jako pastviny. K obnově došlo za Schwarzenbergů v letech 1681-1684. Staré problémy se ale objevily znovu. Rybník se špatně napouštěl, voda byla příliš železitá a chladná, výnosy špatné. Proto byl před rokem 1779 zrušen a později zalesněn. Hráz byla z části snížena a rozebrána, materiál použitý pro zesílení valů u městských bran a při stavbě železnice Praha – Vídeň roku 1870. Dnešní \"Malý Hrádeček\" byl založený roku 1903.\n\nŘíkalo se, že Jakub Krčín z Jelčan pro svou krutost k lidem propadl peklu. Čert ho noc co noc zapřahal do pluhu a devítiocasým pekelným bičem ho hnal po hrázích rybníků, které rybníkář za živa založil. Krčínovo kvílení bylo prý po nocích slyšet až do Třeboně a práskání čertovského biče nahánělo strach nočním opozdilcům. Za jedné noční bouře, kdy pro hustý déšť nebylo na krok vidět, dojelo pekelné spřežení až na hráz rybníku Hrádeček. Jenže ten založil Mikuláš Ruthard. Kletba byla zlomena, čertovský řetěz praskl, Krčín byl volný a z posledního článku řetězu vyrostl dub. Dub, který dodnes tvarem svého kmene onen článek řetězu připomíná.\n\n\n"}
{"id": "650885", "url": "https://cs.wikipedia.org/wiki?curid=650885", "title": "Hull", "text": "Hull\n\nHull [\"hal\"] může znamenat:\n\n\n"}
{"id": "650890", "url": "https://cs.wikipedia.org/wiki?curid=650890", "title": "Orr", "text": "Orr\n\nPříjmení Orr nosí více různých osobností:\n\n\n\n"}
{"id": "650893", "url": "https://cs.wikipedia.org/wiki?curid=650893", "title": "Dale Hunter", "text": "Dale Hunter\n\nDale Robert Hunter (* 31. července 1960) je bývalý kanadský hokejista, který hrával v National Hockey League, později působící jako spolumajitel a trenér týmu London Knights v Ontario Hockey League.\n\nJako junior hrával za Sudbury Wolves v Ontario Major Junior Hockey League. Do NHL byl draftován v roce 1979 z celkově 41. místa týmem Quebec Nordiques. Před sezónou 1987/1988 byl vyměněn do Washington Capitals. Po většinu kariéry si udržoval ustálenou výkonnost a zaznamenával mezi 60 a 80 body v sezóně. Platil za \"zlého muže\", hrál tvrdě a často fauloval. V play-off sezóny 1992/1993 v utkání proti New York Islanders hrubě fauloval Pierra Turgeona, za co dostal trest zákazu startu ve 21 utkáních. Je to stále jeden z nejpřísnějších trestů v historii NHL. Mimo kluziště se dle vyjádření svých spoluhráčů a trenérů se choval gentlemansky a byl proto v obou klubech oblíbený. Mezi hráči, kteří ve své kariéře zaznamenali alespoň 1000 kanadských bodů, má na svém kontě nejvíce trestných minut. Historicky je s 3565 trestnými minutami v této statistice druhý za Davem \"Tiger\" Williamsem. <br>\nNa Stanley Cup nedosáhl, nejblíže mu byl v roce 1998, když se s Washington Capitals dostal do finále. Aktivní kariéru ukončil v roce 1999 v Colorado Avalanche.\n\nPo skonečení aktivní kariéry pracoval jako trenér London Knights, s nímž v roce 2005 zvítězil v Memorial Cupu. Spolu se svým bratrem jsou také vlastníky klubu.\n\nJako hráč\nJako trenér\n\n\nTrenérská bilance\n\n"}
{"id": "650895", "url": "https://cs.wikipedia.org/wiki?curid=650895", "title": "Zákon zachování hmotnosti", "text": "Zákon zachování hmotnosti\n\nZákon zachování hmotnosti roku 1758 jako první definoval ruský chemik Michail Vasilijevič Lomonosov a nezávisle na něm v letech 1774–1777 francouzský chemik Antoine Laurent Lavoisier.\n\nLomonosov jako první vystihl, že při chemických reakcích platí i zákon zachování energie. Po něm přezkoumali a dokázali platnost zákona hmotnosti a energie i další vědci.\n\n"}
{"id": "650908", "url": "https://cs.wikipedia.org/wiki?curid=650908", "title": "Hawár", "text": "Hawár\n\nHawár neboli Hawárské ostrovy ( ) je souostroví v Perském zálivu. Nachází se u západního pobřeží Kataru, ale administrativně je součástí Království Bahrajn.\n\nHawár je skupina šestnácti plochých (nejvyšší bod má 22 metrů nad mořem) písečných ostrovů s horkým a suchým klimatem. Rozloha souostroví činí 50 kilometrů čtverečních (z toho připadají čtyři pětiny na hlavní ostrov jménem Hawár, který je jediný trvale obydlený a leží na něm hlavní město Al-Muqta), počet obyvatel uvádějí různé zdroje mezi třemi a půl až pěti tisíci. Archipelag je důležitým hnízdištěm mořských ptáků, proto usiluje bahrajnská vláda o jeho zápis na seznam světového dědictví UNESCO.\n\nHawár je sporným územím mezi Bahrajnem a Katarem. V roce 1930 jej britští protektoři přidělili Bahrajnu, ale Katar se s tím nesmířil a několikrát (zejména v letech 1937, 1978 a 1986) se pokusil ostrovy obsadit. Důvodem sporu bylo právo na zdroje ropy (na samotném Hawáru se sice ropa přímo netěží, ale jeho vlastnictví je rozhodující pro vytyčení námořní hranice na kontinentálním šelfu). V roce 2001 Mezinárodní soudní dvůr uznal Hawár za součást Bahrajnu, zároveň potvrdil katarské vlastnictví dalšího sporného území, opuštěné pevnosti Zubára ležící na strategicky položeném výběžku pevniny. Hlavním zdrojem ekonomiky ostrovů je rybářství a turistika (potápění, pozorování ptactva).\n\nV roce 2002 vyhlásila skupina hawárských rodáků v Paříži nezávislost Hawárského emirátu a vztyčila jeho vlajku – tmavě rudou (symbol vlastenectví) s bílým klínem (symbol čistoty) nesoucím žluté slunce a se zelenými vodorovnými proužky (symbolizujícím jaro národa). Neexistují však seriózní doklady, že by tato deklarace vyjadřovala skutečnou vůli hawárských obyvatel a tuto „exilovou vládu“ nikdo neuznává.\n\n\n"}
{"id": "650911", "url": "https://cs.wikipedia.org/wiki?curid=650911", "title": "Svírací protein", "text": "Svírací protein\n\nSvírací protein (též svorkový protein, používají se i angl. DNA clamp či sliding clamp) je protein, který upevňuje DNA polymerázu k řetězci DNA a tím zvyšuje procesivitu replikace (a tedy i délku řetězce DNA, jež je DNA polymeráza schopná naráz replikovat). Bez svíracího proteinu by byla tato polymeráza schopna vytvářet jen několik desítek nukleotidů dlouhé fragmenty DNA, zatímco s ním zvládá i tisíce nukleotidů „na jeden zátah“ (bez disociace z vlákna). Jsou to dimerní nebo trimerní proteiny, které se napříč třemi doménami života poměrně liší, jiné nacházíme u bakterií, jiné u eukaryot či archebakterií nebo třeba u bakteriofága T4.\n\nV rámci replikace DNA se rozlišuje tzv. vedoucí a zpožďující se vlákno. Vedoucí (leading) vlákno je asociováno se svíracím proteinem po poměrně dlouhou dobu, zatímco zpožďující se (lagging) vlákno se musí vždy po dokončení daného Okazakiho fragmentu ze svíracího proteinu uvolnit a celý komplex se znovu sestavuje na následujícím RNA primeru.\n\nU bakterií je svírací protein jednou z podjednotek samotné DNA polymerázy III. Označuje se jako podjednotka β nebo jako β-clamp. Svírací proteiny jsou u bakterií (za spotřeby ATP) na vlákno nasazeny pomocí tzv. clamp loaderu, jenž je také znám jako γ/τ komplex. β-clamp samotný je dimer.\n\nU eukaryot (jako je např. člověk) se svírací protein označuje jako PCNA (z angl. \"proliferating cell nuclear antigen\"). Tento protein se (opět pomocí clamp loaderu, jenž se tentokrát označuje jako replikační faktor C) asociuje obvykle s DNA polymerázou δ. PCNA je trimerní protein.\n"}
{"id": "650918", "url": "https://cs.wikipedia.org/wiki?curid=650918", "title": "Make a Jazz Noise Here", "text": "Make a Jazz Noise Here\n\nMake a Jazz Noise Here je živé dvojalbum Franka Zappy, které bylo poprvé vydáno v červnu roku 1991. Album se skládá z většiny instrumentálních skladeb, které většinou napsal sám Zappa, jednu skladbu napsal Igor Fjodorovič Stravinskij a jednu Béla Bartók.\n\nVšechny skladby napsal Frank Zappa, pokud není uvedeno jinak.\n\n\n"}
{"id": "650932", "url": "https://cs.wikipedia.org/wiki?curid=650932", "title": "Muhammad Husajn Tantáví", "text": "Muhammad Husajn Tantáví\n\nMuhammad Husajn Tantáví Sulajmán (: , * 31. října 1935) je egyptský polní maršál a politik.\nDne 11. února 2011 fakticky převzal, jako předseda Nejvyšší vojenské rady, od odstupujícího prezidenta Muhammada Husní Mubaraka pozici hlavy Egyptské arabské republiky. Předání moci bylo důsledkem Egyptské revoluce, která byla namířena proti stávajícímu režimu a prezidentovi Mubarakovi.\nArmádní kariéru zahájil v roce 1956 a účastnil se v řadách egyptské armády všech významných konfliktů – Suezské krize v roce 1956, Šestidenní války v roce 1967 i Jomkipurské války v roce 1973. Funkci ministra obrany a vojenského průmyslu zastával od roku 1991, současně s tím byl i vrchním velitelem egyptské armády. Pozici ministra obrany zastával i v průběhu revolučních událostí ledna a února 2011 v nové vládě Ahmada Šafíka. Dne 30. ledna 2011 byl jmenován zástupcem předsedy vlády a 11. února převzal moc od odstupujícího prezidenta Mubaraka.\n"}
{"id": "650937", "url": "https://cs.wikipedia.org/wiki?curid=650937", "title": "Zaříkávání", "text": "Zaříkávání\n\nZaříkávadlo či zaklínadlo je krátký ústní slovesný útvar vyjadřující přání, hrozbu či rozkaz směrovaný k nadpřirozené bytosti či síle, který má magicky vést k požadovanému výsledku. Často jsou součástí různých obřadů a rituálů a souvisí s vírou v magickou moc slova a pravých jmen. Formálně i účelem je zaříkávání podobné také vyslovení kletby, požehnání, modlitby či mantry. Podobný význam má také termín invokace, užívaný především v okultismu.\n\nMezi známé sbírky zaříkávadel patří například:\n\n\nRuská slavistka Jekatěrina Velmezova dělí na základě výzkumu českých zaříkávadel tyto útvary do následujících oddílů:\n\nSlovní složka zaklínadla je často doprovázena určitými úkony, časem, místem a podobně, které mají zajistit jeho účinnost.\n\nV českých zaříkávadlech je nemoc či jiná negativní síla často odkazována do nějakého místa v přírodě, například do moře, hor, lesa, luk či propasti. Tato místa znamenají místo mimo lidský svět a souvisí s opozicí pojmenovaný/vlastní/kladný proti bezejmenný/cizí/záporný. V zaříkladech je ku pomoci nejčastěji volán Ježíš Kristus a také světci. Různí svatí byli považováni za vhodné pomocníky při různých nemocích, například Jan Křtitel při padoucnici nebo svatý Blažej při bolestech v krku. V českých zaříkávadlech se objevuje také postava nazývaná „svatý Ranec“. Naopak bezejmenné postavy, tedy vlastních jmen, jsou v nich původci neštěstí.\n"}
{"id": "650940", "url": "https://cs.wikipedia.org/wiki?curid=650940", "title": "Australian Open 2011 – dvouhra juniorek", "text": "Australian Open 2011 – dvouhra juniorek\n\nObhájkyní titulu byla Češka Karolína Plíšková, která tento ročník startovala mezi dospělými a rozhodla se neobhajovat. Ve finále zdolala Lauru Robsonovou.\n\nVítězkou se stala druhá nasazená Belgičanka An-Sophie Mestachová, jež ve finále přehrála Portoričanku Mónicu Puigovou 6–4, 6–2.\n\n\n"}
{"id": "650944", "url": "https://cs.wikipedia.org/wiki?curid=650944", "title": "Legismus", "text": "Legismus\n\nLegismus (čínsky: český přepis fa-ťia, pchin-jin fǎjiā, znaky ), občas pod vlivem angličtiny legalismus, je čínský filozofický směr vzniklý v období válčících států.\n\nLegismus je založen na přesvědčení, že většina lidí myslí především na své zájmy i na úkor ostatních a proto musí být omezena zákazy a hrozbou trestu. Zákazy, tresty a odměny má stanovit zákon ( \"fa\", základní pojem legismu), před kterým jsou si všichni lidé, kromě panovníka, rovni. Legisté, k nejvýznamnějším patřili Šang Jang a Chan Fej, požadovali důsledné plnění povinností poddaných vůči státu, povyšování a odměňování podle zásluh a schopností.\n\nOd 4. století př. n. l. legistické principy našly praktické použití především ve státech Chan (TZ: ; ZZ: , \"hán\") a Čchin (, \"qín\"). Ty se staly centralizovanými státy se silnou panovnickou mocí, legističtí filozofové se pak věnovali novému problému kontroly úřednictva.\n\nHlavním legistickým reformátorem byl svého času Šang Jang (390–338 př. n. l.), který se zasazoval o administrativní a sociopolitické inovace. Jeho četné reformy učinily z původně nevýznamného státu Čchin vojensky silné a silně centralizované království. Legalismus z velké části „v podstatě rozvíjel určité myšlenky“, které stály za Šangovými reformami a které napomohly Čchinu v jeho konečném vítězství nad ostatními čínskými státy v roce 221 př. n. l.\n"}
{"id": "650950", "url": "https://cs.wikipedia.org/wiki?curid=650950", "title": "TCP reset attack", "text": "TCP reset attack\n\nTCP reset attack známý též jako \"forget TCP resets\", nebo \"spoofed TCP reset packets\" je metoda manipulující s internetovou komunikací. Jednoduše se jedná o zavírání otevřených spojení. Někdy tato manipulace může být užitečná, většinou se však jedná o pokus o útok.\n\nInternet je v podstatě systém, skrz který si počítače mohou vyměňovat zprávy neboli datové pakety. Tento systém zahrnuje hardware, který tato data přenáší (datové kabely, optická vlákna, Wifi, atd.) a formalizovaný systém pro formátování zpráv, nazývaný \"protokoly\". Základní internetový protokol je IP, který je obvykle spojený s dalšími protokoly, jako je TCP (Transmission Control Protocol), nebo UDP (User Datagram Protocol). TCP/IP je protokol, který je primárně určen pro elektronickou poštu a prohlížení webových stránek. Každý protokol obsahuje blok informací, nazývaný hlavička (header), který se nachází na začátku. Hlavičky obsahují informace o tom, kdo paket posílá, kdo by ho měl přijmout, délku (velikost) paketu, atd.\n\nKaždý z proudu paketů v TCP spojení obsahuje TCP hlavičku. Každá tato hlavička obsahuje jeden bit, který se nazývá RST flag (reset). Ve většině paketech je tento bit nastaven na hodnotu 0 a při přijmutí paketu se \"nic\" nestane. Pokud však nastavíme RST na hodnotu 1, oznámíme tak přijímacímu počítači, ať přeruší toto spojení, což znamená, že nic dalšího v tomto spojení nemá posílat ani přijímat (když přijme paket, zahodí ho). Jednoduše TCP reset okamžitě \"zabije\" TCP spojení.\n\nObčas TCP reset může být i užitečný. Například máme počítač (jednoduše počítač A), který při probíhajícím TCP spojení spadne. Počítač na druhé straně (poč. B) ovšem o tomto pádu neví, tak dále posílá pakety. Po restartu počítač A začne přijímat tyto pakety ze starého spojení. Ten ovšem netuší, jaké to jsou data a neví co s nimi. V tom případě pošle počítači B TCP reset, a tím mu dá najevo, že spojení bylo ukončeno. \n\nPodle výše popsaného scénáře byl TCP reset bit poslán z koncového počítače. Člověk, který chce podvrhnout falešný TCP reset bit, se musí tvářit, jako tento koncový uživatel. Toho docílí tak, že bude spojení odposlouchávat. Tato informace obsahuje IP adresu a číslo portu. Poté může podvrh poslat na jednu nebo na obě strany. Správné formátování TCP resetu může být velice efektivní cestou k narušení jakéhokoli TCP spojení, které monitoruje. \n\nJedním z nejčastějších použití podvrhů TCP resetů je snaha narušit TCP spojení bez souhlasu obou stran, mezi kterými toto spojení probíhá. Nicméně existují síťové bezpečnostní systémy, které také používají TCP reset. Například softwarový balíček \"Buster\", který byl demonstrován v roce 1995 mohl posílat podstrčené resety takovým TCP spojením, které používali porty z krátkého seznamu. Vývojáři Linuxu navrhovali něco podobného s linuxovým firewallem v roce 2000 a open source program Snort používá TCP resety k narušení podezřelého spojení již od roku 2003.\n\nKoncem roku 2007 Comcast začal používat TCP resety k potlačení peer-to-peer sítí a určitých groupwarových aplikací svých zákazníků. Tím vznikl spor, který následovalo vytvoření sdružení Network Neutrality Squad (NNSquad), které založili Lauren Weinstein, Vint Cerf, David Farber, Craig Newmark a další. V roce 2008 tato skupina vydává NNSquad Network Measurement Agent, což je software určený pro Windows napsaný Johnem Bartasem, který dokázal detekovat podvržený TCP reset, zachytit ho, a obnovit spojení. Ironicky tento program vznikl z open source projektu \"Buster\", který používal padělané TCP resety k blokování malware a reklam na webových stránkách.\n\nV lednu roku 2008 FCC oznámila, že by mohla Comcast za užívání TCP resetů vyšetřovat a v srpnu téhož roku nařídila, aby Comcast tuto činnost ukončil.\n\nOficiální stránka SNORTu (EN) \nČlánek na EFF o užívání resetů Comcastem\n"}
{"id": "650954", "url": "https://cs.wikipedia.org/wiki?curid=650954", "title": "Zlatý glóbus za nejlepší minisérii nebo TV film", "text": "Zlatý glóbus za nejlepší minisérii nebo TV film\n\nZlatý glóbus za nejlepší minisérii nebo TV film uděluje Asociace zahraničních novinářů v Hollywoodu (angl. \"Hollywood Foreign Press Association\") od roku 1972.\n\nNásledující seznam obsahuje vítězné filmy a jejich režiséry. Rok u filmu znamená jeho vznik; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n"}
{"id": "650958", "url": "https://cs.wikipedia.org/wiki?curid=650958", "title": "Leoš Faltus", "text": "Leoš Faltus\n\nLeoš Faltus (* 21. července 1937, Jablonné nad Orlicí) je český hudební skladatel a pedagog.\n\nVystudoval hru na klavír a skladbu na brněnské konzervatoři u Anny Skalické a Františka Suchého. Pokračoval ve studiu skladby na Janáčkově akademii múzických umění v Brně nejprve u Viléma Petrželky, později u Theodora Schaefera. Studia dokončil v roce 1962. Po vojenské službě, kterou absolvoval u Armádního uměleckého souboru vyučoval hru na klavír a hudební nauku na Lidové škole umění v Břeclavi. V letech 1969–1971 navštěvoval postgraduální kurz experimentální a elektronické hudby na JAMU. V roce 1977 získal doktorát v oboru hudební vědy.\n\nOd roku 1968 vyučoval na Pedagogické fakultě Univerzity Jana Evangelisty Purkyně v Brno. V roce 1990 byl jmenován docentem a stal se proděkanem pro vědu, umění, výzkum a zahraniční styky. Od roku 1992 působí na Hudební fakultě JAMU. Získal zde druhou docenturu pro obor skladba a teorie skladby a v roce 1998 byl jmenován profesorem a v roce 2000 byl zvolen prorektorem.\n\nVedle pedagogické a kompoziční činnosti se zabývá hudební teorií a organizací hudebního života. Byl členem mnoha vysokoškolských poradních orgánů a je členem Správní rady \"Nadace Leoše Janáčka\". Je aktivním členem ediční rady Souborného kritického vydání díla Leoše Janáčka i interdisciplinárního \"Sdružení Q\". Rovněž pracuje v \"Grantové agentuře České republiky\".\n\nSkladatelská činnost Leoše je velmi rozsáhlá a zasahuje prakticky všechny hudební žánry od drbných instruktivních skladeb až po velká vokální díla. Jeho dílo získalo i mezinárodní uznání a bylo odměněno na mnoha skladatelských soutěžích.\n\n\n\n\n\n\n\n\n"}
{"id": "650960", "url": "https://cs.wikipedia.org/wiki?curid=650960", "title": "Danny da Costa", "text": "Danny da Costa\n\nDanny da Costa (* 13. července 1993, Neuss), celým jménem Danny Vieira da Costa, je německý fotbalový obránce hrající v německém týmu Eintracht Frankfurt.\n\nZa Leverkusen debutoval v zápase Evropské ligy proti Atléticu Madrid a odehrál celý druhý poločas. Mezi seniory v 1. Bundeslize doposud nehrál.\n\nOd léta 2017 patří da Costa Frankfurtu. Poté co na pár minut zasáhl do prvních dvou ligových utkání si přivodil zranění, které jej na několik měsíců vyřadilo ze hry. Na jaře se vrátil do základní sestavy a dokonce rozhodl domácí utkání s Hannoverem (1:0). V další sezóně 2018/19 byl opět součástí základní sestavy, zprvu na pravém kraji obrany, později se přesunul na pravý kraj zálohy. V 15. ligovém kole si v domácím zápase připsal první gól v sezóně, a to proti svému bývalému klubu z Leverkusenu. Da Costa se trefil v 28. minutě, zápas skončil 2:1 pro Eintracht.\n\nZdroj:\n\nMá dvojí národnost – angolskou a německou.\n\n"}
{"id": "650961", "url": "https://cs.wikipedia.org/wiki?curid=650961", "title": "Čertův dub (strom, Choceňsko)", "text": "Čertův dub (strom, Choceňsko)\n\nČertův dub u obce Sruby je pověstí opředený památný strom, který roste na jihozápadním úbočí stejnojmenného vrchu Čertův dub v okrese Ústí nad Orlicí. Strom je známý především díky pověsti, kterou zachytilo několik místních autorů; motiv pověsti proslavil Jan Werich pohádkou \"Až opadá listí z dubu\" ve sbírce \"Fimfárum\".\n\n\nLokalitě se dříve říkalo \"U Čertova dubu\", dnes nese vrcholová partie v okolí pomníčku pomístní název \"U Partyzána\" – na nejvyšším místě kopce byl totiž po druhé světové válce postaven pomníček partyzána Alexandra Bogdanova, který padl 1.5.1945 v boji o choceňské letiště. Katastrální mapa uvádí název U Slatinkova borku. \n\nSamotný památný strom rostl zhruba 100 metrů jihovýchodně od pomníku, stačilo sejít ze zelené turistické trasy (asfaltová silnice Choceň – Horní Jelení) cestičkou dolů.. Po jeho pádu v srpnu 2015 byl v roce 2017 název přenesen na nový, již vzrostlý strom, tentokrát blíže rozcestí. \n\nStrom byl původně součástí panského polesí, které se táhlo v pruhu od Srubů téměř k Chocni. Na současný Čertův dub pověst přešla z původního, který po staletích sešel věkem a byl před více než 100 lety poražen. Dub zmiňovaný v díle F. Lásky dožil v roce 2015. S podobným přenosem pověsti na novou generaci po zániku původní se setkáváme u řady památných stromů, podobný vývoj se předpokládá například u Svatováclavského dubu ve Stochově, Oldřichůva dubu v Peruci a dalších.\n\nO Čertově dubu vypráví i místní pověst o chlapci, který se z chudoby upsal čertu. Ten ho směl odnést do pekla, až opadá listí z místního dubu. Když si po letech jednou na podzim čert přišel pro jeho duši, vzal ho mladý hospodář ke stromu. Dub měl ale na rozdíl od ostatních listnáčů ještě nějaké listí na větvích. Čert přišel ještě jednou na jaře, ale když zjistil, že zbytky listí z dubu opadávají teprve až když vyraší nové, zmizel a už se víckrát neukázal.\n\nTéto pověsti a Čertovu dubu a se ve svém díle věnovali Karel Prudič (spisovatel a zakladatel muzea v Chocni), František Láska (spisovatel a rolník ze Srubů), Antonín Hlinecký (učitel a spisovatel ze Skutečska) a spisovatel Zdeněk Meduna. Stejný motiv také použil Jan Werich v pohádce \"Až opadá listí z dubu\" v knize \"Fimfárum\".\n\nTeoretik umění Miroslav Zelinský se domnívá, že tato pohádka byla inspirována Čertovým švagrem.\n\nPři příležitosti přenosu jména Čertův dub na nový strom v roce 2017 byla nedaleko nového dubu instalována iniciativou pana Jana Stratílka ze Srubů rozměrná dřevořezba na motivy jedné z verzí pověsti o Čertově dubu, dílo řezbáře Josefa Cypriána ml. z Podhradí u Lichnice.\n\nV okolí roste několik 300letých dubů a památných lipových alejí. Nejbližší dub roste 1 km severovýchodně pod kopcem u osady Darebnice, jeho obvod přesahuje 6 metrů. 2,5 km severně u bývalého dvora Postolov roste další dub letní o obvodu 659 cm. Přímo Chocní vede památná lipová alej – lípa malolistá, která stojí u hřbitova, dosahuje obvodu 430 cm. Další památná alej spojuje od roku 1773 zámek v Chocni s vrchem Chlum, původním popravištěm. Třetí začíná u bývalého dvora Postolov a vede podél staré cesty z Plchůvek do Chocně. Největší lípa v této aleji dosahuje obvodu 560 cm, zaniklé lípy místy nahradily jírovce.\n\n\n"}
{"id": "650971", "url": "https://cs.wikipedia.org/wiki?curid=650971", "title": "Anders Myrvold", "text": "Anders Myrvold\n\nAnders Myrvold (* 12. srpna 1975) je norský lední hokejista, který v minulosti hrál také v National Hockey League, nejslavnější lize světa.\n\nJeště jako talentovaný junior nastoupil k několika utkáním ve švédské lize, poté odehrál jednu sezónu v Kanadě v Quebec Major Junior Hockey League za Laval Titan.\nV roce 1993 byl draftován do NHL týmem Quebec Nordiques. V lize debutoval v ročníku 1995/96 již v dresu Colorado Avalanche v Denveru, kam se klub z Quebecu přestěhoval. Hrával však především na farmě v AHL, do NHL se později pokoušel opakovaně prosadit v dalších klubech (Boston Bruins, New York Islanders, Detroit Red Wings), ovšem bez většího úspěchu. Celkem odehrál 33 utkání. V Evropě hrával kromě Švédska v Německu a Švýcarsku, od roku 2005 působí v norské lize.\n26. prosince 2006 byl po večírku napaden a utrpěl zranění hlavy, dokázal se však ještě v sezóně vrátit. Během kariéry měl také problémy s drogami, přiznal užívání kokainu a podrobil se několikatýdenní odvykací léčbě. V roce 2008 s ním klub Valerenga zrušil tříletý kontrakt, protože se odmítl podrobil testu na užití drog a vzniklo podezření, že je opět vrátila závislost.\n\nV norské reprezentaci odehrál osm turnajů mistrovství světa, maximem bylo čtvrtfinále v roce mistrovství světa.\n\n"}
{"id": "650972", "url": "https://cs.wikipedia.org/wiki?curid=650972", "title": "Andy McDonald", "text": "Andy McDonald\n\nAndy McDonald (* 25. srpna 1977) je kanadský hokejista momentálně hrající zámořskou NHL v barvách klubu St. Louis Blues. Tento hokejista byl draftován do klubu Anaheim Ducks, kde působil do roku 2008 a pak přestoupil do St. Louis Blues.\n"}
{"id": "650978", "url": "https://cs.wikipedia.org/wiki?curid=650978", "title": "Playground Psychotics", "text": "Playground Psychotics\n\nPlayground Psychotics je dvoj CD Franka Zappy a Mothers Of Invention, poprvé vydané v roce 1992. Reedice vyšla v roce 1995 u Rykodisc. Na albu se také objevily John Lennon a Yoko Ono.\n\nVšechny skladby napsal Frank Zappa, pokud není uvedeno jinak.\n\n\n"}
{"id": "650982", "url": "https://cs.wikipedia.org/wiki?curid=650982", "title": "MNO", "text": "MNO\n\nZkratka MNO má několik významů:\n\n"}
{"id": "650986", "url": "https://cs.wikipedia.org/wiki?curid=650986", "title": "Jana Zajíce (Praha)", "text": "Jana Zajíce (Praha)\n\nJana Zajíce je pražská ulice v městské části Praha 7, která prochází mezi ulicí U Sparty a Nad Královskou oborou v horní části pražské Bubenče.\n\nV roce 1990 byla pojmenována po Janu Zajícovi, který se upálil v roce 1969 na protest proti sovětské invazi do ČSR. Předtím se od roku 1951 jmenovala Komsomolská, předtím Nečasova podle někdejšího českého politika a předtím od svého vzniku v 2. polovině 19. století Škroupova.\n\nV ulici kdysi vedla tramvajová trať pražské MHD. Dne 23. října 1937 byla dokončena jednokolejná bloková smyčka Sparta, vedená ulicemi Korunovační, Na Výšinách a U Sparty, užívání však bylo povoleno až od 13. září 1939. Od 30. dubna 1955 byl doplněn dvojkolejný oblouk od Špejcharu a ke smyčce byla do tehdejší Komsomolské ulice přibudována kolej ve funkci vratného trojúhelníku. Od 2. listopadu 1961 bylo v rámci rozšíření Korunovační ulice odstraněno napojení smyčky Sparta. Zbytek smyčky byl zrušen 6. října 1978.\n\n"}
{"id": "650992", "url": "https://cs.wikipedia.org/wiki?curid=650992", "title": "French Open 2011", "text": "French Open 2011\n\nFrench Open 2011 byl 110. ročník významného tenisového turnaje, který se konal ve dnech 22. května až 5. června, kvalifikace byla hrána od 17. května. Šlo o druhý grandslamový tenisový turnaj sezóny, jediný hraný na antuce. Uskutečnil se tradičně na dvorcích Rolanda Garosse v Paříži.\n\nOrganizátorem události byla Mezinárodní tenisová federace. Turnaj patřil do mužského okruhu ATP World Tour 2011 a ženského okruhu WTA Tour 2011. Vítězové si do žebříčků připsali dva tisíce bodů.\n\nObhájci titulu ve dvouhře byli Španěl Rafael Nadal, který turnaj vyhrál a Italka Francesca Schiavoneová, jež podlehla ve finále.\n\nVítězem mužské dvouhry se stal první nasazený Rafael Nadal, který ve finále přehrál Federera ve čtyřech setech, čímž si udržel pozici světové jedničky o 45 bodů před Djokovićem. Vyrovnal tak Borgův rekord šesti titulů v otevřené éře tenisu. Předchozích titulů dosáhl v letech 2005–2008 a 2010.\n\nVítězkou ženské dvouhry se stala Číňanka a šestá nasazená Li Na, která ve finále porazila obhájkyni titulu Francescu Schiavoneovou ve dvou setech 6–3, 7–6. Stala se tak historicky vůbec prvním tenistou z asijské země, jenž dokázal vyhrát dvouhru na jakémkoli grandslamu.\n\nVítězem mužské čtyřhry se stal druhý nasazený bělorusko-kanadský pár Max Mirnyj a Daniel Nestor, který ve třech finálových setech porazil nenasazenou kolumbijsko-argentinskou dvojici Juan Sebastián Cabal a Eduardo Schwank. Nestor tak obhájil titul a získal třetí vítězství (předchozí výhry 2007, 2010), stejně tak pro Mirného se jednalo o třetí trofej (předchozí výhry 2005, 2006).\n\nVítězem ženské čtyřhry se stal český nenasazený pár Andrea Hlaváčková a Lucie Hradecká, který ve finále porazil sedmou nasazenou indicko-ruskou dvojici Sania Mirzaová a Jelena Vesninová po setech 6–3, 6–4. Obě hráčky tak získaly první grandslamový titul.\n\nVítězem smíšené čtyřhry se stal australsko-americký nenasazený pár Casey Dellacquová a Scott Lipsky, který ve finále přehrál první nasazenou slovinsko-srbskou dvojici Katarina Srebotniková a Nenad Zimonjić po setech 6–7, 6–4 a v rozhodujícím vítězném supertiebreaku 10–7. Pro oba tenisty je to první grandslamový titul v seniorské kategorii.\n\nDo soutěží dvouher nastoupili čtyři muži a deset žen z České republiky.\n\nNasazená šestka Tomáš Berdych podlehl již v prvním kole francouzskému kvalifikantovi a 140. hráči světa Stéphanu Robertovi, když vedl dva nula na sety a v pátém měl mečbol. Nezopakoval tak loňské semifinále a ztrátou bodů klesl po turnaji na sedmé místo žebříčku ATP. V mužském singlu se nejdále probojoval kvalifikant Lukáš Rosol, který ve druhém kole přešel po pěti sadách přes světovou osmičku Jürgena Melzera. Ve třetím pak nestačil na Argentince Juana Ignacia Chelu.\n\nMezi ženami do druhého kola postoupily tři hráčky z deseti, a to nasazená devítka Petra Kvitová, Lucie Šafářová a Lucie Hradecká. V něm byla úspěšná pouze Kvitová, která porazila Číňanku Ťie Čengovou. Její cesta skončila v osmifinále na raketě krajanky Čengové, když prohrála s turnajovou šestkou a vítězkou tohoto grandslamu Li Na, přestože v rozhodující sadě vedla 3:0, ale následně ztratila šest gamů v řadě.\n\nV mužské čtyřhře nejdále do třetího kola došla čtrnáctá nsazená česko-slovenská dvojice František Čermák a Filip Polášek.\n\nNejlepšího výsledku na turnaji dosáhl nenasazený pár v ženské čtyřhře Andrea Hlaváčková a Lucie Hradecká, který soutěž vyhrál. V celém turnaji dvojice neztratila ani jeden set. V úvodním kole přešla přes turnajové osmičky Benešovou a Záhlavovou-Strýcovou, ve čtvrtfinále zdolala druhý nasazený pár Peschkeová a Srebotniková, v semifinále pak trojky Kingovou se Švedovovou a ve finále dominovala nad sedmičkami turnaje Mirzaovou a Vesninovou, když zvítězila po setech 6–4, 6–3. V deblovém žebříčku WTA se posunuly obě hráčky na své maximum, když 6. června Hlaváčková figurovala na 18. a Hradecká pak na 20. místě.\n\nVe smíšené čtyřhře se do čtvrtfinále probojoval sedmý nasazený česko-indický pár Iveta Benešová a Leander Paes, v němž nestačil na jedničky Srebotniková a Zimonjić.\n\n\n\n Bjorn Fratangelo – Dominic Thiem, 3–6, 6–3, [10–8]\n\n Ons Jabeurová – Mónica Puigová, 7–6, 6–1\n\n Andrés Artuñedo / Roberto Carballes – Mitchell Krueger / Shane Vinsant, 5–7, 7–6, [10–5]\n\n Irina Chromačevová / Marina Zaněvská – Viktoria Kanová / Demi Schuursová, 6–4, 7–5\n\n Maikel Scheffers – Nicolas Peifer, 7–6, 6–3\n\n Esther Vergeerová – Marjolein Buisová, 6–0, 6–2\n\n Shingo Kunieda / Nicolas Peifer – Robin Ammerlaan / Stefan Olsson, 6–2, 6–3\n\n Esther Vergeerová / Sharon Walravenová – Jiske Griffioenová / Aniek van Kootová, 5–7, 6–4, [10–5]\n\n Fabrice Santoro / Todd Woodbridge – Arnaud Boetsch / Cédric Pioline, 6–2, 6–4\n\n Guy Forget / Henri Leconte – Andrés Gómez / John McEnroe, 6–3, 5–7, [10–8]\n\n Lindsay Davenportová / Martina Hingisová – Martina Navrátilová / Jana Novotná, 6–1, 6–2\n\nCelkový rozpočet grandslamu činí 17 520 000 €. Částky ve čtyřhrách jsou uváděny na pár.\n\nNásledující hráči obdrželi od organizátorů divoké karty do hlavní soutěže:\n\n\n\n\n\nNásledující hráči si zajistili účast v hlavní soutěži z kvalifikace:\n\n\nNásledující hráči postoupili jako tzv. šťastní poražení (LL; Lucky losers):\n\n\nNásledující hráčka postoupila jako tzv. šťastná poražená (LL; lucky loser):\n\n"}
{"id": "651009", "url": "https://cs.wikipedia.org/wiki?curid=651009", "title": "Kutnohorský náboženský mír", "text": "Kutnohorský náboženský mír\n\nKutnohorský náboženský mír byl uzavřen v březnu roku 1485 na českém zemském sněmu v Kutné Hoře mezi kališníky a katolíky. V této dohodě mezi zástupci obou stran byla basilejská kompaktáta prohlášena za základní zemský zákon, kališnická i katolická víra byly zrovnoprávněny a na 31 let byl vyhlášen náboženský mír v zemi. Tato smlouva uzavřela dlouholeté náboženské spory v Čechách a znamenala definitivní tečku za husitskými válkami. Na sněmu v roce 1512 byla pak smlouva potvrzena a prodloužena na věčné časy. Náboženský mír a tolerance přispěly k rozvoji země a v budoucnu znamenaly střet zájmů městského a šlechtického stavu. \n\n"}
{"id": "651010", "url": "https://cs.wikipedia.org/wiki?curid=651010", "title": "Pevnost Rustak", "text": "Pevnost Rustak\n\nPevnost Rustak, původně Kalat al-Kisra, je ománské opevnění nacházející se u města Rustak, v guvernorátu Jižní al-Batína. Do dnešní podoby bylo vybudováno ve 13. století a patří k nejstarším pevnostem v zemi. Původní název Kalat al-Kisra pochází od Peršanů, kteří v 7. století ovládali území mezi Suhárem a Rustakem. Pevnost byla během své existence několikrát zrekonstruována. Po kompletní rekonstrukci zabírá pevnost plochu větší než 1 km².\n\nZáklady pevnosti položili Peršané za své vlády nad částí ománského území. Panovníci dynastie Džulanda stavěli na rozvalinách z dob předchozích perských vládců. O několik století později přestavěl pevnost Násir bin Muršíd, první vládce z dynastie Jarúba, protože přesunul hlavní město z Bahly právě do Rustaku. Během Džabalské války v 60. letech 20. století se stala Rustacká pevnost sídlem Táliba bin Alího.\n\nPevnost obklopují čtyři strážní věže – al-Burdž al-Ahmar (\"Červená věž\"), al-Burdž al-Hadíth, al-Burdž al-Ríh (\"Větrná věž\") a al-Burdž Ašijatín (\"Ďáblova věž\"). Poslední dvě věže nechal vybudovat imám Saíf bin Sultán. Dovnitř lze vstoupit jednou ze čtyř bran. Uvnitř stojí mešita a nachází se tu také věznice a zbrojnice. Samotná pevnost má tři podlaží. Ve druhém podlaží je šest pokojů k obývání. Pevností protékají zavlažovací kanálky zvané faladž, které sloužily obyvatelům přítokem vody. V případě kontaminace zavlažované vody měli obyvatelé k dispozici navíc místní studnu.\n\n"}
{"id": "651012", "url": "https://cs.wikipedia.org/wiki?curid=651012", "title": "Jindřich Ferenc", "text": "Jindřich Ferenc\n\nJindřich Ferenc (18. června 1881 Žďár nad Sázavou – 24. června 1958 Mariánské Lázně) byl český hudební skladatel a básník.\n\nPo studiích na reálce v Novém Městě na Moravě pokračoval studiem varhan na Pražské konzervatoři. Po absolvování konzervatoře si otevřel hudební školu ve Žďáru a stal se tam i ředitelem kůru. V roce 1922 nastoupil jako učitel zpěvu na učitelský ústav v Přerově. Učil pak na učitelském ústavu v Příbrami, až v roce 1924 zakotvil na Kladně. V Kladně, s výjimkou krátkého působení v Hořovicích, setrval až do své smrti.\n\nKromě pedagogické a skladatelské činnosti napsal několik básnických sbírek a divadelních her. Některé své texty i zhudebnil.\n\n\n\n\n\n\n\nDrobné instruktivní skladby pro potřebu výuky (např. klavírní Tanečky, Loutkám pro radost)\n\n\n"}
{"id": "651013", "url": "https://cs.wikipedia.org/wiki?curid=651013", "title": "Rafík Hádž Jahjá", "text": "Rafík Hádž Jahjá\n\nRafík Hádž Jahjá (: רפיק חאג'-יחיא, \"Rafik Cha'dž Jachja\", : رفيق حاج يحيى) byl izraelský politik poslanec Knesetu za Stranu práce a stranu Am echad.\n\nNarodil se 3. září 1949 v obci Tajbe. Vystudoval bakalářský program z hebrejštiny a pedagogiky na Bar-Ilanově univerzitě. Pracoval pak jako pedagog. Hovořil arabsky a anglicky. Patřil do komunity izraelských Arabů.\n\nV letech 1971–1980 byl učitelem na střední zemědělské škole v Tajbe, v letech 1981–1988 pracoval jako reportér v izraelské televizi. Byl místopředsedou Svazu místních samospráv v Izraeli a místopředsedou Národního výboru arabských místních samospráv. Do roku 1998 zastával post starosty města Tajbe.\n\nV izraelském parlamentu zasedl po volbách v roce 1996, v nichž kandidoval za Stranu práce. Mandát ale získal až dodatečně v březnu 1998 jako náhradník za Moše Šachala. Po zbytek volebního období pak pracoval jako člen výboru pro záležitosti vnitra a životního prostředí. V roce 1999, těsně před koncem funkčního období, přešel spolu s několika dalšími poslanci do nově utvořené politické formace Am Echad.\n\nVe volbách v roce 1999 mandát neobhájil. Zemřel 16. dubna 2000.\n\n"}
{"id": "651018", "url": "https://cs.wikipedia.org/wiki?curid=651018", "title": "Winged Assassins", "text": "Winged Assassins\n\nW.A.S.P. je debutové album skupiny W.A.S.P. vydané 17. srpna 1984. Album je známé pod třemi názvy: Winged Assassins, I Wanna Be Somebody a W.A.S.P.\n\n\n"}
{"id": "651021", "url": "https://cs.wikipedia.org/wiki?curid=651021", "title": "Dilatační kardiomyopatie", "text": "Dilatační kardiomyopatie\n\nDilatační kardiomyopatie či dilatovaná kardiomypatie, česky městnavá kardiomyopatie, je onemocnění myokardu charakterizované rozšířením srdečních oddílů, což způsobuje sníženou ejekční funkci levé nebo obou komor jako pumpy. \n\nPředstavuje jeden z typů kardiomyopatie, postižení srdečního svalu doprovázené poruchou srdeční funkce. \n\nNa makroskopické úrovni se onemocnění projevuje rozšířením, zvětšením objemu, srdečních oddílů, relativním zúžením stěny (excentrická hypertrofie). Chlopně nevykazují morfologické změny, ale pracují špatně (relativní insuficience), což vede mezi levou síní a komorou k mitrální regurgitaci, kdy se krev vrací zpět a není v normální míře vypumpována především z levého srdce. Tím dochází k její stagnaci, což má za následek vznik nitrosrdečních trombů.\n\nNa mikroskopické úrovni jsou znatelné změny ve velikosti kardiomyocytů. \n\nPoškození srdečního svalu může být způsobeno různými vlivy. Vedle idiopatických forem (z neznámých příčin), je možná familiární varianta, kdy hrají roli genetické faktory jako např. mutace X-vázané cytoskeletární bílkoviny dystrofinu. Vedle toho existují také imunologické příčiny, jež jsou důsledkem infekce virové myokarditidy. \n\nFaktory, které mohou zvyšovat srážení krve jako jsou infekce, fyzická zátěž aj., směřují k postupnému rozvoji levostranného srdečního selhávání, které může vyústit až kardiální dekompenzací, kdy se rozvíjí plicní edém. \n\nV důsledku špatné cirkulace nastupuje únava, slabost, noční nespavost, naopak denní spavost a impotence. Mezi příznaky se řadí typy arytmií, stenokardie, tj. palčivá a svíravá bolest na hrudi, ovšem s normálním nálezem na srdečních tepnách, kašel, těžká dušnost (dyspnoe) a bušení srdce.\n\nChoroba však může mít dlouhodobý, v řádu let, asymptomatický průběh.\n\nRentgen hrudníku prokáže zvětšení srdce (kardiomegalii) se známkami plicního otoku. Významným vyšetřením v rámci diferenciální diagnostiky je koronarografie, která vyloučí ischemickou chorobu srdeční. Dále se provádí elektrokardiografie a katetrizace.\n\nV terapii se aplikují postupy shodné při srdečním selhání. Doporučen je klid, omezení soli v potravě a farmakologická léčba pomocí ACE-inhibitorů, beta-blokátorů a digoxinu. Při známkách městnání krve jsou podávána diuretika. Pro prevenci srážení krve se předepisují antikoagulancia. Při neefektivní farmakoterapii je indikována transplantace srdce.\n\n"}
{"id": "651023", "url": "https://cs.wikipedia.org/wiki?curid=651023", "title": "Nisim Zvili", "text": "Nisim Zvili\n\nNisim Zvili (: נסים זווילי) je izraelský politik a bývalý poslanec Knesetu za Stranu práce a stranu Mifleget ha-Merkaz (\"Strana středu\").\n\nNarodil se 31. ledna 1942 ve městě Mahdia v Tunisku. Později přesídlil do Izraele. Sloužil v izraelské armádě, kde získal hodnost seržanta (Samal) v elitních jednotkách. Vystudoval střední zemědělskou školu v Nachlat Jehuda. Absolvoval přednášky z politologie na Bar-Ilanově univerzitě a kurzy veřejné správy na univerzitě v Oxfordu a univerzitě v Cambridgi. Pracoval pak jako agronom. Hovoří hebrejsky, francouzsky a anglicky.\n\nV letech 1992–1998 byl generálním tajemníkem Strany práce. Byl předsedou International Center for Peace, generálním tajemníkem hnutí izraelských mošavů, členem vedení Židovské agentury a ústředního výboru odborové centrály Histadrut.\n\nV izraelském parlamentu zasedl poprvé po volbách v roce 1992, v nichž kandidoval za Stranu práce. Byl členem výboru pro zahraniční záležitosti a obranu. Mandát obhájil po volbách v roce 1996, opět za Stranu práce. Byl členem výboru státní kontroly, výboru pro drogové závislosti a výboru pro zahraniční záležitosti a obranu. V průběhu volebního období se odtrhl od mateřské strany a přešel do nové formace Mifleget ha-Merkaz (\"Strana středu\").\n\nVe volbách v roce 1999 nekandidoval, počátkem 21. století sloužil jako velvyslanec Izraele ve Francii.\n\n"}
{"id": "651027", "url": "https://cs.wikipedia.org/wiki?curid=651027", "title": "Shut Up 'n Play Yer Guitar", "text": "Shut Up 'n Play Yer Guitar\n\nShut Up 'n Play Yer Guitar je troj album kytaristy Franka Zappy, vydané v roce 1981 u Rykodisc. Album vyšlo jako tři desky: Shut Up 'n Play Yer Guitar, Shut Up ´n Play Yer Guitar Some More a Return Of The Son Of Shut Up ´n Play Yer Guitar.\n\nVšechny skladby napsal Frank Zappa, mimo \"Canard Du Jour\" tu napsal společně s Jean-Luc Ponty.\n\n\n\n\n\n"}
{"id": "651031", "url": "https://cs.wikipedia.org/wiki?curid=651031", "title": "Echinocereus pectinatus", "text": "Echinocereus pectinatus\n\nEchinocereus pectinatus je vzpřímeným velice atraktivním druhem pro pěstování v kultuře.\n\npoddruh : \"Echinocereus pectinatus subsp. wenigeri\" (L. Benson) Blum et Rurow stat. nov.\n\nDruhové jméno pectinatus znamená hřebínkovitý. Tvoří vzpřímené cylindrické tělo tvořené 20 až 30 rovnými nízkými žebry, které je úplně zahaleno hustými přiléhavými trny. Výška těla dosahuje 10 až 15 cm s průměrem až do 6 cm. Areoly jsou eliptické, 3 mm dlouhé s bílou plstí. Okrajových trnů je 16-30 ajsou hřebenovité, mírně ohnuté až 1 cm dlouhé, bílé až růžové. Krátkých středových trnů je 2-6 a jsou umístěny v jedné řadě.\nKvět je 6-8 cm dlouhý, uvnitř světle růžovofialový. Nitky jsou bílorůžové, prašníky chromoě žluté, čnělka přečnívá tyčinky, 12-18klanná blizna je zelená.\nPlod je ostnitý, semena tmavá vejčitá.\nPochází z pouští ve Střední Americe – lokalita středního a severního Mexika ve státech Guanajuato, a od San Luis Potosí až po Chihuahua.\n\nRostou jako pravokořenné, ovšem velice pomalu a s neochotou ke kvetení. Roubované rostliny rostou dobře, ale jsou slabou náhražkou pestře zbarvených a hustě otrněných pravokořenáčů nebo importů.\nVyžadují těžší , jílovitou, propustnou zeminu s dostatkem porézních příměsí (antuka, perlit, drcený keramzit,apod.). V době růstu vyžadují mnoho slunce, tepla a vzduchu. Zálivka mírná a opatrná.\nZimování vyžadují absolutně suché a světlé s teplotou 5-6 st.C.\n\n \n"}
{"id": "651033", "url": "https://cs.wikipedia.org/wiki?curid=651033", "title": "Institut catholique de Paris", "text": "Institut catholique de Paris\n\nInstitut catholique de Paris (česky \"Katolický institut v Paříži\") je katolická univerzita v Paříži. Hlavní sídlo ústavu se nachází v 6. obvodu v ulici \"Rue d'Assas\" č. 21.\n\nInstitut byl založen v roce 1875 pod názvem \"Université catholique de Paris\" (Katolická univerzita v Paříži). Získal sídlo v bývalém klášteře karmelitánů, ale tyto prostory byly nevyhovující. Proto v letech 1894-1897 proběhla první přestavba. Následovaly stavební úpravy v letech 1929-1930 a 1932-1933.\n\nInstitut dnes zahrnuje celkem 21 celků: šest fakult (teologie, literatury, filosofie, sociálních věd, pedagogiky a církevního práva), vědecké ústavy, odborné vysoké školy, univerzitní kněžský seminář, výzkumné laboratoře i dvě muzea. Institut je financován katolickou církví, má celkem 7500 studentů a 750 zaměstnanců. V rozsáhlém komplexu ústavu se nachází vedle fakult, knihoven a výzkumných laboratoří také kněžský seminář a kostel Saint-Joseph-des-Carmes.\n\nInstitut tvoří spolu s dalšími čtyřmi francouzskými katolickými univerzitami v Lille, Lyonu, Angers a Toulouse \"Unii katolických vysokých škol\" (Union des Etablissements d'Enseignement Supérieur Catholiques) a je členem \"Mezinárodní federace katolických univerzit\" (International Federation of Catholic Universities), ke které patří na světě téměř 200 katolických univerzit.\n\n\n"}
{"id": "651034", "url": "https://cs.wikipedia.org/wiki?curid=651034", "title": "Rafa'el Edri", "text": "Rafa'el Edri\n\nRafa'el Edri (: רפאל אדרי) je izraelský politik a bývalý poslanec Knesetu za stranu Ma'arach a Stranu práce.\n\nNarodil se 10. září 1937 v Casablance v Maroku. V roce 1956 přesídlil do Izraele. Sloužil v izraelské armádě. Vystudoval Ústřední správní školu v Jeruzalémě. Pracoval pak jako ředitel společnosti. Hovoří hebrejsky, španělsky, francouzsky a arabsky.\n\nPředsedal Světovému shromáždění Židů z Maghrebu v Izraeli. Byl ředitelem podniku Šikun Ovdim a zasedal ve vedení stavební společnosti Solel Bone. Jako člen Strany práce byl starostou města Chacor ha-Glilit.\n\nV izraelském parlamentu zasedl poprvé po volbách v roce 1981, v nichž kandidoval za stranu Ma'arach, do níž se tehdy sdružila i Strana práce. Byl členem výboru pro ekonomické záležitosti. Mandát obhájil po volbách v roce 1984, stále za formaci Ma'arach. Zastával post předsedy výboru House Committee a zvláštního výboru pro zákon o místních samosprávách. Kromě toho působil coby předseda poslaneckého klubu své strany a jako parlamentní mluvčí koalice. Opětovně byl zvolen ve volbách v roce 1988, zase za Ma'arach. Stal se pak členem výboru pro ekonomické záležitosti a výboru finančního.\n\nZvolení se dočkal i ve volbách v roce 1992, nyní už za samostatně kandidující Stranu práce. Byl pak členem finančního výboru. Do Knesetu se dostal i ve volbách v roce 1996. Opět usedl ve finančním výboru. V těchto dvou posledních funkčních obdobích rovněž držel post místopředsedy Knesetu.\n\nMá za sebou i vládní posty. V letech 1988–1990 byl ministrem bez portfeje a v březnu 1990 zastával po několik dnů post ministra životního prostředí.\n\n"}
{"id": "651053", "url": "https://cs.wikipedia.org/wiki?curid=651053", "title": "Popovický dub", "text": "Popovický dub\n\nPopovický dub je živoucí torzo dubu, který je považovaný za nejstarší památný strom v královéhradeckém okresu. Roste u Popovického mlýna (dům č. 29).\n\nStrom byl dutý již v 19. století, údajně se do něj vešlo 7 osob. Začátkem dvacátého století se kmen ve výši 4 metrů dělil na 4 kosterní větve, z nichž jedna již byla zlomená. Korunu stromu výrazněji poškodila vichřice roku 1938 (zaniklo i čapí hnízdo). Postupem času se odlamovaly další větve. Poslední kosterní větev byla uchycena ke zmlazujícímu pahýlu větve na opačné straně kmene, ale i ten vzal časem za své. Nyní je poslední větev ukotvena nezávisle na kmeni.\n\nDub na místě stál dříve, než mlýn, který byl vystavěný roku 1804. V létě 1866 za prusko-rakouské války byla v dutém kmeni umístěna polní kuchyně, aby koruna rozptylovala kouř. Po prohrané bitvě se prý skupina vojáků schovávala v dutém kmeni před Prusy. Válečné události nepřipomíná jen starý dub, ale i pomník obětem umístěný na návsi – u křižovatky.\n\nPopovickému dubu byl věnován prostor v televizním seriálu Paměť stromů, konkrétně v dílu č. 4, Stromy žijí s lidmi.\n\n\n"}
{"id": "651058", "url": "https://cs.wikipedia.org/wiki?curid=651058", "title": "Pevnost al-Hazm", "text": "Pevnost al-Hazm\n\nPevnost al-Hazm je opevnění v ománském městě al-Hazm, ve \"vilájetu\" (provincie) Rustak. Byla vybudovaná roku 1711 za panování imáma Sultána bin Saífa, který se rozhodl změnit hlavní město a zároveň své sídlo na al-Hazm místo Rustaku. Pevnost se odlišuje svým tvarem a masivností. Nachází se zde hrobka jejího zakladatele Sultána bin Saífa. Ministerstvo pevnost zrenovovalo v roce 1996.\n\n"}
{"id": "651059", "url": "https://cs.wikipedia.org/wiki?curid=651059", "title": "Czech Made Man", "text": "Czech Made Man\n\nCzech Made Man (2011) je film Tomáše Řehořka s Janem Budařem v hlavní roli. Film je údajně natočen podle skutečného příběhu českého podnikatele Zdeňka Kubíka.\n\nPrvní natáčecí den byl 7. listopadu 2010 na závodišti v Chuchli, natáčelo se i na dalších místech v Praze (v restauracích, v Psychiatrické léčebně v Bohnicích, v budově ČSOB na Senovážném náměstí), v opuštěné věznici v Jičínské ulici v Mladé Boleslavi a také v zahraničí, v Mnichově a s malým štábem také v Šanghaji. Jan Budař se kvůli roli naučil i trochu čínsky.\n\nTrailer byl představen 12. února 2011 na serveru YouTube, do kin přišel 21. února. Podle \"Moviezone.cz\" je na české poměry efektní, na \"Kinoboxu\" ho spíše kritizují.\n\n\n"}
{"id": "651073", "url": "https://cs.wikipedia.org/wiki?curid=651073", "title": "Westmoreland County", "text": "Westmoreland County\n\nWestmoreland County je název tří okresů ve Spojených státech amerických:\n"}
{"id": "651077", "url": "https://cs.wikipedia.org/wiki?curid=651077", "title": "White County", "text": "White County\n\nWhite County je název pěti okresů ve Spojených státech amerických:\n"}
{"id": "651079", "url": "https://cs.wikipedia.org/wiki?curid=651079", "title": "York County", "text": "York County\n\nYork County je název šesti okresů ve Spojených státech amerických:\n\na okresu v Kanadě:\n"}
{"id": "651082", "url": "https://cs.wikipedia.org/wiki?curid=651082", "title": "Rhythmbox", "text": "Rhythmbox\n\nRhythmbox je hudební přehrávač, hojně používaný v operačních systémech Linux. Přehrávač je tvořen přehledným a uživatelsky přívětivým grafickým rozhraním. Zvládá bez problémů tvorbu knihoven, přehrávání oblíbené hudby, či poslech rádia. V přehrávači je možné také editovat uložené hudební soubory. Výhodou přehrávače je také možnost si libovolně měnit vzhled, včetně barev a celkového rozvržení přehrávače. Dříve byl výchozím přehrávačem v linuxové distribuci Ubuntu. To se však změnilo ve verzi Ubuntu 11.04, kde byl nahrazen přehrávačem Banshee, který vývojáři považovali za pokrokovější. Od verze Ubuntu 12.04 LTS se k němu ale vrátili zpět, především z důvodu nezávislosti na Microsoftem patentované technologii C# (Mono) a tedy možnosti zaplnit instalační CD jinými aplikacemi/soubory. Důvodem upuštění od Banshee byl také rychlejší vývoj konkurenčního přehrávače a stabilní podpora knihovny GTK3.\n"}
{"id": "651092", "url": "https://cs.wikipedia.org/wiki?curid=651092", "title": "Arkalyk", "text": "Arkalyk\n\nArkalyk ( , ) je město v centrálním Kazachstánu v Kostanajské oblasti, dříve hlavní město Turgajské oblasti. Založen byl roku 1956, status města získal roku 1965.\n\nPřed rozpadem Sovětského svazu žilo ve městě 62 tisíc obyvatel. Do roku 2006 poklesl počet obyvatel na 42 tisíc, z toho 26 tisíc ve vlastním městě, zbytek v obcích spadajících pod město.\n\nArkalyk má železniční spojení s oblastním centrem. Má i letiště, odkud v sovětských dobách vedly letecké linky do řady kazašských měst, nyní funguje pouze epizodicky během akcí zabezpečujících přistávání kosmických lodí Sojuz.\n"}
{"id": "651096", "url": "https://cs.wikipedia.org/wiki?curid=651096", "title": "Městské Tylovo divadlo v Kutné Hoře", "text": "Městské Tylovo divadlo v Kutné Hoře\n\nMěstské Tylovo divadlo v Kutné Hoře (zkráceně Tylovo divadlo) je jednak název divadla v Kutné Hoře a současně i název příspěvkové organizace (zřízené městem Kutná Hora), která provozuje toto divadlo a také Kino Modrý kříž. \n\nDivadlo bylo postaveno v letech 1931-33 podle funkcionalistického projektu bratří Rudolfa a Josefa Hrabů. Divadlo nemá vlastní profesionální soubor - slouží jako hostující divadlo.\n\nS myšlenkou výstavby divadla v Kutné Hoře přišel již kutnohorský rodák Josef Kajetán Tyl. Mělo se jednat o divadlo pro Ochotnický spolek Tyl, jehož byl Josef Kajetán členem. Výstavba však byla zahájena až v roce 1931 a po zhruba dvou letech bylo divadlo dokončeno. Slavnostní otevření proběhlo 12. listopadu 1933. Od počátku divadlo sloužilo hlavně ochotníkům, kteří zde mívali představení dvakrát týdně.\n\nV 70. letech 20. století bylo původní dřevěné hlediště nahrazeno čalouněným, zlepšení doznala také akustika. V suterénu divadla se nachází loutková scéna, která sloužila účelům loutkového divadla.\n\nPoslední rekonstrukce proběhla v roce 2010, kdy byla vyměněna sedadla hlediště (kapacita klesla z 630 na 508 míst) a rekonstruováno zázemí divadla (šatny, sály, WC apod.). Stavba byla z větší části financována z prostředků strukturálních fondů EU prostřednictvím Regionálního operačního programu Střední Čechy. Neopravena zůstává především bývalá loutková scéna, kde by si oprava vyžádala asi 10 milionů Kč.\n\nBudova je chráněna jako kulturní památka České republiky.\n\nV současnosti divadlo slouží především ochotníkům a hostujícím divadelním souborům (zejména ze špičkových divadel z Prahy, například Národního divadla, Divadla Járy Cimrmana, Činoherního klubu apod.), konají se zde různé koncerty (Česká filharmonie, Radůza, Jaromír Nohavica, Čechomor...), soutěže, festivaly apod. Zrcadlový sál slouží účelům tělovýchovným a tanečním (jóga, břišní tance atd.). Loutková scéna není v provozu, v jejích prostorách působí jazyková škola.\n\nPříspěvková organizace Městské Tylovo divadlo v Kutné Hoře provozuje také kino Modrý kříž. To bylo v roce 2009 rekonstruováno a po řadě let provozování soukromým subjektem bylo jako nový provozovatel vybráno právě Tylovo divadlo. Současně byl z názvu \"Svět\", který kino po desetiletí neslo, přejmenováno zpět na původní název \"Modrý kříž\". Kino má hlediště s kapacitou 306 míst, promítací technika je digitální a nabízí možnost trojrozměrné projekce.\n\n"}
{"id": "651103", "url": "https://cs.wikipedia.org/wiki?curid=651103", "title": "Vlajka Marshallových ostrovů", "text": "Vlajka Marshallových ostrovů\n\nVlajka Marshallových ostrovů je tvořena tmavě modrým listem o poměru stran 1:2 (původně 10:19, podle vlajky USA) se dvěma kosými, vějířovitě se rozšiřujícími pruhy, směřujícími z dolního rohu do horního cípu (viz vexilologické názvosloví). Horní trojúhelník je oranžový, dolní je bílý. V žerďovém poli je bílá hvězda se čtyřiadvaceti cípy. Čtyři z cípů, jsou delší a směřují k okrajům listu.\n\nPruhy (trojúhelníky) symbolizují dva rovnoběžné pásy ostrovů, směřujících od severozápadu k jihovýchodu. Barva listu symbolizuje Tichý oceán, oranžová barva udatnost obyvatel a souostroví Ralik (západ) a bílá mír a souostroví Ratak (východ). Vějířovitý tvar symbolizuje hospodářský růst a vzestup životní úrovně. Počet cípů hvězdy značí 24 (obydlených) správních jednotek (municipalit) a čtyři delší cípy největší atoly (Majuro, Jaluit, Wotje a Kwajalein). Prodloužené cípy také (umístěním) připomínají křesťanskou víru obyvatel.\n\nNa území dnešních Marshallových ostrovů, ostrovního státu tvořící 34 atolů, přišli původní obyvatelé z jihovýchodní Asie asi před 3000 lety. Pro Evropu ostrovy objevil 21. srpna 1526 španělský mořeplavec Alonso de Salazar. 1. října 1529 je další španělský kapitán který tam přistál, Antonio Saavedra, pojmenoval \"Islas de Los Reyes\" (). Později vešly ve známost pod názvem \"Los Pintados\" (). Na ostrovy si Španělé nečinily nároky. 30. června 1788 přistál na ostrovech britský kapitán John Marshall, po kterém bylo souostroví později pojmenováno. Roku 1874 vzneslo Španělsko na ostrovy oficiální nárok a prvními oficiálními vlajkami tohoto souostroví tak byly vlajky španělské.\n\nOd poloviny 19. století na ostrovech zakládali plantáže němečtí obchodníci. V roce 1878 hledal u ostrovů německý lehký křižník SMS Ariadne přistav pro uhelnou stanici. Kapitán Karl Bartholomäus von Werner ho našel na atolu Jaluit. 19. listopadu 1878 uzavřel kapitán s hlavními domorodými náčelníky smlouvu o zřízení stanice a předal jim vlajku, vytvořenou pro tento účel. Obyvatelstvo tuto vlajku přijalo za svůj symbol, později byla označována za vlajku Ralik (vlajku domorodců). Vlajka byla tvořena pěti vodorovnými pruhy: černým, bílým, červeným, bílým a černým.\n\n15. října 1885 prodalo Španělsko ostrovy Německu a na atolu Jaluit nechal korvetní kapitán Rötger vztyčit vlajku Německého císařství, od této chvíle jedinou oficiální vlajku ostrovů. 13. září 1886 byl formálně vyhlášen nad ostrovy německý protektorát. 7. března 1894 bylo užívání domorodé vlajky Ralik zakázáno.\n\n21. ledna 1888 převzala pro Německo správu ostrovů Jaluit-Gesellschaft (Jaluitská společnost). Vlajka obchodní společnosti, vyvěšovaná i na ostrovech, byla tvořena bílým listem o poměru stran 3:5 s kruhovým polem (symbolizujícím zeměkouli), jehož horní, černou část odděloval bílý, konvexně vydutý pruh od dolní, červené části. 1. dubna 1906 byly ostrovy administrativně připojeny k Německé Nové Guineji, poté se užívaly opět pouze vlajky Německého císařství.\n\nV průběhu První světové války byly ostrovy od 30. září do 3. října 1914 obsazeny Japonskem a vyvěšovala se japonská vlajka (bílý list s červeným kruhovým polem) o poměru stran 7:10.\n\n28. června 1919 se Německo formálně vzdalo nároku na Marshallovy ostrovy. 17. prosince 1920 bylo území ostrovů (spolu s Palauskými ostrovy), přejmenovány na Ostrovy jižních moří a prohlášeny za mandátní území Společnosti národů pod správou Japonska. Roku 1935 bylo území anektováno Japonskem a prohlášeno za nedílnou součást Japonského císařství.\n\nZa Druhé světové války byly ostrovy (od 2. února – 29. března 1944) obsazeny Spojenými státy a začala se vyvěšovat americká vlajka, v té době s osmačtyřiceti hvězdami. Americké vlajky s různým počtem hvězd byly na ostrovech užívány až do roku 1986.\n\n18. července 1947 byl formálně ukončen japonský mandát a ostrovy byly 20. října 1947 začleněny do Poručenského území Tichomořské ostrovy OSN pod správou USA. Od 20. října byly spolu vyvěšované vlajky USA a vlajky OSN. V rámci poručenského území tvořily Marshallovy ostrovy jeden ze 6 ostrovních distriktů.\n\nVlajka poručenského území zavedena (na rozdíl od znaku, resp. pečetě) nebyla, vysoký komisař užíval vlajku tvořenou bílým listem o poměru stran 10:19 a s vyobrazením pečetě v modré barvě. (není obrázek)\n\n3. října 1962 byla neoficiálně zavedena vlajka Poručenského území Tichomořské ostrovy, která byla poprvé vztyčena 24. října. Oficiálně byla tato vlajka přijata Kongresem Mikronésie v červenci 1965, s účinností od 19. srpna 1965. Vlajka se mohla vyvěšovat pouze společně s vlajkami USA a OSN.\n\nV referendu (1. března 1979) byla schválena ústava nové autonomní republiky (v rámci Poručenského území Tichomořské ostrovy), která byla vyhlášena 1. května pod názvem \"Republika Marshallovy ostrovy\". Již 23. dubna schválilo nově vzniklé Zákonodárné shromáždění vlajku, jejíž autorkou byla Emlain Kabuaová, manželka prvního prezidenta Amaty Kabuji. Vlajka (shodná se současnou) byla vybrána v soutěži více než padesáti návrhů.\n\n31. května 1982 podepsaly USA s novou republikou dohodu o volném přidružení, text však obyvateli (referendum z 19. srpna) nebyl přijat. Přepracovaná dohoda byla schválena v dalším referendu 7. září 1983. 21. října 1986 získaly ostrovy statut volně přidruženého státu USA, toto postavení bylo vyhlášeno 3. listopadu, právní moci nabylo 22. prosince 1990 (Radou bezpečnosti OSN), čímž získaly Marshallovy ostrovy plnou nezávislost.\n\nŽádná z událostí neměla vliv na státní vlajku, užívanou od roku 1979. Vlajka se však (podle oficiálních zdrojů) užívá v poměru stran: 1:2.\n\nMarshallovy ostrovy se člení na 34 municipalit (municipalities, jukjuk), z nichž je 24 obydlených. Vlastní vlajku užívá 8 obydlených municipalit (nejsou obrázky) a neobydlený atol Bikini.\n\n"}
{"id": "651104", "url": "https://cs.wikipedia.org/wiki?curid=651104", "title": "Spencer Carlinová", "text": "Spencer Carlinová\n\nSpencer Carlinová je fiktivní postava z amerického televizního seriálu \"South of Nowhere\". Spencer většinu seriálu chodí na King High, kde se seriál často odehrává. Hraje jí americká herečka Gabrielle Christianová. Spencer je v romantickém vztahu se svojí spolužačkou, Ashley Daviesovou.\n\nSpencer se narodila v roce 1989 a do roku 2005 žila v Ohiu, poté se s rodinou přestěhovala do Los Angeles, Kalifornie, kde nastoupila do druhého ročníku King High.\n\nTřetí den na nové škole potká Spencer Ashley Daviesovou, se kterou si rychle vytvoří silný přátelský vztah, což jí připraví mimo jiné i o místo v roztleskávačkách. Poté si začíná uvědomat, že je lesbička a přizná se Ashley. Ze začátku se bojí jak na to bude svět a hlavně její rodina reagovat, což je hlavní důvod proč svojí sexualitu zpočátku tají. Po zbytek série si série se přátelství mezi ní a Ashley změní v romantický vztah, což si Spencer nedokáže přiznat a jde na rande s Aidenem Dennisonem, kde si uvědomí, že doopravdy chce být s Ashley. Z rande uteče a stráví noc u Ashley. V posledním díle série jde Spencer přes matčin zákaz k Ashley, kde si promluví o vzájemných citech a nakonec se pomilují.\n\nSpencer celou druhou sérii chodí s Ashley. První kdo o tom ví, je jejich společný kamarád Aiden. Poté se Spencer přizná Chelsea(přítelkyně Spenciřina adoptovaného bratra Claye), což nakonec přeslechne i samotný Clay. Oba jí okamžitě přijímají a podporují, na rozdíl od Spenciřina druhého bratra Glena, který si vztah vyredukoval z polibků a jejich chování. Glen se je nejdříve od sebe snaží dostat a chová se nepřátelsky k Ashley, ale nakonec jejich přijme. Nejhůře na vztah reaguje Spenciřina matka, který Spencer a Ashley nachytá v posteli. Nejdříve zabrání Spencer v setkávání s Ashley a pak dokonce najme terapeuta pro napravení sexuality. Toho vyhodí Spenciřin táta, který situaci zvládá mnohem lépe. Spencer po této události s Ashley na několik dní uteče, ale nakonec se vrátí zpět a její matka vztah začíná přijímat.\n\nVztahem Spencer a Ashley velmi zatřese fakt, že Aiden stále miluje Ashley, která k němu stále také nějaké city má, což Spencer zjistí na maturitním plese. Spencer dá Ashley na výběr. Ashley na tuto otázku nemůže odpovědět, protože na ples zaútočí z auta gang střelnými zbraněmi, čímž končí druhá série.\n\nAni po velmi dlouhém polibku, nemůže Spencer Ashley odpustit za opuštění jí přes léto a že tam po ní nebyla když umřel Clay v následku útoku gangu a rozejde se s ní. Přestože jejich vztah už skončil, stále spolu mluví.\n\nSpencer pár dní poté potká Carmen, se kterou potom stráví celý den povídáním si o sobě, jejich životech. Během této konverzace Carmen zmíní, že je lesbička. Poté se vášnivě políbí. Po pár dnech spolu jdou do klubu, kam byla pozvána Spencer od Ashley. Carmen se tam pohádá s Ashley a poté, co odejdou, tak i se Spencer. Carmen v zápalu hádky agresivně strčí Spencer proti zdi. Ta jí v breku řekne ať odejde. Tím jejich krátký vztah skončí a Carmen se odstěhuje do San Diega.\n\nSpencer si udělá plány na LGBT festival a chce aby šla její máma s ní. To je zárodkem dalších hádek o matčině homofobii. Spencer jde nakonec s jejím otcem, ale Paula nakonec také dorazila, jelikož jí přesvědčila Ashley. Tu noc zavolá Spencer Ashley, kde jí děkuje za přesvědčení Pauly, aby přišla. To je smíří a dají se zpátky dohromady.\n\nV poslední epizodě Spencer odmaturuje, přihlásí se na UCLA a nastěhuje se k Ashley do bytu.\n\nV poslední epizodě, která se odehrává pět let po posledním díle 3. série, můžeme vidět, že se ze Spencer stala filmařka dokumentů. Stále je s Ashley, se kterou se vzali a čekají spolu dítě (Sperma jim daroval Aiden). Dítě se chystají pojmenovat Clay, na památku Spenceřina bratra.\n"}
{"id": "651111", "url": "https://cs.wikipedia.org/wiki?curid=651111", "title": "Aurélie Dupontová", "text": "Aurélie Dupontová\n\nAurélie Dupontová (* 15. ledna 1973, Paříž) je bývalá francouzská baletka, od roku 1989 do roku 2015 členka baletního souboru Pařížské opery. Od roku 2016 je jeho uměleckou ředitelkou.\n\nUměleckou dráhu zahájila v deseti letech, když v roce 1983 nastoupila ke studiu baletu na pařížské \"L’Ecole de Danse de l’Opéra de Paris\" poté, co se rozhodla opustit hru na klavír. \n\nDo mediálního povědomí vstoupila roku 1998 nastudováním role Kitri v obnovené Nurejevově produkci \"Dona Quijota\" na domovské scéně. Po repríze z 31. prosince 1998 získala titul „étoile“ a stala se primabalerínou.\n\nV březnu 2002 tančila spolu s Andrianem Fadějevem v petrohradském Mariinském divadle, představení \"Romea a Julie\".\nKariéru formálně ukončila 18. května 2015 po vystoupení v titulní roli v baletu \"Manon\" v choreografii Kennetha MacMillana.\n\nV únoru 2016 podepsala smlouvu ředitelky baletu Pařížské opery s nástupem k 1. srpnu 2016. Nahradila tak ve funkci Benjamina Millepieda.\n\nVýběr repertoáru:\n\n\n\n"}
{"id": "651114", "url": "https://cs.wikipedia.org/wiki?curid=651114", "title": "Helen Clarková", "text": "Helen Clarková\n\nHelen Elizabeth Clarková (* 26. února 1950 Hamilton, Nový Zéland) je novozélandská politička. Od 27. listopadu 1999 do 19. listopadu 2008 byla ministerskou předsedkyní Nového Zélandu a od 17. dubna 2009 je hlavou Rozvojového programu OSN.\n\n"}
{"id": "651115", "url": "https://cs.wikipedia.org/wiki?curid=651115", "title": "Vanja Stambolovová", "text": "Vanja Stambolovová\n\nVanja Stambolovová ( ; 28. listopadu 1983, Varna) je bulharská atletka, sprinterka a překážkářka, jejíž hlavními disciplínami jsou běh na 400 m a čtvrtka s překážkami.\n\nV roce 2006 získala stříbro na halovém MS v Moskvě a ve švédském Göteborgu se stala mistryní Evropy v běhu na 400 metrů. 24. ledna 2007 měla při mimosoutěžní dopingové kontrole v Budapešti pozitivní nález na testosteron a později byla potrestána dvouletým zákazem startu, který ji vypršel 9. dubna 2009. První úspěch po návratu zaznamenala na světové letní univerziádě v Bělehradu, kde získala zlatou medaili (400 m př.). Na Mistrovství světa v atletice 2009 v Berlíně skončila v semifinále na celkovém 15. místě a do finále nepostoupila.\n\nV roce 2010 vybojovala na halovém MS v katarském Dauhá bronz (400 m) a na evropském šampionátu v Barceloně si v závodě na 400 m překážek doběhla pro stříbrnou medaili, když časem 53,82 s zaběhla nový národní rekord. Mistryní Evropy se stala Ruska Natalja Anťuchová, která byla o 90 setin sekundy rychlejší.\n\n"}
{"id": "651120", "url": "https://cs.wikipedia.org/wiki?curid=651120", "title": "Nižegorodci", "text": "Nižegorodci\n\nNižegorodci (v ruském originále Нижегородцы, tj. obyvatelé Nižního Novgorodu) je první opera českého skladatele a dirigenta Eduarda Nápravníka působícího v Petrohradu. Libreto napsal spisovatel a autor řady přeložených i původních libret Pjotr Ivanovič Kalašnikov (1828-1897). Premiéra se konala 27. prosince 1868 (dle gregoriánského kalendáře 8. ledna 1869) v petrohradském Mariinském divadle. Opera měla ve své době značný úspěch a sporadicky se udržela v ruském repertoáru do poloviny 20. století.\n\nSkladatel českého původu Eduard (Francevič) Nápravník působil od roku 1861 v Rusku a brzy se zapojil do tamějšího operního života. Již roku 1862 poprvé zaskočil jako pianista v carském Mariinském divadle, o rok později tam byl oficiálně jmenován varhaníkem a pomocníkem kapelníka, roku 1864 poprvé dirigoval operu (Mozartova \"Dona Giovanniho\") a od roku 1867 se stal druhým kapelníkem divadla. V té době se seznámil s tehdejším ruským operním repertoárem, aby napsal svou první operu, a to v ruštině, na ruský námět a hudebně přímo čerpající z ruské tradice.\n\nPodle Nápravníkova vyjádření byla hlavním důvodem k napsání opery snaha přilepšit si finančně; ve svých zápiscích osvětluje i další okolnosti vzniku opery:\n\"Nižegorodci\" jsou součástí řady významných oper na téma zvláště obtížného období ruské historie, totiž zmatků od vlády Ivana Hrozného po nastolení Romanovců. Události předcházející ději Nápravníkovy první opery popisují Rimského-Korsakovova \"Pskoviťanka\" (1868-72) a \"Carská nevěsta\" (1898), Čajkovského \"Opričnik\" (1874), Musorgského \"Boris Godunov\" (1868-72) a Dvořákův \"Dimitrij\" (1882), následuje Glinkův \"Život za cara\" (1842). Chronologicky \"Nižegorodci\" navazuje na Glinkovo zakladatelské dílo v oboru ruské historické opery. Námětem je podobně jako u \"Života za cara\" boj Rusů za vlast proti vnějším uchvatitelům a stejně jako u Glinky je proti zrádné vysoké šlechtě stavěn hrdinský lidový element, který skladatel podtrhl mj. hudebním zdůrazněním postavy kupce Kuzmy Minina. Nápravník se také v hudbě jednoznačně přidržel Glinkova stylu, obohaceného o prvky západní velké opery i italského stylu, ale i o názvuky ruské lidové hudby. To bylo také jedním z důvodů značného počátečního úspěchu jeho prvního operního pokusu.\n\nDíky úspěšné premiéře se Nádvorník stal již roku 1869 prvním kapelníkem petrohradského Mariinského divadla a zůstal jím několik desetiletí. V této funkci uvedl v premiéře zmíněná (a jiná) vrcholná díla ruské historické opery, která \"Nižegorodce\" postupně vytlačila na okraj repertoáru. Podle Nápravníkových zápisků z počátku 20. století byli \"Nižegorodci\" uváděni v carském divadle v Petrohradě do premiéry do roku 1892, a to celkem 62krát. Dále se dávali v carském divadle v Moskvě – premiéra se konala 30. září 1884 a Nápravník ji přijel osobně dirigovat –, hráli se zde do roku 1894 a dosáhli zde celkem 25 představení. Jen představení v těchto dvou divadlech představovala celkové příjmy 175 000 rublů a Nápravníkovi přinesla autorský honorář 15 000 rublů. Vedle toho se opera hrála i v menších provinčních ruských divadlech, poprvé 1878 v Kazani. Poslední nastudování je zaznamenáno v roce 1942 (charakteristicky) v operním divadle v Gorkém, tj. Nižním Novgorodě, dějišti opery. Některé melodie byly populárními sólovými čísly: obě árie Olgy \"Ach, kuda pošli\" (\"Ах, куда пошли\") a \"Prošlo dva mesjaca\" (\"Прошло два месяца\") pro soprán, píseň Minina pro bas, romance Kuratova pro tenor; pěvecké sbory si oblíbily sbor v lidovém tónu (chorovod) \"Storona ľ, storonka\" (\"Сторона ль, сторонка\").\n\nMimo Rusko byli \"Nižegorodci\" provedeni pouze v Nápravníkově vlasti. O jejich uvedení v pražském Prozatímním divadle se uvažovalo již za kapelnictví Bedřicha Smetany, nakonec je však premiéroval až Jan Nepomuk Maýr 5. listopadu roku 1875 v překladu Jaromíra Hrubého. Premiéra byla úspěšná, pražská kritika, které již byly díky Prozatímnímu divadlu seznámeny s Glinkovou operní tvorbou, premiéru vřele přivítala a byla překvapena zejména „ruskostí“ Nápravníkovy hudby: \"Pravidlem vedl tu hlavní slovo ryze ruský typus hudební, podobným způsobem, jako velký Glinka, první pěstitel dramatické hudby národně ruském ve svých vzorných zpěvohrách to byl ukázal.\" Značně kritizována však byla historicky zmatená výprava. Následovaly však pouhé dvě reprízy, navštívené jen nepočetným a málo nadšeným publikem.\n\n\nOpera se odehrává v roce 1612. Po sesazení Vasilije Šujského o ruský trůn usiluje polský král Zikmund, který obsadil část Ruska včetně Moskvy, kde je polská posádka vedená generálem Goncevským. Část bojarů ale zvolila carem králova mladého syna Vladislava. Moskevský patriarcha Germogen však vyzývá dosud neobsazená města, aby pomohla znovu obsadit Moskvu, a tím umožnila zvolit carem některého z ruských bojarů.\n\n(1. obraz - krajina za Nižním Novgorodem) Před venkovským zájezdním hostincem se sedláci a selky veselí, tančí a zpívají vlasteneckou píseň (\"Pohasnul slunečka žár… Naše vlasti drahá\"). Nádvorník zpravuje lid o tom, že k hostinci přicházejí jakýsi kupec a bojar; venkované raději hospodský dvůr urychleně opustí. Vstupují kupec Volkov a mladý bojar Kuratov, kteří se náhodně sešli na cestě. Kupec si brzy získá bojarovu důvěru a ten se mu svěří nejen se svým ryze vlasteneckým smýšlením, ale též s nešťastnou láskou k Olze, dceři knížete Borovského, straníka krále Zikmunda a nepřítele rodiny Kuratovů (árie \"Světa dražší božího mně děva milostná\"). Oba směřují do Nižního Novgorodu, ale Kuratov má nejprve navštívit statek Borovského. Nese totiž knížeti dopis od generála Goncevského, ve kterém je Borovský žádán, aby přesvědčil nižněnovgorodské měšťany k podpoře kralevice Vladislava. Současně doufá, že se tam setká s Olgou.\n\nKupec Volkov tedy odchází sám; brzy však přibíhají lidé vyděšení tím, že čtyři sloužící knížete Borovského Volkova přepadli a chtějí jej zabít. Venkované se ze strachu před svým pánem nechtějí do šarvátky zapojit, bojar Kuratov však spěchá kupci na pomoc a zachrání ho. Pak odchází k Borovskému; venkované jej prosí, aby knížeti dosvědčil, že se nijak nepokoušeli jím nařízené vraždě zabránit (sbor \"K zemi skláníme se tobě, u knížete zastup nás\").\n\n(2. obraz - síň ve dvorci knížete Borovského) U Borovského hodují hosté, mezi nimi polští vojáci, a provolávají slávu Zikmundovi (sbor \"Vivat! vivat! Již chopte číše\"). V tu chvíli přichází podkoní sdělit Borovskému, že jeho vražedný úklad byl překažen. Kníže vysvětluje hostům, oč se jedná: kupec vezl do Nižního Novgorodu provolání patriarchy Germogena s výzvou k protipolskému odporu. Všichni jsou rozhněváni a chtějí pronásledovat bojara, který svým zásahem vraždu zmařil. Vtom však přichází Kuratov sám. Není u knížete vítán, ale je chráněn jako posel Goncevského. Kníže čte Goncevského instrukce a s Kuratovem se usmíří. Vzápětí se však opět neshodnou, když Borovský by chtěl přesvědčit Nižegorodce násilím, Kuratov pak argumenty o blahu vlasti (duet \"Mečem já a ohněm s nimi bych rozmlouval\"). Veselice pokračuje představením muzikantů, pěvců a šašků (sbor \"Bouře krutá s půlnoci k ránu rozbouřila\"). Poté se Borovský loučí s hosty a společně s Kuratovem odcházejí do Nižního Novgorodu (sbor \"Pouti příjemné kníže přejem tobě\").\n\n(Sad okolo zámku knížete Borovského v Nižním Novgorodě) V zahradě hovoří Borovského dcera Olga se svou důvěrnicí Xenií. V domě je hostem Kuratov, do něhož je Olga odedávna zamilována, nezná však důvod jeho nynější návštěvy (árie \"Ach kam zašly nám, kde se schovaly\"). Xenie se domnívá, že snad přijel na námluvy a že se mu podařilo překonat otcův odpor, a proto nabádá Olgu k optimismu (árie a duet \"Nežaluj přes příliš\"). Po cestě za plotem však přichází Borovský s podkoním a obě ženy z úkrytu vyslechnou, že situace se má zcela jinak. Borovského nenávist ke Kuratovovi nijak nepominula, navíc se obává, že bojar může prozradit jeho plány (\"znám jemu každý kon můj černý\"), a proto jej svému podkonímu nařizuje zabít (kvartet \"Hněvem hruď se mi bouří zlou křečí… Srdce úžas naplňuje, hrozný los je můj\").\n\nOlga a Xenie jsou zdrceny; Xenie běží Kuratova varovat, ale ten se právě objeví sám. Padnou si s Olgou do náruče a vyznávají si lásku. Protože na obměkčení Borovského není naděje, přemlouvá Kuratov Olgu, aby s ním uprchla. Ta se obává otcova hněvu a odmítá, současně však Kuratova neurčitě varuje před úklady o jeho život, o nichž se doslechla (rozsáhlý duet \"Můj pane: - Kdo to volá mě?.. Když mne miluješ srdcem horoucím\"). Kuratov odchází před přicházejícím Borovským. Olga má brzy příčinu litovat svého rozhodnutí: otec jí oznamuje, že generál Goncevský požádal o její ruku a že on mu hodlá vyhovět bez ohledu na dceřinu vůli. Xenie a služky odvádějí zdrcenou Olgu (sbor \"Kam se poděla blahá veselosť\").\n\n(Náměstí v Nižním Novgorodě, před Kuratovovým palácem) Na náměstí se na vyzvání bojarů shromáždil lid města (sbor \"Čemu statní bojarové pozvali as k roku nás\"). Před lid předstoupí Borovský, Kuratov i Kuzma Minin-Suchoruký (který se předtím vydával za kupce Volkova). Minin předkládá lidu poselství, které nesou Borovský a Kuratov (\"Poklona vám, pravoslavní, má\"), totiž výzvu k tomu, aby se měšťané Nižního Novgorodu – stejně jako dříve Moskvané – poddali kralevici Vladislavovi. Minin však radí nevěřit polským slibům, zvláště s ohledem na násilné tažení krále Zikmunda. V tomto názoru jej podpoří i Kuratov (zpěv \"Komu k rodné vlasti láska v ňadrech plane\"). Kníže Borovský po straně zuří. Minin vyzývá lid k tažení na Moskvu, věnuje na to svůj majetek a svým jednáním strhne bojary i váhající lid (sbor \"Rádi bychom k radě tvojí\").\n\nPoté, co se dav rozejde, Borovský pověřuje svého podkoního a další tři poddané, aby Kuratova zabili, a sám odjíždí rychle do Moskvy přidat se k polskému vojsku. Ti bojara skutečně napadnou, když vychází z paláce, ale lid se seběhne a útočníky přemůže. Raněný podkoní prozradí veřejně Borovského plány na vraždu Kuratova i jeho spojenectví s králem Zikmundem. Rozzuřený dav vyplení Borovského dům; knížete sice nenajdou, ale přivlečou Olgu. Nejprve ji chtějí jako dceru zrádce vlasti uvěznit, ale když Xenie prozradí, že Olga je nevěstou polského generála, hodlají ji oběsit. Přestože na její pomoc přispěchají Kuratov a poté i Minin, lid trvá na svém. Teprve když jej Minin přesvědčí, že Olga není nevěstou Poláka, ale bojara Kuratova, uvolí se ji dav propustit, ale pod podmínkou, že se s ní Kuratov okamžitě ožení v místním kostele. Modlitby za novomanžele se prolínají s modlitbami za zdar výpravy k Moskvě (sbor \"V prach koříme se, bože všemohoucí!\").\n\n(1. obraz – nádvoří kláštera poblíž Moskvy) Kuratov nechal svou novomanželku Olgu v bezpečí v klášteře a sám odejel s vojskem k Moskvě. Olga jej očekává (recitativ \"Dva prošly měsíce z těch čas\" a árie \"Mračivý byl den, plný trapných dům… Z pole dálného se vrátí\"). Nepřichází však Kuratov, nýbrž Olžin otec kníže Borovský. Nejprve se snaží dceru přesvědčit, aby s ním odešla k Polákům, nechala sňatek s Kuratovem zrušit a vzala si knížete Goncevského. Když však Olga rozhodně odmítá, tváří se Borovský, že jen zkoušel její lásku. Přesvědčí ji, že se s Kuratovem smířil a že ji přišel vyzvednout jeho jménem, aby ji odvezl k manželovi. Olga mu uvěří a odchází s ním (duet \"Rozkoší tolika jsem se dnes dočkala\").\n\n(2. obraz – nádvoří Kremlu) Polské vojsko, u nějž se nachází i Borovský s Olgou, je obleženo v Kremlu a trpí únavou, hladem a nemocemi (sbor \"Hlad nás zmáhá drahnou dobu\"). Olga si vyčítá, že uvěřila zrádným slovům svého otce. Brzy na to se dozvídá, že její otec byl na hradbách Kremlu zastřelen, a odbíhá k jeho mrtvole.\n\nStráže vpouštějí do Kremlu vyslance ruských obléhatelů. Je jím Kuratov, který nabízí obležencům příměří a volný odchod, pokud složí zbraně. Vyčerpaní Poláci s nadšením přijímají. Kuratov vítá ukončení bojů, přitom však želí Olgy, kterou považuje za mrtvou (árie \"Zdráv buď, Kremle! Rusi slávo!\"). Ta se však vrací a manželé se radostně shledávají (duet \"Těžko uvěřit v radost takovou\"). Odcházejí spolu do chrámu pomodlit se za Olžina otce. Na jeviště slavnostně přichází vítězné ruské vojsko v čele s knížetem Požarským (sbor \"Sláva tobě Rusi otcovská!\"\n\n"}
{"id": "651121", "url": "https://cs.wikipedia.org/wiki?curid=651121", "title": "Smrčina", "text": "Smrčina\n\nSmrčina je rostlinné společenstvo s dominancí smrku (\"Picea\"). Ve střední Evropě se jedná zpravidla o smrk ztepilý (\"Picea abies\"), jinde, např. v Asii nebo Severní Americe, tvoří dominantu stromového patra přirozených smrčin jiné druhy smrků.\n\nPřirozená smrčina je ve středoevropských podmínkách většinou lesem vyšších poloh až hor, řidčeji (v případě podmáčených smrčin) i středních poloh. Přirozené smrčiny střední Evropy můžeme rozdělit do dvou hlavních skupin:\n\nZ hlediska původu můžeme středoevropské smrčiny rozdělit na přirozené neboli primární smrčiny a kulturní neboli sekundární smrčiny.\n"}
{"id": "651125", "url": "https://cs.wikipedia.org/wiki?curid=651125", "title": "Minecraft", "text": "Minecraft\n\nMinecraft je počítačová hra, která se odehrává v otevřeném světě, kde má hráč neomezenou svobodu pohybu a činnosti. Hra je napsaná v programovacím jazyce Java. Byla vyvinuta v roce 2009 švédským vývojářem Markusem Perssonem, známým též pod přezdívkou Notch. Spolu s hrou založil společnost Mojang, která hru stále vyvíjí, a to i přesto, že ji v roce 2014 od Markuse Perssona odkoupila za 2,3 miliard amerických dolarů společnost Microsoft. Celý herní svět se skládá z kostek, které představují nejrůznější materiály s různorodými vlastnostmi. Hru lze hrát v režimu singleplayer (hra pro jednoho hráče), nebo multiplayer (hra pro více hráčů).\n\nVe hře je několik herních módů, kterými lze ovlivnit, zda bude hráč nesmrtelný, nebo zda se má po jeho smrti smazat aktuální svět. Kromě základních herních módů jsou zde také 4 stupně obtížnosti (peaceful, easy, normal a hard), které mají vliv na náročnost hraní v podobě výskytu příšer a doplňování životů. Dále ve hře probíhá střídání dne a noci, kdy se během noci objevují různé příšery, které na hráče útočí. Ve dne jsou ve hře zvířata, o která se lze starat, získávat z nich jídlo atd. Nakonec jsou zde i vesničané, se kterými je možné obchodovat.\n\nAlfa verze hry pro PC se veřejně objevila 17. května 2009. Plná verze však byla vydána až 18. listopadu 2011 na akci Minecon 2011. Verze pro Android byla vydána již 7. října 2011 a verze pro iOS dne 17. listopadu 2011. \"Minecraft\" pro Xbox 360 byl vydán 9. května 2012, pro PlayStation 3 17. prosince 2013, pro PlayStation 4 4. září 2013 a pro PlayStation Vita 14. září 2014. Verze hry pro Windows Phone byla vydána 10. prosince 2014.\n\nPodle odborníků hra rozvíjí kreativitu. Pro PC a Mac již bylo prodáno přes 22 milionů kopií. Na oficiálních stránkách hry si lze po registraci zahrát neplacenou demoverzi, která je omezena na 100 minut hraní (5 herních dní) a jsou v ní zablokovány také některé funkce.\n\n\"Minecraft\" má 5 herních módů. Při vytváření nového herního světa si hráč volí herní mód z nabídky. V nabídce se vyskytují jen tři módy – \"survival\", \"hardcore\" a \"creative\". Zbylé dva módy (\"adventure\" a \"spectator\") je nutné nastavit v chatu (zapíná se písmenem T) příkazem /gamemode [název módu].\n\nJedná se o základní herní mód, ve kterém se hráč snaží přežít v nehostinném světě a k dispozici jsou mu pouze přírodní zdroje – obstarává si jídlo, brání se proti příšerám, staví si dům, či farmaří. Po smrti je možné pokračovat ve hře.\n\nPrincip je stejný jako survival, akorát hráč má pouze jeden život (20 bodů života). Po jeho smrti již není možné v daném světě pokračovat, pouze je možné si jej prohlížet v módu diváka (viz dále). Hráč nemůže měnit obtížnost, je zde k dispozici pouze „hardcore“, která je velmi podobná „hard“.\n\nHráč je nesmrtelný, může létat, okamžitě ničit všechny bloky a má přístup k neomezeným zásobám surovin. Může také ničit podloží (bedrock). Ve hře je o přežití je to nezničitelný blok.\n\nNa rozdíl od předchozích módů se zde bloky nedají ničit ani pokládat. Ovšem za předpokladu, že hráč nemá příslušný nástroj. Pokud ho má, blok je možné zničit. Je možné provádět interakce pouze se stvořeními, předměty a některými bloky (např. tlačítka).\n\nV tomto módu není možná vůbec žádná interakce s prostředím. Hráč může prolétávat bloky a dívat se z pohledu ostatních hráčů a mobů.\n\nExistují 4 základní stupně obtížnosti. Stupeň obtížnosti lze průběžně měnit v nastavení hry.\n\nV základní hře jsou tři dimenze: \"Overworld\", \"Nether\" a \"The End\". Různé modifikace mohou přidávat další dimenze. Jednotlivé dimenze jsou propojeny portály, přičemž struktura každého z nich (použité bloky, tvar, způsob aktivace...) je závislá na tom, jaké dimenze propojuje.\n\nOverworld (okolní svět) je dimenze, ve které se hráč objeví na začátku hry. Existuje od vydání první verze Minecraftu. Je vysoký 256 bloků. Od verze Beta 1.0 je spodní část mapy ohraničena skalním podložím, který lze zničit pouze v kreativním módu. Volně se zde pohybují zvířata a v noci se zde mohou objevit i příšery. Svět je složen převážně z hlíny, kamene, štěrku, písku, vody a rud. Je velký 60 000 000×60 000 000×256 bloků, je tedy větší než reálný svět.\n\nGenerují se zde struktury jako spawnery (klece spawnující určitý typ příšer), chrámy v džungli, opuštěné doly, trhliny, jeskyně, jezírka, řeky, pevnosti a vesnice. Obsahuje velké množství biomů, jejich variací a několik technických biomů, každý biom má svoji určitou teplotu, která klesá o 0,05 každých 30 výškových bloků; pokud je teplota nižší než 1,5 tak v biomu bude pršet, a pokud je nižší než 0,15, tak v biomu bude sněžit, zamrzne voda a krajina bude pokryta sněhem. Mezi biomy patří například lesy, pouště, džungle, bažiny, planiny, oceány a mnoho dalších.\n\nNether (podsvětí) je dimenze podobná peklu. Do Netheru se lze dostat pomocí portálu, který se vyrábí z obsidiánu. Nether má stejnou velikost jako Overworld, ovšem souřadnice jsou 8krát menší – 1 blok v Netheru je stejná vzdálenost jako 8 bloků v Overworldu. Nether tvoří zejména netherit (speciální kámen v této dimenzi) a láva, a občas se vyskytne i písek duší, světlit, netheritové cihly, ploty či křemenné rudy. Podložím je ohraničen zdola i shora. Nachází se zde mobové jako jsou ghast, blaze, magma cube, wither skeleton, skeleton a nejpočetněji zombie pigman. V Netheru se také nacházejí pevnosti z netheritových cihel, ve kterých se objevují wither kostlivci, ohniváci i normální kostlivci, kteří se nikde jinde v Netheru nevyskytují.\n\nNether byl přidán ve verzi Alpha 1.2.0 (Halloween Update), podstatně byl vylepšen ve verzích 1.0.0 (Nether Update) a 1.10.2.\n\nThe End (zkracováno na End) je závěrečná dimenze (po dohrání hra pokračuje), do které se hráč dostane po doplnění ender očí (eye of ender) do portálu ve strongholdu (místo, kde se nachází portál do Endu), který lze najít házením ender očí do vzduchu, a ty hráči ukáží směr, kterým se má vydat. Není obklopena podložím, místo toho se v ní nachází ostrovy, ze kterých lze spadnout do voidu (prázdný prostor). Při prvním vstupu do dimenze se objeví drak, který létá, plive oheň (dragon's breath – dračí dech na výrobu určitých lektvarů), naráží do hráče a střílí ohnivé koule, které po dopadnutí vyrobí dračí dech. Je zde mnoho endermanů, celá dimenze je stvořena z endového kamene (end stone) a obsidiánu. Z endového kamene je tvořen povrch, z obsidiánu věže, na kterých jsou endové krystaly, které uzdravují draka, pokud je v blízkosti. Mohou být zničeny úderem či střelou (sněhová koule, vajčko, šíp...). Po zabití draka z něj začnou padat zkušenosti (XP) a pod ním se aktivuje portál zpět do Overworldu (normálního světa) s dračím vejcem. Zároveň se vytvoří portál na ostatní „létající ostrovy“ v Endu, do kterého se lze dostat pouze pomocí ender perly. Po vstupu do portálu se zobrazí závěrečné titulky a hráč se objeví zpátky v Overworldu. Za zabití draka hráč dostane ocenění.\n\nVe hře je dostupné celkem šest možností generování mapy:\n\nMobové jsou živá stvoření, se kterými se hráč ve hře setká. Dělí se na několik typů podle chování a vlastností:\n\n\nVždy před vydáním nové, oficiální verze hry počítačové edice vývojáři pravidelně uvolňují tzv. snapshoty, které se řadí podle data jejich vydání. Později, pár dní před vydáním patche jsou vydány tzv. pre-release verze určené pro tvůrce modifikací.\n\nPro Bedrock edition nevychází snapshoty, ale beta verze, které bývají často obsahově menší, ale jsou vydávány až na výjimky častěji. Používají také jiný typ značení, který je více spjat s číslem následující verze.\n\nHudbu a zvukové efekty v Minecraftu byly vytvořeny německým muzikantem Danielem Rosenfeldem, lépe známým jako C418. Hudba v pozadí Minecraftu je instrumentální, ambientní hudba. 4. března 2011 Rosenfeld vydal soundtrack nazvaný Minecraft – Volume Alpha, který obsahuje většinu stop, které byly použity v Minecraftu a také další hudbu, která ve hře nebyla. Herní blog Kotaku vybral hudbu z Minecraftu jako jeden z nejlepších herních soundtracků roku 2011. 9. listopadu 2013 Rosenfeld vydal druhý oficiální soundtrack nazvaný Minecraft – Volume Beta, který obsahuje hudbu přidanou do pozdějších verzích hry. Fyzické vydání Volume Alpha, které obsahuje několik CD, černou gramofonovou desku a limitovanou edici transparentních zelených gramofonových desek, bylo vydáno hudebním vydavatelstvím Ghostly International 21. srpna 2015.\n\nPožadavky na hardware a software nutné pro běh hry na PC. Tyto požadavky zveřejnil Mojang 26. května 2015.\nJelikož je Minecraft velmi složitou hrou, hráči se v mnoha případech spoléhají na návody. Ty jsou důležité zejména z důvodu, že mnoho herních prvků Minecraftu není na první pohled zřejmých. Existuje ale celá řada oblastí, ve kterých se běžný hráč bez návodů zcela ztratí. Jde především o výrobu věcí (crafting), farmaření, redstonové obvody a vstup do jiných dimenzí. K dalším návodům patří příkazy a příkazové bloky, které se využívají v různých dobrodružných mapách nebo na serverech. Od verze 1.8 s nimi je možné dělat mnoho různých věcí, ale jejich použití vyžaduje složité tutoriály a hodně učení. K přežití to ale není potřeba, jedná se pouze o přídavek. Mojang nedávno vydal několik pozoruhodných a užitečných knih. Každá kniha se zaměřuje na podstatnou věc, např. stavění, těžba, crafting atd.\n\nÚspěch Minecraftu vyústil i ve vytvoření verze pro mobilní telefony a tablety, později i pro herní konzole. V této verzi byly dříve také speciální bloky a itemy (věci), například nether reactor či modrá květina namísto červené. Prodalo se jí více než 10 milionů kusů. Tuto metu překonal Minecraft (dříve Minecraft: Pocket Edition) v květnu 2013. Dostupný je jak na Android, iOS a i na některých herních konzolích.\n\nVerze Minecraftu pro Raspberry Pi byla oficiálně ohlášena na MineConu 2012. Mojang uvedl, že Pi Edition je podobná Pocket Edition, kromě toho, že je downgradovaná na starší verzi a je přidána možnost používat textové příkazy na editaci herního světa. Hráči mohou otevřít kód hry a použít programovací jazyky k manipulaci věcí v herním světě. Hra byla omylem zveřejněna 20. června 2012, ale byla rychle stažena zpět. Oficiálně byla vydána 11. února 2013. V roce 2016 bylo vyhlášeno, že už nebudou žádné další aktualizace.\n\nDo Minecraftu lze přidat různé modifikace. Jsou hlavně pro ty hráče, které už klasický Minecraft přestal bavit. Mohou si tak přidat spoustu věcí od různých maličkostí až po možnost komplexního těžícího, farmářského a třídícího systému. Tyto modifikace ovšem zvyšují hardwarové nároky a nejsou podporovány Minecraftem, takže je třeba mít nainstalovaný pomocný software (Forge). Jednotlivé modifikace se často sdružují do tzv. modpacků (balíčky modifikací).\n\nDále se do Minecraftu dají přidat resource packy, které mění vzhled bloků a věcí, písma, zvuky, ale třeba i jazyky.\n\nMinecraft je druhá hra na světě, která se dostala i do světoznámé stavebnice Lego. První byla Princ of Persia písky času. Aktuálně je možné si zakoupit více než 7 takovýchto setů stavebnice s touto tematikou.\n\n"}
{"id": "651126", "url": "https://cs.wikipedia.org/wiki?curid=651126", "title": "George Everest", "text": "George Everest\n\nSir George Everest (4. července 1790 – 1. prosince 1866) byl britský zeměměřič, geograf a průzkumník Indie, kde působil v letech 1830 až 1843. Byl zodpovědný za dokončení trigonometrického průzkumu Indie podél poledníku od jihu Indie až na sever Nepálu (vzdálenost zhruba 2400 km).\n\nEverest pocházel z Walesu, vystudoval vojenskou akademii ve Woolwich v Anglii a během studia vynikal zejména v matematice. V roce 1806 odjel do Indie jako kadet bengálského dělostřelectva a později byl vybrán Sirem Refflesem k účasti na průzkumu Jávy v letech 1814-1816. Dva roky po uskutečnění průzkumu byl jmenován asistentem plukovníka Lambtona a po jeho smrti v roce 1823 se stal vedoucím průzkumu. V roce 1830 byl jmenován generálním průzkumníkem v Indii. Roku 1843 se vrátil do Anglie, kde byl přijat do Královské společnosti (akademie pro podporu věd). Roku 1861 byl pasován rytířem a o rok později zvolen viceprezidentem Královské geografické společnosti. Zemřel v londýnském Greenwich v zimě roku 1866.\n\nPrůzkum začal již roku 1806, pod vedením Williama Lambtona a trval několik desetiletí. Mount Everest byl prozkoumán roku 1852, následníkem Everesta Andrewem Waughem, který změřil výšku vrcholu Everestu. V roce 1865 na počest George Everesta byla hora přejmenována z předchozího názvu Peak XV na Mount Everest.\n"}
{"id": "651128", "url": "https://cs.wikipedia.org/wiki?curid=651128", "title": "RC Toulonnais", "text": "RC Toulonnais\n\nRC Toulonnais (plným názvem Rugby Club Toulonnais) je francouzský ragbyový klub sídlící v Toulonu. Založen byl v roce 1908 a v historii získal tři tituly v nejvyšší francouzské soutěži, i v současnosti hraje Top 14.\n\nSvé domácí zápasy hraje RC Toulonnais na stadionu Stade Mayol, výjimečně absolvuje významná utkání na Stade Vélodrome v Marseille. Klubové barvy jsou červená a černá.\n\nKlub vznikl sloučením klubů Étoile Sportive Varoise and Stade Varois. V roce 1931 vyhrál Toulon francouzskou ligu. Druhé místo obsadil krátce po druhé světové válce v roce 1946 a znovu se prosadil na druhé místo na přelomu 60. a 70. let (1968 a 1971). V 80. letech nastala zatím nejslavnější éra klubu, kdy vyhrál dvakrát ligu (1987 a 1992) a byl ještě dvakrát druhý (1985 a 1989). V dalším období se i vinou finančních problémů propadl z nejvyšší soutěže a opakovaně se do ní nakrátko vracel (v té době za něj hrál i český reprezentant Martin Jágr).\n\nS příchodem nového prezidenta klubu Mourada Boudjellala souvisely nákupy řady hvězd, např. bývalých kapitánů svých reprezentací Novozélanďana Tany Umagy a Australana George Gregana, získal i anglického veterána Jonnyho Wilkinsona, hrdinu mistrovství světa 2003. Posílený klub se znovu přiblížil vrcholu francouzské ligy v roce 2010, kdy skončil druhý v základní části Top 14 a v playoff vypadl v semifinále.\n\n\n"}
{"id": "651129", "url": "https://cs.wikipedia.org/wiki?curid=651129", "title": "Andrew Scott Waugh", "text": "Andrew Scott Waugh\n\nGenerálmajor Sir Andrew Scott Waugh (3. února 1810 – 21. února 1878 Anglie) byl britský armádní důstojník a zeměměřič, známý hlavně jako pojmenovatel nejvyšší hory světa.\n\nWaugh začal pracovat na velkém trigonometrickém měření Indie jako mladý důstojník roku 1832, po odchodu George Everesta roku 1843 byl jmenován generálním průzkumníkem a pokračoval v Everestově práci v Himálaji.\n\nNěkolik užitečných informací bylo získáno již před 1847; týmu trvalo měsíce spočítat, analyzovat a extrapolovat složitou trigonometrii této oblasti.\n\nV roce 1852 jednoho dne přišel za Waughem vůdce týmu Sikdar a oznámil mu, že hora označována jako \"Peak XV\" je pravděpodobně nejvyšší bod oblasti a nejspíše i na světě. Žádný z pozorovatelů tomu nechtěl uvěřit, protože vzdálenosti mezi horami jsou obrovské a bylo těžké rozpoznat, která z nich je vyšší. Waugh tento výsledek nepublikoval až do roku 1856, kdy sám navrhl, aby byl \"Peak XV\" přejmenován na Mount Everest, podle jeho předchůdce.\n\nSláva následovala brzy po ověření výsledků Waughova týmu. V roce 1857 mu udělila Královská geografická společnost medaili patrona a o rok později se i on stal členem královské společnosti. O tři roky později mu byla udělena hodnost generálmajora.\n\n"}
{"id": "651131", "url": "https://cs.wikipedia.org/wiki?curid=651131", "title": "Biogeografické členění Česka", "text": "Biogeografické členění Česka\n\nBiogeografické členění Česka neboli biogeografická diferenciace Česka je rozčlenění území České republiky z hlediska biogeografie, z hlediska rozmístění bioty v prostoru. Biogeografické členění vymezuje prostory, jejichž posláním je zajistit vývoj ekologicky stabilních přírodních a přirozených společenstev. Mimo to je také významným podkladem pro udržení a obnovu biodiverzity (rozmanitosti flóry a fauny). V souvislosti s napojením ČR do programu Evropské unie, který je orientován na tvorbu tzv. Evropské ekologické sítě (EECONET), a projektováním územních systémů ekologické stability (ÚSES) byly v ČR vymezeny biogeografické jednotky na regionální úrovni. Ty byly zasazeny do již zavedeného, ale málo podrobného biogeografického členění.\n\nPro vystižení bohatství a rozmanitosti bioty různé úrovně byly na území ČR vymezeny dvě soustavy biogeografického členění:\nCílem je vymezit typy, územně nesouvislé segmenty krajiny, které se v krajině opakují, mají podobné ekologické podmínky a kterým odpovídá relativně podobná biota. Typologické členění vyzdvihuje opakovatelnost a podobnost v krajině.­\n\nCílem je vystihnout souvislé a relativně homogenní celky, které se do různé míry liší složením bioty. Individuální členění vyzdvihuje jedinečné, neopakovatelné vlastnosti území.\n\n\nPro přehlednost je zde uvedena celá hierarchie biogeografického členění Česka vycházející z publikace \"Biogeografické regiony České republiky\" (2013).\n"}
{"id": "651136", "url": "https://cs.wikipedia.org/wiki?curid=651136", "title": "Olexandr Košyc", "text": "Olexandr Košyc\n\nOlexandr Antonovyč Košyc (; 12. září 1875 – 21. září 1944) byl ukrajinský skladatel, sborový dirigent. Autor četných sborových adaptací ukrajinských lidových písní, mj. ukrajinské ukolébavky „Ой ходить сон“, které inspirovaly George Gershwinа k vytvoření slavné árie „Summertime“ z opery Porgy a Bess.\n\n"}
{"id": "651137", "url": "https://cs.wikipedia.org/wiki?curid=651137", "title": "Jonny Wilkinson", "text": "Jonny Wilkinson\n\nJonathan Peter „Jonny“ Wilkinson (* 25. května 1979, Frimley) je anglický ragbista vynikající výjimečnou kopací technikou. V roce 2003 rozhodl svým dropgólem v poslední minutě finále mistrovství světa, byl rovněž nejlépe skórujícím hráčem. Byl vyhlášen nejlepším ragbistou světa roku 2003. V roce 2007 si účast ve finále mistrovství světa zopakoval. Držel světový rekord v počtu bodů zaznamenaných v mezistátních utkáních.\n\nV roce 2010 přestoupil po 12 letech z Newcastle Falcons do RC Toulonnais.\n\nProfesionální kariéru zahájil v roce 1998 v klubu Newcastle Falcons a hned v první sezóně se prosadil do sestavy týmu, který vyhrál titul v soutěži nejvyšší soutěži. Na jaře toho roku také debutoval v anglické reprezentaci, tehdy mu bylo pouhých 18 let a byl tak nejmladším reprezentantem od začátku 20. století.\n\nV létě převzal v Newcastlu pozici útokové spojky i kopáče po svém učiteli a nyní trenéru týmu Robu Andrewsovi. Pravidelně reprezentoval a dostal se na mistrovství světa 1999, kde hned v prvním zápase položil pětku, proměnil šest kopů po pětce a pět trestných kopů hned v úvodním utkání proti Itálii, což představovalo 32 bodů, téměř polovinu při výhře 67:7. Odehrál ještě nevydařený zápas proti Novému Zélandu a pak už na šampionátu, kde Anglie vypadla ve čtvrtfinále, do hry nezasáhl.\n\nVrcholy jeho reprezentačního roku 2000 byly účasti ve všech pěti zápasech v turnaji šesti zemí, který Anglie vyhrála, a start na turné v Jižní Africe, kde se zasloužil o výhru v Bloemfonteinu 27:22 zaznamenáním všech bodů svého týmu. V následujícím roce se opět podílel na výhře v Six Nations, kde navíc zaznamenal proti Itálii 35 bodů, což byl individuální rekord soutěže (překonal Roba Andrewa).\n\nV roce 2001 byl nominován jako jednička na svém postu na turné British Lions do Austrálie. Wilkinson sice ve třetím duelu vyrovnal individuální rekord Lions v zápasech proti Austrálii (18 bodů), ale ve druhém chybou v důležitém okamžiku napomohl k vítězství soupeře, který byl nakonec v celé sérii úspěšnější. V listopadu zajistil svými 21 body výhru Anglie nad Austrálií 21:15 v zápase o Cookův pohár.\n\nI v dalších zápasech proti Austrálii a Novému Zélandu v letech 2002 a 2003 hrál svými kopy významnou roli a budoval pověst svého týmu jako přední světové velmoci. Ve vyhraném zápase nad Jihoafrickou republikou byl zraněn (vykloubené rameno), přičemž trenér Clive Woodward vyjádřil názor, že se Jihoafričané se svou hrubou hrou na Wilkinsona zaměřili.\n\nV roce 2003 Anglie definitivně upevnila svou roli favorita mistrovství světa, když vyhrála bez porážky turnaj šesti národů. Wilkinson v zápase proti Itálii poprvé plnil roli kapitána a byl vyhlášen nejlepším hráčem rozhodujícího zápasu proti Irsku.\n\nWilkinson byl klíčovým hráčem anglické reprezentace na mistrovství světa. Ve skupině zaznamenal 20 z 25 bodů Anglie při výhře nad Jihoafrickou republikou a ve čtvrtfinále 23 z 28 bodů proti Walesu.\n\nV semifinále proti Francii vyhrála Anglie 24:7 a Wilkinson byl opět autorem všech jejích bodů. Hvězdný moment ale zažil především ve finále proti domácí Austrálii, kde po třech neúspěšných pokusech o dropgól uspěl se čtvrtým kopem ze hry za stavu 17:17 pouhých 26 sekund před koncem utkání. Byla to první porážka Austrálie na mistrovství světa od roku 1995, zatímco Anglie vybojovala titul mistrů světa vůbec jako první mužstvo ze severní polokoule.\n\nWilkinson na turnaji zaznamenal 113 bodů a vyhrál pořadí hráčů podle této statistiky.\n\nPo mistrovství světa byl vyhlášen nejlepším sportovcem roku v hlasování BBC, nejlepším světovým ragbistou roku podle International Rugby Board a obdržel Řád britského impéria.\n\nV letech 2003 až 2005 trápila Wilkinsona série zranění ruky, ramena a kolena. Po dlouhé absenci dostal příležitost na turné British Lions v roce 2005, ale ani on, ani celý tým nehrál dobře a Wilkinson si navíc přivodil další zranění. Po období zdravotních problémů se musel propracovat zpět nejen do anglické sestavy (hrál na turnaji šesti zemí v roce 2006), ale i do sestavy Newcastlu. Jeho výkony byly kritizovány, manažer Newcastlu Rob Andrew mu nedovolil reprezentační starty při turné v polovině sezóny a odebral mu také funkci kapitána, aby se mohl Wilkinson věnovat plně své hře.\n\nHned na začátku ligové sezóny 2006–2007 si ale přetrhl kolenní vazy a po uzdravení si v pozdějším utkání přivodil natrženou ledvinu.\n\nWilkinsonův návrat do reprezentace v lednu 2007 byl přesvědčivý. V zápase turnaje šesti zemí proti Skotsku Anglie vyhrála 42:20 a Wilkinson zaznamenal 27 bodů. V dalším zápase proti Itálii Wilkinson překonal historický rekord, když se dostal na hranici 421 bodů v zápasech Six Nations. Z dalších tří zápasů turnaje už odehrál jen jeden, znovu kvůli zdravotním problémům.\n\nV létě se zúčastnil turné po Jižní polokouli a poté i přípravných zápasů před mistrovstvím světa, zejména zaujal 17 body při vysokém vítězství 62:5 nad Walesem.\n\nDo mistrovství světa 2007 zasáhl od druhého zápasu proti týmu Samoy, výhře 44:22 pomohl 24 body. Ve čtvrtfinále, které Anglie vyhrála nad Austrálií 12:10, Wilkinson zaznamenal všechny anglické body a překonal rekord Skota Gavina Hastingse, když v kariéře na mistrovství světa dosáhl hranice 231 bodů. V semifinále Anglie vyřadila pořádající Francii 14:9 a Wilkinson si připsal devět bodů. Ve finále Anglie podlehla Jihoafrické republice, Wilkinson sice proměnil dva trestné kopy, ale neuspěl ani při jednom ze dvou pokusů o dropgól. Byl jedním z pouze čtyř pamětníků anglického titulu z roku 2003.\n\nV následujícím roce 2008 se na turnaji šesti zemí dočkal dalšího mezníku, když 8. března v utkání proti Skotsku zvýšil své bodové konto za anglickou reprezentaci hned v úvodu z 1090 na 1093 bodů a stal se nejúspěšnějším hráčem historie na světě. Překonal tím rekord Neila Jenkinse z Walesu a držel ho až do 27. listopadu 2010, kdy jeho tehdejší hodnotu 1178 bodů překonal o jeden bod Novozélanďan Dan Carter.\n\nPřesto se začaly – zejména po porážce od Walesu 19:26, přestože při ní zaznamenal Wilkinson 14 bodů – objevovat spekulace, zda by Wilkinsonovo místo v národním týmu neměl převzít nějaký jeho mladý nástupce, zejména Danny Cipriani, který skutečně Wilkinsona odsunul na lavičku v posledním zápase turnaje proti Irsku (v reprezentaci poprvé od roku 1999). Po přestávce ale Wilkinson nahradil Tobyho Flooda a hrál s Ciprianim společně. Wilkinsonův předchůdce na postu kapitána anglické reprezentace Lawrence Dallaglio ale vyjádřil názor, že Cipriani ještě Wilkinsona nenahradí, protože pro něj bude konkurence vzpruhou. Jak Wilkinson, tak Cipriani se poté zranili (Wilkinson měl problémy s ramenem) a do reprezentačního kádru se na postu útokové spojky vrátil jako první Wilkinson. Hrát ale nemohl, protože si v lize (stále hrál za Newcastle) vykloubil koleno a stál po celý zbytek sezóny 2008–2009.\n\nV květnu 2009 oznámil Wilkinson, že po 12 letech končí své působení v Newcastle Falcons a přestoupil do francouzského RC Toulonnais. Už jako jeho hráč se po 18 měsících vrátil do reprezentace v listopadu 2009 v zápasech proti Argentině a Novému Zélandu.\n\nByl vyhlášen nejlepším hráčem mezinárodního ragby v anketě International Rugby Board za rok 2003.\n\nV roce 2004 byl vyznamenán Řádem britského impéria 4. třídy OBE. V dubnu 2009 obdržel čestný doktorát na University of Surrey za služby sportu.\n"}
{"id": "651149", "url": "https://cs.wikipedia.org/wiki?curid=651149", "title": "Šotakon", "text": "Šotakon\n\nŠotakon (, ) je slangová zkrácenina z japonského sousloví šótaró komplex (), která popisuje přitažlivost k mladým chlapcům. Mimo Japonsko se tento pojem používá spíše k označení určitého žánru mangy nebo anime, které obsahuje erotické scény s před-pubertálními nebo pubertálními chlapci. Na tento materiál se v různých zemích vztahují stejná právní omezení jako na rozšířenější lolicon. V případě použití slova „šota“ jedná ve mnoha případech o označení mladého, roztomile vypadajícího chlapce. \n"}
{"id": "651153", "url": "https://cs.wikipedia.org/wiki?curid=651153", "title": "Swashbuckle", "text": "Swashbuckle\n\nSwashbuckle je americká thrash metalová skupina, která vznikla v roce 2005.\n\n\n\n\n"}
{"id": "651171", "url": "https://cs.wikipedia.org/wiki?curid=651171", "title": "Lékopis", "text": "Lékopis\n\nLékopis či farmakopea (z řeckého \"φαρμακοποιεια\" přes latinské \"pharmacopœia\") je spis, který na celospolečenské úrovni doporučuje nebo stanovuje seznamy léčiv a požadavky na jakost, postup při přípravě, zkoušení, uchovávání a dávkování léčiv.\n\nČeský lékopis je základní farmaceutické dílo normativního charakteru s celostátní závazností podle zákona č. 378/2007 Sb. (zákona o léčivech).\n\n"}
{"id": "651181", "url": "https://cs.wikipedia.org/wiki?curid=651181", "title": "Mistrovství světa v cyklokrosu žen", "text": "Mistrovství světa v cyklokrosu žen\n\nMistrovství světa v cyklokrosu žen se koná od r. 2000 v rámci Mistrovství světa v cyklokrosu.\n\n"}
{"id": "651182", "url": "https://cs.wikipedia.org/wiki?curid=651182", "title": "Třída Kanimbla", "text": "Třída Kanimbla\n\nTřída Kanimbla byla třída výsadkových lodí australského námořnictva čítající jednotky HMAS \"Kanimbla\" (ex-USS \"Saginaw\") a HMAS \"Manoora\" (ex-\"Fairfax County\"). Původně to byly americké tankové výsadkové lodě třídy \"Newport\", zařazené do služby v americkém námořnictvu roku 1971 a roku 1994 odprodané Austrálii.\n\nObě výsadkové lodě byly v operační službě v letech 1994–2011. Původně měly sloužit déle, ovšem vyřazení si vynutil jejich špatný technický stav a nerentabilita případných oprav. \"Manoora\" byla vyřazena 27. května 2011. Poté, co se australskému námořnictvu podařilo získat britskou výsadkovou dokovou loď RFA \"Largs Bay\" (nyní HMAS \"Choules\"), bylo rozhodnuto vyřadit i \"Kanimblu\". Došlo k tomu 25. listopadu 2011.\n\nVýsadkové kapacity australského námořnictva by měly v letech 2014–2016 dále posílit dvě víceúčelové výsadkové lodě třídy \"Canberra\", odvozené od španělského typu \"Juan Carlos I\".\n\nObě lodě postavila americká loděnice National Steel and Shipbuilding Company. Přestavbu provedla australská loděnice Forgacs Dockyard.\n\nPřed zavedením do služby v australském námořnictvu byly obě lodě výrazně upraveny. Změnily přitom své určení z výhradně tankových výsadkových lodí na víceúčelové výsadkové lodě. Proto byla odstraněna příďová rampa pro tanky a naopak zpevněna přistávací plocha pro vrtulníky (tři přistávací body) a vybudován hangár pro 3–4 vrtulníky. Před nástavbu byly umístěny dva vyloďovací čluny LCM-8 a jeřáb s nosností 70 tun. Lodě byly dále upraveny pro přepravu vozidel a nákladu, ubytování 450 vojáků a vybaveny moderní nemocnicí se 40 lůžky. Modernizována byla rovněž elektronika, takže mohou být využity jako velitelská plavidla.\n\nObrannou výzbroj tvoří jeden systém Phalanx CIWS a šest 12,7mm kulometů. Pohonný systém tvoří šest dieselů ALCO V16. Nejvyšší rychlost dosahuje 22 uzlů.\n\nHlavní operační oblastí obou lodí je jihovýchodní Asie, kde jsou nasazovány především při krizích a živelních pohromách. Nasazeny byly ve válkách v Iráku a Afghánistánu, při humanitární misi po zemětřesení v Indickém oceánu v roce 2004 a také v roce 2006 během krize na Východním Timoru.\n\n"}
{"id": "651183", "url": "https://cs.wikipedia.org/wiki?curid=651183", "title": "Folistatin", "text": "Folistatin\n\nFolistatin, také známý jako aktivin vázající protein (\"activin-binding protein\"), je bílkovina, která je v lidském těle kódovaná FST genem. Folistatin je autokrinní glykoprotein, který je aktivní v téměř všech tkáních fylogeneticky vyšších živočichů.\n\nTaké je znám jako FSH-suprimující (potlačující) protein (FSP). Primární funkcí folistatinu je vázání a bioneutralizace členů TGF-β rodiny, s preferencí pro aktivin – parakrinní hormon z TGF-β rodiny, který zvyšuje sekreci FSH v předním laloku hypofýzy. \n\nFolistatin byl zpočátku izolován z folikulární tekutiny a identifikován jako bílkovinná frakce, která inhibuje sekreci folikuly stimulujícího hormonu (FSH) z předního laloku hypofýzy. \n\nNejvyšší koncentrace folistatinu byla nalezena v ženském vaječníku a dále v kůži. Ví se, že je folistatin obsažen také v krevní plazmě, ale doposud není jasné, co je jeho zdrojem. Spekuluje se o tom, že by producenty mohly být endotelové buňky (buňky vystýlající cévy) nebo makrofágy a monocyty, které cirkulují v krvi. \n\nFolistatin byl prokázán při detekci polycystického ovariálního syndromu (PCOS) a je možné, že má roli v tomto onemocnění způsobujícím neplodnost. Folistatin a kostní morfogenetické bílkoviny (BMPs) – multifunkční faktory růstu, jsou členy TGF-β rodiny a hrají také roli při vývoji ovariálních folikulů uvnitř vaječníků.\n\nFolistatin byl rovněž zkoumán na myších, pro jeho úlohu v regulaci růstu svalů, jako antagonista myostatinu, který růst svalů inhibuje (snižuje). Pokud folistatin v těle chybí, tak není prováděná regulace myostatinu, plod přežije do narození, ale během pár hodin poté umírá. Organismus neroste, je různě deformovaný, má zeslabený krevní oběh a nervový systém je také porušen. Myš, na které byl pokus prováděn, měla lesklou kůži, malformované hmatové chlupy a nepravidelnosti v tvorbě měkkého a tvrdého patra. Pokud je v těle naopak folistatinu nadbytek, dochází k přílišnému nárůstu svalů.\n"}
{"id": "651190", "url": "https://cs.wikipedia.org/wiki?curid=651190", "title": "Quantum Apocalypse", "text": "Quantum Apocalypse\n\nQuantum Apocalypse je americký televizní sci-fi film z roku 2010.\n\nSkupina vědců pod vedením nadaného autisty bojuje s časem v snaze zachránit lidstvo před smrtící anomálií. Vědci zjistí, že se na naší planetu nečekaně obrátila kometa. Pokud hrdinové nenajdou v průběhu několik dní řešení, pozemský život může přestat existovat.\n"}
{"id": "651208", "url": "https://cs.wikipedia.org/wiki?curid=651208", "title": "Tangarovití", "text": "Tangarovití\n\nTangarovití (\"Thraupidae\") jsou čeleď amerických pěvců z podřádu zpěvní. Tato rozsáhlá čeleď nyní zahrnuje 372 druhů v 96 rodech; intenzívní taxonomický průzkum může v budoucnu vyústit do rozdělení v řadu menších čeledí. Slovo \"tangara\" pochází z indiánského jazyka Tupí, kde ale označuje jinou skupinu pěvců, a to podobně pestré pipulky. Tangary rodu \"Thraupis\" mají v tupíjštině název \"tié\". Odtud bylo v 16. století přejato do portugalštiny a posléze dalších evropských jazyků. Tangarovití jsou nejpočetnější čeledí a tvoří 4 % všech ptáků na planetě.\n\nDruhy z čeledi tangarovitých jsou různorodé, ale obecně se jedná o malé až střední pěvce s výrazným a pestrým zbarvením u samců a \"nudnějším\" zbarvením u samic. Ptáčata se většinou podobají samicím. Pohlavní dimorfismus je výrazný. Nejmenším z podřazných druhů je pitpit bělouchý se svými 9 cm na délku, naopak největší je se svými 28 cm strakovec velký, monotypický pták. Avšak tento strakovec není nejtěžší, za nejtěžší druh tangarovitých se může považovat tangara bělokápá, opět monotypický druh.\n\nJedná se o ptáky obývající Střední a Jižní Ameriku, nejčastěji tropické vlhké oblasti. Sdružují se do hejn od pěti do pěti desítek. Hnízdění probíhá u většinu druhů po období dešťů a průměrná snůška samic je okolo 8 vajec, které klade do miskovitého hnízda. Nejedná se o agresivní druhy, naopak, dobře se snášejí i s jinými ptáky a samci nejsou agresivní ani v době hnízdění. Co se potravy týče, pak se liší u jednotlivých druhů, ale snad u všech z nich je na jídelníčku malý hmyz a bobule.\nV posledních letech studie vztahů druhů uvnitř čeledi na základě analýzy DNA přinesly několik nových poznatků. Nejprve byly rody \"Chlorophonia\" a \"Euphonia\" přesunuty do čeledi pěnkavovitých (\"Fringillidae\"), k níž ve skutečnosti patří. Na druhou stranu bylo zjištěno, že severoamerické rody \"Habia\", \"Piranga\" a \"Chlorothraupis\" patří k čeledi kardinálovití (\"Cardinalidae\"). Naopak několik rodů, dříve řazených k různým skupinám strnadů bylo přesunuto mezi tangarovité. Výsledkem je velmi rozmanitá čeleď, což je zřejmě způsobeno zahrnutím více samostatných linií a v budoucnu zřejmě povede k další reorganizaci čeledi. Dříve byla čeleď obvykle řazena do tří podčeledí.\n\nPřevážná většina druhů tangar dnes žije v Jižní Americe, kde se podle současných názorů tato skupina také vyvinula; mnoho druhů však žije také ve Střední Americe a jejich vztahy se sesterskou čeledí kardinálovití nejsou dosud plně objasněny. Studie nížinných tangar ukázala, že osídlily Střední Ameriku opakovaně v dobách vynoření Panamské šíje a Střední Amerika je do značné míry zdrojem jejich značné pestrosti, protože zde vždy po izolaci docházelo k samostatnému vývoji jednotlivých linií.\n\n"}
{"id": "651212", "url": "https://cs.wikipedia.org/wiki?curid=651212", "title": "Český magický svaz", "text": "Český magický svaz\n\nČeský magický svaz je občanské sdružení, zastřešující organizace českých, moravských a slovenských kouzelníků, která byla založena v roce 1969 a funguje pod záštitou a finanční podporou Ministerstva kultury České republiky. Sdružuje amatéry a profesionály, kteří se zajímají o moderní magii. V současné době je prezidentem organizace Pavel Kožíšek. Český magický svaz je součástí mezinárodní asociace národních kouzelnických svazů F.I.S.M.\n\nJde o zájmové občanské sdružení s působností na území České republiky, ve kterém se sdružují zájemci o moderní magické umění, jež je založeno na principu trikového efektu. Vyhlašuje mistrovství České republiky, organizuje soutěžní festivaly, odborné semináře a vydává kromě knih i vlastní časopis. Český magický svaz řídí výkonná rada, která je volena Magickým sněmem.\n\nV čele ČMS stojí předseda (prezident) Českého magického svazu, v roce 2009 byl na kouzelnickém festivalu v Železném Brodě do čela svazu zvolen známý český kouzelník Pavel Kožíšek.\nPrezidenti postkomunistické éry byli: \n\n"}
{"id": "651219", "url": "https://cs.wikipedia.org/wiki?curid=651219", "title": "Divadlo kouzel Pavla Kožíška", "text": "Divadlo kouzel Pavla Kožíška\n\nDivadlo kouzel Pavla Kožíška je kouzelnické divadlo v Líbeznicích u Prahy. Divadlo vzniklo v roce 2003 a jeho zakladatelem a ředitelem je český kouzelník Pavel Kožíšek. Divadlo uvádí pořady pro děti a dospělé, které spojují svět magie, iluze a kouzel. V přízemí divadla je Zrcadlový labyrint s velkým zrcadlovým bludištěm, síní smíchu s prohnutými zrcadly, antigravitační místností a řadou optických iluzí a klamů. Od roku 2004 do roku 2016 se zde konal festival Velká cena divadla kouzel, který pořádal principál divadla Pavel Kožíšek.\n\nDivadlo kouzel je také oblíbeno televizemi vznikly zde snímky a tv pořady jako: Na vlastní oči, Bydlet jako…, Pokr ČT, Barrandovská Sedmička, Toulavá kamera, Záhady Toma Wizarda, O češtině a další. V divadle kouzel se také natáčel jeden díl ze seriálu V.I.P vraždy 2, ve kterém si také zahrál Pavel Kožíšek. Také se zde v roce 2009 natáčela scénka z televizního cyklu 3+1 s Miroslavem Donutilem, ve kterém hrál Martin Dejdar, Hana Mašlíková, Miroslav Donutil a další.\n\nOtevírání divadlu pomohla i řada slavných osobností. Jan Musil moderoval slavnostní otevření, tandem Težký pokondr a houslový virtuos Jaroslav Svěcený se stali kmotry divadla, Iva Hüttnerová divadlu namalovala a věnovala několik obrázků, kreslíř Mirek Vostrý namaloval pro divadlo kouzelnické vtipy, režisér Juraj Herz si jako první sáhnul na kouzelnickou hůlku, která prý plní tajná přání, hitmejkr Michal David nahrál divadlu kouzel znělku, kterou namluvil herec Pavel Trávníček.\n\nDivadlo kouzel také často navštěvují nebo zde byly i celebrity jako např: Petr Vondráček, Radim Uzel, Jan Cimický, Alice Bendová, Heidi Janků, Zdeněk Izer, Michal Nesvadba, Roman Štabrňák, Jan Rosák, Lukáš Langmajer, Václav Upír Krejčí, Dan Nekonečný, Karel Gott, Tomáš Hanák, Iveta Bartošová, Vladimír Hron, Petr Jablonský, Václav Vydra, Martin Dejdar, Miroslav Donutil, Jan Adámek, Honza Musil, Aleš Cibulka, Lukáš Pavlásek, Aleš Háma, Martin Zounar, Jaroslav Uhlíř, Ivo Šmoldas, Jan Rosák, Jan Čenský, Petra Janů, a další.\n\nDivadlo kouzel uvádí několik představení:\n\n"}
{"id": "651221", "url": "https://cs.wikipedia.org/wiki?curid=651221", "title": "Rafi Elul", "text": "Rafi Elul\n\nRafi Elul (: , oficiálně Refa'el Elul, ) je izraelský politik a bývalý poslanec Knesetu za Stranu práce.\n\nNarodil se 23. září 1957 v Maroku. V roce 1961 přesídlil do Izraele. Sloužil v izraelské armádě, kde dosáhl hodnosti Master Sergeant (Rav Samal Rišon). Vystudoval v bakalářském programu politologii na Bar-Ilanově univerzitě, na téže škole pak v magisterském cyklu i obor obchodní administrativa. Dále zde absolvoval kurz ve veřejné správě. Pracoval pak ve veřejné správě. Hovoří hebrejsky, anglicky, francouzsky a arabsky.\n\nPůsobil jako starosta města Mazkeret Batja, předsedal fondu místních samospráv pro rozvoj služeb pro mentálně postižené. Byl členem týmu televize Aruc Štajim. Byl předsedou sdružení přátel Kaplanovy nemocnice.\n\nV izraelském parlamentu zasedl poprvé po volbách v roce 1992, v nichž kandidoval za Stranu práce. Byl členem výboru pro drogové závislosti, výboru pro televizi a rozhlas, výboru pro vzdělávání a kulturu, výboru House Committee a výboru finančního. Mandát obhájil po volbách v roce 1996. Zastával post předsedy petičního výboru, byl členem výboru pro vědu a technologie, výboru House Committee, výboru pro zahraniční dělníky, výboru pro vzdělávání a kulturu a výboru pro záležitosti vnitra a životního prostředí.\n\nVe volbách v roce 1999 mandát neobhájil, počátkem 21. století přešel do strany Kadima, za kterou neúspěšně kandidoval ve volbách v roce 2006 a ve volbách v roce 2009.\n\n"}
{"id": "651224", "url": "https://cs.wikipedia.org/wiki?curid=651224", "title": "Učící se organizace", "text": "Učící se organizace\n\nO rozvoj konceptu učící se organizace se zasloužil americký vědec v oboru managementu Peter Senge. Ve své knize Pátá disciplína pohlíží na organizace jako na dynamické systémy ve stavu nepřetržité adaptace a zlepšování. To znamená, že důležitější než lidi učit je podporovat jejich schopnosti učit se. \n\nPeter Senge ve své knize prohlásil, že „v dnešní době je jedinou možnou konkurenční výhodou, kterou firma může získat, schopnost učit se rychleji, než konkurence.\"\n\n"}
{"id": "651232", "url": "https://cs.wikipedia.org/wiki?curid=651232", "title": "Exhalace", "text": "Exhalace\n\nTermín exhalace může označovat:\n\n"}
{"id": "651234", "url": "https://cs.wikipedia.org/wiki?curid=651234", "title": "Řepešínská lípa", "text": "Řepešínská lípa\n\nŘepešínská lípa patří k nejstarším a nejmohutnějším památným stromům v CHKO Šumava. Roste na východním kraji vesnice Řepešín ve směru na Saladín.\n\n\nMohutný kmen porůstá výmladky a je zcela dutý, dutina zastřešená. Větve směřující ke stavení sahají až k zemi. Bohatě olistěnou korunu zpevňuje řetěz, výška dosahuje 20 metrů. Těsně u kořenů lípy je stará studna, která stromu zajišťuje přísun vláhy i v době letních such.\n\nPrachaticko a Vimpersko je (zvlášť při severní hranici CHKO Šumava) velmi bohaté na staré a památné stromy, především pak lípy. Většina následujících stromů roste v okruhu do 10 km.\n\nblízké okolí\nSV směr\nSZ směr\nJZ směr\nJV směr\nPrachatice\n\n"}
{"id": "651238", "url": "https://cs.wikipedia.org/wiki?curid=651238", "title": "Čápi s mákem", "text": "Čápi s mákem\n\nČápi s mákem je reality show na TV Prima, obdoba TV pořadu \"Prostřeno\". Na rozdíl od pravidelného pořadu \"Prostřeno\" byl pořad \"Čápi s mákem\" vysílán pouze jednou (od 30. srpna do 4. října 2010), kdy konkuroval \"Talentmanii\". Druhý rozdíl je v účastnících, kteří jsou vybráni ze světa showbyznysu až bulváru.\n\n\n\n\n"}
{"id": "651243", "url": "https://cs.wikipedia.org/wiki?curid=651243", "title": "Eukleidovský obor", "text": "Eukleidovský obor\n\nEukleidovský obor (nebo eukleidovský okruh) je v algebře (či speciálněji v teorii okruhů) takový obor integrity, ve kterém je díky existenci eukleidovské funkce zajištěna funkčnost Eukleidova algoritmu. Jedná se o algoritmus na nalezení největšího společného dělitele pojmenovaný po starořeckém matematikovi Eukleidovi, který byl původně vymyšlený jen pro celá čísla, nicméně lze ho využít i v některých jiných okruzích.\n\nPlatí, že každý eukleidovský obor je zároveň oborem hlavních ideálů. V každém eukleidovském oboru platí patřičná varianta Základní věty aritmetiky. Zároveň zde lze nejen nalézt největšího společného dělitele, ale také pomocí rozšířeného Eukleidova algoritmu nalézt jeho vyjádření Bézoutovou rovností jako lineární kombinace prvků, jejichž největšího společného dělitele hledáme.\n\nPro obor integrity \"R\" se jako eukleidovská funkce označuje taková funkce formula_1 , která splňuje podmínky:\n\nEukleidovský obor je takový obor, na kterém lze definovat alespoň jednu eukleidovskou funkci.\n\nStejně dobře by fungovala definice, která by vyžadovala existenci funkce splňující pouze první podmínku. Pokud totiž existuje taková funkce \"g\", pak lze pro splnění definice výše sestrojit funkci \"f\" takto:\ntady tak, že pro prvek \"a\" je hodnota \"f\" definována jako nejmenší z hodnot \"g\" pro nenulové prvky hlavního ideálu generovaného \"a\".\n\nPříklady euklidovských oborů:\n"}
{"id": "651244", "url": "https://cs.wikipedia.org/wiki?curid=651244", "title": "Vydechování", "text": "Vydechování\n\nVydechování čili výdech, exspirace (z latinského ) či exhalace (lat. ) je vyprázdnění použitého vzduchu z plic za účelem opětovného nadechnutí, čili nasátí čerstvého atmosférického vzduchu. Jde o základní fáze dýchání.\n\n\n"}
{"id": "651248", "url": "https://cs.wikipedia.org/wiki?curid=651248", "title": "Nadechování", "text": "Nadechování\n\nNadechování čili nádech, vdech, inspirace (z latinského ) či inhalace (lat. ) je nasátí čerstvého atmosférického vzduchu, tj. vzduchu s potřebným podílem kyslíku a s malým podílem oxidu uhličitého, do plic za účelem vstřebání kyslíku do těla, po němž následuje vydechnutí použitého vzduchu. Jde o základní fázi dýchání. Slovo \"vdechnutí\" označuje naproti tomu zpravidla nasátí drobného předmětu (typicky malým dítětem), nikoli vzduchu (plynu). Inhalace je také léčivý postup vdechování prospěšných par.\n\n\n"}
{"id": "651249", "url": "https://cs.wikipedia.org/wiki?curid=651249", "title": "Kick-Ass", "text": "Kick-Ass\n\nKick-Ass (Nářez) je americko-britský film z roku 2010 natočený podle stejnojmenného komiksu Marka Millara a Johna Romity Jr.. Film vypráví příběh obyčejného teenagera, který se snaží stát opravdovým superhrdinou pod jménem Nářez (v originále Kick-Ass).\n\nObyčejný teenager Dave Lizewski se stane skutečným superhrdinou i přesto, že nemá žádné superschopnosti.\n\nBěhem svého prvního pokusu v boji proti kriminálníkům je surově zbit, bodnut a sražen autem, což na něm zanechá trvalé následky v podobě poškozených nervů a zvýšeného prahu bolesti. Chirurgické implantáty potřebné na opravu zničených kostí mu poskytnou ochranu proti dalším zraněním. Dave nikomu neprozradil pravdu o svých zraněních a tvrdí, že byl přepaden, což vede k tomu, že se začnou šířit zvěsti o tom, že je gay. Katie Deauxma, do které je Dave dlouho zamilovaný, si ho díky tomu konečně začne všímat a Dave se rozhodne předstírat, že je gay, aby s ní mohl trávit čas.\n\nDalší Daveův boj proti zločinu nahraje náhodný kolemjdoucí na mobil a video se stane internetovým hitem. Na videu jde slyšet, jak se Dave jako superhrdina pojmenovává \"Nářez\". Dave pak založí Nářezovi účet na MySpace, aby ho lidé mohli kontaktovat kvůli pomoci. Katie prozradí Daveovi, že ji obtěžuje drogový dealer Rasul. Nářez dealera vypátrá, ale je zneškodněn Rasulovými kumpány, kteří ho mají v úmyslu zabít. Nakonec ho zachrání jedenáctiletá superhrdinka Zabijačka, která útočníky zabije. Zabijačka potom odejde spolu se svým otcem Taťuldou. Oba věří, že Nářez má potenciál, ale varují ho, aby byl opatrnější, a řeknou mu o způsobu, jak je může kontaktovat, když bude potřebovat.\n\nTaťulda je Damon Macready, policista, který byl neprávem místním kriminálním bossem Frankem D'Amicem obviněn z toho, že je drogový dealer. Zatímco byl Damon ve vězení, jeho manželka porodila dceru Mindy. Po propuštění se Damon Mindy ujal (do té doby ji opatroval Damonův bývalý kolega od policie seržant Marcus Williams) a začal ji trénovat v boji proti zločinu. Mindy získala přezdívku Zabijačka a Damon se začal nazývat Taťulda. Williams s Damonovými metodami nesouhlasí, ale rozhodl se nezasahovat.\n\nD'Amico se domnívá, že Nářez je zodpovědný za škody, které utrpěla jeho organizace, a tak přikáže svým mužům, aby ho zničili. Jeho syn Chris ale doporučuje jiný postup. Chris si vytvoří rovněž identitu superhrdiny. Pod jménem Zuřivec se spřátelí s Nářezem a má jej vlákat do pasti. Past ale odstraní Taťulda, který zabije D'Amicovy muže a podpálí budovu, kde čekali, ještě před příjezdem Nářeze a Zuřivce. Po útěku z hořící budovy se Dave rozhodne, že skončí s kariérou Nářeze. Celou pravdu potom přizná Katie, ta mu odpustí a stane se jeho přítelkyní.\n\nO týden později Dave najde několik zpráv od Zuřivce, který chce, aby se sešli. Dave řekne Katie, že se musí ještě jednou naposledy převléct za Nářeze, aby se mohl sejít se Zuřivcem. Schůzka je lest navržená tak, aby Nářez odhalil Taťuldu. Nářez neúmyslně dovede D'Amicovy muže na jedno z bezpečných míst Macreadyových. Tam jsou Nářez a Taťulda uneseni a Zabijačka zřejmě zabita. D'Amico chce Nářeze a Taťuldu popravit v přímém internetovém přenosu tak, aby to viděli miliony diváků. Mezi nimi jsou i Katie a Williams, ani jeden z nich nemůže zasáhnout. Dorazí ale přeživší Zabijačka a všechny gangstery zabije. Během boje ale jeden z nich podpálí Taťuldu. Než podlehne svým zraněním, stihne se s ním Zabijačka rozloučit. Nářez se snaží Zabijačku přesvědčit, aby přestala se svým nebezpečným životním stylem, ale ta má v úmyslu dokončit, co začal její otec a Nářez neochotně souhlasí s tím, že jí pomůže.\n\nBěhem útoku na D'Amicovo ředitelství Zabijačka zastřelí většinu zbylých D'Amicových mužů, ale náhle jí dojdou náboje a je zajata. Pak ale dorazí s pomocí raketového batohu vybaveného Gatlingovým kulometem Nářez a zbývající gangstery postřílí. Oba se potom vydají za D'Amicem a jeho synem. Nářez bojuje se Zuřivcem, ale navzájem se porazí. Zabijačka se postaví D'Amicovi, ale je nakonec poražena. Když se D'Amico chystá se Zabijačkou skoncovat, dorazí Nářez s raketometem, vystřelí D'Amica z okna a ten pak ve vzduchu vybuchne. Zuřivec se probere akorát ve chvíli, kdy Nářez a Zabijačka na unikají s pomocí raketového batohu a není schopen je zastavit.\n\nMindy a Dave se rozhodnou skoncovat se životy superhrdinů a žít normální život. Mindy znovu žije s Marcusem Williamsem a nastoupí do Daveovy školy. Ačkoli Dave se svou kariérou skončil, objevila se nová \"generace\" superhrdinů a město je díky tomu bezpečnější. Zuřivec je zobrazen s novou maskou a říká: \"Jak řekl jeden velikán: 'Tančil jsi s ďáblem při měsíčku.'\" (v originále: \"Wait till they get a load of me\", což je narážka na Jokera v podání Jacka Nicholsona ve filmu \"Batman\").\n\nFilm sklidil převážně pozitivní reakce kritiky. Server Rotten Tomatoes hodnotí snímek 76% na základě 232 recenzí. Server Metacritic dává filmu skóre 66 ze 100 na základě 38 recenzí. Uživatelé ČSFD film hodnotí průměrně 83%.\n\nMnoha kritikům se ale nelíbilo zobrazení násilí ve filmu, kdy jedenáctileté děvče zavraždí mnoho gangsterů a nakonec je samo téměř zabito dospělým mužem. Filmový kritik Roger Ebert si myslí, že film glorifikuje násilí, zvláště násilí páchané dětmi. Napsal: \"Když děti ve věku publika domácích kopií tohoto filmu každý den jeden po druhém střílejí, tento druh (filmu) přestane být zábavným.\"\n\n"}
{"id": "651252", "url": "https://cs.wikipedia.org/wiki?curid=651252", "title": "Inhalace", "text": "Inhalace\n\nInhalace je léčebný postup spočívající ve vdechování par minerálních vod, roztoků léků nebo jejich aerosolů. Inhalovat lze pomocí speciálního přístroje (inhalátoru) nebo vdechováním par vroucí nebo nahřáté kapaliny. Nejčastěji se inhalací léčí astma a jiná onemocnění dýchacích cest.\n\n"}
{"id": "651253", "url": "https://cs.wikipedia.org/wiki?curid=651253", "title": "Mistrovství světa v cyklokrosu do 23 let", "text": "Mistrovství světa v cyklokrosu do 23 let\n\nMistrovství světa v cyklokrosu mužů do 23 let se koná od r. 1996 v rámci Mistrovství světa v cyklokrosu.\n\n"}
{"id": "651267", "url": "https://cs.wikipedia.org/wiki?curid=651267", "title": "Lumpy Money", "text": "Lumpy Money\n\nThe Lumpy Money Project/Object je album kytaristy a zpěváka Franka Zappy, vydané v lednu roku 2009.\n"}
{"id": "651271", "url": "https://cs.wikipedia.org/wiki?curid=651271", "title": "Polonia Bytom", "text": "Polonia Bytom\n\nJméno Polonia Bytom označuje vícero polských sportovních klubů:\n\n"}
{"id": "651273", "url": "https://cs.wikipedia.org/wiki?curid=651273", "title": "Joe's Menage", "text": "Joe's Menage\n\nJoe's Menage je živé album Franka Zappy, které bylo posmrtně vydané 1. října 2008. Album bylo nahrané 1. listopadu 1975.\n\nVšechny skladby napsal Frank Zappa.\n\n"}
{"id": "651287", "url": "https://cs.wikipedia.org/wiki?curid=651287", "title": "Jon Bon Jovi", "text": "Jon Bon Jovi\n\nJon Bon Jovi, vlastním jménem John Francis Bongiovi jr., (* 2. března 1962) je americký zpěvák a herec, zakládající člen hudební skupiny Bon Jovi. \n\nMá dva bratry. Od 29. dubna 1989 je ženatý s Dorotheou R. Hurley s kterou se seznámil na střední škole. Má s ní 4 děti (Stephanie Rose, nar. 1993; Jesse James Louis, nar. 1995; Jacob Hurley, nar. 2002 a Romeo Jon, nar. 2004). \n\nBěhem své kariéry vydal tři sólová alba a dvacet studiových alb se svojí kapelou, která k dnešnímu dni prodala více než 130 milionů nosičů po celém světě, čímž je jedním ze světově nejprodávanějších hudebních umělců. Kromě své hudební kariéry se Jon Bon Jovi věnuje od roku 1990 také herectví. Hrál hlavní role v několika filmech jako Moonlight and Valentino a U - 571 a vedle toho si zahrál i v televizních seriálech Sex ve městě či Ally McBealová.\n\nJeho hudebními vzory jsou Frank Sinatra a Bruce Springsteen. Jako skladatel byl Jon Bon Jovi v roce 2009 uveden do \"Songwriters Hall of Fame.\" V roce 2012 se Jon Bon Jovi zařadil na 50. místo na seznamu časopisu \"Power 100\" v kategorii \"Nejvýkonnější a nejvlivnější lidé v hudebním byznysu\". V roce 1996 jej časopis People jmenoval jedním z \"50 nejkrásnějších lidí na světě\". V roce 2000 stejný časopis jej označil jako \"nejvíce sexy rockovou hvězdu\" a byl také třináctý na seznamu VH1 \"100 nejvíce sexy umělců\".\n\nKromě toho byl Jon Bon Jovi jedním ze zakladatelů a většinovým vlastníkem týmu Arena Football League Philadelphia Soul. Je také zakladatelem The Jon Bon Jovi Soul Foundation založené v roce 2006 a věnuje se boji s problémy, které vedou rodiny a jednotlivce do ekonomického zoufalství.\n\nV prezidentských volbách v roce 2000 podporoval kandidáta demokratů Ala Gora, Johna Kerryho v prezidentských volbách roku 2004 a Baracka Obamu v prezidentských volbách v roce 2008. V roce 2010 jej prezident Barack Obama přizval do Rady pro komunitní řešení.\n\nByl mu také udělen čestný doktorát humanitních studií z Monmouth University v roce 2001.\n\n\n\n\n"}
{"id": "651291", "url": "https://cs.wikipedia.org/wiki?curid=651291", "title": "Kokcidióza dravců", "text": "Kokcidióza dravců\n\nKokcidiózu u sokolovitých dravců (\"Falconidae\") způsobují kokcidie z rodu \"Caryospora\", jejichž oocysty obsahují jednu sporocystu s 8 sporozoity a jejichž endogenní vývoj probíhá v enterocytech tenkého střeva. Nejčastěji se diagnostikují \"C. neofalconis\" (oocysty velikosti 40 x 35 µm) a \"C. kutzeri\" (25 x 30 µm). Infekce dravců mohou probíhat subklinicky nebo za příznaků hubnutí, anorexie a průjmů různé intenzity. Léčebně se používají sulfonamidy nebo toltrazuril.\n"}
{"id": "651292", "url": "https://cs.wikipedia.org/wiki?curid=651292", "title": "Tobská katastrofa", "text": "Tobská katastrofa\n\nPřibližně před 74 000 roky došlo v Indonésii na ostrově Sumatra ke gigantické erupci supervulkánu Toba, která se údajně stala jednou z nejničivějších přírodních katastrof, kterou lze doložit. Množství vyvržené horniny činilo kolem 2800 km³, současně bylo vyvrženo okolo 3300 megatun aerosolu kyseliny sírové do stratosféry, což mohlo způsobit zkázu globálních rozměrů a poslední větší globální vymírání. Některé archeologické nálezy tomu nenasvědčují. Jde tak o kontroverzní teorii.\n\nErupce supervulkánu Toba byla nejsilnější erupcí za několik milionů let. Tato erupce (stupně VEI 8) nastala v probíhající poslední době ledové a způsobila další zhoršení klimatických podmínek. Celosvětově se dočasně údajně ochladilo až o 5 °C a výrazně začaly růst polární ledovce, což způsobilo výrazné ochlazení zejména v oblastech větších severních šířek. Nicméně některé numerické modely naznačují, že exploze mohla způsobit globální pokles teploty o 5 až 15 °C a navození stavu sopečné zimy podobné nukleární zimě. Některé zase uvádějí za realistický pouze 1 °C. Spíše šlo o krátkodobý výkyv teplot, protože není zaznamenána změna klimatu v škále roků. Bill Rose a Craig Chesner z Michiganské technologické univerzity vyvodili, že celkové množství vyvrženého materiálu bylo asi 2 800 km³ - zhruba 2000 km³ teklo v podobě lávy po povrchu, a kolem 800 km³, spadlo jako sopečný popel, zejména západním směrem od vulkánu. Pyroklastické proudy z erupce dosáhly vzdálenosti až 200 km od vulkánu a úplně zničily oblast 20 000 km² (čtvrtina území České republiky).\n\nJižní Asie se pokryla 15 cm vrstvou popela, což mělo nedozírné následky pro místní faunu a floru. Území přilehlé k Tobě, sahající na západ k Indii a na východ k Malajsii, bylo v okruhu cca 1 000 km místy pokryto popelem do výšky 6 až 9 m. Sopečné sklo bylo nalezeno 9000 km daleko. Dále bylo vyvrženo přibližně 6 000 milionů tun oxidu siřičitého, který se v oblacích proměnil na kyselinu siřičitou v množství přibližně 10 000 milionů tun, což způsobilo velmi silné kyselé deště po celé planetě, decimující vše živé.\n\nPro většinu živočišných a rostlinných druhů v jihovýchodní Asii údajně znamenala erupce Toby rychlé vymření. Následné předpokládané globální hromadné vymírání je posledním větším vymíráním zaznamenaným v historii planety. Podle starší teorie do té doby slibně se rozvíjející lidský druh byl zdecimován na posledních 5000 až 10 000 jedinců. Na druhou stranu přežili jen ti nejsilnější a přeživší jedinci byli výbornou genetickou základnou pro nové rozšíření lidské rasy. Některé studie toto však popírají, podle Michaela Petraglii z Cambridgské univerzity nálezy kamenných nástrojů v Indii dokládají, že život lidí nebyl erupcí narušen. Klima planety se brzy začalo vracet do normálu. Příznivý vývoj byl ale přerušen před asi 26 tisíci lety výbuchem dalšího supervulkánu (Oruanui na Novém Zélandu), což vedlo k opětovnému ochlazení a prodloužení posledního glaciálu do doby před 12 tisíci lety.\n\nCelá kaldera se vlivem erupce propadla a na jejím místě vzniklo velké jezero, které nese název Toba a podle kterého je supervulkán pojmenován. Jde o největší jezero na ostrově a vůbec největší sopečné kráterové jezero na Zemi. Má rozlohu 1130 km². Je 100 km dlouhé a 30 km široké. Dosahuje maximální hloubky 529 m. Objem vody činí 240 km³. Leží v nadmořské výšce 911 m.\n\n"}
{"id": "651296", "url": "https://cs.wikipedia.org/wiki?curid=651296", "title": "You Can't Do That on Stage Anymore, Vol. 4", "text": "You Can't Do That on Stage Anymore, Vol. 4\n\nYou Can't Do That on Stage Anymore, Vol. 4 je dvoj CD, sestavené z živých nahrávek Franka Zappy, nahraných v letech 1969 – 1988 a vydané v roce 1991.\n\nVšechny skladby napsal Frank Zappa, pokud není uvedeno jinak.\n\n\n"}
{"id": "651299", "url": "https://cs.wikipedia.org/wiki?curid=651299", "title": "Zlatý glóbus za nejlepší seriál (drama)", "text": "Zlatý glóbus za nejlepší seriál (drama)\n\nZlatý glóbus za nejlepší seriál (drama) uděluje Asociace zahraničních novinářů v Hollywoodu (angl. \"Hollywood Foreign Press Association\") každoročně v lednu na ceremoniálu Zlatých glóbů.\n\nKategorie se původně jmenovala \"Nejlepší televizní seriál\" a od roku 1970 se dělí na žánry \"drama\" a \"komedie / muzikál\".\n\nNásledující seznam obsahuje seriály pouze vítězné. Rok u vítězného pořadu znamená rok, za který byl oceněn; nikoliv rok, kdy se konal slavnostní ceremoniál. Zahrnuty jsou i seriály a pořady udělené před rokem 1970 a to v kategorii \"Nejlepší televizní seriál\". Má-li pořad český distribuční název, je uveden pod ním.\n\n\n\n\n\n\n\n"}
{"id": "651300", "url": "https://cs.wikipedia.org/wiki?curid=651300", "title": "Jaromír Fiala", "text": "Jaromír Fiala\n\nJaromír Fiala (30. prosince 1892 Postoloprty – 15. května 1967 Praha) byl český hudební pedagog, spisovatel, překladatel a skladatel.\n\nMaturoval na gymnáziu na Smíchově (tehdy ještě nebyl součástí Prahy) a pokračoval studiem románských jazyků na Karlově univerzitě. V roce 1913 byl na studijním pobytu ve Francii v Poitiers. Absolvoval v roce 1917 a stal se profesorem na střední škole v Domažlicích. V Domažlicích byl i sbormistrem pěveckého sboru \"Čerchovan\".\n\nV roce 1919 byl jmenován středoškolským profesorem v Praze. Vedle toho se intenzivně věnoval hudbě. Studoval na Pražské konzervatoři hru na klavír u Albína Šímy, skladbu u Otakara Šína a zpěv u Antonína Heřmana. V roce 1922 vykonal nejen státní zkoušky ze zpěvu, ale získal i doktorát filosofie na Karlově univerzitě. Dál učil na středních školách, ale byl i učitelem francouzské výslovnosti na konzervatoři a lektorem francouzského jazyka na Univerzitě.\n\nPo skončení 2. světové války se stal inspektorem středních škol pro filologii a hudební výchovu. Až do odchodu do důchodu v roce 1953 byl školským referentem Krajského národního výboru v Praze.\n\nDílo Jaromíra Fialy zahrnuje široké oblasti, hudby, hudební vědy i filologie. Spolupracoval se skladatelem Jindřichem Jindřichem při sběru lidových písní. Sestavil řadu bibliografií našich předních skladatelů a věnoval se popularizaci vážné hudby, jak přednáškovou činností, tak svými publikacemi, rozhlasovými pořady a předmluvami pro Státní nakladatelství hudby a umění. Připravil mnoho metodických příruček pro výuku hudby a zpěvu. Překládal z francouzštiny libreta oper a oratorií předních světových skladatelů (Maurice Ravel, Erik Satie, Darius Milhaud). Do češtiny převedl texty více než 300 písní. Články o české hudbě přispíval i do francouzských novin a časopisů. Zasloužil se i o znovuuvedení skladeb starých českých mistrů, založil a redigoval edici Staří mistři. Jako skladatel vycházel z díla Josefa Bohuslava Foerstra. Těžiště jeho skladatelské tvorby tvořily písně a sbory. Jeho instrumentální skladby však neměly velký úspěch.\n\n\n\n\n\n\n\n\n\n"}
{"id": "651302", "url": "https://cs.wikipedia.org/wiki?curid=651302", "title": "Son of Cheep Thrills", "text": "Son of Cheep Thrills\n\nSon of Cheep Thrills je kompilační album Franka Zappy, které obsahuje materiál z dříve vydaných alb. Album vyšlo v dubnu 1999.\n\nVšechny skladby napsal Frank Zappa, pokud není uvedeno jinak.\n\n\n"}
{"id": "651304", "url": "https://cs.wikipedia.org/wiki?curid=651304", "title": "Králova řeč", "text": "Králova řeč\n\nKrálova řeč (anglicky: The King's Speech) je britsko-australsko-americké historické drama natočené na podkladě skutečných událostí, které režíroval Tom Hooper a napsal David Seidler.\n\nFilm pojednává o přátelství mezi britským králem Jiřím VI. a jeho logopedem. Snímek získal cenu \"People's Choice Award\" na Torontském mezinárodním filmovém festivalu a v roce 2010 byl nominován na dvanáct Oscarů, z nichž získal čtyři ceny za nejlepší film, nejlepšího herce v hlavní roli, nejlepší scénář a nejlepší režii. V hlavních rolích se objevili Colin Firth, Geoffrey Rush a Helena Bonham Carterová.\n\nVe 30. letech 20. století se ve Spojeném království princ Albert (pozdější král Jiří VI. a otec královny Alžběty II.), druhorozený syn krále Jiřího V., trápí s vážným problémem – koktavostí.\n\nPod nátlakem své ženy Alžběty se setkává s Lionelem Loguem, australským logopedem, který má mírně neortodoxní metody. Až na malé princovy rezervy však Logueova metoda překvapivě funguje. Jelikož se Albert po abdikaci svého bratra krále Eduarda VIII. stal králem Jiřím VI., musí překonat své obtíže s jazykem právě v době, kdy svět vstupuje do druhé světové války. Navíc zjišťuje, že logoped nemá lékařské vzdělání a jedná se o ochotnického herce, který koktavosti odnaučoval traumatizované vojáky vracející se domů z první světové války. Na rozdíl od tehdy praktikované léčby se zaměřoval na duši a psychický stav pacientů s pozitivními výsledky.\n\nSvou řeč k národu o vstupu do války s Německem, přenášenou rozhlasem v přímém přenosu, král dobře zvládne. V závěru filmu král Jiří VI. svému logopedovi poděkuje za pomoc a nazve jej přítelem.\n\n\n\n"}
{"id": "651305", "url": "https://cs.wikipedia.org/wiki?curid=651305", "title": "Arliss Howard", "text": "Arliss Howard\n\nArliss Howard, rodným jménem Leslie Richard Howard (* 18. října, 1954, Independence, Missouri, USA), je americký herec, scenárista a filmový režisér.\n\nVe filmové branži se pohybuje od roku 1983 a od té doby se objevil téměř ve čtyřiceti televizních seriálech a filmech. Známý je například svými rolemi ve filmech \"Takoví normální zabijáci\" (1994), \"Amistad\" (1997), \"\" (1997) ad. V posledních letech účinkuje spíše v televizních seriálech (\"Medium\", \"Rubicon\" ad.).\n\nJeho manželkou je herečka Debra Winger, která také účinkovala v některých jeho filmech.\n"}
{"id": "651307", "url": "https://cs.wikipedia.org/wiki?curid=651307", "title": "Lešišovská lípa", "text": "Lešišovská lípa\n\nLešišovská lípa je starý památný strom a zároveň třetí nejmohutnější lípa malolistá v západních Čechách. Roste na kraji malé vesnice jižně od obce Mokrosuky, kde snad dříve fungovala jako orientační bod staré stezky.\n\n\nKmen lípy dříve býval objemnější, ale o část přišla. Dutina je otevřená až do koruny, okraje praskliny se zavalují. U paty kmen podpírají výrazné kořenové náběhy. V roce 2001 bylo doporučeno ošetření dutiny. Strom je celkově vitální a v dobrém stavu. U lípy prý dříve strašilo – za šera v její dutině mizely jakési přízraky a málokdo se tak nebál k dutému stromu v noci přiblížit. Někteří lidé ale věří, že nešlo o žádné nadpřirozené úkazy, ale o aktivity místních pašeráků nebo loupežníků. Lešišovské lípě byl věnovaný prostor v televizním pořadu Paměť stromů, konkrétně v dílu číslo 14, Stromy pohádek a tajemných sil.\n\n\n"}
{"id": "651308", "url": "https://cs.wikipedia.org/wiki?curid=651308", "title": "Chthonic", "text": "Chthonic\n\nChtHoniC (někdy zapisováno \"ChthoniC\" nebo \"ChThoniC\", ) je tchajwanská melodicblackmetalová kapela. Ve své hudbě používají tradiční čínský hudební nástroj erhu. Slovo \"Chthonic\" je odvozeno z řečtiny a znamená \"podsvětí\".\n\nChtHoniC jsou v některých částech Číny zakázáni pro jejich anti-politicky zaměřené texty, vokalista Freddy Lim je v současnosti politicky aktivní a bojuje za osvobození Tchaj-wanu, společně s Doris Yeh (baskytara) se v roce 2009 přidali k Tchajwanské organizaci pro lidská práva.\nJejich texty jsou psány tchajwansky, japonsky, nebo jazykem tchajwanských aboridžinců. Také píší čínsky a mandarinsky.\n\nKapelu ChtHoniC založil v roce 1995 vokalista Freddy Lim, který v kapele zároveň hraje na erhu. Později se k němu přidala kytaristka Ellis, bubeník Terry, basák Man 6 a zhruba po půl roce i klávesistka Ambrosia. Jako hlavní směr kapely si zvolili boj proti Čínskému komunistickému systému, za což jsou v některých částech Číny zakázáni.\n\nChtHoniC debutovali v roce 1998 singlem \"Deep Rising\", těsně po něm následovalo v roce 1999 album \"Where the Ancestors' Souls Gathered\". Další dvě alba \"9th Empyrean\" a \"Relentless Recurrence\" nebyla vcelku ničím průlomová. Obrovský úspěch ale zaznamenali po vydání alba \"Seediq Bale\", které je velmi proslavilo. V roce 2009 vydali velmi dobré album \"Mirror of Retribution\", k němu klip \"49 Theurgy Chains\" a hned po něm v roce 2010 cover songu \"Painkiller\" od Judas Priest.\n\nV obsazení kapely od jejího založení proběhlo mnoho změn, jediný původní člen je Freddy Lim.\n\n\n\n\n\n\n"}
{"id": "651309", "url": "https://cs.wikipedia.org/wiki?curid=651309", "title": "Opravdová kuráž", "text": "Opravdová kuráž\n\nOpravdová kuráž (anglicky True Grit) je americký westernový film, který režírovali a napsali bratři Coenové. Jde o druhou adaptaci stejnojmenného románu Charlese Portise z roku 1968.\n\nJeff Bridges, Matt Damon, Josh Brolin, Barry Pepper, Hailee Steinfeld, Paul Rae, Dakin Matthews, Domhnall Gleeson, Leon Russom\n\nnejlepší film, režie, herec HR - Jeff Bridges, herečka VR - Hailee Steinfeld, kamera, výprava, (25.1.2011)\nkostýmy, zvuk, zvukové efekty, scénář - A\n"}
{"id": "651312", "url": "https://cs.wikipedia.org/wiki?curid=651312", "title": "The Frank Zappa AAAFNRAAAA Birthday Bundle", "text": "The Frank Zappa AAAFNRAAAA Birthday Bundle\n\nThe Frank Zappa AAAFNRAAAA Birthday Bundle je kompilační album Franka Zappy, vydané k příležitosti jeho nedožitých 70. narozenin 21. prosince 2010. Na albu se také objevují hudebníci jako Ahmet Zappa, Dweezil Zappa, Steve Vai a další.\n"}
{"id": "651315", "url": "https://cs.wikipedia.org/wiki?curid=651315", "title": "Congress Shall Make No Law...", "text": "Congress Shall Make No Law...\n\nCongress Shall Make No Law... je album Franka Zappy, posmrtně vydané v roce 2010 v Zappa Family Trust. Mnoho skladeb je pojmenovaných po Desatero přikázání.\n\n"}
{"id": "651316", "url": "https://cs.wikipedia.org/wiki?curid=651316", "title": "Zlatý glóbus za nejlepší seriál (komedie / muzikál)", "text": "Zlatý glóbus za nejlepší seriál (komedie / muzikál)\n\nZlatý glóbus za nejlepší seriál (komedie / muzikál) uděluje od roku 1969 Asociace zahraničních novinářů v Hollywoodu (angl. \"Hollywood Foreign Press Association\") každoročně v lednu na ceremoniálu Zlatých glóbů.\n\nNásledující seznam obsahuje seriály pouze vítězné. Rok u názvu pořadu znamená rok, za který byl oceněn; nikoliv rok, kdy se konal slavnostní ceremoniál. Zahrnuty jsou i seriály a pořady oceněné nepravidelně před rokem 1969 a to v kategorii \"Nejlepší komediální seriál\". Má-li pořad český distribuční název, je uveden pod ním.\n\n\n\n\n\n\n\n"}
