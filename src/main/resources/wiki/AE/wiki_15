{"id": "582186", "url": "https://cs.wikipedia.org/wiki?curid=582186", "title": "Ralf Dahrendorf", "text": "Ralf Dahrendorf\n\nRalf Gustav Dahrendorf (1. května 1929 Hamburk, Německo – 17. června 2009 Kolín nad Rýnem) byl německo-britský sociolog, politolog, filosof a liberální politik. Byl považován za jednu z předních osobností společenských věd. Osobní svoboda byla pro něj nejvyšším dobrem a její ochrana a zachování jeho životním zájmem.\n\nDahrendorfovým otcem byl sociální demokrat Gustav Dahrendorf, po jehož vzoru byl Ralf odpůrce nacismu, v posledním roce války byl za tuto činnost vězněn v táboře.\n\nStudoval na univerzitě v Hamburku, první doktorát zde získal v roce 1952 a pokračoval na London School of Economics v letech 1952–1954. Druhý doktorát získal Dahrendorf v roce 1956. V listopadu 1956 byl spolu s dalšími 40 lidmi vybrán do Německé sociologické asociace, kam patřili i například Hanz Albert, Karl Martin Bolte a mnoho dalších. Z nichž ale vždy vyčníval. Jako první získal místo předsedy v Německé sociologické asociaci. Do politiky se začal angažovat roku 1969.Během studia na London School of Economics se setkal s Karlem Popperem, jehož vědecká teorie ho dovedla až za hranice hermeneutiky a dialektiky, ovšem k jeho hlavnímu zaměření ho dovedla až kniha Citizenship and Social Class od T. H. Marshalla.Založil katedru sociologie v Kostnici, kde i začínal jako teoretik sociální stratifikace.\n\nByl nositelem Řádu britského impéria. V letech 1969–1970 byl poslancem německého Spolkového sněmu za FDP. Později byl též evropským komisařem pro vnější vztahy a obchod, evropským komisařem pro výzkum, vědu a vzdělávání. Roku 1971 se stal členem Komise Evropského společenství a pod pseudonymem zveřejnil články ostře napadající bruselskou byrokracii a „Evropany z povolání“.Kritizoval Evropskou unii a evropské mocnosti zato, že neumožnili státům střední a východní Evropy dřívější členství v EU. Obával se společné měny, o které si myslel, že povede ke štěpení EU.\n\nSpolu s Davidem Lockwoodem vytvořili ´´konfliktní sociologii´´. Zabývali se problematikou formování tříd, sociální nerovnosti a sociálních konfliktů.Dahrendorf zaujal svou snahou o institucionalizaci třídních konfliktů, jelikož věřil, že se dají vyřešit bez násilí. Hlásil se k otevřené společnosti, k demokraticky voleným institucím a k liberální demokracii.\n\nDahrendorf byl v letech 1974–1984 ředitelem prestižní London School of Economics (1974–1984) a v letech 1987–1997 rektorem ústavu St. Antony's College, který je součástí Oxfordské univerzity. Byl předním teoretikem sociálních tříd a konfliktů a významným kritikem marxismu. Zabýval se též tématem svobody a autoritářského režimu.\n\nRoku 1988 se usadil ve Velké Británii, kde dostal britské občanství. V roce 1993 byl doživotně jmenován členem britské Sněmovny lordů. Ve Velké Británii byl znám též jako lord Dahrendorf. Poslední chvíle poznamenané rakovinou strávil se svou rodinou a přáteli z Oxfordské univerzity.K jeho smrti se vyjádřila i německá kancléřka Angela Merkelová, která řekla: „Evropa ztratila jednoho z nejdůležitějších myslitelů a intelektuálů.“.\n\nJeho díla vyšla i v češtině, a to například Úvahy o revoluci v Evropě, Pokoušení nesvobody: intelektuálové v časech zkoušek, Od pádu Zdi k válce v Iráku.\n\nZa svůj život získal řadu ocenění a titulů, např.:\n\nDahrendorfova teorie konfliktu je zaměřena na sociální konflikty a jeho koncepce je nejúplněji obsažena v práci Soziale Klassen und Klassenkonflikt in der industriellen Gesellschaft (česky Sociální třídy a třídní konflikt v industriální společnosti, 1957). V něm představil “třetí cestu” mezi Parsonsovou funkcionalistickou teorií opírající se o představu harmonické společnosti a Marxovou myšlenkou proti sobě stojících sociálních tříd, přičemž  odmítá Marxovo vyústění konfliktu v beztřídní společnost. Věřil, že ani marxismus, ani strukturální funkcionalismus nevypovídají o celé společnosti, neboť strukturální funkcionalismus se dostatečně nezaměřuje na aspekt sociálního konfliktu a marxismus nebere v úvahu sociální integraci a přeměnu společnosti na kapitalistickou. \n\nDahrendorfa moderní teorie konfliktu považuje každou společnost za konfliktní, neboť je rozdělena na třídy (ty považuje ve smyslu otevřených politických konfliktů založených na sociálním postavení za moderní jev) a strany, což způsobuje nerovný přístup k moci a odměnám a nerovnou distribuci statusů. Zatímco Marx považoval za hlavní příčinu konfliktu nerovnost mezi třídami, Dahrendorf tvrdí, že konflikty způsobují zejména různé zájmy jednotlivců a skupin a oslabení těch, co jsou u moci.    \n\nDahrendorf definuje pojem sociální konflikt jako strukturálně vytvořené protikladné vztahy mezi prvky společnosti vyrůstající systematicky ze sociálních struktur společnosti. Tyto konflikty se přitom mohou odehrávat na různých úrovních společnosti, přičemž se může jednat o konflikty mezi rolemi nebo konflikt mezi třídami. Předmětem moderního sociálního konfliktu již není odstraňování rozdílů, nýbrž odstranění nerovností, které omezují občanskou účast pomocí společenských, ekonomických či politických nástrojů.\n\nPřestože sociální konflikty ohrožují existenci a stabilitu společnosti, Dahrendorf je považuje za nezbytné pro vznik otevřené společnosti a plnohodnotného, demokratického a racionálního života, neboť se domnívá, že představují motor sociálních změn.\n\nDahrendorfova teorie konfliktu je kritizována pro svůj čistě makrosociologický přístup; nezabývá se vůbec aspekty společenského života.\n\nPeter Weingart nazval Dahrendorfův pokus syntetizovat třídní marxistický koncept a koncept moderní teorie akce neúspěšným. Dahrendorf se podle něj špatně uchýlil k voluntaristickému vysvětlení konfliktu a změny a jeho koncept je identický s konceptem sociální mobility.\n\nRalpha Dahrendorfa kritizoval také například Jan Schnellenbach, který nesouhlasil s tvrzením, že diverzita ekonomických přístupů je nejen pravděpodobná, ale je i rozumné si ji udržet. Schnellenbach vidí jako problematické sloučení této hypotézy s ortodoxními ekonomickými přístupy k vytváření hospodářské politiky.\n\nAuf der Suche nach einer neuen Ordnung (česky Hledání nového řádu – přednášky o politice 21. století). Kniha je souborem šesti přednášek Ralfa Dahrendorfa konaných na přelomu let 2001 a 2002, ve kterých se zamýšlí nad hrozbami, kterým jsou moderní liberální demokracie vystavené v důsledku  procesu globalizace a modernizace společnosti. Jedná se tedy o sociální a politickou analýzu přítomnosti, která má za cíl odpovědět na otázky tehdejší doby a porozumět tak situaci ve světě na počátku 21. století, tedy ve světě, jenž Dahrendorf označuje za rozkolísaný a stojící na nebezpečné hranici ztráty všech pravidel a zábran nebo vzniku autoritářství a nových omezení. První přednáška se totiž konala pouze osm týdnů od 11. září 2001, tedy osm týdnů od teroristického útoku na USA. Tento útok na největší světovou velmoc otřásl celým světem a po období optimismu se vlády ujal strach z budoucnosti.\n\nDělí se na následující kapitoly:\n\nPrvní část je věnována tématu životních šancí. Ralf Dahrendorf zde tvrdí, že lidstvo v těchto letech zažívá svou nejšťastnější éru existence vzhledem k historickým faktům. Klíčovým pojmem této části je štěstí. Autor se zamýšlí nad podobou štěstí v 20 a 21. století. Tato společenská hodnota je v dnešní době, kdy země východního bloku dosáhly demokracie, méně prožívána. Pocit štěstí je tak podle autora více vnímán při čerstvém dosažení určitého společenského požadavku, nikoli při jeho zevšednění a integraci do běžného života společnosti.\n\nDruhá část knihy pojednává o globalizaci, jejím výskytu před a po pádu železné opony a analyzuje problémy spjaté s globalizací, především se pak pozastavuje nad problémem etnické identifikace, který je spojen s pojmem „Glokalizace“. Jako glokalizaci autor vnímá stav, kdy se národy snaží vyřešit lokální problémy na základě globálního kontextu. Jednání etnik je tak podle autora vždy ovlivněno globálními souvislostmi.\n\nTřetí část knihy nese název Kapitál bez práce. Ralf Dahrendorf zde rozlišuje dnešní pracovní podmínky s těmi minulými, přičemž nahlíží do historie dvou předešlých století a definuje pracovní svobodu, která je v dnešní době podle něj důležitým faktorem pracovní morálky. Jako hlavními prvky sociální rekonstrukce je pak podle autora krácení pracovní doby, s čímž se pojí krácení produktivního období života v důsledku větší dostupnosti vzdělání, nárůst státních svátků či zmírnění pracovních požadavků na den.        \n\nTato část díla se zabývá třídním bojem, jakožto následkem zvyšování lidského blahobytu. Ralf Dahrendorf se v této části zaměřuje především na země OECD a v rámci těchto zemí se pak zabývá rovností lidí a definuje sociální třídy. Přitom autor naráží na rozdělení světa na první, druhý a třetí svět. Toto rozdělení od sebe odděluje konzumní a nedočkavou společnost prvního světa od bláhové společnosti světa třetího, která stále čeká na zázrak v podobě náhlého přílivu bohatství.\n\nV páté části knihy Ralf Dahrendorf pojednává o demokracii. Tento pojem empiricky rozvádí a nahlíží do různých evropských demokratických systémů. Autor zde popisuje jednoduchost politického systému v demokratických zemích na principu alternace dvou politických uskupení, přičemž poukazuje na komplikace, které nastávají s výskytem dalších politických stran, které nemusí zastupovat výhradně jen levý nebo pravý politický sektor, v tom případě se pak jedná o strany středu, nebo o různá regionální politická uskupení.\n\nZávěrečná přednáška je filozofickou rozpravou o cílech a dějinách světové společnosti. Ralf Dahrendorf se zde zamýšlí nad cílem civilizování světa, svobodou nebo světoobčanskou společností. Jako zásadní spis pro své bádání autor uvádí titul Immanuela Kanta „Myšlenky ke světovým dějinám za světoobčanského hlediska“. Dahrendorf a Kant se zde shodují v cíli, který nazývají „občanskou společností všeobecně spravující právo“. Tento cíl je systémem fungování společnosti na základě svobody, která je omezována určitými pravidly, které zabraňují vzniku absolutní svobody.\n\nTato Dahrendorfova kniha je sborníkem statí z let 1990 až 2003, díky tomuto rozptylu lze vypozorovat proměnu poměrů i Dahrendorfových názorů.\nZákladním stavebním kamenem textu je společnost a svoboda, jimiž se autor zabývá v kontextu moderních dějin a veškerých v knize zpracovaných teoriích. Ve své kritice se často opírá o jména jako je Karl Popper, Imanuel Kant, Timothy Garton Ash a další.\n\nNa počátku díla se autor věnuje demokratické revoluci z roku 1989 a pádu komunistické nomenklatury. Na tuto skutečnost nahlíží z různých úhlů a hledí do budoucna. Analyzuje úspěšnost revolucí, srovnává je s reformami (kombinací obou vzniká termín revoluce a uvádí čtenáře do problematiky skutečnosti, co se děje po revoluci (rozpad občanské společnosti, nestabilní elity, tzv. slzavé údolí ekonomiky atd). Poznamenává, že mnohé země svou cestu ke svobodě musejí projít skrz velice trnitou cestu.\n\nDále v textech se Ralf Dahrendorf věnuje úvahám nad společností v nových demokratických režimech. Předchozí kapitoly byly především politologické, v těchto se zcela zaobírá společenstvem. Zamýšlí se nad morálkou, strukturou společnosti, která utrpěla po pádu komunismu značný šok. Pro udání příkladu srovnává Singapur a Londýn, sociologicky diametrálně odlišná města.\n\nV první kapitole je předneseno propojení ekonomie a politiky, což byla strategie zvolená velkým množstvím států ke stabilizaci poměrů. V esejích z roku 1995 přichází s velice specifickou myšlenkou kvadratury kruhu, kde definuje pilíře úspěšné demokracie. Těmi dle autora jsou: ekonomický blahobyt, sociální soudružnost a politická svoboda.\n\nNa počátku Dahrendorf víceméně prezentuje svoji zkušenost s profesním působením v Německu a jeho stavu před a po revoluci. Autor analyzuje postoj k Evropské unii. Striktně se vymezuje proti označení euroskeptik, ačkoliv sám působil v EU, míru integrace hodnotí negativně, a to především proto, že například u zavedení stejné měny, se upřednostnily záležitosti ekonomické před politickými, čímž trpí demokracie.\n\nPřednášky roku 1998 jsou nejobsáhlejší částí knihy, Ralf Dahrendorf se zde zabývá analýzou velkých historických revolucí (1989, 1968, 1884). Dále kritizuje otevřenou společnost, předkládá její problémy, z nichž jeho největší je ten, že lidé potřebují žít v zakotvené kultuře, musí cítit, že někam patří, jinak je to pro ně nepřirozené. Následně se posouvá ke kritice liberalismu, navzdory jeho politickému smýšlení.\n\nV posledních kapitolách knihy Dahrendorf bilancuje nad uplynulými roky a přemítá nad těmi budoucími. Hodnotí především demokracii, poukazuje na oslabení parlamentu a hlasu lidu. Krom toho upozorňuje na sílící monopol informací a zamýšlí se nad otázkou přistěhovalectví a populismu.\n\n\nKniha z roku 1989 je koncipována jako dopis adresovaný Dahrendorfovu příteli z Polska a autor se v něm zamýšlí nad budoucností střední a východní Evropy, přičemž vychází z konkrétních událostí spojených s pádem komunistických režimů ve východní Evropě na konci 80. let. \n\nDílo je rozděleno do tří částí:\n\nPrvní část je věnována tématu revoluce a jejímu významu pro vznik otevřené společnosti. Dahrendorf chápe revoluce, které proběhly na konci 80.let ve státech Střední a Východní Evropy, jako vítězství otevřené společnosti.  „Země východní a střední Evropy neodvrhly svůj komunistický systém jen proto, aby převzaly systém kapitalistický ... Odvrhly uzavřený systém, aby vytvořily otevřenou společnost, protože přestože systémů může být mnoho, otevřená společnost je jen jedna,\" uvádí. K úspěšné transformaci postkomunistických uzavřených společností na společnosti otevřené je podle Dahrendorfa nezbytná rovnováha hospodářského růstu, sociální spravedlnosti a ústavních institucí, neboť jejich nerovnováha by mohla vyústit v návrat minulých fašistických režimů. \n\nV druhé části knihy jsou představeny politické a ekonomické předpoklady svobody, přičemž Dahrendorf tvrdí, že neexistuje přímá cesta od plánovitého hospodářství k hospodářství tržnímu. Životní podmínky většiny obyvatel transformujících se států se podle něj nejprve zhorší a teprve po určité době dojde k jejich zlepšení.\nPoslední část je zaměřena na problémy Německa a budoucnost sjednocené Evropy. \n\n"}
{"id": "582189", "url": "https://cs.wikipedia.org/wiki?curid=582189", "title": "Simeon Šterev", "text": "Simeon Šterev\n\nSimeon Atanasov Šterev (; * 8. února 1969 Krasnovo, Bulharsko) je bulharský zápasník, volnostylař. V roce 1988 na olympijských hrách v Soulu vybojoval v kategorii do 62 kg bronzovou medaili. V roce 1981 vybojoval 1. v roce 1982 2., v roce 1983 a 1986 3. místo na mistrovství světa. V roce 1982, 1983 a 1984 se stal mistrem Evropy. V této váhové kategorii vybojoval na mistrovství Evropy ještě 2. místo v roce 1980 a 3. v roce 1981 a 1988. V roce 1986 vybojoval evropské stříbro a v roce 1985 a 1987 bronz v kategorii do 68 kg.\n\n"}
{"id": "582190", "url": "https://cs.wikipedia.org/wiki?curid=582190", "title": "Živko Vangelov", "text": "Živko Vangelov\n\nŽivko Atanasov Vangelov (; * 7. července 1960 Nova Zagora, Bulharsko) je bulharský zápasník, reprezentant v zápase řecko-římském. V roce 1988 na olympijských hrách v Soulu vybojoval v kategorii do 62 kg stříbrnou medaili. V roce 1985 a 1987 vybojoval 1. a v roce 1983 3. místo na mistrovství světa. V roce 1983 a 1987 se stal mistrem Evropy. Vše v kategorii do 62 kg.\n\n"}
{"id": "582191", "url": "https://cs.wikipedia.org/wiki?curid=582191", "title": "Velká Jezerná", "text": "Velká Jezerná\n\nVelká Jezerná (1248 m) je vrchol v Pradědské hornatině, součásti Hrubého Jeseníku. Leží v rozsoše Mravenečníku jako první vrchol po jejím oddělení od Velkého Máje. V sedle mezi Velkou Jezernou a hlavním hřebenem leží lovecká chata Františkova myslivna, od níž vede pod vrchol Jezerné lesní pěšina.\n"}
{"id": "582192", "url": "https://cs.wikipedia.org/wiki?curid=582192", "title": "Rangel Gerovski", "text": "Rangel Gerovski\n\nRangel Ivanov Gerovski ( ; 15. ledna 1959 Karlovo, Bulharsko − 26. dubna 2004) byl bulharský zápasník, reprezentant v zápase řecko-římském. V roce 1988 na olympijských hrách v Soulu vybojoval v kategorii do 130 kg stříbrnou medaili. V Barceloně, o čtyři roky později, vypadl ve stejné kategorii ve druhém kole. V roce 1985, 1987 a 1990 vybojoval 3. místo na mistrovství světa. V roce 1981 se stal mistrem Evropy, V roce 1985 a 1990 vybojoval stříbro a v roce 1987 bronz.\n\n"}
{"id": "582195", "url": "https://cs.wikipedia.org/wiki?curid=582195", "title": "Václav Roubíček", "text": "Václav Roubíček\n\nVáclav Roubíček (1. března 1944 Mladá Boleslav – 14. července 2010) byl český politik a vysokoškolský profesor, bývalý senátor za obvod č. 72 – Ostrava-město, bývalý rektor Vysoké školy báňské a člen ODS.\n\nMaturoval na jičínském, dnes Lepařově gymnáziu. V letech 1963-1968 vystudoval Vysokou školu chemicko-technologickou v Praze. V letech 1968-1989 působil jako výzkumný pracovník na koksárenství Hutnické fakulty Vysoké škole báňské. Mezi roky 1989-1990 pracoval jako odborný asistent, v roce 1990 mu po habilitaci byl udělen titul docenta a v roce 1992 získal hodnost profesora. V období 1990-1991 zastával funkci proděkana Fakulty metalurgie a materiálového inženýrství, následně v letech 1991-1997 byl prorektorem pro vědu a zahraniční styky. V letech 1997-2003 vykonával funkci rektora Vysoké školy báňské v Ostravě. Mezi lety 2003-2006 působil jako prorektor pro vnější vztahy. Po celou svou akademickou dráhu se zabýval oborem chemické a energetické zpracování paliv. Byl ženatý, měl dva syny.\n\nZemřel 14. července 2010 po dlouhém boji s rakovinou.\n\nV roce 2008 vstoupil do ODS. Výrazně se zasadil o stavbu D47.\n\nVe volbách 2002 se stal členem horní komory českého parlamentu, když jako nestraník porazil sociální demokratku Hanu Zelenkovou. V senátu zasedal jako místopředseda Výboru pro vzdělávání, vědu, kulturu, lidská práva a petice v letech 2002-2006. Ve volbách 2008 svůj mandát obhajoval, avšak v obou kolech jej porazil sociální demokrat Petr Guziana.\n\n"}
{"id": "582196", "url": "https://cs.wikipedia.org/wiki?curid=582196", "title": "Maciej Rataj", "text": "Maciej Rataj\n\nMaciej Rataj (19. února 1884, Chłopy, Rakousko-Uhersko - 21. června 1940, Palmiry, Generální gouvernement) byl polský politik, spisovatel a prozatímní prezident.\n\nMaciej Rataj se narodil blízko Lvova. Navštěvoval tamní gymnázium a později studoval na univerzitě lingvistiku. Po dokončení studií se stal gymnaziálním profesorem nejprve ve Lvově, později v Zamośći.\n\nDo politiky vstoupil Rataj po konci první světové války. Stal se členem Polských lidových stran \"Piest\" a \"Wyzwolenie\". V letech 1920 – 1921 byl ministrem náboženství a veřejného vzdělávání a v roce 1921 také úřadujícím ministrem kultury a umění v první vládě Wincentyho Witose. Když byl v prosinci roku 1922 zavražděn polský prezident Gabriel Narutowicz, stal se Rataj jeho dočasným nástupcem. Roku 1926 se jím stal opět po odstoupení Stanisława Wojciechowského během Květnového převratu.\n\nV letech 1922 – 1928 byl Rataj maršálkem Sejmu. Roku 1935 se stal předsedou lidové strany.\n\nV roce 1940 byl Rataj zatčen gestapem a 21. června popraven v Palmirách během německé AB-Akce.\n"}
{"id": "582210", "url": "https://cs.wikipedia.org/wiki?curid=582210", "title": "Rose Colored Glasses", "text": "Rose Colored Glasses\n\nRose Colored Glasses je píseň americké popové zpěvačky Kelly Rowland. Píseň pochází z jejího třetího alba \"Kelly Rowland\". Produkce se ujal producent Dr. Luke.\n"}
{"id": "582211", "url": "https://cs.wikipedia.org/wiki?curid=582211", "title": "Grown Woman", "text": "Grown Woman\n\nGrown Woman je píseň americké popové zpěvačky Kelly Rowland. Píseň pochází z jejího třetího alba \"Kelly Rowland\". Produkce se ujal producent StarGate.\n"}
{"id": "582212", "url": "https://cs.wikipedia.org/wiki?curid=582212", "title": "1936 v loďstvech", "text": "1936 v loďstvech\n\nTento článek obsahuje významné události v oblasti loďstev v roce 1936.\n\n\n\n\n"}
{"id": "582213", "url": "https://cs.wikipedia.org/wiki?curid=582213", "title": "1935 v loďstvech", "text": "1935 v loďstvech\n\nTento článek obsahuje významné události v oblasti loďstev v roce 1935.\n\n\n"}
{"id": "582214", "url": "https://cs.wikipedia.org/wiki?curid=582214", "title": "Vítězslav Matuška", "text": "Vítězslav Matuška\n\nVítězslav Matuška (* 5. srpna 1941) je český politik a stavební inženýr, bývalý senátor za obvod č. 72 – Ostrava-město a člen ČSSD.\n\nPřed vstupem do senátu pracoval jako stavební inženýr.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Milan Bartoš v poměru 34,81 % ku 23,28 % hlasů. Ve druhém kole obdržel Matuška 52,75 % hlasů a byl zvolen senátorem. V letech 1996-1998 působil jako místopředseda senátorského klubu ČSSD a v období 1996-2002 místopředseda Výboru pro zahraniční věci, obranu a bezpečnost a v letech 2000-2002 zastával místopředsednickou funkci ve Stálé komisi Senátu pro krajany žijící v zahraničí. Ve volbách 2002 již nekandidoval.\n\n"}
{"id": "582215", "url": "https://cs.wikipedia.org/wiki?curid=582215", "title": "1932 v loďstvech", "text": "1932 v loďstvech\n\nTento článek obsahuje významné události v oblasti loďstev v roce 1932.\n\n"}
{"id": "582218", "url": "https://cs.wikipedia.org/wiki?curid=582218", "title": "1931 v loďstvech", "text": "1931 v loďstvech\n\nTento článek obsahuje významné události v oblasti loďstev v roce 1931.\n\n\n\n\n\n\n"}
{"id": "582219", "url": "https://cs.wikipedia.org/wiki?curid=582219", "title": "Shea Weber", "text": "Shea Weber\n\nShea Weber (* 14. srpna 1985, Sicamous, Britská Kolumbie, Kanada) je kanadský hokejový obránce hájící barvy celku NHL Montreal Canadiens. Shea Weber je v posledních letech ústřední postavou defenzivy týmu z Tennessee, důležitou úlohu hrál také při kanadském vítězství na Olympijských hrách ve Vancouveru v roce 2010.\nV červenci 2010 byl po odchodu Jasona Arnotta do New Jersey Devils zvolen nejmladším kapitánem v historii klubu.\nOndřej Pavelec o něm prohlásil, že má jednu z nejsilnějších střel v NHL.\n\n"}
{"id": "582220", "url": "https://cs.wikipedia.org/wiki?curid=582220", "title": "Pedro de Alvarado", "text": "Pedro de Alvarado\n\nPedro de Alvarado y Contreras (1485 nebo 1495 Badajoz, Extremadura, Španělsko – 4. července 1541 Guadalajara, Nové Španělsko) byl španělský conquistador, strýc Luise Alvarada. Účastník dobývání Střední Ameriky a Ekvádoru, zakladatel města Santiago v Guatemale.\n\nV roce 1511 se účastnil dobývání Kuby, kde poté pobýval, v roce 1518 zkoumal pobřeží Yucatánu. V letech 1519–1521 bojoval s Hernandem Cortézem proti říši Aztéků a v nepřítomnosti Cortéze byl jeho zástupcem v Mexiku, kde jeho krutost byla příčinou povstání. V roce 1523 se vypravil se 750 Španěly a 3000 indiánskými spojenci dobývat území dnešní Guatemaly a oblast přiléhající k Tehuantepecké šíji. Jeho oddíly prošly po tichooceánském pobřeží asi 1000 km, od Tehuantepecké šíje až k zálivu Fonseca a navázaly na průzkum podnikaný z Panamy. Roku 1524 založil město Santiago v Guatemale, stal se jeho guvernérem a poté dobyl San Salvador. V roce 1534 se pokoušel se synovcem Luisem Alvaradem získat území v dnešním Ekvádoru, avšak byl Franciscem Pizarrem donucen k ústupu. Zahynul na výpravě proti Indiánum v Guatemale, kde byl zastřelen otráveným šípem.\n\nV Madridu je po něm pojmenována ulice a stanice metra.\n\n\n"}
{"id": "582221", "url": "https://cs.wikipedia.org/wiki?curid=582221", "title": "1930 v loďstvech", "text": "1930 v loďstvech\n\nTento článek obsahuje významné události v oblasti loďstev v roce 1930.\n\n\n\n\n\n\n\n\n\n\n"}
{"id": "582222", "url": "https://cs.wikipedia.org/wiki?curid=582222", "title": "František Štolba", "text": "František Štolba\n\nFrantišek Štolba (24. březen 1839 Hradec Králové – 4. duben 1910 Praha) byl profesor chemické technologie a enzymologie na pražské technice. Dvakrát byl zvolen rektorem ČVUT.\n\nV letech 1860–1864 byl stipendistou pražské techniky. Od roku 1864 zde působil jako asistent Karla Ballinga. Po rozdělení techniky na českou a německou část byl jmenován řádným profesorem technické chemie a encyklopedie chemie. Věnoval se chemicko-technologickým předmětům, především kvasné technologii (zymotechnika), pivovarství a cukrovarnictví. Vedle toho působil i na sladovnické škole a pořádal též populární přednášky pro laickou veřejnost.\n\nV roce 1882 převzal obor encyklopedie chemile Antonín Bělohoubek a prof. Štolba se věnoval hutnictví a metalurgii.\n\nVe dvou funkčních obdobích (1876–1878 a 1882–1883) byl rektorem ČVUT.\n\nByl členem mnoha vědeckých spolků včetně Královské české společnosti nauk.\n\nObdržel řadu ocenění a vyznamenání. V roce 1906 byl jmenován dvorním radou. V roce 1909 mu byl udělen čestný doktorát technických věd za celoživotní pedagogickou i vědeckou činnost. Téhož roku mu byl udělen komturský kříž Řádu Františka Josefa.\n\nJe autorem více než dvou set odborných článků v českém i německém chemickém tisku.\n\n\n"}
{"id": "582223", "url": "https://cs.wikipedia.org/wiki?curid=582223", "title": "1929 v loďstvech", "text": "1929 v loďstvech\n\nTento článek obsahuje významné události v oblasti loďstev v roce 1929.\n\n"}
{"id": "582224", "url": "https://cs.wikipedia.org/wiki?curid=582224", "title": "1928 v loďstvech", "text": "1928 v loďstvech\n\nTento článek obsahuje významné události v oblasti loďstev v roce 1928.\n\n\n\n\n\n\n"}
{"id": "582225", "url": "https://cs.wikipedia.org/wiki?curid=582225", "title": "1926 v loďstvech", "text": "1926 v loďstvech\n\nTento článek obsahuje významné události v oblasti loďstev v roce 1926.\n\n\n\n\n"}
{"id": "582226", "url": "https://cs.wikipedia.org/wiki?curid=582226", "title": "1925 v loďstvech", "text": "1925 v loďstvech\n\nTento článek obsahuje významné události v oblasti loďstev v roce 1925.\n\n\n"}
{"id": "582228", "url": "https://cs.wikipedia.org/wiki?curid=582228", "title": "1924 v loďstvech", "text": "1924 v loďstvech\n\nTento článek obsahuje významné události v oblasti loďstev v roce 1924.\n\n\n\n"}
{"id": "582229", "url": "https://cs.wikipedia.org/wiki?curid=582229", "title": "1923 v loďstvech", "text": "1923 v loďstvech\n\nTento článek obsahuje významné události v oblasti loďstev v roce 1923.\n\n\n"}
{"id": "582230", "url": "https://cs.wikipedia.org/wiki?curid=582230", "title": "1921 v loďstvech", "text": "1921 v loďstvech\n\nTento článek obsahuje významné události v oblasti loďstev v roce 1921.\n\n\n\n"}
{"id": "582231", "url": "https://cs.wikipedia.org/wiki?curid=582231", "title": "Franěk", "text": "Franěk\n\nPříjmení Franěk (Fraňková) nosí více osobností:\n\n\n"}
{"id": "582233", "url": "https://cs.wikipedia.org/wiki?curid=582233", "title": "1920 v loďstvech", "text": "1920 v loďstvech\n\nTento článek obsahuje významné události v oblasti loďstev v roce 1920.\n\n\n\n"}
{"id": "582234", "url": "https://cs.wikipedia.org/wiki?curid=582234", "title": "1919 v loďstvech", "text": "1919 v loďstvech\n\nTento článek obsahuje významné události v oblasti loďstev v roce 1919.\n\n"}
{"id": "582235", "url": "https://cs.wikipedia.org/wiki?curid=582235", "title": "1918 v loďstvech", "text": "1918 v loďstvech\n\nTento článek obsahuje významné události v oblasti loďstev v roce 1918.\n\n\n\n"}
{"id": "582236", "url": "https://cs.wikipedia.org/wiki?curid=582236", "title": "1917 v loďstvech", "text": "1917 v loďstvech\n\nTento článek obsahuje významné události v oblasti loďstev v roce 1917.\n\n\n\n"}
{"id": "582237", "url": "https://cs.wikipedia.org/wiki?curid=582237", "title": "1916 v loďstvech", "text": "1916 v loďstvech\n\nTento článek obsahuje významné události v oblasti loďstev v roce 1916.\n\n\n\n\n\n\n\n\n\n\n\n\n\n\n\n\n"}
{"id": "582238", "url": "https://cs.wikipedia.org/wiki?curid=582238", "title": "1915 v loďstvech", "text": "1915 v loďstvech\n\nTento článek obsahuje významné události v oblasti loďstev v roce 1915.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "582240", "url": "https://cs.wikipedia.org/wiki?curid=582240", "title": "1914 v loďstvech", "text": "1914 v loďstvech\n\nTento článek obsahuje významné události v oblasti loďstev v roce 1914.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "582248", "url": "https://cs.wikipedia.org/wiki?curid=582248", "title": "Stefan Kießling", "text": "Stefan Kießling\n\nStefan Kießling (* 25. ledna 1984, Lichtenfels) je bývalý německý fotbalový útočník, který velkou část kariéry nastupoval za prvoligový německý klub Bayer Leverkusen a též za německou fotbalovou reprezentaci. Než přišel do Leverkusenu, tak nastupoval za 1. FC Norimberk. Hrál na pozici středního útočníka a preferuje kop pravou nohou. Je to nejlepší střelec 1. německé fotbalové Bundesligy sezony 2012/13 (dal v ní 25 gólů).\n\nDebut mezi seniory odehrál za 1. FC Norimberk, kam přestoupil z mládežnické akademie Eintrachtu Bamberg. V Norimberku působil po dobu čtyř sezón a postupně se propracovával do základní jedenáctky. Na konci první sezóny se tým ocitl mezi sestupujícími týmy, a tak byl Kießlingův druhý rok v druhé německé lize. Následující sezónu již tým opět nastupoval v nejvyšší soutěži. Před přestupem, v sezóně 2005/06, již odehrál 31 utkání a vstřelil 10 branek. Na konci června 2006 odešel do Leverkusenu.\n\nJiž v první sezóně se Kießling dostal do základní jedenáctky, stal se důležitým hráčem týmu a vybojoval s ním páté místo. O dva roky později přišlo finále v německém poháru (DFB-Pokal), kde se Leverkusenu nepodařilo zvítězit. V sezóně 2009/10 Leverkusen obsadil čtvrtou příčku, Stefan se stal s 21 góly ve 33 zápasech druhým nejlepším střelecem ligy po Edinu Džekovi. Kießling podepsal se svým stávajícím klubem smlouvu až do roku 2015, utnul tím všechny spekulace o případném odchodu a připravil se na zahájení své páté sezóny v týmu. Ve 30. bundesligovém kole 20. dubna 2013 přispěl dvěma góly k vítězství 5:0 nad Hoffenheimem. 4. května 2013 vstřelil v 62. minutě gól z pokutového kopu proti domácímu Norimberku, zvyšoval tak na konečných 2:0. 11. května 2013 ve 33. bundesligovém kole přispěl jedním gólem k vítězství 3:1 nad Hannoverem. V posledním kole Bundesligy 17. května 2013 rovněž skóroval, vstřelil gól proti Hamburku a zařídil výhru 1:0. Byl to jeho 25. ligový gól sezóny, díky němuž se stal králem střelců německé Bundesligy 2012/13 o jednu branku před Robertem Lewandowskim z Borussie Dortmund.\n\n18. října 2013 vstřelil „fantomový gól“ (jak jej nazval komentátor televizní stanice Sport1) proti TSG 1899 Hoffenheim, kterým pomohl k výhře 2:1. Stalo se to, že míč z jeho hlavy doputoval za záda soupeřova brankáře dírou v síti a rozhodčí gól uznal. Hráči Leverkusenu včetně Kießlinga viděli, že šlo o neregulérní gól a poté, co jej rozhodčí uznal, neupozornili jej na chybu a začali slavit. Vedení Hoffenheimu oznámilo, že se proti výsledku odvolá. Ve hře byla možnost opakovaného zápasu, k čemuž nakonec nedošlo a výsledek zůstal v platnosti.\n\n23. října 2013 vstřelil dva góly (již regulérní) v domácím utkání základní skupiny Ligy mistrů 2013/14 ukrajinskému Šachtaru Doněck, Leverkusen zvítězil 4:0.\n\nSvůj reprezentační debut si Kießling odbyl 28. března 2007 v přátelském zápase proti Dánsku. Od té doby odehrál za Německo dalších pět utkání, zatím bez jediné vstřelené branky. Byl nominován jako jeden ze šesti útočníků do sestavy na mistrovství světa ve fotbale 2010 v Jihoafrické republice, kde Německo získalo bronzové medaile. Tam odehrál dva zápasy – proti Anglii, kdy střídal v 83. minutě Özila a proti Uruguayi, kdy v 73. minutě vystřídal Cacaua.\n\n\nZa ženu si vzal svou přítelkyni Norinu, se kterou vychovává syna Taylera.\n\n"}
{"id": "582250", "url": "https://cs.wikipedia.org/wiki?curid=582250", "title": "Rossetti", "text": "Rossetti\n\nPříjmení Rossetti nebo Rosetti nosí více různých osobností:\n\n"}
{"id": "582253", "url": "https://cs.wikipedia.org/wiki?curid=582253", "title": "Bílý trikot", "text": "Bílý trikot\n\nBílý trikot je udělován pro nejlepšího mladého jezdce v celkovém pořadí Tour de France. Vítězi této klasifikace musí být ve věku do 25 let (počítáno od 1. ledna roku, ve kterém je pořádán závod).\n"}
{"id": "582254", "url": "https://cs.wikipedia.org/wiki?curid=582254", "title": "AIM-9 Sidewinder", "text": "AIM-9 Sidewinder\n\nAIM-9 Sidewinder je nadzvuková řízená střela krátkého dosahu určená k boji proti vzdušným cílům. Ve výbavě ji mají především stíhací letouny a vrtulníky. Má infračervené navádění. Přestože do služby vstoupila již v 50. letech, díky neustálým modernizacím dodnes patří k nejrozšířenějším řízeným střelám na světě. \n\nVývoj střely zadalo americké námořnictvo na počátku 50. let 20. století. Střela tehdy byla určena pro palubní stíhací letouny. Prvního zásahu cvičného cíle dosáhl prototyp AIM-9A v roce 1953. V roce 1955 začala sériová výroba verze AIM–9B, která byla v následujícím roce přijata do výzbroje amerického námořnictva. Prvního sestřelu, letounu typu MiG-15, bylo střelou AIM-9B dosaženo 24. září 1958, během souboje mezi 30 MiG-15 a MiG-17 Letectva Čínské lidové republiky a 14 F-86F Sabre 3. stíhacího křídla Letectva Čínské republiky (Tchaj-wanu) v němž si tchajwanští piloti nárokovali celkem 10 sestřelů, z toho 4 dosažené raketami, zatímco Čínská lidová republika přiznává ztrátu jedné stíhačky a poškození druhé, která se s nevybuchlou raketou Sidewinder v trupu vrátila na základnu.\nStřely AIM-9 byly široce používány ve vietnamské válce, kde jimi bylo sestřeleno 82 nepřátelských letounů. Naopak varianta AIM-9L byla roku 1982 s velkým úspěchem nasazena Royal Navy ve falklandské válce. Od 80. let dodnes je standardním Sidewinderem verze AIM-9M. Ve vývoji je zatím nejnovější varianta AIM-9X.\n\nNázev \"Sidewinder\" byl vybrán v roce 1950 podle obecného anglického jména \"chřestýše rohatého\", jedovatého hada z čeledi zmijovitých, který využívá k detekci teplokrevné kořisti svých tepločivných jamek fungujících na principu infračerveného záření.\n\nArmáda ČR v roce 2002 zakoupila 100 kusů střel AIM-9M pro své letouny JAS-39 Gripen a Aero L-159 Alca. Dvacet kusů bylo letectvu dodáno před pražským Summitem NATO a zbytek kontraktu byl splněn v roce 2005.\n\nZdroj:\n\n"}
{"id": "582255", "url": "https://cs.wikipedia.org/wiki?curid=582255", "title": "Hernández", "text": "Hernández\n\nPříjmení Hernández nosí více různých osobností:\n\n"}
{"id": "582257", "url": "https://cs.wikipedia.org/wiki?curid=582257", "title": "Čaroděj ze země Oz", "text": "Čaroděj ze země Oz\n\nČaroděj ze země Oz (: ) je pohádkový román amerického spisovatele Lymana Franka Bauma poprvé vydaný v roce 1900. Do češtiny přeložila Monika Vosková.\n\nHlavní hrdinkou je malá Dorotka Galeová, která žije u svého strýčka Henryho a tety Emy v Kansasu. Strýček s tetičkou na Dorotku nemají čas, a tak jejím největším kamarádem je pes Toto. Začne bouřka a tornádo, před kterým se Dorotka nestihne schovat, to ji tím pádem i s jejím pejskem a domem přenese do daleké Východní země, kde žijí modří Mlaskalové, kteří jsou jí vděčni za to, že nevědomky zabila svým domem Zlou čarodějku z Východu. Mlaskalové jí vyprávějí o zemi Oz, které vládly čtyři čarodějky. Na severu a na jihu jsou hodné čarodějky, na východě a západě pak zlé. Nejmocnější je veliký čaroděj Oz, jenž žije uprostřed země Oz ve Smaragdovém městě. Dorotku v zemi přivítá také Hodná čarodějka ze Severu, která dá dívce kouzelný polibek na čelo, který ji ochrání před zlem.\n\nDorotka si bere stříbrné střevíčky mrtvé Čarodějky z Východu a vydává se po cestě dlážděné žlutými cihlami do Smaragdového města, protože chce, aby jí Čaroděj pomohl vrátit se zpět domů do Kansasu. Cestou potká Dorotka Strašáka, který byl napíchnutý na kůlu v poli, aby plašil ptáky. Jeho přáním je získat mozek, a proto se s Dorotkou vydává do Smaragdového města. V lese potkají Plecháče (Robota), který se nemůže pohnout, protože má zrezivělé klouby. Připojuje se k nim, protože touží po srdci – věří, že mu ho čaroděj ze země Oz přičaruje. Přidá se k nim ještě Zbabělý lev, který touží po odvaze.\n\nVe Smaragdovém městě jim Strážce bran nasadí povinné zelené brýle, takže všechno vidí zeleně. Vydávají se k paláci velkého čaroděje Oze a jednotlivě se s ním setkávají. Má mnoho podob a všem prý na jejich přání vyhoví, až zabíjí Zlou čarodějku ze Západu v zemi žlutých Mrkalů.\n\nNa západě na ně čarodějka posílá své sluhy včetně létajících opic, nakonec ale Dorotku i ostatní zajme. Dorotka však čarodějku přelstí, polije ji vodou a čarodějnice se rozpustí. Sebere jí kouzelnou zlatou čepičku, díky níž může přivolat na pomoc okřídlené opice. Opice je odnesou zpátky k Ozovi.\n\nDorotka s přáteli zjistí, že čaroděj Oz je ve skutečnosti člověk bez jakýchkoliv magických schopností, shodou okolností také z USA, konkrétně z Omahy z Nebrasky. On však přesto dává Strašákovi mozek, Plecháčovi srdce a Lvovi odvahu, protože je už dávno mají, jen o tom nevěděli. Strašák vymyslel bojový plán, měl tedy mozek, Plecháč se bál o Dorotku, měl tedy srdce a Lev odvahu získal tím, že odvážně pomáhal Dorotce v nebezpečí. Té se pokusí splnit její přání pomocí horkovzdušného balónu, Dorotka ale nestihne nastoupit a Oz odletí do Kansasu sám.\n\nDorotka s přáteli se vydají ke Glindě, Hodné čarodějce z Jihu, která by jí mohla pomoci. Prochází Porcelánovou zemí, Lev přemůže nestvůru. Přes kopec hlídaný Kladivovými hlavami jim opět pomůžou okřídlené opice.\n\nNa Jihu plném červených Čtvermoňanů Glinda, nejmocnější čarodějka ze země Oz, pomůže Dorotce a Totovi vrátit se zpět ke strýčkovi a k tetě do Kansasu. Strašák se stane vládcem Smaragdového města, Plecháč bude vládnout zemi Mrkalů a Lev se vrátí do starého lesa, kde si ho zvířata zvolila za krále.\n\"Čaroděj ze země Oz\" je velmi populární, zejména ve Spojených státech amerických, mnoho uměleckých děl na knihu odkazuje, případně ji paroduje, převážně v oblasti literatury a filmu.\n"}
{"id": "582258", "url": "https://cs.wikipedia.org/wiki?curid=582258", "title": "Dům U Tří zlatých řetězů", "text": "Dům U Tří zlatých řetězů\n\nDům U Tří zlatých řetězů se nachází na Starém Městě pražském v jedné z nejstarších pražských ulic Řetězové (Řetězová č.p. 225/9, Praha 1). Jak již dává tušit název domu pojmenoval tuto přilehlou ulici, na které se nachází.\n\nSamotný původ slova „Řetězová“ pravděpodobně vznikl ze skutečnosti, že se právě z těchto míst táhl řetěz přes celou šíři řeky (pravděpodobně pomocí pilířů zasazených do vody) až na druhý břeh. Účelem řetězu bylo nejspíše zadržování lodí a vorů na řece, dokud jejich posádka podle městského zákonu nezaplatila celní poplatek.\n\nPrvní záznamy vztahující se k ulici Řetězová tou dobou nazývaná Kožešnická (až do 17. století) a samotné budově č.p. 225 mohou být nalezeny již ve 14. století, kdy se do této oblasti začali soustřeďovat mistři kožešnických gild, z čehož se posléze stala tradice držící se po několik století. Kožešnický cech se ustavil na Starém Městě v roce 1418. Budově se již od této doby začalo říkat Dům U Tří zlatých řetězů. Původně zde byly pouze kožešnické dílny, kterým se dařilo díky úspěchu tohoto řemesla jako takového. Vlastníkem domu byl po značné období kožešník Václav Hofleich.\n\nGotické základy domu jsou velmi dobrým příkladem toho, jak celá budova byla utvářena s postupným plynutím času. Dnešní vzhled budovy je skvostným příkladem klasicismu, zatímco její přízemní patro se dá považovat za gotické. Ohromující převaha stropních kleneb v přízemním a prvním patře poukazuje na onu podstatnou renesanční rekonstrukci, jež proběhla na začátku 17. století a jejímž vyvrcholením bylo přidání dvojice krytů a oválného tympanonu k hlavní fasádě na konci 18. století, po které následovala další změna fasády, tentokráte spíše klasicistní, jež proběhla v první polovině 19. století.\n\nMezi jedny z nejcennějších architektonických detailů patří například malované renesanční stropní trámy, klasicistní dveře v chodbách, nosníky v prvním a druhém patře a starožitná zábradlí ve vystavěných balkónech na obou patrech.\n\nMezi roky 1998 - 2000 probíhala dosud poslední rekonstrukce Domu U Tří zlatých řetězů podle návrhu Ing. arch. Aleše Kletenského financovaná společností Mirto s.r.o., která nemovitost zakoupila. Od roku 2000 mohou architektonické krásy budovy obdivovat hosté Hotelu Residence Řetězová, jež společnost provozuje.\n\n\n"}
{"id": "582260", "url": "https://cs.wikipedia.org/wiki?curid=582260", "title": "Bay", "text": "Bay\n\nBay je anglický výraz pro záliv nebo zátoku, který může být též součástí názvu města či sportovního klubu; může se jednat i o příjmení:\n\n\n"}
{"id": "582261", "url": "https://cs.wikipedia.org/wiki?curid=582261", "title": "Francovka", "text": "Francovka\n\nFrancovka (lat. \"spiritus vini gallici\") je ethanolový roztok různých látek, zejména mentolu, kafru a různých bylinných extraktů a vonných přísad. Používá se hlavně zevně pro potírání a masáže těla, do koupelí a obkladů, ale i vnitřně inhalací nebo v kapkách. Zlepšuje prokrvení a může tak pomoci zejména při svalové únavě (po zátěži). Používání má ale i své negativní účinky. Alkohol obsažený ve francovce vysušuje kůži. Zejména u starších lidí, kteří mají často suchou kůži, se dlouhodobé používání nedoporučuje; při profesionální péči o seniory se nepoužívá.\n\nFrancovka se vyrábí v zelené a bezbarvé variantě. Hlavní výrobci bývali ve Francii (odtud název „francovka“), Španělsku a Portugalsku. V Česku se francovka vyrábí pod značkou Alpa.\n\nKlasická čirá Alpa má dle etikety následující složení:\n60% denaturovaný Ethanol (denaturační činidlo neuvedeno), Mentol, Ethylacetát, Ethylformiát, Parfém, Voda\n"}
{"id": "582263", "url": "https://cs.wikipedia.org/wiki?curid=582263", "title": "Tiší lidé", "text": "Tiší lidé\n\nTiší lidé \"(en: The Silent People, fi: Hiljainen kansa)\" je umělecké dílo finského tvůrce Reijo Kely z roku 1988.\n\nProvedení je jednoduché, síla díla je tvořena množstvím a barevností jednotlivců, odpovídající normální lidské výšce.\n\nReijo Kela představil bytosti z rašeliniště poprvé v roce 1988 prezentací \"Ilmari's Ploughed' in Lassila's Fikmet\".\nO šest let později bylo dílo představeno v Helsinkách, na Senátorském náměstí (\"Senaatintori's Market Place\"), jako součást výstavy Kainuu v roce 1994. Na výstavu bylo dopraveno \"pouze\" 700 tichých osob (více prostoru nebylo k dispozici) a umístěny na schodech před katedrálou Tuomiokirkko.\n\nPrezentace byla postavena přes noc a během dvou dnů vyvolala v hlavním městě značný rozruch. Následující noc byla expozice rozebrána a převezena zpět do Suomussalmi.\n\nOdvážnou prezentaci v roce 1994 v Helsinkách realizoval Reiko Kela spolu s Heikki Laitinenem a s dalšími pomocníky z \"The Bold and Beautiful\" a \"Wrethes of the Shore\".\n\nTiší lidé se na současné místo přestěhovali na podzim téhož roku, třetím místem jejich pobytu se stal podmáčený a rašelinový břeh jezera Ämmänsaari pro jejich charakteristickou nemluvnost a nesmiřitelnost.\n\nProvedení jednotlivých lidí připomíná českého strašáka do zelí, jsou tvořeni dřevěným křížem na který je navlečen šat a místo hlavy mají travnatý drn. Oblečení lidí se mění podle ročního období a je na výstavu zasíláno z různých koutů světa. Jejich hlavy tvořené trsy rašelinové trávy jsou pravidelně obměňovány přímo z místa expozice.\n\nExpozice díla se nachází poblíž mezinárovní silnice č.5 / E63, přibližně 30 km severně od Suomussalmi směrem na Kuusamo, poblíž obce Käpylä. O provoz expozice se stará mládež z okolí, která také na místě provozuje kiosek se suvenýry a zde je možno si také objednat palačinku, která se tradičně podává s marmeládou \"zespoda\".\n\nDílo \"Tiší lidé\" bylo oceněno na anglickém Kent Medway festivalu v kategorii výtvarné umění, v prosinci 2008. Dílo bylo prezentováno celý rok ve čtyřech různých verzích, v počtu 400 osob.\n\n\"Tiší lidé\" mají různé verze také ve Finsku. Salonní Galerie vystavovala toto dílo v létě 2009 při příležitosti letního House Books v počtu 200 osob.\n\n\n"}
{"id": "582266", "url": "https://cs.wikipedia.org/wiki?curid=582266", "title": "Mistrovství světa v basketbalu žen 1990", "text": "Mistrovství světa v basketbalu žen 1990\n\n11. mistrovství světa v basketbalu žen proběhlo v dnech 12. – 22. července v Malajsii.\n\nNa turnaji startovalo šestnáct účastníků, rozdělených do čtyř čtyřčlenných skupin, z nichž první dva týmy postoupily do dvou čtvrtfinálových skupin. Týmy z prvního a druhého místa postoupily do semifinále, Třetí a čtvrtý tým hrál o 5. - 8. místo. Družstva která v základní skupině skončila na třetím a čtvrtém místě hrála o ve dvou čtyřčlenných skupinách o 9. - 16. místo, týmy pak hrály podle pořadí ve skupině, vyřazovacím systémem o další umístění. Mistrem světa se stalo družstvo USA.\n\n Austrálie - Malajsie 96:27 (51:10)\n\n12. července 1990\n\n12. července 1990\n\n13. července 1990\n\n13. července 1990\n\n14. července 1990\n\n14. července 1990\n\n SSSR - Japonsko 103:79 (53:39)\n\n12. července 1990\n\n12. července 1990\n\n13. července 1990\n\n13. července 1990\n\n14. července 1990\n\n14. července 1990\n\n USA - Senegal 106:36 (52:22)\n\n12. července 1990\n\n12. července 1990\n\n13. července 1990\n\n13. července 1990\n\n14. července 1990\n\n14. července 1990\n\n Jugoslávie - Zair 64:39 (30:19)\n\n12. července 1990\n\n12. července 1990\n\n13. července 1990\n\n13. července 1990\n\n14. července 1990\n\n14. července 1990\n\n SSSR - Austrálie 70:60 (40:33)\n\n17. července 1990\n\n17. července 1990\n\n18. července 1990\n\n18. července 1990\n\n19. července 1990\n\n19. července 1990\n\n USA - Kanada 95:70 (41:42)\n\n17. července 1990\n\n17. července 1990\n\n18. července 1990\n\n18. července 1990\n\n19. července 1990\n\n19. července 1990\n USA - ČSFR 87:59 (48:35)\n\n21. července 1990\n\n21. července 1990\n USA - Jugoslávie 88:78 (41:31)\n\n22. července 1990\n\n Kuba - ČSFR 83:61 (52:34)\n\n22. července 1990\n SSSR - Kanada 80:56 (39:39)\n\n21. července 1990\n\n21. července 1990\n SSSR - Austrálie 97:73 (54:28)\n\n22. července 1990\n\n Kanada - Bulharsko 75:56 (42:25)\n\n22. července 1990\n\n Itálie - Zair 74:64( 40:38)\n\n16. července 1990\n\n16. července 1990\n\n17. července 1990\n\n17. července 1990\n\n18. července 1990\n\n18. července 1990\n\n Brazílie - Malajsie 143:50 (66:20)\n\n16. července 1990\n\n16. července 1990\n\n17. července 1990\n\n17. července 1990\n\n18. července 1990\n\n18. července 1990\n Čína - Jižní Korea 81:80 (40:46)\n\n21. července 1990\n\n21. července 1990\n Čína - Brazílie 95:90 (50:47)\n\n22. července 1990\n\n Jižní Korea - Japonsko 98:62 (45:30)\n\n22. července 1990\n Itálie - Malajsie 128:60 (70:28)\n\n21. července 1990\n\n21. července 1990\n Itálie - Senegal 76:57 (37:23)\n\n22. července 1990\n\n Zair - Malajsie 88:46 (42:14)\n\n22. července 1990\n1. USA\n\n2. Jugoslávie\n\n3. Kuba\n\n4. ČSFR\n\n5. SSSR\n\n6. Austrálie\n\n7. Kanada\n\n8. Bulharsko\n\n\n9. Čína\n\n10. Brazílie\n\n\n11. Jižní Korea\n\n12. Japonsko\n\n\n13. Itálie\n\n14. Senegal\n\n15. Zair\n\n16. Malajsie\n\n\n"}
{"id": "582267", "url": "https://cs.wikipedia.org/wiki?curid=582267", "title": "Mandelík indický", "text": "Mandelík indický\n\nMandelík indický (\"Coracias benghalensis\") je 26–27 cm velký pták z čeledi mandelíkovitých (Coraciidae). Díky svému modrému temenu a jasně modrým křídlům se silným, tmavě modrým pruhem je velmi výrazný. Vyskytuje se v řídkých lesích, travinatých krajinách a v kulturní krajině na rozsáhlé části jižní poloviny asijského kontinentu v rozmezí od Iráku až po Thajsko; izolovaně je zastoupen také na Lakadivách a Maledivách. Je částečně tažný. Na kořist, kterou tvoří hmyz, členovci, malí plazi a obojživelníci, číhá z pozorovatelny, kterou se nejčastěji stávají dráty elektrického vedení nebo stromy. Je znám zejména díky výrazným zásnubním letům, které během námluv předvádí samci. Hnízdí ve stromových dutinách, v jedné snůšce pak bývá 3-5 bílých vajec.\n"}
{"id": "582270", "url": "https://cs.wikipedia.org/wiki?curid=582270", "title": "Pamětní dvoueurové mince roku 2011", "text": "Pamětní dvoueurové mince roku 2011\n\nPamětní dvoueurové mince jsou speciální mince měny euro, které mají připomínat významnou historickou událost či aktuální dění ve vydávající zemi. V roce 2011 bylo do oběhu uvedeno 16 národních dvoueurových pamětních mincí.\n\nEvropská unie dovolila od roku 2004 jednotlivým státům eurozóny (a Monaku, San Marinu a Vatikánu) vydávat omezený počet vlastních pamětních oběžných euromincí, ale pouze v hodnotě dvou eur. Mince jsou oběžné, v běžném platebním styku se však pro oblibu mezi sběrateli (na rozdíl od běžných dvoueurových mincí) téměř nevyskytují nebo jen zřídka.\n"}
{"id": "582275", "url": "https://cs.wikipedia.org/wiki?curid=582275", "title": "Velký Klín", "text": "Velký Klín\n\nVelký Klín (1178 m) je vrchol v Pradědské hornatině, součásti Hrubého Jeseníku. Vrchol leží mimo hlavní hřeben severně od Pradědu, vybíhá jako klín (odtud název) do údolí Bělé.\n\nAsi 650 m jihojihozápadně od vrcholu se nachází nevýrazný výstupek mezi hlavním vrcholem a hlavním hřebenem Pradědského hřbetu. Jde o vedlejší vrchol, pojmenovaný autory projektu Tisícovky Čech, Moravy a Slezska jako Velký Klín – JZ vrchol (1092 m, souřadnice ).\n\n"}
{"id": "582276", "url": "https://cs.wikipedia.org/wiki?curid=582276", "title": "Miroslav Dvořák (manažer)", "text": "Miroslav Dvořák (manažer)\n\nMiroslav Dvořák (* 20. července 1970) je český manažer a podnikatel. Je majoritním vlastníkem a předsedou dozorčí rady společnosti RenoEnergie.\n\nPůsobil od 1. listopadu 2011 do 23. července 2014 jako generální ředitel a předseda představenstva společnosti Český Aeroholding, a.s. Dříve působil také jako generální ředitel Letiště Praha a od roku 2008, kdy se tato firma transformovala do akciové společnosti, do roku 2011 byl i jejím předsedou představenstva. Od října 2009 do roku 2011 byl také prezidentem a předsedou představenstva Českých aerolinií.\n\nOd roku 1992 působil v ČSOB.\n\nMiroslav Dvořák je ženatý a má dvě děti.\n\nVystudoval Provozně-ekonomickou fakultu České zemědělské univerzity se specializací na obchod, finance a obchodní právo.\n\n"}
{"id": "582277", "url": "https://cs.wikipedia.org/wiki?curid=582277", "title": "Vlha vlaštovčí", "text": "Vlha vlaštovčí\n\nVlha vlaštovčí (\"Merops hirundineus\") je 20–22 cm velký pták z čeledi vlhovitých (Meropidae).\n\nJe štíhlá, převážně zelená s delším, černým, mírně zahnutým, na konci zašpičatělým zobákem a dlouhým, modro-bíle zbarveným, vykrojeným ocasem. Hrdlo má zbarvené bíle, žlutě a modře, přes oko se jí táhne silný černý pruh.\n\nVyskytuje se v lesích s travnatými světlinami na rozsáhlém území subsaharské Afriky.\n\nJe částečně tažná. Jedná se o společenský druh. Živí se převážně hmyzem, nejčastěji včelami, vosami a sršněmi, na který číhá z pozorovatelny a který následně loví za letu. Hnízdí ve vlastně vybudovaných relativně dlouhých chodbičkách v příkrých březích, kam klade 2–4 bílá vejce.\n"}
{"id": "582280", "url": "https://cs.wikipedia.org/wiki?curid=582280", "title": "Lázně Mšené", "text": "Lázně Mšené\n\nLázně Mšené jsou malé lázně v údolí Mšenského potoka na východě obce Mšené-lázně v okrese Litoměřice čtyřicet kilometrů severozápadně od Prahy. Lázně byly založeny v roce 1796.\n\nZabývají se především léčbou pohybového aparátu, nověji i nemoci nervů. Klasické léčebné postupy jsou založeny na slatinných zábalech a minerálních koupelích. Doplňuje je řada moderních a módních metod jako např. perličkové koupele, klasické masáže, kryoterapie apod. Od konce osmnáctého století se při nich využívala voda z cenomanských pískovců, která se čerpala třemi studnami. Slatina bohatá na ionty železa se získávala z ložisek u Zahájí a u Roudníčku, ale ve druhé polovině dvacátého století bylo její používání omezeno jen na podávání obkladů.\n\nStředem lázní je lázeňský dům Dvorana, který slouží především ke stravovacím účelům. Jde o cennou secesní stavbu od architekta Jana Letzela z roku 1905. Léčebné procedury probíhají v domech Praděd, Říp-Balneo a Vítkov. K ubytování slouží i několik dalších domů, především Kyselka, Slovanka a Blaník. Součástí lázní je i lázeňský park s rybníkem a fontánou.\n"}
{"id": "582284", "url": "https://cs.wikipedia.org/wiki?curid=582284", "title": "Velký Klínovec", "text": "Velký Klínovec\n\nVelký Klínovec (1164 m) (německy \"Großer Käulingberg\") je vrchol v hlavním hřebeni Hrubého Jeseníku severně od Pradědu. Jde o poslední vrchol Pradědské hornatiny před Červenohorským sedlem. Na severních svazích vrcholu se nachází několik sjezdovek areálu Červenohorského sedla. Turistické značené trasy vedou po obou stranách vrcholu, samotný vrchol je snadno přístupný po pěšině nebo sjezdovkách.\n\n"}
{"id": "582285", "url": "https://cs.wikipedia.org/wiki?curid=582285", "title": "Ledňák obrovský", "text": "Ledňák obrovský\n\nLedňák obrovský (\"Dacelo novaeguineae\") je velký pták z čeledi ledňáčkovitých.\n\nDorůstá 45 cm, je zavalitý s velkou hlavou, velkýma hnědýma očima a silným zobákem. Pohlaví jsou si velmi podobná, samice jsou však mírně větší. Spodina těla a hlava je převážně krémově bílá, přes oko se mu táhne tmavě hnědý pruh, který ve slabší podobě zasahuje až na temeno. Hřbet a křídla jsou hnědá, na křídlech je patrné i jasně modré zbarvení některých per. Vrchní čelist zobáku má tmavou, spodní lehce růžovooranžovou.\n\nOzývá se známým chechtavým voláním (viz ).\n\nVyskytuje se v blahovičníkovitých porostech, galeriových lesích a v kulturní krajině na rozsáhlém území východní Austrálie a jako nepůvodní druh dnes i na území Tasmánie, Nového Zélandu, Flinders Island, Klokaního ostrova a na jihozápadě západní Austrálie.\n\nV Česku jej chová např. Zoo Hluboká, Zoo Ostrava, Zoo Plzeň a několik dalších.\n\nLedňák obrovský žije v rodinných hejnech; mladí ptáci přitom první rok setrvávají v blízkosti svých rodičů a pomáhají jim s výchovou dalších mláďat. Na kořist, kterou se stávají nejčastěji hadi, malí savci, velký hmyz, ještěrky, malí ptáci a jejich mláďata, číhá nehnutě na příhodné větvi a poté, co se přiblíží, se jí zmocní bleskovým útokem. Hnízdí v dutinách stromů. V jedné snůšce bývají 2–4 bílá vejce, na kterých sedí 24–26 dnů.\n\nLedňák obrovský se často usazuje ve městech, kde se stává natolik krotkým, že se nechává krmit z ruky. Je oficiálním státním ptákem Nového Jižního Walesu, bývá vyobrazen na mincích a skládají se o něm písně, Pod jménem Olly byl jedním z maskotů Letních olympijských her 2000. Je známý také pod domorodým názvem \"kookaburra\".\n\n"}
{"id": "582290", "url": "https://cs.wikipedia.org/wiki?curid=582290", "title": "Sergej Lvovič Levickij", "text": "Sergej Lvovič Levickij\n\nSergej Lvovič Levickij (; 1819 Moskva – 1898) byl portrétní fotograf, vynálezce a inovátor, jeden z prvních ruských fotografů vůbec. V Petrohradu vlastnil nejstarší a nejznámější fotoateliér. Je autorem několika technických vylepšení v technice fotografie. Jako jeden z prvních využíval umělé osvětlení, zabýval se ostrostí, používal fotografické měchy, jako jeden z prvních používal zaměnitelný dekor na malovaném fotografickém pozadí, retušoval negativy, které také používal na montáž. Vícekrát zvítězil na mezinárodních výstavách.\n\nNarodil se v aristokratické rodině v Moskvě. Na žádost rodičů vystudoval Právnickou fakultu Moskevské státní univerzity M. V. Lomonosova. Posléze působil na ministerstvu vnitra a díky svým jazykovým znalostem se zúčastnil jako člen vládní komise pro studium složení a terapeutické vlastnosti minerálních vod na Kavkaze. Na této misi v roce 1843, spolu s německým chemikem a botanikem Carlem Juliem Fritzschem naučil základům daguerrotypie a naučil se používat fotoaparát a optiku značky Chevalier, kterou Fritzche s sebou přivezl z Paříže. Fritzche byl spolupracovník katedry chemie Akademie věd. \n\nLevickij ve 40. letech používal objektivy Charlese Chevaliera, které byly známé jako „Photographe à verres combinés“. Byly to dva k sobě slepené achromáty, které snižovaly čas potřebný k zachycení obrazu a měly také lepší zaostřovací schopnosti. Objektiv přinesl světelnost až 5,6 pro portrétování a jako bonus mohl být objektiv používán jako krajinářský objektiv.\n\nV roce 1844 Sergej Levickij cestoval po Evropě, při které studoval fotografii. V Paříži se osobně setkal s vynálezcem Louisem Daguerrem a zdokonalil se v technické oblasti fotografického vývoje. Daguerre, který slyšel o talentovaném ruském fotografovi se s Levickým setkal srdečně rád a s velkým zájmem.\n\nV roce 1847 zkonstruoval první fotoaparát s měchem, který významně zlepšil proces zaostřování. Tato úprava ovlivnila design kamer na celá desetiletí a stále se ještě používá u některých profesionálních fotoaparátů ve dvacátém prvním století.\n\nV Paříži jako první zavedl zaměnitelné dekorativní pozadí, stejně jako retušování negativů ke snížení nebo odstranění technických nedostatků. Byl také prvním fotografem, který manipuloval s portrétovanými, osoba vystupovala v různých rolích a dokonce i v různých oblečení (například portrétovaný sám hraje na klavír a sám poslouchá). \n\nV roce 1843 nasnímal na Kavkaze město Pjatigorsk a krajiny na velké daguerreotypické desky 30×40cm a 24×30cm, které byly vystaveny v roce 1849 slavným pařížským optikem Chevalierem na pařížské výstavě \"Paris Exposition of the Second Republic\" jako reklama na jeho objektivy. Tyto fotografie obdržely na výstavě zlatou medaili, což bylo jedno z prvních ocenění, které bylo fotografii uděleno. \n\nO několik let později Levickij napsal o tomto velkém úspěchu a uměleckém triumfu do ruského časopisu \"Fotografie\" (1864, č. 3-4), který „přivedl do jeho ateliéru v Paříži denně přibližně 1500 objednávek, z nichž mnohé nemohly být vyplněny“.\n\nLevickij dokázal v praxi kombinovat přírodní a umělé osvětlení, díky němuž vytvořil zajímavé efekty, a jeho fotografie a mistrovství se staly uznávanými v celé Evropě. \n\nBěhem této doby se Levickij stal jedním z prvních fotografů, kteří se snažili o vytvoření skutečných psychologických fotoportrétů. V Paříži pořídil sérii portrétů svého bratrance a spisovatele Alexandra Gercena. Nejvýznamnější byl jeho portrét spisovatele, jak se naklání v křesle - nezachycovala umělce v jeho přirozené pozici a držení těla, ale snažila se zachytit jeho podstatu jako přemýšlivého spisovatele, plné duševní únavy, hořkosti a zklamání. \n\nVytváření obrazů, které zachycovaly sentiment osobnosti bylo v souladu s ruským uměním poloviny devatenáctého století, stejně jako v literatuře, hudbě a divadle, kde se umělci snažili proniknout do duše člověka.\n\nTento obraz Gercena byl tak silný, že umělec Nikolaj Ge ze skupiny Peredvižniků použil pózu Gercena pro postavu Krista ve svém obraze \"Poslední večeře\" (1863). Nikolaj Ge vzpomínal: „\"chtěl jsem jet do Londýna, abych namaloval Gercenův portrét... a on odpověděl na mou žádost velkým portrétem pana Levického\"“. Výsledná podobnost Krista na obrazu a Gercena na fotografií Levického komentoval tehdejší tisk jako \"triumf materialismu a nihilismu\". Je to poprvé kdy se fotografie stala hlavním výchozím bodem pro řešení ústřední postavy obrazu a začalo se mluvit o hlubokém vlivu, který fotografie bude mít později v umění a hnutí jako je například francouzský impresionismus. \n\nV roce 1851 na výstavě v Paříži Levickij vyhrál historicky první zlatou medaili za portrétní fotografii.\n\nV Pařížském studiu Levickij pořídil fotografie legendárních osobností, včetně amerického prezidenta Millarda Filmora (1800–1874) a evropské královské rodiny. Jeho studio bylo první zahraniční studio, kterému byl udělen titul dvorního fotografa francouzského císaře Napoleona III..\n\nJeden z prvních velkých fotografických ateliérů v Rusku byl ten, který vlastnil a provozoval Sergej Levickij. Založil jej po svém návratu z Paříže na podzim roku 1849 v Petrohradu s názvem \"Světopis\" (\"Светопись\", \"Kresba světlem\") 22. října 1849. Zde pořídil portréty ruských spisovatelů, výtvarníků a osobností veřejného života. Nejslavnější fotografie Levického je pravděpodobně skupinový portrét ruských spisovatelů - redaktorů časopisu \"Sovremennik\" (\"Современник\" - \"Současník\"): Ivan Alexandrovič Gončarov Ivan Sergejevič Turgeněv, Lev Nikolajevič Tolstoj, Dmitrij Vasiljevič Grigorovič, Alexandr Vasiljevič Družinin a Alexandr Nikolajevič Ostrovskij, který zrealizoval v roce 1856.\n\nLevickij navrhl myšlenku osvěcovat předměty ve studiu umělým světlem pomocí elektrického osvětlení spolu s denním světlem. Dopředu tušil, že půjde o novinku, kterou fotografové budou používat, protože je jednoduchá a účelná.\n\nPři výletě do Říma fotografoval Levickij skupinu prominentních ruských malířů a spisovatelů včetně Nikolaje Gogola, což bylo důkazem jeho dosaženého technického pokroku. Jeho portrét Gogola dodnes patří mezi známé portréty této osobnosti.\n\nTyto fotografie přinesly Levickému velké úspěchy a známost o jeho fotografickém studiu, které mohlo cestovat s daguerrotypickými přístroji až do domovů zákazníků. \n\nJe považován za jednoho z nejlepších portrétních fotografů Ruska, ve svém ateliéru fotografoval čtyři generace rodu Romanovců. V roce 1877 mu byl udělen dvorní titul \"Fotograf jeho královské Výsosti\".\n\nLevitsky je nejznámější portrétními fotografiemi předních umělců, spisovatelů a osobností veřejného života (mezi těmito významnými osobnostmi byli například Ivan Alexandrovič Gončarov, Ivan Sergejevič Turgeněv, Lev Nikolajevič Tolstoj, Dmitrij Vasiljevič Grigorovič, Alexandr Vasiljevič Družinin a Alexandr Nikolajevič Ostrovskij, Nikolaj Někrasov, Vladimir Sollogub, Fjodor Ivanovič Ťutčev, Pjotr Vjazemskij, Alexandr Strugovčikov, Vasilij Botkin, Ivan Panajev, Pavel Annenkov, Alexandr Ivanovič Gercen, Sergej Volkonskij.\n\nDo devadesátých let bylo studio společným podnikem otce a jeho syna Rafaila Levického. Fotografie z této doby mají na rubu rozlišovací text \"Levickij a syn\" ().\n\nV květnu 1878 byl v rámci Ruské technické společnosti (Русское Техническое общество) jedním ze zakladatelů oddělení \"Fotografie a její aplikace\", které spolupracovalo s Dmitrijem Ivanovičem Mendělejevem a dalšími vědci, a experimentovalo s fotografováním při umělém světle.\n\nByl také redaktorem řady článků pro ruský magazín \"Fotografie\" a během svého života se aktivně podílel na organizaci národních a mezinárodních fotografických výstav. Napsal dvě memoárové monografie \"Vzpomínky starého fotografa\" (1892) a \"Jak jsem se stal fotografem\" (1896). Konkurentem na jeho úrovni ve své době byl Karl Bergamasko.\n\nSergej Levickij je pohřben na hřbitově Smolenskoje v Petrohradě.\n\nPo smrti svého otce v roce 1898 pokračoval v rodinné tradici portrétního studia syn Rafail, pořídil slavné fotografie cara Mikuláše II a carevny Alexandry a jejich dětí Olgy, Tatiany, Marie a Anastasie a Alexeje Nikolajeviče.\n\nFotografie Romanovců byly tak populární, že si vyžádaly zvláštní reprodukované vydání nakladatelství \"Bon Marché\".\n\nZatímco v Petrohradu studio stále fungovalo, Rafail začal tradici fotografování ruských herců a běžných obyvatel Ruska. \n\nStudio se nacházelo na nábřeží řeky Moika 30 (léta 1860), později na ulici Něvsky Prospect, 28 (1890) a nakonec v ulici Kazaňskaja 3 (1898, dům se nezachoval). \n\nLevického petrohradské studio zůstalo v provozu až do roku 1918, kdy bylo Sověty uzavřeno.\n\nOdkazy Sergeje a Rafaila Levických byly během sovětské éry potlačovány, podobně jako se staly obětí aristokratický původ a vztahy k rodině Romanovců.\n\nBěhem sovětské éry zněl oficiální vládní pohled na vývoj fotografie v Rusku v předrevolučním období takto: „V naší zemi, do Velké říjnové socialistické revoluce fotografický průmysl nebyl. Fotografické produkty se vyráběly jen v několika málo polořemeslných továrnách. Přestože naši krajané byli spojeni s mnoha zásadními vynálezy ve fotografii..., vládnoucí kruhy autokracie bránily rozvoji domácí fotografie jako fotoaparáty, desky, a fotografický papír se dovážely především ze zahraničí“.\n\n\n\n"}
{"id": "582294", "url": "https://cs.wikipedia.org/wiki?curid=582294", "title": "Ostružná (Hrubý Jeseník)", "text": "Ostružná (Hrubý Jeseník)\n\nOstružná (1184 m) je vrchol v Pradědské hornatině, součásti Hrubého Jeseníku. Její hřeben je posledním východním výběžkem této hornatiny a samotná Ostružná je zároveň nejjižnější tisícovkou Hrubého Jeseníku.\n\nNa vrchol nevede žádná značená trasa, jen neznačená pěšina z Mravenčího sedla, oddělujícího Ostružnou od hlavního hřebene Pradědské hornatiny. Od sedla je vrchol vzdálen 1300 m jižně.\n\n"}
{"id": "582303", "url": "https://cs.wikipedia.org/wiki?curid=582303", "title": "Diego de Almagro", "text": "Diego de Almagro\n\nDiego de Almagro (1475 Almagro, Španělsko - 8. července 1538, Cuzco, Peru) byl španělský conquistador. Na svých dobyvatelských cestách prošel velkou část území Inků a jihoamerických And až daleko na jih od pouště Atacama.\n\nDo Ameriky přijel v roce 1514 s guvernérem d'Avilou. Nejprve zamířil do Panamy. V roce 1522 se spojil s Franciscem Pizarrem k dobytí Peru. Byl pověřen přísunem materiálu a vojáků z Panamy. Roku 1534 byl zmocněn, aby dobyl jižně od Pizarrovi oblasti vlastní místodržitelství. O rok později společně s Pedrem de Valdiviou a oddílem vydal z Cuzca na jihovýchod. Prošel po západním břehu jezera Titicaca, poté po východní břehu jezera Poopó až k jižním hranicím Incké říše. Přes náhorní plošinu postupoval dále do údolí Chicoany v povodí řeky Paraná, podél východních svahu And a nakonec je překročil za cenu velkých ztrát na lidských životech, zemřelo na 10 tisíc inckých nosičů a 100 Španělů. Údolím Copiapo dorazil k pobřeží a došel ke Coquimbu na 30° jižní šířky. Některé jeho oddíly pronikly až k Rio Maule na 35 jižní šířky. Zpět na sever se vracel po pobřeží, přes poušť Atacama až k Arice, odkud zamířil přes Andy do Cuzca, kam dorazil roku 1537.\n\nAlmagro při svém tažení prošel přes 5000 km neznámým územím a uskutečnil tak nejdelší a nejobtížnější pochod ze všech tažení v Jižní Americe. Očekávané bohatství však na jihu nenalezl a chtěl se proto zmocnit Peru. Po návratu porazil nejdříve u Cuzca inku Manko Cápaca II., který obléhal s velkou armádou ve městě Francisca Pizarra a činil si proto nároky na značnou část území Peru. To se Pizarrovi nelíbilo a proto s ním Almagro v roce 1538 bojoval u Las Salinas, ale byl Pizarrem poražen a na jeho rozkaz zajat a uškrcen. Jeho syn Diego se domáhal nástupnictví po otci a dal Pizarra zavraždit. Krátce nato byl však ve válce mezi conquistadory poražen a roku 1542 popraven.\n\n\n"}
{"id": "582304", "url": "https://cs.wikipedia.org/wiki?curid=582304", "title": "Ľubomír Dávid", "text": "Ľubomír Dávid\n\nĽubomír Dávid (* 17. února 1964) je bývalý československý zápasník, reprezentant v zápase řecko-římském. V roce 1988 startoval na olympijských hrách v Soulu v kategorii do 130 kg. Po výhře nad Libanoncem Becharou se v následujícím utkání s Rakušanem Neumüllerem zranil a do třetího kola již nenastoupil. V roce 1990 vybojoval 5. místo na mistrovství Evropy. Je dvojnásobným mistrem Československa z roku 1989 a 1990.\n\n"}
{"id": "582305", "url": "https://cs.wikipedia.org/wiki?curid=582305", "title": "Roberto Benigni", "text": "Roberto Benigni\n\nRoberto Remigio Benigni (* 27. října 1952 Manciano La Misericordia, Toskánsko, Itálie) je italský herec a režisér, držitel Oscara za nejlepší herecký výkon ve filmu \"Život je krásný\" z roku 1997, který i sám režíroval.\n\n\n"}
{"id": "582306", "url": "https://cs.wikipedia.org/wiki?curid=582306", "title": "Zederach hladký", "text": "Zederach hladký\n\nZederach hladký (\"Melia azedarach\") je strom z čeledě zederachovitých. Pochází z tropické a subtropické Asie a Austrálie.\n\nJe celosvětově rozšířen v tropických i subtropických oblastech. Protože tento druh je dlouhodobě vysazován a již zdomácněl v mnoha částech světa, není jeho původ jasný. Předpokládá se, že pochází z tropické Asie.\n\nVyžaduje plné slunce, na vlhkost půdy není náročný. Vyskytuje se v přirozených lesích, v ruderálních zónách, na opuštěných polích i v mokřadech. Z jeho kořenů vyrůstají z  adventivních pupenů omladky, hlavně z pokácených stromů, a nekontrolovaně tak vytváří kolem sebe houštiny a likviduje původní floru. V některých oblastech, např. na Floridě a na tichomořských ostrovech je považován za invazivní druh.\n\nOpadavý strom vysoký 15 až 20 m s kmenem tlustým až 2 m s rozpraskanou kůrou. Větve jsou široce rozložité, mladé lysé výhony jsou načervenalé nebo zelené, jejich kůra je poseta skvrnkami. Dřevo má odlišené jádro od běle, jádro je světle růžové až hnědé bez žilek a běl je bílý až nažloutlý. Jeho kořenový systém je mělký, dosahuje jen do 70 cm.\n\nListy vyrůstají ve spirále, jsou dlouhé 25 až 80 cm a jsou až dvojnásobně lichozpeřené. Jejich lysé stopkaté lístky dlouhé 2 až 6 cm jsou eliptické nebo vejčité, obvykle u báze zaoblené a na konci zašpičatělé, na obvodě jsou silně pilovité až laločné. Barvu mají tmavě zelenou.\n\nOboupohlavné vonné květy bílo fialové, široké asi 2 cm, vyrůstající na stopkách dlouhých 5 až 10 mm, mají čnělky fialové a blizny žluté. Tyčinková trubka je cylindrická, vzpřímených prašníků je 10 až 12, semeníky mají 3 až 6 pouzder, blizny mají 5 až 6 laloků. Nazelenalých kališních lístků je 5 až 6, jsou asi 2 mm velké, vejčité, zašpičatělé. Narůžovělých volných podlouhlých korunních plátků je také 5 až 6, jsou dlouhé 8 až 10 mm. Květy jsou uspořádány do řídkých stopkatých lat 10 až 30 cm dlouhých, vykvétají obvykle v březnu až květnu. Opylují se částečně hmyzem i větrem.\n\nPlody dozrávají v říjnu až prosinci, jsou kulovité s tvrdým povrchem, zelenavě žluté až světle hnědé, mívají v průměru 12 až 15 mm. Pecka je dlouhá asi 10 mm a tlustá 7 mm, má bohatý endosperm. Vlastní plody jsou pro lidi toxické. Zkrmují se ptáci, kteří se tak starají o rozšiřování semen. Opadávají až dlouho po opadu listů.\n\nPro dřevařství je to významný druh, pěstuje se na plantážích. Jinak se používá jako dekorativní a stínící dřevina, v posledním období se nekontrolovaně rozšířila na jihovýchodě USA. Jeho listy obsahují neurotoxiny a po požití velkého množství mohou člověku poškodit žaludek a ztížit dýchání. Jeho listů se používá jako insekticidních a fungicidních prostředků k hubení hmyzu a houbových chorob.\n\n"}
{"id": "582308", "url": "https://cs.wikipedia.org/wiki?curid=582308", "title": "Alexander Neumüller", "text": "Alexander Neumüller\n\nAlexander Neumüller (* 2. března 1966) je bývalý rakouský zápasník, reprezentant v zápase řecko-římském. V roce 1988 na olympijských hrách v Soulu vypadl v kategorii do 130 kg ve třetím kole. V roce 1990 vybojoval ve stejné kategorii 4. místo na mistrovství světa.\n\n"}
{"id": "582311", "url": "https://cs.wikipedia.org/wiki?curid=582311", "title": "Chlum (hrad, okres Kutná Hora)", "text": "Chlum (hrad, okres Kutná Hora)\n\nZřícenina hradu Chlum stojí ve vsi Chlum, která se nachází zhruba 3 km jihovýchodně od Zbýšova v okrese Kutná Hora. Zbytky hradu se nalézají při východním okraji Chlumu na nevelké ostrožně nad rybníkem napájeným Chlumským potokem v nadmořské výšce 460 metrů. Pozůstatky hradu jsou chráněny jako kulturní památka. \n\nHrad byl vybudován na místě hradiště ve druhé polovině 13. století nejspíše předkem rodu Slavatů z Chlumu a Košumberka Blehem, či později jeho syny. Tento starý český rod, který přesídlil z Litoměřicka do Čáslavského kraje v první polovině 13. století vlastnil hrad téměř 300 let. V 15. století byl hrad rozšířen a opevněn. Během třicetileté války byl několikrát poničen císařským vojskem a poté zpustl. Kámen z hradu byl použit jako stavební materiál při obnově poničené vsi.\n\nPodobu předhradí neznáme, protože bylo zničeno vesnickou zástavbou. Z jeho opevnění se dochoval krátký úsek valu u jihozápadní bašty vnitřního hradu.\n\nPravidelné hradní jádro obklopoval příkop a mohutný val před ním, který byl hlavní složkou dělostřeleckého opevnění ze druhé poloviny 15. století. Na čelní straně byl zesílen dvěma okrouhlými zemními baštami a menší homolovitou baštou na severvýchodní straně. Na severní straně bylo opevnění zesíleno druhou linií valu založenou níže ve svahu. Ze zástavby jádra, která zřejmě obepínala celý jeho obvod, se dochoval jen fragment východního palácového křídla s otiskem roubené komory a valenými klenbami zaklenutý suterén jižního paláce. Mezi východním a jižním palácovým křídlem vedlo spojovací křidélko.\n\n\n\n"}
{"id": "582312", "url": "https://cs.wikipedia.org/wiki?curid=582312", "title": "U Slatinného potoka", "text": "U Slatinného potoka\n\nPřírodní rezervace U Slatinného potoka chrání vlhké slatinné louky v oblasti prameniště na pravém břehu Slatinného potoka v Hanušovické vrchovině. Rozkládá se v katastru obce Stará Ves, asi 6,5 km severozápadně od města Rýmařov v okrese Bruntál. Lokalita se nalézá na území CHKO Jeseníky.\n\nRoste zde několik druhů vzácných rostlin, především kropenáč vytrvalý, vachta trojlistá, tolije bahenní, všivec lesní nebo zábělník bahenní. K dalším charakteristickým druhům patří suchopýr úzkolistý, suchopýr pochvatý, starček potoční, bertrám obecný, škarda měkká čertkusolistá, kozlík dvoudomý, violka bahenní a vstavače - prstnatec májový a prstnatec Fuchsův. Louka je pravidelně kosena, aby se zabránilo expanzi porostu rákosu.\n\nNa lokalitě se pravidelně rozmnožuje několik druhů obojživelníků, např. ropucha obecná, čolek obecný a čolek horský. Z lokality je uváděn výskyt mokřadních druhů ptáků, jako je bekasina otavní a chřástal polní.\n\n"}
{"id": "582318", "url": "https://cs.wikipedia.org/wiki?curid=582318", "title": "Spoušť (film)", "text": "Spoušť (film)\n\nSpoušť (v originále Havoc) je americké psychologické filmové drama z roku 2005 režisérky Barbara Koppleové s Anne Hathawayovou v hlavní roli, dále hrají Bijou Phillips, Shiri Appleby, Freddy Rodriguez, Joseph Gordon-Levitt, Michael Biehn a Laura San Giacomo. Film měl premiéru v USA 29. listopadu 2005.\n\nDěj snímku pojednává o problémech v partě americké dospívající mládeže pocházející z bohatých losangeleských rodin v prostředí hip hopové kultury. Děj vypráví o mládeži, která se nudí a snaží se z nudy i nedostatku kvalitní zábavy napodobovat gangsterský životní styl. Jejich zdánlivá hra ale skončí v okamžiku, kdy se seznámí se skutečnou partou obchodníků s drogami, která vede nejen k deziluzi, ale k faktickému fyzickému násilí na obou stranách. Hlavní postava filmu je vysokoškolská studentka Allison Langová (Anne Hathawayová), která se s partou kamarádek a kamarádů vypraví do východního Los Angeles za \"dobrodružstvím\". Zde se seznámí s partou mladých pouličních překupníků drog. Nejprve úplně sama, posléze i společně s kamarádkou Emily (Bijou Phillips) pak svoji návštěvu východního L.A. opakuje a to i přes policejní razii, která vedla k jejímu předchozímu přechodnému zadržení. Obě kamarádky z nudy touží také po sexuálním dobrodružství, které se jim ale přestane líbit v okamžiku, kdy má dojít ke skupinovému sexu i k neobvyklým sexuálním praktikám. Domnělé (a v jejich okolí i velmi špatně vysvětlené a pochopené) znásilnění u obou dívek pak vede k eskalaci násilí mezi oběma partami.\n\n"}
{"id": "582319", "url": "https://cs.wikipedia.org/wiki?curid=582319", "title": "Mezinárodní krizová skupina", "text": "Mezinárodní krizová skupina\n\nMezinárodní krizová skupina ( , zkracováno \"ICG\") je mezinárodní nevládní nezisková organizace, která se zaměřuje na předcházení konfliktům a jejich řešení v rámci celého světa. To činí formou analýz a z nich vycházejících rad jak jednotlivým vládám, tak mezinárodním organizacím, mimo jiné Organizaci spojených národů, Evropské unii a Světové bance. Je považována za nejvýznamnější analytickou a poradenskou agenturu v této oblasti, která není závislá na nějaké vládě.\n\nMezinárodní krizová skupina byla založena v roce 1995 tehdejším viceprezidentem Světové banky, Markem Mallochem Brownem, bývalým americkým diplomatem Mortonem Abramowitzem a Fredem Cunym, mezinárodním specialistou na zmírňování katastrof, který ve stejném roce záhadně zmizel v Čečensku.\n\nMezinárodní krizová skupina je financována zejména vládami západního světa. V roce 40% příjmů přišlo od celkem 22 různých vlád, 32% příjmů od 15 filantropických organizací a 28% od soukromých osob a soukromých nadací.\n"}
{"id": "582323", "url": "https://cs.wikipedia.org/wiki?curid=582323", "title": "Jon Voight", "text": "Jon Voight\n\nJonathan Vincent „Jon“ Voight (* 29. prosince 1938 Yonkers, New York, USA) je americký herec, držitel Oscara za nejlepší herecký výkon ve filmu \"Návrat domů\" z roku 1978. Již v roce 1969 zaujal hned svým čtvrtým snímkem, kdy si zahrál titulní postavu v oscarovém snímku \"Půlnoční kovboj\".\n\nPo svých předcích je slovensko-německého původu, původní příjmení jeho otce bylo \"Voytka\".\n\n"}
{"id": "582324", "url": "https://cs.wikipedia.org/wiki?curid=582324", "title": "1948 v loďstvech", "text": "1948 v loďstvech\n\nTento článek obsahuje významné události v oblasti loďstev v roce 1948.\n\n"}
{"id": "582325", "url": "https://cs.wikipedia.org/wiki?curid=582325", "title": "1949 v loďstvech", "text": "1949 v loďstvech\n\nTento článek obsahuje významné události v oblasti loďstev v roce 1949.\n\n\n\n\n\n"}
{"id": "582326", "url": "https://cs.wikipedia.org/wiki?curid=582326", "title": "1951 v loďstvech", "text": "1951 v loďstvech\n\nTento článek obsahuje významné události v oblasti loďstev v roce 1951.\n\n\n\n\n\n\n\n\n"}
{"id": "582327", "url": "https://cs.wikipedia.org/wiki?curid=582327", "title": "1952 v loďstvech", "text": "1952 v loďstvech\n\nTento článek obsahuje významné události v oblasti loďstev v roce 1952.\n\n"}
{"id": "582328", "url": "https://cs.wikipedia.org/wiki?curid=582328", "title": "1953 v loďstvech", "text": "1953 v loďstvech\n\nTento článek obsahuje významné události v oblasti loďstev v roce 1953.\n\n\n\n"}
{"id": "582332", "url": "https://cs.wikipedia.org/wiki?curid=582332", "title": "Strážci míru", "text": "Strážci míru\n\nStrážci míru je český název knihy, kterou napsal roku 1988 americký spisovatel Gene DeWeese. Patří do série knih o fiktivním světu Star Trek, navazuje na TV seriál , žánrově je tedy literaturou sci-fi. V anglickém originále se kniha jmenuje \"The Peacekeepers\" a vydána byla poprvé v USA roku 1988. Není zařazena do kánonu Star Treku.\n\nMístem děje celého TV seriálu i navazujících knih je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Georgi La Forge, šéf bezpečnosti Worf z Klingonu.\n\nEnterprise se při přesunu k nejbližší hvězdné základně v souhvězdí Orionu setká s neznámou kosmickou lodí bez posádky. Její automatické systémy však fungují, spouští destrukční programy. Výsadkový tým vedený Rikerem se musí vrátit, ale když nebezpečí pomine, průzkum neznámé lodě obnoví. Dat a La Forge jsou nechtěně přeneseni z lodi mnoho světelných let na cizí vesmírnou stanici, obíhající Zemi podobnou planetu. Planeta je sice zdánlivě beze zbraní na nízké technické úrovni (oproti Zemi té doby), ovšem vrcholí zde vnitřní konflikt mezi skupinami.\nKdysi zde cizí vyspělá civilizace Stavitelů zanechala technické vynálezy i vesmírnou stanici a pro zfanatizované vládce vedené Šar-Lonem se stali polobohy. Udělali z planety nesvobodné místo bez zbraní, pro jiné vězení bez možnosti pokroku a vybudovali proto organizaci Strážci míru. Proti ní vznikne podzemní hnutí. Po příchodu pozemšťanů se všichni domnívají, že i oni jsou polobohy. Výsadek z Enterprise (která časem své ztracené druhy našla) váhá, na kterou stranu konfliktu se připojit. Nakonec si na boha od Stavitelů zahraje hrozivý Worf a svým výstupem konfliktní situaci hrozící celoplanetární válkou uklidní, znepřátelené skupiny se smíří a Enterprise odlétá zpět.\nDo češtiny knihu přeložil Oldřich Vaněček v roce 2000 podle vydání z roku 1991 a vydalo ji nakladatelství Laser-books s.r.o z Plzně téhož roku . Je očíslována č.2, velikost publikace i grafická úprava jsou shodné u celé číslované řady Laseru. Drobná knížka má 212 stran vč.reklam a je opatřena barevnou obálkou s portréty Worfa, Pikarda a Deanny Troi.\n\n"}
{"id": "582333", "url": "https://cs.wikipedia.org/wiki?curid=582333", "title": "Marie Rumunská (rozcestník)", "text": "Marie Rumunská (rozcestník)\n\nJméno Marie Rumunská nosilo vícero příslušnic rumunské královské rodiny:\n\n"}
{"id": "582338", "url": "https://cs.wikipedia.org/wiki?curid=582338", "title": "Luisa Dánská", "text": "Luisa Dánská\n\nNositelky jména Luisa Dánská:\n\n"}
{"id": "582339", "url": "https://cs.wikipedia.org/wiki?curid=582339", "title": "Čírka kaštanová", "text": "Čírka kaštanová\n\nČírka kaštanová (\"Anas castanea\"), známá též pod názvem kachnička kaštanová, je malá plovavá kachna. Vyskytuje se v pobřežních mokřinách a v ústích řek na území jihovýchodní a jihozápadní Austrálie. Samec je velmi výrazný, převážně světle až tmavě hnědý, skvrnitý, s leskle zelenou hlavou, šedým zobákem a jasně červenýma očima. Samice jsou oproti samcům nevýrazné, celé převážně hnědé, tmavě skvrnité (skvrnění u nich zcela chybí pouze na hlavě). Je všežravá a monogamní. Na obraně hnízda i na péči o již vylíhlá mláďata se podílí oba partneři. Hnízdí ve stromových dutinách, obvykle ve výšce mezi 6–10 m nad vodou, často využívá i hnízdních budek. Občas zahnízdí i na zemi v hustém travnatém porostu blízko vody.\n\n"}
{"id": "582342", "url": "https://cs.wikipedia.org/wiki?curid=582342", "title": "Egyptská hymna", "text": "Egyptská hymna\n\nHymna Egypta je píseň Bilady, Bilady, Bilady (: بلادي بلادي بلادي, „Má vlast, má vlast, má vlast“). Hudbu složil a slova napsal Sayed Darwish (1892–1923) a v roce 1979 se píseň stala egyptskou hymnou. Přestože má moderní verze tři sloky, běžně se zpívá pouze první z nich.\n\nPři formálních příležitostech je současná egyptská hymna hrána v kratší podobě než je výše uvedený text. Moderní krátká verze je prvním odstavcem původní verze, což je následující text:\n\n"}
{"id": "582343", "url": "https://cs.wikipedia.org/wiki?curid=582343", "title": "Andrej Čechov", "text": "Andrej Čechov\n\nAndrej Čechov (rusky \"Андрей Чехов\", kolem 1545–1629) byl ruský kovolitec.\n\nPřes 60 let pracoval v Moskvě v Kremlu, kde vytvořil větší množství (z dokumentů je známo více než 20) děl, včetně známého Car-puška (1586). První datovaná práce Andreje Čechova se datuje k roku 1568, poslední roku 1629.\n\nAndrej Čechov se narodil kolem roku 1545. Vyučil se u mistra Kašpira Ganusova. Již v roce 1590 se Čechov řadil k významným moskevským kovolitcům.\n\nAndrej Čechov měl mnoho žáků, někteří z nich se později stali slavnými kovolijci: Pronja Fjodorov, Kondratij Michajlov, Grigorij Naumov, Alexej Nikiforov a další. Mistr Čechov zemřel roku 1629.\n"}
{"id": "582344", "url": "https://cs.wikipedia.org/wiki?curid=582344", "title": "Milan Jurčo", "text": "Milan Jurčo\n\nMilan Jurčo (* 14. září 1957, Liptovský Mikuláš, Československo) je bývalý československý reprezentant v cyklistice slovenské národnosti. Jeho syn Matej Jurčo se stal také cyklistou.\n\nMá stříbrnou medaili z mistrovství světa v časovce družstev na 100 km z roku 1983 a bronzovou medaili z roku 1981. V časovce jednotlivců se stal čtyřikrát mistrem Československa. Po ukončení své amatérské kariéry, kterou završil v Interu, přestoupil k profesionálům. Stal se prvním československým cyklistou, který startoval na Tour de France. Za významné úspěch lze považovat i fakt, že se umístil na mistrovstvích světa profesionálů v bodovacích závodech ve Vídni v roce 1987 na 7. místě.\n\n\n\n"}
{"id": "582349", "url": "https://cs.wikipedia.org/wiki?curid=582349", "title": "Růžohorská rozsocha", "text": "Růžohorská rozsocha\n\nRůžohorská rozsocha je geomorfologický podokrsek Krkonoš. Nachází se v jejich východní části a v severní části Královéhradeckého kraje v okresu Trutnov. Nejvyšší horou Růžohorské rozsochy je Růžová hora (1390 m).\n\nRůžohorská rozsocha náleží do geomorfologického celku Krkonoš, podcelku Krkonošské rozsochy a okrsku Růžovohorská hornatina. Tvoří ji dvojice rozsoch vybíhající jižním směrem z Východního Slezského hřbetu oddělených od sebe Lvím dolem. První vybíhá z masívu Sněžky a je tvořena trojicí vrcholů \"Růžová hora\" (1390 m), Pěnkavčí vrch (1105 m) a Červený vrch (961 m). Druhá vybíhá z masívu Svorové hory a tvoří jí jediný vrchol Jelení hora (1172 m). Na západě a jihu ji od Černohorské rozsochy odděluje údolí Úpy. Na severozápadě v Obřím dole tvoří Úpa i krátkou hranici s Východním Českým hřbetem. Východní hranici s Maloúpskou rozsochou tvoří řeka Malá Úpa. Patří k ní ale část jižního svahu krátkého hřebenu tvořeného vrcholy Tabule a Čelo, díky čemuž zasahuje v prostoru Pomezních Bud až k polské státní hranici.\n\nZápadní svahy Růžohorské rozsochy odvodňuje Úpa, východní Malá Úpa. V jižním zakončení rozsochy se nalézá jejich soutok. Lvím dolem v prostřední části rozsochy protéká Jelení potok, který se do Malé Úpy zprava vlévá ve Spáleném Mlýně.\n\nSouvislý hospodářský porost Smrku ztepilého je v současné době rozrušen četnými pasekami. Vrcholová partie Růžové hory je porostlá klečí. Nachází se zde několik nevelkých lučních enkláv (např. Šímovy Chalupy), jediná rozsáhlejší luční oblast se rozkládá na jižním svahu Pěnkavčího vrchu.\n\nCelý prostor Růžohorské rozsochy se nachází na území Krkonošského národního parku.\n\nVeřejné silniční komunikace pouze kopírují obvod rozsochy, konkrétně se jedná o silnice II/296 a II/252. Luční enklávy a lesní porosty uvnitř území rozsochy obsluhují neveřejné komunikace různého charakteru. Nejvýznamnější z nich spojuje Velkou Úpu přes Janovy Boudy se Spáleným Mlýnem, druhá pak obsluhuje Lví důl a úbočí Jelení hory. Nejdůležitější turistická trasa je žlutě značená hřebenová Kubátova cesta ze Sněžky k soutoku Úp, ze které odbočuje několik značených tras do přilehlých údolí. Masív Jelení hory není turistickými trasami obsluhován.\n\nKromě svahů Pěnkavčího vrchu, kam zasahuje roztroušená zástavba obcí Velká a Malá Úpa, se na nevelkých lučních enklávách vyskytují horské chalupy. Na Růžové hoře má přestupní stanici Lanová dráha Pec pod Sněžkou - Sněžka, která mohla mít dle pamětníků ve své dolní části v závěru třicátých let nákladní předchůdkyni sloužící k dopravě materiálu ke právě se rozbíhající výstavbě pohraničních opevnění. Lanovka ale údajně nebyla dokončena. Lanová dráha Velká Úpa - Portášovy Boudy je zakončena v sedle mezi Růžovou horou a Pěnkavčím vrchem. V jejím areálu se nachází nejvýznamnější lyžařské centrum.\n"}
{"id": "582354", "url": "https://cs.wikipedia.org/wiki?curid=582354", "title": "Zindulka", "text": "Zindulka\n\nPříjmení Zindulka nosí tyto osobnosti:\n"}
{"id": "582355", "url": "https://cs.wikipedia.org/wiki?curid=582355", "title": "Cukernatka kapská", "text": "Cukernatka kapská\n\nCukernatka kapská (\"Promerops cafer\") je druh pěvce z čeledi cukernatkovitých (\"Promeropidae\"). Samci dorůstají 34-44 cm a jsou celí šedo-hnědí s jasně žlutými spodními krovkami ocasními, výrazně prodlouženými ocasními pery a dlouhým, tmavým, mírně zahnutým, na konci zašpičatělým zobákem. Samice dorůstají sotva 25-29 cm a v porovnání se samci mají výrazně kratší ocas a méně nápadné žluté zbarvení na spodních krovkách ocasních. Vyskytuje se na západě, jihu a východě Kapska v Jihoafrické republice, kde je vázána na porosty proteovitých (\"Proteaceae\"). Ačkoli se živí převážně nektarem těchto rostlin, který z trubkovitých květů hravě získává pomocí svého dlouhého zobáku a kartáčovitého jazyku, požírá také pavouky a hmyz. Při námluvách hrají prodloužená ocasní pera samců významnou roli, samice si totiž na základě jejich délky vybírají nejvhodnějšího partnera.\n\n"}
{"id": "582358", "url": "https://cs.wikipedia.org/wiki?curid=582358", "title": "Moresby", "text": "Moresby\n\nMoresby může být:\n\n"}
{"id": "582364", "url": "https://cs.wikipedia.org/wiki?curid=582364", "title": "Emil Škrabiš", "text": "Emil Škrabiš\n\nEmil Škrabiš (1. září 1939, Lutyně - 9. února 2020) byl český politik a zemědělský inženýr, bývalý senátor za obvod č. 73 – Frýdek-Místek a člen KDU-ČSL.\n\nV letech 1953–1955 se vyučil podkovářem a kovářem na Učňovské škole zemědělské, v tomto oboru do roku 1957 pracoval ve Šlechtitelské stanici Dolní Lutyně. V letech 1957–1961 absolvoval obor mechanizátor na SZTŠ Ivančice. Ve studiu pokračoval na Fakultě mechanizační Vysoké školy zemědělské v Praze (1961–1966). V letech 1966–1967 pracoval jako mechanizátor na Státním statku Bohumín. V období 1967–1993 působil nejprve jako technik, později jako provozní náměstek v Strojní a traktorové stanici Český Těšín. V letech 1993–1996 byl zaměstnán na Územním odboru ministerstva zemědělství ve Frýdku-Místku. Po prohraných volbách v roce 2004 odešel do starobního důchodu. Je ženatý, má dvě dcery a syna.\n\nDo KDU-ČSL vstoupil v roce 1990.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Jan Starý v poměru 31,28 % ku 23,05 % hlasů. Ve druhém kole však křesťanský demokrat obdržel 61,43 % hlasů a byl zvolen senátorem. V senátu zasedal ve Výboru pro hospodářství, zemědělství a dopravu.\n\nVe volbách 1998 svůj mandát obhájil. Opět působil ve Výboru pro hospodářství, zemědělství a dopravu, kde v letech 2002–2004 zastával funkci místopředsedy. Ve volbách 2004 svůj mandát obhajoval, ovšem v obou kolech jej předčil evropský demokrat Igor Petrov.\n\nV roce 2005 obdržel vyznamenání Rytířský kříž Řádu za zásluhy o Polskou republiku. Ve volbách 2006 kandidoval na 18. místě do poslanecké sněmovny v Moravskoslezském kraji.\n\nEmil Škrabiš zemřel 9. února 2020.\n\n"}
{"id": "582365", "url": "https://cs.wikipedia.org/wiki?curid=582365", "title": "Levon Džulfalakjan", "text": "Levon Džulfalakjan\n\nLevon Džulfalakjan (* 5. dubna 1964 Leninakan) je bývalý sovětský a arménský zápasník – klasik, olympijský vítěz z roku 1988.\n\nZápasení se věnoval od svých 13 let v rodném Gjumri (dříve Leninakan). Pod vedením Aram Sarkisjana se specializoval na řecko-římský styl. Vrcholově se připravoval v armádní tréninkovém centru SKA v Jerevanu. V sovětské mužské reprezentaci se prosadil v roce 1986 ve váze do 68 kg, ale i přes mezinárodní úspěchy neměl pozici reprezentační jedničky jistou. V roce 1988 porazil v sovětské olympijské nominaci svého hlavního rivala Čečence Aslautdina Abajeva a startoval na olympijských hrách v Soulu. Do Soulu přijel ve vyborné formě. V základní skupině zvládl klíčový zápas s Rumunem Petricou Cărarem a po výhře 8:4 na technické body postoupil z prvního místa do finále proti domácímu jižnímu Korejci Kim Song-munovi. V úvodní minutě prohrával 0:1 na technické body po bočáku svého soupeře. Koncem druhé minuty poslal rozhodčí pasivního Korejce do parteru, čehož využil a koršunem a maďary otočil skóre na 8:1. Bodový odstup udžel do konce hrací doby a po výhře 9:3 na technické body získal jako první zápasník z Arménie (resp. Arménské SSR) zlatou olympijskou medaili. Po olympijských hrách svoji pozice v reprezentaci ztratil na úkor krajana Mnacakana Iskandarjana a především Islama Dugučijeva. Sportovní kariéru ukončil počátkem devadesátých let dvacátého století. Věnuje se trenérské a funkcionářské práci. Syn Arsen navázal na jeho úspěchy počátkem jednadvacátého století.\n\n\n"}
{"id": "582367", "url": "https://cs.wikipedia.org/wiki?curid=582367", "title": "Kamandar Madžidov", "text": "Kamandar Madžidov\n\nKamandar Madžidov (* 7. května 1961 Dmanisi) je bývalý sovětský, ázerbájdžánský a běloruský zápasník – klasik, olympijský vítěz z roku 1988.\n\nNarodil se a vyrůstal v gruzínském Dmanisi v ázerbájdžánské rodině. Ve 14 letech odešel studovat na internátní školu do ázerbájdžánského Baku. Zápasení se věnoval již v Dmaisi, ale teprve v Baku se specializoval na řecko-římský (klasický) styl v klubu Dinamo. V roce 1981 se jako nadějný zápasník podíval na tréninkový kemp k vodní nádrži Stajki na předměstí Minsku. Tréninkové podmínky v Běloruské SSR se mu zalíbily a rozhodl se pro přestup. Od roku 1982 se připravoval v univerzitním týmu Burevestnik v Minsku pod vedením Viktora Rudenkova. V sovětské mužské reprezentaci vedené Gennadijem Sapunovem se pohyboval od roku 1983 ve váze do 62 kg (pérová váha).\n\nV roce 1984 přišel o účast na olympijských hrách v Los Angels kvůli bojkotu a slabou náplastí mu bylo vítězství na tzv. truc olympiádě v létě téhož roku. V roce 1988 odjížděl s medailovými ambicemi na olympijské hry v Soulu. V základní skupině porazil v posledním kole Američana Isaaca Andersona těsně 2:1 na technické body a z prvního místa postoupil do finále proti Bulharu Živko Vangelovovi. V očekávaném olympijském finále vrátil svému velkému rivalovi porážku z mistrovství světa v Clermont-Ferrand v roce 1987 a získal zlatou olympijskou medaili.\n\nOd roku 1990 startoval ve vyšší váze do 68 kg, ve které se však v reprezentaci neprosazoval na úkor Čečence Islama Dugučijeva. V roce 1992 prohrál s Dugučijevem nominaci na olympijské hry v Barceloně. Po rozpadu sovětského svazu v roce 1991 reprezentoval nadále Bělorusko. Sportovní kariéru ukončil v roce 1994 a věnoval se trenérské práci. Kvůli slabým výsledkům svých svěřenců v jeho váze se jako zápasící trenér připravil na olympijskou sezonu 1996. Na olympijských hrách v Atlantě se probojoval do semifinále, kde nestačil na Francouze Ghani Yalouze a v souboji o třetí místo podlehl Rusu Alexandru Treťjakovovi 0:4 na technické body. Obsadil 4. místo.\n\nJako trenér působil u reprezentace Běloruska, Kazachstánu (OH 2000), Řecka a Turecka (OH 2004).\n\n\n"}
{"id": "582370", "url": "https://cs.wikipedia.org/wiki?curid=582370", "title": "Faltusův kopec", "text": "Faltusův kopec\n\nFaltusův kopec (německy \"Faltusberg\") je vrchol v České republice ležící v Orlických horách.\n\nFaltusův kopec se nachází v geomorfologickém celku Orlické hory, podcelku Mladkovská vrchovina a v okrsku Pastvinská vrchovina jejímž je nejjižnějším vrcholem.\n\nFaltusův kopec se nachází mezi obcemi Bořitov a Sobkovice asi 2,5 kilometru severně od Jablonného nad Orlicí a asi 6,5 km severovýchodně od Letohradu. Pro blízké okolí je poměrně dominantní. V rámci hlavního hřebenu Pastvinské vrchoviny je od severněji umístěného vyššího vrchu Studeného oddělen výrazným sedlem a vzdáleností téměř 3 kilometry. Černý kopec, který k němu přiléhá na jihozápadě mu se svými 593 metry výškově nekonkuruje. Ostatní svahy spadají do přilehlých údolí a vykazují značnější převýšení, východní i prudkost.\n\nFaltusův kopec se nachází na rozvodí Divoké a Tiché Orlice. Tichá Orlice protéká pod jeho východním svahem, ze západního odvádí vody do Divoké Orlice Nekořský potok a jeho přítoky.\n\nVrcholová partie Faltusova kopce je pokryta polem. Významnější lesní porost se nachází v severovýchodním svahu. Díky absenci vyšší vegetace je z vrcholu dobrý kruhový výhled.\n\nV nevelké vzdálenosti od vrcholu vede po východním svahu asfaltová komunikace spojující Bořitov se Sobkovicemi, která je sledována žlutě značenou turistickou trasou 7272 vedoucí z Jablonného nad Orlicí k vodní nádrži Pastviny a bíle značená cyklistická trasa 4074.\n\nPřímo na vrcholu Faltusova kopce se žádné stavby nenacházejí. Zástavba obce Sobkovice zasahuje na jihovýchodní straně do nevelké vzdálenosti od něj. Asi 1 kilometr severně se na výrazném výběžku nachází radiokomunikační převádeč.\n\n"}
{"id": "582376", "url": "https://cs.wikipedia.org/wiki?curid=582376", "title": "Richard Dreyfuss", "text": "Richard Dreyfuss\n\nRichard Stephen Dreyfuss (* 29. října 1947 Brooklyn, New York, Spojené státy americké) je americký herec, držitel Oscara za nejlepší herecký výkon ve filmu \"Děvče pro zábavu\" z roku 1977.\n\nNarodil se v židovské rodině v Brooklynu, od devíti let žil v Kalifornii a absolvoval Beverly Hills High School. Herectví se začal věnovat v komunitním centru a v sedmnácti letech debutoval v televizním seriálu \"Karen\". Jeho prvním filmem byl \"Absolvent\" (1967) a první hlavní rolí mořský biolog Matt Hooper ve filmu \"Čelisti\" (1975). Hrál také ve filmech \"Americké grafitti\", \"Blízká setkání třetího druhu\", \"Čí je to vlastně život?\", \"Somrák z Beverly Hills\", \"Opus pana Hollanda\", \"Akce Pelikán\" a \"Dámský klub\".\n\nPůsobí v občanském hnutí Common Cause a založil organizaci podporující občanskou výchovu na veřejných školách. Spolu s Harrym Turtledovem napsal román \"The Two Georges\", zabývající se alternativní historií USA.\n\nByl třikrát ženatý: poprvé se scenáristkou Jeramie Rainovou, podruhé s Janelle Laceyovou a potřetí se Světlanou Jerochinovou. Má dceru a dva syny. \n\nOd dětství trpí bipolární afektivní poruchou, bojoval také se závislostí na drogách.\n\n"}
{"id": "582377", "url": "https://cs.wikipedia.org/wiki?curid=582377", "title": "Boy (album)", "text": "Boy (album)\n\nBoy je debutové album rockové skupiny U2, které vyšlo v roce 1980. Na obalu desky je fotografie sedmiletého Petera Rowena (Boy = Chlapec). Texty se věnují převážně frustraci ze života na předměstí. Album obsahovalo první hit skupiny\"I Will Follow\". Po vydání alba Boy následovalo jejich první turné po Evropě a Spojených státech amerických.\n\nPíseň \"I Will Follow\" je poctou Bonově matce, která mu zemřela v jeho čtrnácti letech. Mezi další témata alba patří sexualita (\"An Cat Dubh\"), ztráta dětství a nevinnosti (\"Into the Heart\") nebo proměna chlapce v muže (\"Twilight\").\n\nZávěrečná píseň \"Shadows and Tall Trees\" odkazuje na novelu Williama Goldinga jménem \"Pán much\", má stejný název jako jedna z kapitol knihy.\n\nAlbum Boy vyšlo v Británii a Irsku v říjnu 1980. V srpnu 1981 se album vyšplhalo na 52. místo britské hitparády. U2 se snažili podporovat album neustálým koncertováním. V USA vyšlo album v březnu 1981 a byl mu změněn obal desky kvůli strachu z pedofilních interpretací obrázku sedmiletého chlapce. Po většinu roku 1981 U2 nepřetržitě koncertovali. Jejich popularita v Americe pomalu stoupala. Se stoupající popularitou ale rostlo v U2 napětí ohledně dalšího směřování. To vyvrcholilo v době vydání alba October.\n\nAlbum Boy je jediné album od U2, z něhož byla každá píseň zahrána alespoň jednou naživo.\n\nV roce 2003, bylo albu dána pozice 417 v \"Rolling Stones magazínu\" 500 nejlepších alb všech dob.\n\nPíseň Twilight přitáhla ke skupině homosexuální fanoušky, kteří jí interpretovali jako sexuální seznamování se s mužem. Píseň byla ve skutečnosti o dospívání chlapce v muže (Verš: \"In the shadow boy meets man\" tj. \"Ve stínu se chlapec setkává s mužem \")\nCélková délka: 42:14\n\n"}
{"id": "582381", "url": "https://cs.wikipedia.org/wiki?curid=582381", "title": "Střízlíkovití", "text": "Střízlíkovití\n\nStřízlíci, představující samostatnou čeleď střízlíkovití (Troglodytidae), jsou malí pěvci zastoupeni zejména na západní polokouli. V současné době rozlišujeme asi 80 druhů ve 20 rodech. Na východní polokouli je zastoupen jen jediný druh - střízlík obecný (\"Troglodytes troglodytes\"). Je však široce rozšířen a jeho areál rozšíření zde pokrývá většinu Evropy, část Asie a sever Afriky.\n\nObývají celou řadu lokalit, od suchých, řídce porostlých krajin až po tropické deštné pralesy, drtivá většina druhů se přitom zdržuje na nebo v úrovni těsně nad zemí. Většinou se také jedná o stálé ptáky.\n\nNejmenším druhem je střízlík bělobřichý (\"Uropsila leucogastra\"), který dorůstá sotva 10 cm a váží asi 9 g, naopak největším střízlík velký (\"Campylorhynchus chiapensis\"), který je dlouhý průměrně 22 cm a dosahuje hmotnosti kolem 50 g. Všichni střízlíci mají krátká křídla, delší, tenký, zašpičatělý zobák a povětšinou též kratší ocas. Ten drží mnoho druhů často ve vzpřímené poloze. Střízlíci jsou povětšinou nenápadní ptáci, jejichž výskyt lze zaznamenat převážně díky jejich hlasitému zpěvu, ve kterém lze často zachytit i imitace hlasů jiných druhů ptáků. Jsou hmyzožraví, kromě hmyzu však požírají i pavouky, ryby, malé hlodavce a ještěrky. Zpravidla staví kopulovitá hnízda a v závislosti na jednotlivých druzích jsou buď monogamní nebo polygamní.\n\n\n"}
{"id": "582383", "url": "https://cs.wikipedia.org/wiki?curid=582383", "title": "Birdman (rapper)", "text": "Birdman (rapper)\n\nBryan Williams (* 15. února 1969, New Orleans, Louisiana, USA), spíše známý jako Birdman nebo Baby je americký rapper, spoluzakladatel nahrávací společnosti Cash Money Records, bývalý člen skupiny Big Tymers a uskupení neworleánských rapperů Cash Money Millionaires. Jeho nejúspěšnějším sólo albem je \"Fast Money\" (2005). V současnosti se zaměřuje na propagování svého nejvýnosnějšího umělce Lil Waynea.\n\nNarodil se v jižanském městě New Orleans v roce 1969. Roku 1991 se svým bratrem Ronaldem \"Slim\" Williamsem založil nahrávací společnost Cash Money Records, kterou řídí dodnes. O dva roky později, pod přezdívkou B-32, vydal nezávislé album \"I Need a Bag of Dope\". Roku 1997 s rapperem Mannie Fresh založili skupinu Big Tymers, s kterou vydal tři alba: \"How Ya Luv That?\" (1998), \"I Got That Work\" (2000) a \"Hood Rich\" (2002). Skupina se však roku 2004 rozpadla.\nJeště během svého působení ve skupině \"Big Tymers\", vydal, v roce 2002, album nazvané \"Birdman\". Jeho sólo debut se nestal trhákem, ale proslavil ho v povědomí ostatních rapperů. Pod níž poté vydal další tři alba: \"Fast Money\" (2005), \"5* Stunna\" (2007) a \"Pricele$$\" (2009). Ovšem ani tyto alba se nesetkala s komerčním úspěchem, a tak je jeho, prozatím, nejúspěšnějším albem spolupráce s rapperem Lil Waynem z roku 2006 na albu \"Like Father, Like Son\", které získalo zlaté ocenění společnosti RIAA.\n\nDíky vlastnění společnosti \"Cash Money Records\", kde jsou upsáni komerčně úspěšní umělci jako jsou Lil Wayne, Drake a Nicki Minaj, si Birdman v roce 2010 pořídil červené Bugatti Veyron za 2,1 milionů USD (asi 40 milionů korun), luxusní, diamanty zdobené, hodinky \"Chopard\" za 1,5 milionů USD (asi 28,5 milionů korun) a 21,6 (900/1000) karátový šperk za 250 tisíc USD (asi 4,7 milionů korun). V roce 2011 vsadil milion dolarů na výhru týmu Green Bay Packers ve finále Super Bowlu, který nakonec zvítězil. Poté si pořídil nový Maybach Landaulet za 1,4 milionů USD (asi 25,2 milionů korun). Dle časopisu Forbes jeho celkové jmění v roce 2015 činilo 150 milionů amerických dolarů.\n\n\n\n\n"}
{"id": "582385", "url": "https://cs.wikipedia.org/wiki?curid=582385", "title": "Fokální adhezívní kináza", "text": "Fokální adhezívní kináza\n\nFokální adhezívní kináza (nejčastěji pod zkratkou FAK, někdy i PTK2) je tyrosinkináza (nikoliv však receptor) a první objevený člen FAK rodiny enzymů. Nachází se ve fokálních adhezích, a to jak v embryonálních stadiích, tak v dospělosti. Studie ukazují, že FAK má zásadní roli v procesu gastrulace, ale i ve vývoji CNS, somitů, stěn cév, zárodečných buněk a podobně. V RNA pro tento enzym dochází k alternativnímu splicingu.\n\nFAK je aktivována tím, že je fosforylována na tyrosinovém zbytku. Tuto fosforylaci vyvolá buněčná adheze pomocí integrinů v signalizační dráze zprostředkované enzymem Rho. Ve výsledku zřejmě fokální adhezívní kináza (přes jisté adaptorové proteiny) aktivuje GTPázu Ras. FAK zřejmě zvyšuje buněčnou pohyblivost (zvyšuje schopnost tvořit panožky). Dále se účastní regulace buněčného růstu.\n"}
{"id": "582389", "url": "https://cs.wikipedia.org/wiki?curid=582389", "title": "Polonosuchus", "text": "Polonosuchus\n\nPolonosuchus („polský krokodýl“) byl rod mohutného rauisuchiana, žijícího v období svrchního triasu (asi před 230 miliony let) na území dnešního jižního Polska. Jeho zkameněliny byly objeveny na lokalitě v Krasiejowě a popsány v roce 2005 Tomaszem Sulejem jako \"Teratosaurus silesiacus\". Paleontolog Stephen Brusatte pak v roce 2009 stanovil nové rodové jméno – \"Polonosuchus\".\n\nTento až kolem 6 metrů dlouhý dravý plaz zřejmě v době neexistence teropodních dinosaurů představoval dominantního predátora svého ekosystému a živil se takovými tvory, jako byli velcí temnospondylní obojživelníci metoposauři, cyklotosauři, býložraví aetosauři rodu \"Stagonolepis\" nebo draví fytosauři rodu \"Paleorhinus\". Také dinosauriformové druhu \"Silesaurus opolensis\" se mohli stávat jeho občasnou kořistí.\n"}
{"id": "582394", "url": "https://cs.wikipedia.org/wiki?curid=582394", "title": "Ondřej Feber", "text": "Ondřej Feber\n\nOndřej Feber (pol.: Andrzej Feber) (* 19. prosince 1951 Stonava) je český politik polské národnosti, bývalý senátor za obvod č. 74 – Karviná, dlouholetý starosta obce Stonavy na Karvinsku, bývalý člen KDS, US-DEU a SPOZ / SPO.\n\nVystudoval Vysokou školu dopravní v Žilině, poté absolvoval postgraduální studium na Vysoké škole báňské. Do roku 1990 pracoval na Dole Československé armády v Karviné jako důlní technik. S manželkou Evou vychoval dceru Jolantu a syna Vojtěcha.\n\nV roce 1990 spoluzakládál místní Občanské fórum ve Stonavě, v roce 1998 se stal členem US-DEU, v roce 2009 vstoupil do SPOZ. Od roku 1990 působí jako starosta Stonavy. V komunálních volbách v roce 2014 obhájil post zastupitele obce Stonavy, když jako nestraník vedl tamní kandidátku hnutí ANO 2011. Protože hnutí volby v obci vyhrálo (tj. 38,67 % hlasů a 4 mandáty), stal se Ondřej Feber na začátku listopadu 2014 již po sedmé starostou obce.\n\nVe volbách 2000 se stal členem horní komory českého parlamentu, přestože jej v první kole porazila bezpartijní Milada Halíková kandidující za KSČM v poměru 32,64 % ku 20,30 % hlasů. Ve druhém kole však obdržel Feber 51,66 % hlasů a byl zvolen do senátu, kde zasedal v Mandátovém a imunitním výboru a Ústavně-právním výboru, ve kterém v letech 2004-2006 vykonával funkci místopředsedy. Ve volbách 2006 svůj mandát obhajoval, ovšem jako nestraník kandidující za KDU-ČSL skončil se ziskem 11,73 % hlasů na 4. místě.\n\nVe volbách 2008 se pokoušel do vysoké politiky vrátit, když kandidoval jako nezávislý kandidát v obvodu 75 – Karviná, ovšem s podporou 14 % voličů obsadil 3. pozici. V roce 2010 kandidoval do poslanecké sněmovny za Zemanovce na pátém místě.\n\n"}
{"id": "582395", "url": "https://cs.wikipedia.org/wiki?curid=582395", "title": "Stephen Brusatte", "text": "Stephen Brusatte\n\nStephen L. Brusatte (* 24. dubna 1984 Ottawa, Illinois) je americký paleontolog, působící v současnosti především ve Skotsku (na Univerzitě v Edinburghu). Publikoval zatím tři knihy a mnoho odborných i populárně naučných článků především s tematikou neptačích dinosaurů. Spolupracoval také například s paleontologem Paulem Serenem, se kterým se v Chicagu specializoval na výzkum fylogeneze alosauroidů.\n\nKromě odborných prací vydal Brusatte v roce 2018 knihu \"The Rise and Fall of the Dinosaurs\", pojednávající o evolučním úspěchu a vyhynutí dinosaurů ve světle nových paleontologických objevů.\n\n"}
{"id": "582396", "url": "https://cs.wikipedia.org/wiki?curid=582396", "title": "Tungsram", "text": "Tungsram\n\nTungsram je maďarská společnost vyrábějící žárovky a elektronky. Byla založena roku 1896 a od roku 1989 je součástí společnosti General Electric. Dnes je jméno Tungsram používáno již jen jako obchodní značka.\n\nRoku 1903 společnost patentovala žárovku se žhavícím vláknem pokrytým wolframem. V roce 1934 zase ohlásila patent žárovky plněné kryptonem, kterou vynalezl Imre Bródy. Obě žárovky poskytovaly na svou dobu nadstandardní životnost.\n\nJméno Tungsram vzniklo spojením výrazů \"tungsten (v angličtině a jiných jazycích pojmenováním pro kov wolfram)\" a \"wolfram\".\n\n"}
{"id": "582400", "url": "https://cs.wikipedia.org/wiki?curid=582400", "title": "October (album)", "text": "October (album)\n\nOctober je druhé album rockové skupiny U2, které vyšlo v roce 1981. Na albu se projevoval rozpor mezi křesťanskou vírou členů skupiny a \"ďáblovou hudbou\".\nTento rozpor trápil mnoho umělců. Jmenujme například Littla Richarda, Boba Dylana, Patti Smithovou, Vana Morisona a další.\n\nMezi známé hity z alba patří píseň Gloria o snaze vyjádřit zmatek ohledně jejich role rockových hvězd se slavným refrénem v latině nebo Fire o nukleárním Armagedonu, který byl prvním singlem z alba.\n\nAlbum v roce 1981 sklidilo spíše rozporuplné reakce. Každopádně kapele umožnilo rozšířit repertoár na koncertech a započít turné k desce, které bylo nečekaně úspěšné. U2 již nehráli v putykách, ale v zaplněných sálech. Přesto je album October dnes označováno jako nejméně populární mezi U2 fanoušky, a písničky z tohoto alba se téměř nevyskytují na výběrech Best Of.\n\nAlbum bylo vydáno pod velkým tlakem, texty se psaly přímo ve studiu před mikrofonem.\n\nBono se v průběhu turné stihl oženit se svou láskou Alison Stewart. Jejich manželsví trvá dodnes.\n\n\n"}
{"id": "582412", "url": "https://cs.wikipedia.org/wiki?curid=582412", "title": "David Allen", "text": "David Allen\n\nDavid Allen (* 28. prosince 1945) patří k nejvýznamnějším osobnostem v oblasti produktivity práce a proslul jako autor time managementové metody Getting Things Done – GTD (v češtině Mít vše hotovo). Její principy shrnul ve stejnojmenné knize „Getting Thing Done: The Art of Stress-free Productivity“ (2001), která se stala bestsellerem – byla přeložena do více než 30 jazyků a prodalo se jí přes milion výtisků. Česky vyšla pod názvem „Mít vše hotovo: Jak zvládnout práci i život a cítit se při tom dobře“ (Jan Melvil Publishing, 2008).\n\nVyrůstal ve Shreveportu v Louisianě, studoval New College v Sarasotě na Floridě a Kalifornskou univerzitu v Berkeley (absolventská práce z amerických dějin). Sám sebe charakterizuje jako nejlínějšího člověka na světě a tvrdí, že do svých 35 let údajně vystřídal 35 profesí. Živil se mimo jiné jako iluzionista, obchodní cestující, cvičitel karate (vlastní černý pás), distributor vitamínů, manažer zahradnické firmy, benzínky či cestovní kanceláře a později jako instruktor osobního rozvoje. Na začátku 80. let pomáhal vytvořit program pro manažery firmy Lockheed. Tehdy také začal formovat své principy pro řízení osobní produktivity. Dnes je prezidentem firmy David Allen & Co, která nabízí stále populárnější semináře a produkty týkající se produktivity práce jak jednotlivcům, tak společnostem (např. Microsoft, Oracle, Sony, Lockheed Martin, Fidelity Investments, The World Bank, U.S. Navy a další). „Henry Ford digitálního věku“ zní jeden z přídomků, které si Allen během své kariéry vydobyl. Se svou čtvrtou ženou Kathryn žije v kalifornském Ojai.\n\nGetting Things Done (GTD) patří mezi populární metody organizace práce. Není to klasická time managementová metoda, orientuje se především na kroky spojené s řízením pracovního procesu a její hlavní přínos spočívá v tom, že učí člověka uvolnit mysl a vytvořit si důvěryhodný externí systém různých seznamů, který mu umožní soustředit se na provedení jednoho úkolu. Metoda GTD se vedle oficiálních cest dále šíří zejména prostřednictvím blogů (z nejznámějších 43 Folders nebo Lifehacker) a vznikají různé variace, především Zen to Done (ZTD) Lea Babauty. U nás český vydavatel Davida Allena provozuje web a diskusní fórum na podporu uživatelů systému GTD nazvaný Mít vše hotovo.\n\nJe autorem tří knih. \"„Getting Things Done: The Art of Stress-free Productivity“\" (2001) – \"„Mít vše hotovo: Jak zvládnout práci a život a cítit se při tom dobře“\" (2008) ukazuje, jak se vyhnout typickým chybám při zvládání stavu, který většina z nás nazývá „nestíhám“. David Allen v ní vysvětluje, jak si rozdělit velký, zdánlivě neohraničený úkol na menší, konkrétní kroky, po nichž zůstávají viditelné výsledky. Učí, jak přesně pojmenovat činnost, které se můžeme v daném okamžiku věnovat. Vysvětluje, jak si přirozeně vytvářet jednoduchý plán práce, která člověka nebude stresovat. V pracovním procesu řízeném metodou GTD přestávají jednotlivé úkoly „viset ve vzduchu“ a každý člen týmu přesně ví, za jakou část práce zodpovídá.\n\nPo „Getting Things Done“ vyšel titul \"„Ready For Anything: 52 Productivity Principles“\" (2003), která nabízí praktické rady pro každodenní situace ukotvené v metodě GTD.\n\nKniha \"„Making It All Work: Winning at the Game of Work and the Business of Life“\" (2008), česky \"„Aby vše klapalo: Jak hravě zvládat pracovní a životní výzvy“\" (2009), přináší rozvinutí a prohloubení Allenových myšlenek a řadu praktických příkladů, které autor získal během své praxe kauče od roku 2001, kdy vyšla jeho první kniha. Allen v mnoha ohledech svou metodu upřesňuje a rozvíjí, ale nově se věnuje i vyšší úrovni této metody – naplňování životních cílů a hledání perspektiv.\n\n\n"}
{"id": "582413", "url": "https://cs.wikipedia.org/wiki?curid=582413", "title": "Mario Holek", "text": "Mario Holek\n\nMario Holek (* 28. října 1986 Brno) je bývalý český fotbalový záložník/obránce a bývalý reprezentant. Profesionální kariéru ukončil ve 32 letech ze zdravotních důvodů v prosinci 2018. Nastupoval zejména na pozici stopera (středního obránce). Jeho oblíbeným klubem je anglický Manchester United FC.\n\nOd konce července 2019 je hráčem FC Kuřim.\n\nHrát začal za 1. FC Brno, kde v žácích začínal jako útočník. Později se přesunul do zálohy. V lednu 2005 nastoupil do ligového kádru. Po několika málo zápasech v české lize získal přezdívku \"Super Mario\", vedle zkušeného Tomáše Polácha fotbalově rostl. První fotbalovou sezónu (tj. 2004/05) nedal žádný gól, ale již druhou sezónu (tj. 2005/06) dal góly dva a ve třetí a čtvrté sezóně (tj. 2006/07 a 2007/08) dal vždy po jednom gólu. 15. ledna 2008 přestoupil do ukrajinského FK Dněpr Dněpropetrovsk, odkud po vypršení smlouvy na konci roku 2011 odešel jako volný hráč do pražské Sparty.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu nastoupil Holek do zápasu v 58. minutě, pražský klub podlehl soupeři 1:2. 4. října v domácím utkání proti finalistovi Evropské ligy předešlého ročníku Athleticu Bilbao nastoupil v základní sestavě, Sparta zvítězila 3:1 a připsala si první 3 body do tabulky. 25. října 2012 odehrál v zápase s izraelským týmem Ironi Kirjat Šmona plný počet minut. Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě. Hned ve 3. minutě chyboval, když jeho zpětnou přihrávku stoperovi zachytil maďarský legionář v dresu Kirjat Šmony László Lencse a přihrál volnému Darko Tasevskimu, který prostřelil mezi nohy sparťanského brankáře Tomáše Vaclíka. Sparta dokázala vyrovnat na konečných 1:1 gólem Léo Kweukeho. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau absolvoval v základní sestavě 6. prosince 2012, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Holek nastoupil 14. února 2013 v Praze v základní sestavě, pražský klub podlehl doma soupeři 0:1 gólem mladého brazilského fotbalisty Oscara. O týden později se představil v odvetě na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla. \n\nV sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Holek svůj pokus proměnil.<br>\nV úvodu sezóny 2014/15 laboroval se zraněním.\n\nLetní přípravu na sezónu 2017/18 už se Spartou neabsolvoval. V září 2017 odešel na hostování do klubu FK Dukla Praha.\n\nMario Holek nastupoval za mládežnické výběry České republiky od kategorie 17 let.\n\nV A-týmu ČR debutoval 18. listopadu 2009 na turnaji ve Spojených arabských emirátech proti Ázerbájdžánu (porážka 0:2).\n\nGóly Mario Holka v české reprezentaci do 21 let \n\n"}
{"id": "582415", "url": "https://cs.wikipedia.org/wiki?curid=582415", "title": "Střízlík bažinný", "text": "Střízlík bažinný\n\nStřízlík bažinný (\"Cistothorus palustris\") je malý druh pěvce z čeledi střízlíkovitých (Troglodytidae). Hnízdí v močálech s vysokou hustou vegetací na rozsáhlém území Severní Ameriky. Je částečně tažný. Živí se hmyzem, pavouky a hlemýždi. Hnízdo je oválné, vybudované ze stébel rostlin, s vchodem na jedné straně. V jedné snůšce bývá 4-6 vajec.\n"}
{"id": "582422", "url": "https://cs.wikipedia.org/wiki?curid=582422", "title": "Ferdinand Vandeveer Hayden", "text": "Ferdinand Vandeveer Hayden\n\nDr. Ferdinand Vandeveer Hayden (7. září 1829, Westfield, Massachusetts – 22. prosince 1887, Filadelfie) byl americký geolog známý pro své průkopnické průzkumné expedice Skalistých hor ke konci 19. století.\n\nVystudoval medicínu Oberlin College (1850) a Albany Medical College (1853). Díky vlivu svého profesora Jamese Halla, státního newyorského geologa, se Hayden stal součástí výpravy do Nebrasky. V roce 1856 zahájil pro vládu Spojených států průzkum 109 západních teritorií. Stal se tak objevitelem prvních dinosauřích fosilií na území Severní Ameriky (roku 1856 v oblasti budoucího státu Montana). Během občanské války byl aktivně zaměstnán jako armádní chirurg a stal se vrchním lékařským důstoníkem v Shenandoah. V roce 1867 byl jmenován vedoucím amerického geologického a geografického průzkumu teritorií. V roce 1877 vydal Geografický atlas Colorada.\n\nV roce 1871 vedl geologickou výpravu do yellowstonské oblasti severozápadního Wyomingu. O rok později sehrál klíčovou roli v přesvědčení Kongresu pro založení prvního amerického národního parku – Yellowstonu. Na Haydenovu počest nese v Yellowstonském národním parku jeho jméno jedno údolí.\n\nPo reorganizaci a založení USGS (United States Geological Survey) v roce 1879 působil sedm let jako jeden z geologů institutu. Zemřel v prosinci 1887 ve Filadelfii. Na jeho počest nese jeho příjmení město v Coloradu a řada vrcholků hor po celých Spojených státech.\n\n\n"}
{"id": "582424", "url": "https://cs.wikipedia.org/wiki?curid=582424", "title": "Internát (seriál, 2007)", "text": "Internát (seriál, 2007)\n\nInternát (ve španělském originále El internado) je španělský dramatický televizní seriál, thriller zaměřující se na studenty fiktivní internátní školy v lesích, kde teenagery jejich rodiče posílají studovat. Internát je postaven v lesích daleko od civilizace. První díl seriálu, v produkci stanice Antena 3, byl odvysílán 24. května 2007, poslední epizoda 13. října 2010. Ačkoliv je příběh zaznamenán a vydáván v HD kvalitě, vysílán je pouze v SD. Nicméně vydání HD blu-ray disků bylo oznámeno.\n\n\n\n\n\n\n\n\n\n"}
{"id": "582426", "url": "https://cs.wikipedia.org/wiki?curid=582426", "title": "Čertova pláň (Krkonoše)", "text": "Čertova pláň (Krkonoše)\n\nČertova pláň (německy \"Teufelsplan\") je vrchol v České republice ležící v Krkonoších.\n\nHora se nachází v geomorfologickém celku Krkonoše, podcelku Krkonošské rozsochy, okrsku Vilémovská hornatina a podokrsku Rokytnická hornatina.\n\nČertova pláň je součástí rozsochy vybíhající z Lysé hory západním směrem. Asi 3,5 km na severozápad se nachází Harrachov, přímo pod jižním svahem pak Rokytnice nad Jizerou. Východním směrem od vrcholu se ve vzdálenosti asi 700 metrů nachází sedlo Ručičky, které ji odděluje od masívu Lysé hory. Klesání do tohoto sedla je minimální počítané v jednotkách metrů. Od západně položené Studené odděluje Čertovu pláň sedlo výraznější s nadmořskou výškou 917 metrů. V jižním svahu se nachází boční vrchol s nadmořskou výškou 858 metrů nazývaný Kostelní vrch. Severní svah je prudký a se značnějším převýšením. Vrchol se nachází na území Krkonošského národního parku, jižní svah v jeho ochranném pásmu.\n\nStudená spadá do povodí Jizery. Rýžovištní potok protékající pod severním svahem je levým přítokem Mumlavy. Potoky stékající z jižního svahu jsou pravými přítoky Huťského potoka.\n\nVrcholové partie Studené jsou souvisle zalesněny, převahu zde má smrk ztepilý. Luční enkláva Hoření domky zasahuje do jihovýchodního svahu.\n\nPřímo přes vrchol je vedena asfaltová pro běžný provoz uzavřená komunikace z Dvoraček do Studenova, která je sledována modře značenou trasou 1894. Jižním svahem přes sedlo Kostelního vrchu klesá žlutě značená trasa 7307 z Vosecké boudy do Rokytnice nad Jizerou.\n"}
{"id": "582427", "url": "https://cs.wikipedia.org/wiki?curid=582427", "title": "Pod Jelení studánkou", "text": "Pod Jelení studánkou\n\nPřírodní rezervace Pod Jelení studánkou chrání především neobvykle početné kolonie mravence podhorního (\"Formica lugubris\") v přirozené jeřábové smrčině u horní hranice lesa (1100-1200 m n. m.) na hřebeni Jelenky pod Jelení studánkou v Hrubém Jeseníku.\n\nVětšinu plochy rezervace tvoří horská jeřábová smrčina, ve které se nachází řada ekotypů smrku, vybraných jako vhodné zdroje osiva. Jen menší část porostu tvoří buk lesní. Na území rezervace roste několik druhů zvláště chráněných rostlin - jsou to zvonek vousatý, violka žlutá sudetská, oměj šalamounek, plavuň pučivá a vranec jedlový.\n\nHlavním důvodem ochrany je početný výskyt hnízd (mravenišť) mravence podhorního (\"Formica lugubris\"), kterých je na území rezervace několik stovek - místy s hustotou až 21 mravenišť na 1 hektar plochy! Přesné určení provedené v roce 1982 bylo prvním zjištěním tohoto druhu mravence na území Moravy, hnízda jsou však odtud známa přinejmenším od první poloviny 20. století. Při poslední inventarizaci v letech 1998-1999 bylo zjištěno celkem 1265 hnízd tohoto druhu. Mimo mravence podhorního se zde vyskytuje ještě dalších deset druhů mravenců (např. mravenec Lémanův, mravenec horský a mravenec dřevokaz); těmto mravencům patřilo při poslední inventarizaci 203 hnízd).\n\nPozoruhodný je rovněž výskyt několika druhů vzácných a chráněných ptáků, jako je kos horský, sýc rousný, krkavec velký, jeřábek lesní a ořešník kropenatý.\n\nPřímo rezervací prochází společně žlutá a červená turistická trasa od bývalé chaty Alfrédka na Jelení studánku.\n\n"}
{"id": "582428", "url": "https://cs.wikipedia.org/wiki?curid=582428", "title": "Rudá jízda", "text": "Rudá jízda\n\nRudá jízda (rus. Конармия, \"konarmija\", doslova \"Jízdní armáda\") je sbírka povídek, nejznámější kniha Isaaka Babela poprvé vydaná roku 1926 (v letech 1932 a 1937 doplněna o dvě povídky). V češtině dílo vyšlo ve dvou překladech, již v roce 1928 od Julia Fučíka a A. Feldmana; a druhý dodnes využívaný pochází od Jana Zábrany. Tyto povídky vycházejí z autorových osobních zkušeností, které nabyl jakožto zpravodaj v 1. jízdní armádě maršála Semjona Buďonného během ruské občanské války. Dílo je psáno v ich formě a autor vystupuje pod jménem Kirill Ljutov (tj. krutý).\n\nDílo bylo nejprve chápáno jako avantgardní, expresionistické a romantické, teprve později byla rozeznána hluboká realističnost. Jako první totiž podalo také odvrácenou podobu ruské občanské války. Ačkoliv se mezi válkami těšil Babel velké popularitě a ochraně Maxima Gorkého byl v roce 1939 zatčen a v lednu následujícího roku popraven, za což snad z části mohla nespokojenost sovětských vůdců, kteří se občanské války účastnili, s touto knihou.\n"}
{"id": "582433", "url": "https://cs.wikipedia.org/wiki?curid=582433", "title": "Václav Varaďa", "text": "Václav Varaďa\n\nVáclav Varaďa (* 26. duben 1976 Vsetín) je bývalý český hokejový pravý křídelní útočník. V současnosti (2018) je hlavním trenérem v klubu HC Oceláři Třinec. V sezoně 2018/2019 získal ocenění Nejlepší trenér. \n\nHrál za HC Vítkovice (1992–1994, 1999/2000, 2004/2005, 2008/2009) a HC Kometa Brno (2009/2010), ve WHL za Tacoma Rockets (1994/1995) a Kelowna Rockets (1995/1996), v NHL za Buffalo Sabres (1995–2003) a Ottawa Senators (2003/2004, 2005/2006), v AHL za Rochester Americans (1995–1998), ve Švýcarsku za HC Davos (2006/2007) a SC Langnau (2007/2008).\n\nV ligové soutěži odehrál 6 sezón, 143 utkání – 33 gólů, v NHL 10 sezón, 580 utkání – 69 gólů. Vítěz AHL 1996, mistr Švýcarska 2007.\n\nReprezentoval 28x – 4 góly. Účastník MEJ 1994 (3. místo), MS >20< 1995 (6. místo) a MS >20< 1996 (4. místo).\n\nStatistiky reprezentace:\n"}
{"id": "582435", "url": "https://cs.wikipedia.org/wiki?curid=582435", "title": "Šoupálkovití", "text": "Šoupálkovití\n\nŠoupálci, představující samostatnou čeleď šoupálkovití (Certhiidae), jsou malí pěvci rozšíření v zalesněných prostředích severní polokoule a subsaharské Afriky. Mezi šoupálkovité v současné době řadíme celkem 10 druhů ve 2 rodech (\"Certhia\" a \"Salpornis\"), každý z nich přitom spadá do jedné z dvou podčeledí:\n\nŠoupálci dorůstají délky mezi 12-18 cm, jsou jednotvárně, převážně hnědě zbarvení s delším, tenkým, mírně zahnutým, na konci zašpičatělým zobákem a dlouhými, zahnutými prsty s výrazně zakřivenými drápy, díky kterým dokáží obratně šplhat po kůře stromů. Zde také pátrají po potravě, kterou tvoří zejména malí bezobratlí, např. hmyz, jeho larvy či pavouci, ačkoli v malé míře požírají i bobule a semena. Při vyhledávání kořisti vždy přiletí na spodek kmene a ve šroubovnici po něm malými skoky postupně postupuje výše. Jsou monogamní a teritoriální. Zástupci rodu \"Certhia\" hnízdo budují ve škvíře mezi kůrou stromu a kmenem, šoupálci z rodu \"Salpornis\" zase ve vidlicích větví. Inkubace trvá 14-15 dnů, mláďata jsou opeřena po 15-16 dnech.\n\nNásledující přehled je sestaven podle Tietzeho \"et al.\" (2006; 2008).\n\n"}
{"id": "582440", "url": "https://cs.wikipedia.org/wiki?curid=582440", "title": "Diktátor (rozcestník)", "text": "Diktátor (rozcestník)\n\nDiktátor může být:\n\n\n"}
{"id": "582441", "url": "https://cs.wikipedia.org/wiki?curid=582441", "title": "Gotthardský tunel", "text": "Gotthardský tunel\n\nGotthardský nebo řidčeji Svatogotthardský tunel (psáno i \"Gothardský\", lze psát i s malým písmenem – \"got(t)hardský\") je označení pro několik tunelů v Gotthardském masivu ve švýcarských Alpách:\n\n\nPojmenování je odvozeno od svatého Gotharda.\n"}
{"id": "582443", "url": "https://cs.wikipedia.org/wiki?curid=582443", "title": "Jam session", "text": "Jam session\n\nJam session je hudební činnost, kdy muzikanti hrají (tj. „jamují“) pomocí improvizace, bez náležité přípravy nebo předem definované aranže.\n\nJam sessiony se často využívají pro účely tvorby nového materiálu, nalezení vhodných aranží, anebo jednoduše jako sociální setkání anebo společné procvičení. Jam sessiony mohou být založeny na existujících písních nebo skladbách, mohou být volně založeny na dohodnutých akordových postupech anebo schématu navržených jedním z účastníků, anebo mohou být naprosto improvizační. Jam sessiony jsou různého druhu, od velmi volných setkání amatérů až po sofistikované improvizované nahrávací sessiony, jejichž cílem je po editaci vydání v určité formě pro veřejnost.\n\nNewyorská jazzová scéna během 2. světové války byla proslavená svými jam sessiony po zavírací hodině. Jednou z nejslavnějších byl pravidelný „after-hours“ jam v Minton's Playhouse v New York City, který fungoval od roku 1940 až do počátku 50. let. Jam sessiony v Minton's byly úrodným místem setkání a také půdou, na které se prosadili jak zavedení sólisté jako Ben Webster a Lester Young, a mladší jazzoví muzikanti, kteří se brzy měli stát vedoucími exponenty hnutí bebop, včetně Theloniouse Monka (pianista v Minton's house), Charlieho Parkera a Dizzyho Gillespieho. Jamy v Minton's byly legendární svými vysoce soutěživými „cutting contesty\" (soutěž „kdo s koho“), při kterých se sólisté snažili udržet se s domácí kapelou a překonat jeden druhého ve schopnosti improvizace.\n\nJak se instrumentální dovednosti popových a rockových muzikantů zlepšovaly v šedesátých a na počátku sedmdesátých let, stalo se jamování na pódiu také pravidelným rysem rockové hudby; kapely jako Pink Floyd, Cream, The Jimi Hendrix Experience, Deep Purple, The Grateful Dead, Led Zeppelin, Santana a Allman Brothers Band zařazovali živou improvizaci klidně i v délce nad patnáct minut.\n\nNěkteré znamenité nahrané jamy v oblasti rocku:\n\nPoslední dobou se jam band stal vlastním svébytným žánrem; ve stopách tvůrců jam bandu, Grateful Dead, představení skupin včetně Phish, moe., Umphreys Mcgee, a Widespread Panic obsahují výživné improvizační sessiony. Další kapely, jako Red Hot Chili Peppers také pravidelně zařazují živé jam sessiony. Progresivní rockové kapely Coheed and Cambria často končí svá show jam sessionem na motivy jejich songu „The Final Cut“ s různými nástroji.\n\nBluegrassová hudba také zahrnuje jamy do své tradice. Bluegrassové jamy se „dějí“ na parkovištích a v kempech bluegrassových festivalů, v obchodech s hudebninami, barech a restauracích a na pódiích. Bluegrassové jamy bývají rozděleny podle úrovní hráčských dovedností. Pomalé jamy (slow jams) pro začátečníky jsou vstupní branou. Otevřené bluegrassové jamy (open bluegrass jams) jsou otevřeny všem příchozím, avšak od hráčů na otevřeném jamu se očekává určitá úroveň dovedností. Schopnost slyšet pořadí akordů a dodržovat rytmus jsou základními předpoklady; schopnost hrát improvizovaná sóla, která obsahují alespoň náznak melodie, jsou žádoucí. Jamy, které vyžadují pokročilou muzikální dovednost jsou obecně soukromé (uzavřené), je potřeba pozvánky.\n\n"}
{"id": "582449", "url": "https://cs.wikipedia.org/wiki?curid=582449", "title": "Troja (film)", "text": "Troja (film)\n\nTroja (v originále Troy) je americký historický film na motivy Illiady, který režíroval Wolfgang Petersen. Děj se odehrává v okolí Tróji. V příběhu spolu bojují dvě země: Sparta a Trója. Spor nezi nimi vznikne, když syn Trójského krále unese Helenu, nejkrásnější ženu na světě. Hlavními herci filmu jsou Brad Pitt, Eric Bana, Orlando Bloom, Diane Kruger, Brendan Gleeson, Brian Cox, Sean Bean, Julie Christie, Peter O'Toole a Rose Byrne. Film měl premiéru v USA 13. května 2004.\n\nTrojští princové Paris a Hektor jsou na mírovém jednání u spartského krále Menelaa, kde se ale Paris zamiluje do Menelaovy ženy - krásné Heleny a ona se zamiluje do něj a Paris ji unese. Když se to na zpáteční cestě do Tróje dozvídá Hektor, chce ji vrátit, ale poté, co mu Parid řekne, že bude o Helenu bojovat klidně proti celé Spartě, rozmyslí si to. Zatímco Trója v čele se starým a moudrým králem Priamem oslavuje příjezd krásné Heleny a její svatbu s Paridem, Menelaos se vydá za svým bratrem, slavným vojevůdcem Agamemnonem a žádá ho o pomoc. Mykénský král Agamemnon, který touží po ovládnutí velké Tróje, rád vezme bratrovu manželku jako záminku k válce a shromáždí veliké vojsko a i když nerad, povolá i neporazitelného válečníka Achillea, který ale krále nectí a dělá si co chce. Ani Achilles není nadšený, ale jeho přítel, lstivý ithacký král Odysseus ho přemluví a tak jede Achilles se svými lidmi a svým bratrancem Patroklem taky.\n\nHned po příjezdu k trojským břehům dobyje Achiles sám celé pobřeží a pobije se svými lidmi všechny muže, kromě Hektora, kterého nechá zatím Achilles odejít, protože si ho jako nejudatnějšího Trojana váží. V chrámu pak najdou jeho lidé kněžku Apollona a Hectorovu a Paridovu příbuznou - Bríseovnu a zamiluje se do ní a nijak ji neublíží. Když mu ji ale vezme Agamemnon, jen její slova ho přemluví, aby krále nezabil, ale odmítne i se svými lidmi bojovat a když potom dá král dívku svým mužům, odvede ji k sobě.\n\nV Troji se zatím Paris rozhodne zápasit s Menelaem o Helenu a ukončit tak spor. Souboj se uskuteční a Paris i přes snahu prohraje. Když ho ale chce Menelaos zabít, odplazí se zraněný k Hektorovým nohám a jeho bratr ho nemůže nechat jen tak zabít a řekne to Menelaovi, ten chce ale přesto prince usmrtit a Hektor ho probodne. Agamemnon to využije jako další záminku k vedení války a propukne bitva. Hektor pošle Parida do města a sám jde bojovat. Řekové jsou z hradeb ostřelováni a i přes svou převahu prohrávají a Odysseus donutí Agamemnona stáhnout se.\n\nTrojané se potom, povzbuzeni vítězstvím, rozhodnou tábor Agamemnona přepadnout. Hektorovi se to nelíbí, protože se obává, že tak rozhádané Řeky sjednotí, přesto se ale útok uskuteční a Hektor Trojany vede. Stane se to, co předvídal- Řekové se všichni až na Achilla sjednotí. Achillův mladý bratranec Patrokles se rozhodne, že tam zavede alespoň jeho muže a aby vojáky povzbudil, vezme si zbroj neporazitelného válečníka. Vše se mu zdaří, Hektor, který si myslí, že je to Achilles, ho ale zabije a když mu sundá přilbu, zhrozí se. Pak dojedná s Odysseem, že dnes bitvu ukončí.\n\nKdyž se Achilles dozví o smrti bratrance, je rozrušený a i přes prosby milované Bríseovny vyzve Hektora na souboj a Hektor ho přijme i když tuší, že nemůže zvítězit a prosí proto Achilla, aby vítěz dovolil poraženému pohřeb a nezneuctil ho, Achilles však odmítne. Po dlouhém boji, i když válčí čestně a statečně, je Hektor poražen a Achiles si pak jeho mrtvé tělo přiváže za povoz a vláčí jeho mrtvé tělo okolo trojských hradeb před zraky Hektorových nejbližších a pak se i s mrtvým princem vrací do tábora Řeků. V noci se k němu do stanu dostane stařec a Achilles se dozví, že je to Hektorův otec - král Priamos. Král Achilla moudrými slovy přesvědčí, aby mu Hektora vydal a Achilles, nešťastný z toho, co udělal, mu slíbí, že po dobu pohřebních obřadů nenapadne nikdo Tróju a pak Priamovi řekne, že je mnohem lepší král než Agamemnon. Zasáhne ho ale, že se Bríseovna rozhodne odjet s králem.\n\nZatímco se v Tróji koná velkolepý pohřeb udatného prince, Agamemnon je rozhněván, že Achilles uzavírá dohody, které má on dodržovat, slovo ale porušit nechce. V době čekání se ale podaří chytrému Odysseovi vymyslet lest a uskutečnit ji.\n\nKdyž po pohřebních obřadech přijdou Trojané na pobřeží, naleznou mrtvá těla Řeků s různými skvrnami na kůži a poznají, že jde o mor. U moře stojí velkolepý dřevěný kůň, očividně dar bohu moří Poseidonovi. Trojanům je jasné, že válka skončila a i přes varování Parida vtáhnou koně se slávou do města a slaví. Uprostřed tiché noci ale začnou z koně vylézat řečtí bojovníci, kteří se tam skryli a otevřou svým spolubojovníkům bránu. Trója, i když se zdálo, že její brány jsou nedobytné, padla. Uprostřed zmatku a plamenů ohně hledá Achilles milovanou Bríseovnu, Agamemnon na ní ale narazí první poté, co zabije stařičkého krále Priama a chce z ní udělat otrokyni. Nešťastná dívka ho probodne nožem a když ji chtějí vojáci zabít, Achilles ji ochrání.\n\nZatím odvede Hektorova manželka mnoho lidí včetně Heleny z Tróje tajným vchodem, který ji její muž před svou smrtí ukázal. Parid se ale rozhodne, že odvede ještě Bríseovnu a dá meč, který je symbolem Tróji a který dostal od otce, mladíkovi jménem Aaneas. Potom, když najde svou příbuznou u nepřátelského vojáka, vezme luk a střelí neporazitelného Achilla do paty a zasáhne ho i dalšími ranami. Achiles umírá u nešťastné Bríseovny, Paris mu ale před jeho smrtí řekne, že se jeho láska dostane z hořící Tróji tajným vchodem a bude žít.\n\nDruhý den se koná pohřeb neporazitelného Achilla, u kterého je přítomen i chytrý Odysseus. Přeje si, aby až se o něm bude vyprávět, aby se vzpomínalo i na udatného Achilla a odvážného Hektora.\n\nVe filmu se vyskytuje mnoho odlišností od původní Homérovy Illiady. Největší jsou ale tyto:\n\n\n\n"}
{"id": "582450", "url": "https://cs.wikipedia.org/wiki?curid=582450", "title": "Josef Pacák", "text": "Josef Pacák\n\nJosef Pacák (26. září 1927 – 2. června 2010) byl profesor organické chemie na Přírodovědecké fakultě Univerzity Karlovy v Praze, kde pracoval nejprve jako asistent (1950), později jako docent (1964). Hodnost doktora věd získal obhajobou práce z oboru fluorovaných sacharidů (1987), profesorem byl jmenován roku 1990.\n\nBěhem svého působení na UK publikoval desítky původních vědeckých prací, napsal téměř 30 učebních textů. Je autorem nebo spoluautorem více než 12 knižních publikací, které se staly pro svou srozumitelnost a přehlednost oblíbenými zejména mezi středoškolskými a vysokoškolskými studenty; některé z nich byly vydány v zahraničí. Řadu let byl i autorem úloh z organické chemie pro účastníky Chemické olympiády, za což byl vyznamenán ministrem školství (1992).\n\nV letech 1962-1963 přednášel na Universidad de Oriente v Santiago de Cuba, kde byl jmenován čestným profesorem. V roce 2004 byl vyznamenán kolumbijským řádem \"Al Merito\" za účast na založení celostátní soutěže \"Premio Iberoamericano\", určenou studentům španělštiny a portugalštiny.\n\nZa významný podíl na vývoji pozitronové emisní tomografie (PET), první syntézu fluorglukosy (jejímž analogem je F-FDG), mu bylo roku 2003 uděleno čestné členství České lékařské společnosti JEP, a to její Společností nukleární medicíny. Z téhož důvodu byl nominován na velmi prestižní cenu \"Japan Price 2003\", udělovanou samotným japonským císařem. Kromě organické chemie se zabýval také problematikou výuky chemie, a proto je dobře známý mezi středoškolskými pedagogy.\n\nVedoucím katedry chemie na Pedagogické fakultě UK byl v letech 1965-1967, vedoucím katedry učitelství a didaktiky chemie na Přírodovědecké fakultě UK v letech 1990-1994. Vrcholem jeho řídící činnosti byla funkce prorektora Univerzity Karlovy (1990-1994).\n\nZa svou práci byl odměněn cenou Českého literárního fondu, zlatou medailí Přírodovědecké fakulty Univerzity Karlovy a stříbrnou i zlatou medailí téže univerzity.\n"}
{"id": "582456", "url": "https://cs.wikipedia.org/wiki?curid=582456", "title": "Jevgen Buslovyč", "text": "Jevgen Buslovyč\n\nJevgen Leonidovyč Buslovyč (; * 26. ledna 1972 Kyjev, Sovětský svaz - 15. října 2007) byl ukrajinský zápasník, volnostylař. V roce 2000 na olympijských hrách v Sydney vybojoval v kategorii do 58 kg stříbrnou medaili. V roce 1998 vybojoval bronz na mistrovství Evropy.\n\n"}
{"id": "582457", "url": "https://cs.wikipedia.org/wiki?curid=582457", "title": "Leskoptev Hildebrandtova", "text": "Leskoptev Hildebrandtova\n\nLeskoptev Hildebrandtova (\"Lamprotornis hildebrandti\") je středně velký druh pěvce z čeledi špačkovitých (Sturnidae).\n\nDorůstá 18 cm a váží 50–69 g. Dospělí ptáci jsou velmi výrazní, s převážně fialovou hlavou, hrdlem a hřbetem, modrozelenými křídly a ocasem, oranžovou spodinou těla, šedými končetinami, jasně červenýma očima a tmavým zobákem. Obě pohlaví se zbarvením nijak neliší.\n\nVyskytuje se v otevřených lesích a křovinatých krajinách na území Keni a Tanzanie v nadmořské výšce 500–2200 m. Je pojmenována po německém přírodovědci Johannesi Hildebrandtovi.\n\nŽiví se hmyzem a plody. Hnízdí ve stromových dutinách, v jedné snůšce jsou 3–4 vejce.\n"}
{"id": "582462", "url": "https://cs.wikipedia.org/wiki?curid=582462", "title": "Ján Svorada", "text": "Ján Svorada\n\nJán Svorada (* 28. srpna 1968 v Trenčíně, Československo) je československý, později český cyklista slovenského původu, trojnásobný mistr České republiky v silniční cyklistice.\n\nNa kole závodí od svých 12 let, v 18 letech na juniorském světovém šampionátu v silniční cyklistice v Cassablance skončil na 5. místě. Maturoval na SOU elektrotechnickém v Bratislavě, v letech 1987-1990 byl členem vojenského sportovního týmu Dukla Brno. V 21 letech vyhrál významný závod světové amatérské cyklistiky Závod míru. Od roku 1991 až do konce roku 2004 byl profesionálním cyklistou v témže týmu (ten se pouze přejmenovával a měnil své majitele), v tomto období vybojoval v profesionálním pelotonu celkem 74 výher a stal se vyhlášeným a obávaným spurterem. Od roku 2005 závodil za český tým eD´system-ZVVZ, v roce 2005 vybojoval svoji 75. jubilejní výhru, od roku 2006 byl členem týmu Grisoft – XCR. Svou aktivní sportovní kariéru ukončil v roce 2006.\n\nCelkem třikrát startoval na olympijských hrách, naposledy se tak stalo v roce 2004 na LOH 2004 v Aténách. Vyhrál celkem 5 etap na Giro d'Italia, 3 etapy na Tour de France (z toho v roce 2001 jednu závěrečnou 20. etapu v Paříži na Avenue des Champs-Élysées) a 3 etapy na španělské Vueltě. Na Tour de France 1994 skončil na 3. místě v soutěži o zelený trikot nejlepšího spurtera.\n\nCelkem šestkrát byl ve svazové anketě cyklistického svazu Král cyklistiky vyhlášen nejlepším československým/českým cyklistou roku.\n\n\nPochází ze sportovně založené rodiny jeho otec Ján Svorada starší býval také československým reprezentantem v cyklistice. Se svojí manželkou Radkou bydlí v Střelicích u Brna, má dvě děti, syna Jana (* 1992) a dceru Kateřinu (* 1997)\n\nHovoří slovensky, česky, italsky, zčásti francouzsky a anglicky.\n\n\n"}
{"id": "582465", "url": "https://cs.wikipedia.org/wiki?curid=582465", "title": "Boj v kostele svatých Cyrila a Metoděje", "text": "Boj v kostele svatých Cyrila a Metoděje\n\nBoj v kostele sv. Cyrila a Metoděje se odehrál 18. června 1942 mezi příslušníky SS a gestapa a sedmi československými parašutisty z výsadků Anthropoid, Silver A, Out Distance, Bioscop a Tin. Byli mezi nimi Jan Kubiš a Jozef Gabčík, kteří provedli atentát na Heydricha. Boj byl rozdělen na dvě části. Za prvé šlo o obranu empory a kůru kostela třemi parašutisty, jež trvala asi 2 hodiny, za druhé německé dobývání krypty bráněné čtyřmi parašutisty. Celý boj trval sedm hodin a stál život všechny parašutisty – šest jich spáchalo sebevraždu, jeden zemřel na následky utrpěných zranění. Němci, kteří do akce nasadili okolo 800 mužů, měli čtyři lehce zraněné.\n\nTato událost byla zdramatizována v mnoha filmech a krásné literatuře.\n\nDne 29. prosince 1941 byli parašutisté Jan Kubiš a Jozef Gabčík vysazeni u obce Nehvizdy. Jejich úkolem bylo uskutečnit atentát na říšského protektora Reinharda Heydricha. Ten provedli 27. května 1942. Po atentátu se ukrývali u různých s odbojem spolupracujících rodin, ale situace se pro všechny postupně stala neúnosnou. Němci prováděli krátce po atentátu rozsáhlé pátrací akce po celé Praze, systematicky prohledávali byty a bylo jen otázkou času, kdy atentátníky a další parašutisty objeví. Jan Zelenka-Hajský zařídil nový provizorní úkryt – pravoslavný kostel svatého Cyrila a Metoděje. Zde se postupně sešlo sedm parašutistů z několika různých výsadků. Velitelem skupiny se stal Adolf Opálka. \n\nNacisté dlouho nemohli získat jakoukoliv stopu. Prověřili sice několik set udání a vyslechli velké množství lidí, ale ani to, ani tvrdé represe k výsledku nevedly. Až v důsledku zrady parašutisty ze skupiny Out distance Karla Čurdy (16. června 1942) se dostali k lidem, kteří o úkrytu věděli. Jeden z nich, Vlastimil „Aťa“ Moravec, nevydržel 17. června 1942 krutý nátlak vyšetřovatelů gestapa a prozradil, kde se atentátníci skrývali.\n\nNěmci zorganizovali obkličovací akci, které se zúčastnily dva různé bojové útvary. Za prvé šlo o Ersatz-Bataillon SS „Deutschland“ (Náhradní prapor SS „Německo“). Ten sídlil v Praze Ruzyni a nasazená část čítala 407 mužů. Tato jednotka provedla vnitřní uzávěru oblasti kolem kostela. Druhým útvarem byl SS-Wachbataillon Prag (SS Strážní prapor Praha). Tato jednotka, jež měla na starosti střežení několika míst v Praze a jejím okolí, například Pražského hradu a zámku v Panenských Břežanech, provedla vnější uzávěru. Nasazená část čítala 350 mužů. Celkem tedy zbraně SS dodaly 740 vojáků a 17 důstojníků. Dále bylo u zásahu přítomno několik desítek příslušníků gestapa. Němci rovněž povolali místní hasičské posádky. Příslušníkům SS velel Brigadefüher Karl Fischer von Treuenfeld, úředníky gestapa vedl Hans-Ulrich Geschke. Určitá nevyjasněnost kompetencí velení přispěla k tomu, že mezi oběma nacisty došlo k několika roztržkám a sporům.\n\nVe 4:10 18. června 1942 začali Němci kostel obkličovat, k úplnému uzavření došlo po 4:25, tedy o více než 10 minut později než počítal plán. První výpad začal ve 4:15. Nejdříve první útočný oddíl, sestávající z asi 15 úředníků gestapa a esesmanů prohledal byt kostelníka, odkud pak vnikl do samotného kostela. Zde na kůru měli hlídku Opálka, Kubiš a Bublík, kteří záhy zahájili palbu. Obránci měli k dispozici jen pistole (tedy nikoliv samopal Sten, často zobrazovaný v dramatizacích) s omezeným množstvím munice a snad i nějaké granáty. Výsadek Anthropoid byl totiž mimo jiné vybaven 4 ručními granáty Mills, které se nikdy nenašly a nedá se vyloučit, že byly použity při obraně kostela. Útočníci používali samopaly a granáty. První výpad se nacistům nezdařil, měli dva lehce zraněné a nedokázali proniknout na emporu. Němci krátce nato začali do kostela střílet i z oken okolních budov, ale tato palba byla velmi brzy zastavena, neboť tím ohrožovali především vlastní lidi. Následovala vleklá přestřelka, kdy se parašutisté sporadickými výstřely bránili masivní palbě a vrhání granátů ze strany Němců. Útočníci nemohli vzhledem k omezenému prostoru plně využít svou početní převahu a oddíly, jež proti parašutistům posílali, čítaly maximálně do 20 členů. Odpor parašutistů byl zlomen až po dvou hodinách, kdy jim došly náboje. Opálka a Bublík si poslední náboj nechali pro sebe. Jan Kubiš vykrvácel na následky četných zranění. Došlo sice k pokusu dva z parašutistů zachránit v nemocnici (gestapo chtělo zajmout parašutisty pokud možno živé), ale jejich zranění byla neslučitelná se životem. Následně byli všichni tři položeni na chodník na rohu ulic Resslova a Václavská a gestapo je pomocí svědků (především Karla Čurdy) identifikovalo. Celkově je možno hodnotit německý zásah za dobře provedený, neboť dosáhl výsledku s minimálními ztrátami. Obrana parašutistů byla úporná, ale vzhledem k množství útočníků a jejich výzbroji nemohla mít šanci na úspěch.\n\nZbylí parašutisté zůstávali ukrytí v kryptě kostela. Ta byla značně rozlehlá a členitá. Ke vstupu do krypty používali parašutisté malý otvor s dvířky, k němuž byl přistaven žebřík. Němci ale zpočátku netušili, že se v kostele nachází parašutistů více. Na stopu je údajně přivedl objev čtvrtého obleku na empoře, který zjevně nepatřil nikomu z mrtvé trojice. Následoval nátlak na kaplana Vladimíra Petřeka a faráře Aloise Václava Čikla, kteří poté prozradili existenci krypty. Útočníci pak objevili malý otvor zakrytý deskou. Tudy se pokusili proniknout do podzemí, ale byli za cenu dvou zraněných (prostřelené stehno, poškozené oko) odraženi. Následovaly pokusy o vyjednávání, kdy nacisté nutili zajaté duchovní, aby parašutisty přesvědčili se vzdát. Bezvýsledně. Němci pak do kostela přivedli i K. Čurdu, který údajně do krypty volal: „Kamarádi, vzdejte se! Nic se vám nestane! Mně se také nic nestalo.“ Parašutisté zareagovali palbou a na další výzvy odpovídali: „Jsme Češi! Nikdy se nevzdáme, slyšíte? Nikdy!“\n\nTraduje se, že se mezitím snažili prorazit si únikovou cestu do kanalizace, tento otvor ve zdi však pravděpodobně vznikl až později. Malým větracím okénkem z ulice v západní části kostela Němci do krypty házeli granáty se slzným plynem, ale parašutisté je vyhazovali ven a přidali dokonce i improvizované molotovovy koktejly. Následovala německá palba do okénka, která však byla záhy zastavena. Poté se Němci pokusili za pomoci protektorátních hasičů parašutisty vyplavit. Obránci však hadice díky dřevěnému žebříku vystrkávali zpátky na ulici a pálili po vojácích. Nakonec jim jeden z hasičů žebřík vytáhl. Nyní již nic nebránilo v zaplavení krypty. Voda však stoupala mnohem pomaleji, než si Němci představovali a zaplavování bylo nakonec zastaveno.\n\nRozhodující akce se připravovala uvnitř kostela. V oblasti zazděného starého vchodu do krypty byl pomocí výbušnin proražen další vchod. Ještě předtím, než Němci provedli výpad skrze tento nově vzniklý otvor, ozvalo se z krypty několik výstřelů. Boj v kryptě skončil stejně jako boj v horní části kostela: parašutisté si poslední náboj nechali pro sebe. Všichni čtyři parašutisté - Valčík, Švarc, Hrubý a Gabčík - byli vytaženi před kostel k identifikaci.\n\nProtože gestapo vítězoslavně ihned vytáhlo mrtvé parašutisty před kostel, není známo, ve kterých místech krypty Gabčík, Valčík, Hrubý a Švarc zemřeli. Nový výzkum ovšem analyzuje nalezené krevní stopy a porovnáním DNA s žijícími příbuznými zjišťuje, kdo zemřel v tumbě nedaleko schodů, kterými nacisté do krypty vnikli. Vyloučen je už Josef Valčík.\n\nParašutisté zaplatili životem všichni, ale pouze Jan Kubiš prokazatelně zemřel na následky zranění způsobené útočnými oddíly SS a gestapa. Ostatních šest si vzalo život vlastní rukou. Někteří z nich se dokonce pokusili o dvojitou sebevraždu, když rozkousli ampuli s jedem a hned poté se zastřelili. Němci měli tři zraněné (prostřelená ruka, stehno, poraněné oko) a jednoho otřeseného po zásahu do přilby.\n\n\n\nSkupina Greenhorns zmínila atentát na Heydricha i boj v kostele v písni \"Battledress\" z roku 1991.\n\nV roce 2016 vydala nacionalistická punková hudební skupina Celková Impotence píseň \"Nikdy se nevzdáme\" oslavující hrdinný boj parašutistů.\n\n\n"}
{"id": "582468", "url": "https://cs.wikipedia.org/wiki?curid=582468", "title": "Vodní nádrž Söse", "text": "Vodní nádrž Söse\n\nVodní nádrž Söse (německy: \"Sösetalsperre\") se nalézá ve spolkové zemi Dolní Sasko v pohoří Harz nedaleko města Osterode. Byla první přehradou postavená v Harzu mezi lety 1928–1931 a je spravována společností Harzwasserwerke. Byla postavena coby protipovodňová ochrana, hydroelektrárna, zásobárna pitné vody a zařízení pro zvyšování hladiny vody během suchých období. Výstavba stála 14,7 miliónu říšských marek. Roku 1933 začala stavba potrubí vedoucího vodu až do Brém. Přehrada zásobuje vodou především města Hildesheim a Hannover a vesnice v jejich okolí.\n\nPřehradní hráz je sypaná s betonovým jádrem. Na jižní straně hráze se nalézá přepad k hydroelektrárně, která má instalovaný výkon 1,44 MW.\n\nPod přehradou se nalézá ještě pomocná hráz, která má za úkol vyrovnat průtok při vypouštění vody z hlavní přehrady. Je 200 m dlouhá 20 m hluboká a má objem 0,75 miliónu m³ vody. Hráz přehrady je vysoká 10 metrů.\n\nU hráze je zakázán provoz motorových člunů apod. Kolem přehrady vede 9 kilometrů dlouhá turistická trasa. Původně byla na přehradní hrázi také restaurace, ale dnes je již zavřena.\n"}
{"id": "582469", "url": "https://cs.wikipedia.org/wiki?curid=582469", "title": "Peter Finch", "text": "Peter Finch\n\nPeter Finch (28. září 1916 – 14. ledna 1977) byl australský herec, držitel Oscara za nejlepší herecký výkon ve filmu Network z roku 1976.\n\n"}
{"id": "582472", "url": "https://cs.wikipedia.org/wiki?curid=582472", "title": "Sergej Beloglazov", "text": "Sergej Beloglazov\n\nSergij Oleksijovič Beloglazov ( , ; * 16. září 1956 Kaliningrad, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 57 kg a v roce 1988 na hrách v Soulu ve stejné kategorii vybojoval zlatou medaili. Šestkrát vybojoval titul mistra světa a pětkrát se stal mistrem Evropy. Od roku 1990 se věnuje trenérské činnosti, mimo jiné jako trenér ruské ženské reprezentace.\n\nJeho bratr, dvojče, je Anatolij Beloglazov.\n\n"}
{"id": "582474", "url": "https://cs.wikipedia.org/wiki?curid=582474", "title": "Žluna větší", "text": "Žluna větší\n\nŽluna větší (\"Chrysophlegma flavinucha\", dříve \"Picus flavinucha\") je asi 34 cm velký druh šplhavého ptáka z čeledi datlovitých (Picidae). Je celá převážně olivově zelená s šedo-hnědou spodinou těla, žlutým týlem, černým ocasem, světlým zobákem a červeně pruhovanými křídly. Vyskytuje se v subtropických nebo tropických vlhkých nížinných a mlžných lesích na rozsáhlém území jižní a jihovýchodní Asie, konkrétně na území Bangladéše, Bhútánu, Kambodžy, Číny, Indie, Indonésie, Laosu, Malajsie, Myanmaru, Nepálu, Thajska a Vietnamu.\n\nŽluna větší patří v zoo k raritním chovancům. Historicky byla pravděpodobně chována jen v šesti evropských zoo. V roce 2018 ukončila chov tohoto druhu Zoo Plzeň. Jediným chovatelem v Evropě byla na konci roku 2018 Zoo Praha, které se zároveň podařil evropský prvoodchov.\n\nChov žluny větší v Zoo Praha započal v roce 2005. Prvoodchov v rámci evropských zoo se podařil ještě téhož roku.\n\nTento druh je k vidění v pavilonu Sečuán, který představuje ptačí faunu podhůří Himálaje.\n"}
{"id": "582477", "url": "https://cs.wikipedia.org/wiki?curid=582477", "title": "Lorikul modrobradý", "text": "Lorikul modrobradý\n\nLorikul modrobradý (\"Loriculus vernalis\") je asi 14 cm velký, převážně zelený papoušek žijící v suchých lesích a v kulturní krajině v rozmezí od Indie po jihovýchodní Asii. Je částečně tažný. Živí se plody, semeny, pupeny a květy. Hnízdí v dutinách stromů, v jedné snůšce jsou 2-5 bílých vajec. Sedí na nich přibližně 20 dnů, mláďata pak hnízdo opouští po 33 dnech.\n"}
{"id": "582486", "url": "https://cs.wikipedia.org/wiki?curid=582486", "title": "Kostelní vrch", "text": "Kostelní vrch\n\nNázev Kostelní vrch má více vrcholů:\n\n\n"}
{"id": "582487", "url": "https://cs.wikipedia.org/wiki?curid=582487", "title": "Daniel Auteuil", "text": "Daniel Auteuil\n\nDaniel Auteuil (* 24. ledna 1950 Alžír) je francouzský divadelní a filmový herec a režisér, dvojnásobný držitel francouzské filmové ceny César.\n\nPochází z umělecké rodiny, oba jeho rodiče byli operní pěvci. Své dětství prožil ve francouzském Avignonu. Patrně pod vlivem svých rodičů se již od mládí chtěl stát hercem. Nicméně ke studiu na konzervatoři nebyl přijat.\n\nPrvní úspěch dosáhl v roce 1979, kdy obdržel svoji první uměleckou Cenu Gérarda Philipa, která je udělována začínajícím mladým hercům.\n\nVe filmu se objevuje od roku 1974, první větší úspěch mu přinesl film \"Agrese\" z roku 1975, v roce 1980 zaujal svojí roli ve snímku \"Nenapravitelní\". Svoji první cenu César obdržel za snímek \"Manon od pramene\" z roku 1986.\n\nJeho první ženou byla Anne Joussetová, se kterou má dceru Nelly, druhou manželkou pak v letech 1993–1995 francouzská herečka Emmanuelle Béart. Z jejich desetiletého vztahu se narodila dcera Anne Jousset. Od roku 2006 je potřetí ženatý s korsickou sochařkou Aude Ambroggi, spolu mají v roce 2009 narozeného syna Zacharyho.\n\nV posledních desetiletích patří k nejúspěšnějším a nejobsazovanějším francouzským divadelním a filmovým hercům. Na ocenění César byl nominován celkem dvanáctkrát.\n\nOd roku 2011 se věnuje také filmové režii, jeho prvním filmem byl snímek \"Studnařova dcera\".\n\n\n\n\n\n"}
{"id": "582490", "url": "https://cs.wikipedia.org/wiki?curid=582490", "title": "Vodní nádrž Oder", "text": "Vodní nádrž Oder\n\nVodní nádrž Oder (německy: \"Odertalsperre\") se nalézá v Německu v pohoří Harz. Přehrada leží nad městem Bad Lauterberg v Dolním Sasku. Přehrada byla vystavěna mezi lety 1930–1933 a do provozu byla uvedena roku 1934. Jejím provozovatelem je společnost Harzwasserwerke.\n\nPřehrada byla postavena hlavně k ochraně před povodněmi a jako regulátor hladiny vody během období sucha. Takovéto parametry si vyžádaly vytvoření speciálního plánu, jelikož dohromady nešly skloubit. Přehrada je vždy před zimou vypuštěna na nejmenší provozní úroveň a během jarního tání se naplní, aby v létě mohla regulovat hladinu vody. K tomuto účelu společnost Harzwasserwerke vytvořila speciální program, který počítá se všemi aspekty počasí. Přehrada je také přečerpávací hydroelektrárna s instalovaným výkonem 5,04 MW.\n\nHráz přehrady je sypaná s centrálním betonovým jádrem.\n\n"}
{"id": "582491", "url": "https://cs.wikipedia.org/wiki?curid=582491", "title": "Kamila Nývltová", "text": "Kamila Nývltová\n\nKamila Nývltová (* 28. června 1989 v Trutnově) je česká zpěvačka, známá účinkováním v pěvecké soutěži X Factor.\n\nPo účinkování v soutěži X Factor v roce 2008, kde se umístila v TOP 5 a zvítězila v kategorii zpěváků do 25 let, působí od roku 2008 jako sólistka Divadla Broadway a Divadla Hybernia. Ztvárnila hlavní role v muzikálech \"Kleopatra\" (role Kleopatry), \"Dracula\" (role Adriany/Sandry, Lorraine), \"Angelika\" (role Angeliky). V současné době ztvárňuje roli Lily v Quasimodovi a Mandalénku v \"Katu Mydláři\". Od září 2012 působí také v Hudebním divadle Karlín v hlavní roli nubijské princezny v muzikálu \"Aida\". Dále účinkuje v multižánrovém představení \"Lidoskop\" v Divadle Hybernia.\n\nV roce 2010 vydala své debutové album s názvem „Kamila Nývltová“ a natočila videoklip k písni „Son Of A Preacher Man“. V červenci 2012 představila druhý videoklip na skladbu od Daniela Hádla „Něco jsi slíbil“.\n\nUčinkovala ve filmu \"Jedlíci aneb Sto kilo lásky\" v režii Tomáše Magnuska z roku 2013. Kamila Nývltová je patronkou pěvecké soutěže pro začínající zpěváky s mezinárodní účastí Česko zpívá.\n\nV roce 2013 představila nové vánoční album \"Vánoční dárek\", které obsahuje i duet se zpěvačkou Lucií Bílou.\n\nKamila Nývltová natočila nový videoklip k písni „Je to hřích“, který otextovala Petra Cvrkalová a napsal zpěvák a skladatel Václav Noid Bárta, který se při\nnatáčení ujal jak role režiséra, tak kameramana. Do repertoáru Kamily Nývltové patří mimo jiné světové a soul-popové, muzikálové, sváteční a vánoční písně (duety).\n\nVe volném čase jezdí Kamila na snowboardu, in-linech a hraje tenis. Ráda pracuje s dětmi, kterým se věnuje jako vedoucí a lektorka tance.\n\nKamilu Nývltovou lze také slyšet a vidět na CD i DVD obnovené verze muzikálu Dracula z Divadla Hybernia.\n\nPrvní sólové CD vyšlo u Popron Music 8. února 2010. Jde o styl mezi soulem a popem, obsahuje však i muzikálové skladby. Jednou z nich je píseň \"Zůstávám\", která měla být původně součástí muzikálu Carmen, ale v přípravných fázích byla nakonec vyškrtnuta. Poprvé se tedy objevuje na tomto CD, autorem hudby je Frank Wildhorn, české texty napsal Adam Novák. Zcela nové autorské písně jsou \"Pod vodou\" (hudba David Solař, text Zuzana Ďurdinová) a \"Něco jsi slíbil\" (hudba Daniel Hádl, text Jana Rolincová). V duetu \"Vím, že jsi se mnou\" s Kamilou Nývltovou zpívá Daniel Hůlka a v \"Já ti přísahám\" Marián Vojtko. K písni \"Son Of A Preacher Man\" vznikl videoklip, ve kterém jednu z rolí hraje Miroslav Hrabě.\n\n\nV listopadu 2013 vydala album s názvem Vánoční dárek. CD obsahovalo vánoční písně, mimo jiné duety se zpěvačkou Lucií Bílou nebo zpěvákem Marianem Vojtkem. \n\n\n\nAlbum duetů.\n\n\n\n\n\n"}
{"id": "582492", "url": "https://cs.wikipedia.org/wiki?curid=582492", "title": "Vincent Perez", "text": "Vincent Perez\n\nVincent Perez (* 10. června 1962, Lausanne, Vaud, Švýcarsko) je francouzsko-švýcarský herec a režisér švýcarského původu.\n\nPochází ze frankofonní části Švýcarska, jeho rodiče pocházejí z řad německých a španělských přistěhovalců. Herectví vystudoval v Ženevě a v Paříži.\n\nMezi jeho nejpozoruhodnější filmové role patří snímky \"Cyrano z Bergeracu\" z roku 1990, \"Královna Margot\" z roku 1994 a \"Hrbáč\" z roku 1997.\n\nKromě hraní se věnuje i režírování krátkých filmů, jeho dva filmy \"L'échange\" a \"Rien à dire\" byly nominovány na Zlatou palmu na filmovém festivalu v Cannes.\n\nCelkem třikrát byl nominován na francouzskou filmovou cenu César.\n\nČasopis \"People\" jej zařadil mezi 50 nejkrásnějších lidí světa.\n\nPodle filmové databáze, se narodil v roce 1964, nikoliv 1962 (např. viz níže The Vincent Perez Archive, Biographie)\n\n\n"}
{"id": "582495", "url": "https://cs.wikipedia.org/wiki?curid=582495", "title": "Václav Vrbata", "text": "Václav Vrbata\n\nVáclav Vrbata (11. října 1885, Kruh (okres Semily) – 24. března 1913, Vrbatovo návrší v Krkonoších) byl přítel Bohumila Hanče. Znal se s ním ze Sokola a také z vojenské služby – sloužili spolu v Sarajevu v císařské armádě a stali se blízkými přáteli.\n\nDne 24. března 1913 se konal 8. ročník padesátikilometrového mezinárodního mistrovského závodu v běhu na lyžích. Hanč v této sezóně dosáhl několika vítězství a přítele Vrbatu na závod pozval, aby viděl jeho vítězství na královské trati. Závod odstartoval v 7:10 od Labské boudy směrem k Martinovce. Teplota dosahovala mimořádně vysokých 8 °C, a proto všech 6 závodníků vyjelo na trať jen v košilích, bez čepic a rukavic. Kolem osmé hodiny se počasí zkazilo a začalo pršet, o hodinu později se výrazně ochladilo a déšť se změnil ve sněžení. Po desáté hodině přišla vichřice a padal hustý mokrý sníh. Kvůli počasí postupně vzdali všichni závodníci kromě Hanče, který netušil, že jede sám.\n\nNa Zlatém návrší zcela zmoženého Hanče potkal v mlze Václav Vrbata, který mu obětavě navlékl svůj kabát a čepici, aby ho zachránil před umrznutím. Hanč pokračoval k Labské boudě a Vrbata začal sjíždět k Mísečkám, ale po chvíli se kvůli obavám o Hanče vrátil na hřeben a snažil se ho najít a pomoci mu. Po nějaké době objevil Hančovy ve sněhu zapíchnuté lyže, ale samotného Hanče hledal marně. Toho totiž mezitím našel Emerich Rath, další z účastníků závodu. Naprosto vysíleného Hanče odtáhl asi půl kilometru směrem k Labské boudě, ale na další cestu už neměl sílu. Posadil ho proto k tyči a vyrazil pro pomoc. Hanče pak společnými silami dopravili do Labské boudy, ale následné oživovací pokusy už byly marné a podchlazený a vyčerpaný Hanč zemřel na selhání srdce.\n\nZhruba ve stejnou dobu byl na návrší mezi Harrachovými kameny a Zlatým návrším nalezen zmrzlý Vrbata. Toto návrší se dnes na jeho počest nazývá Vrbatovo návrší a nedaleká turistická chata se jmenuje Vrbatova.\n\nPříběh Hanče a Vrbaty se stal impulzem ke vzniku záchranných služeb a 12. května 1935 i jednotné organizace Horské služby v Krkonoších. A na památku Vrbatova obětavého činu je dnes 24. březen slaven jako Den Horské služby.\n\nTragickou událost připomínají dva pomníky:\n\n\n"}
{"id": "582497", "url": "https://cs.wikipedia.org/wiki?curid=582497", "title": "Rho (rodina)", "text": "Rho (rodina)\n\nRho rodina, též Rho/Rac rodina, je skupina malých GTPáz, které hrají důležitou roli v regulaci aktinového cytoskeletu (mikrofilament). U savců k nejznámějším Rho GTPázám patří RhoA, Rac a Cdc42. Obvykle (jako správné GTPázy) pracují jako molekulární „přepínače“ mezi zapnutým stavem (když je navázán GTP) a vypnutým stavem (když je navázán GDP). Pokud jsou zapnuté, aktivují další enzymy v signalizační kaskádě. Díky tomu mimochodem ovlivňují tak důležité procesy, jako je buněčná migrace, diferenciace, zánět, sekrece, ale i metastáza nádorových buněk.\n"}
{"id": "582502", "url": "https://cs.wikipedia.org/wiki?curid=582502", "title": "Marie Gillain", "text": "Marie Gillain\n\nMarie Gillain (* 18. června 1975, Lutych, Belgie) je belgická herečka a glamour modelka.\n\nV francouzském filmu debutovala již v dětském věku, kdy se v roce 1991 objevila s Gérardem Depardieu ve snímku \"Táta nebo milenec\", v němž ztvárnila jeho dospívající dceru Veronique.\n\nV roce 1996 obdržela Cenu Romy Schneider za kriminální drama \"Volavka\", tato cena je ve Francii udělována začínajícím a nadějným mladým herečkám. V témže roce byla nominována i na francouzskou Molièrovu divadelní cenu za postavu ve hře \"Deník Anne Frankové\".\n\nČeským divákům je známa také z romantického dobrodružného filmu \"Hrbáč\" z roku 1997, kde si zahrála postavu mladé vévodkyně Aurory de Nevers.\n\nVe francouzském životopisném filmu \"Coco Chanel\" z roku 2009 úspěšně ztvárnila postavu Adrienne Chanel, starší sestry Coco Chanel, kterou zde hrála Audrey Tatou.\n\n\n"}
{"id": "582505", "url": "https://cs.wikipedia.org/wiki?curid=582505", "title": "Art Carney", "text": "Art Carney\n\nArthur William Matthew „Art“ Carney (4. listopadu 1918, Mount Vernon, New York, USA – 9. listopadu 2003, tamže) byl americký herec, držitel Oscara za nejlepší herecký výkon ve filmu Harry a Tonto z roku 1974.\n\n"}
{"id": "582507", "url": "https://cs.wikipedia.org/wiki?curid=582507", "title": "Datel zlatý", "text": "Datel zlatý\n\nDatel zlatý (\"Colaptes auratus\") je středně velký druh šplhavého ptáka z čeledi datlovitých (Picidae). Žije na okrajích lesů a v otevřených krajinách v blízkosti stromového porostu na rozsáhlém území Severní Ameriky. Zasahuje také do Střední Ameriky, na Kubu a Kajmanské ostrovy. Je částečně tažný.\n\nDatel zlatý dorůstá průměrně 32 cm. Svrchu je šedý, s tmavým pruhováním křídel a červeným zbarvením letek. Spodinu těla má světlou, černě skvrnitou, na hrdle je výrazná tmavá skvrna. Končetiny a zobák má šedý, oči černé. Samec se od samice liší černým nebo červeným „vousem“ na hlavě. Živí se převážně hmyzem, ale požírá také plody a semena. Po potravě přitom velmi často pátrá i na zemi. Hnízdí v dutinách stromů, v jedné snůšce je 6-8 čistě bílých vajec, na kterých sedí po dobu 11-12 dnů. Mláďata pak hnízdo opouští po 25-28 dnech.\n\n"}
{"id": "582509", "url": "https://cs.wikipedia.org/wiki?curid=582509", "title": "Dragon Age", "text": "Dragon Age\n\nDragon Age je videoherní série, vytvořená firmou BioWare. První hra ze série, , byla vydána v roce 2009. Pokračování, Dragon Age 2, vyšlo v březnu 2011. Třetí pokračování vyšlo v listopadu 2014.\n\n\nTéma \"Dragon Age\" bylo také několikrát užito v ostatních médiích.\n\nV univerzu \"Dragon Age\" byly zatím napsány tři romány, autorem je David Gaider. První, \"Dragon Age: The Stolen Throne\" (česky ), byl vydána 3. března 2009. Druhá kniha z univerza \"Dragon Age\" je nazvaná \"Dragon Age: The Calling\" (česky ) a byla vydána 13. října 2009. Třetí \"Dragon Age: Asunder\" (česky ), byla vydána roku 2012.\n\n\nRPG hra nazvaná \"Dragon Age\", byla vydaná 25. ledna 2010 vydavatelstvím Green Ronin.\n\nAnimovaná adaptace byla oznámena 7. června 2010. Bude koprodukována BioWarem, EA a společností pro výrobu animovaných filmů Funimation Entertainment. Film s názvem vznikl v roce 2012.\n\nWeb seriál první díl, z plánovaných šesti dílů, měl premiéru 15. října 2011. Web seriál napsala Felicia Day, která v seriálu i hraje (elfskou vražedkyni Tallis), podílí se na produkci a spolupracuje se studiem BioWare.\n\n"}
{"id": "582510", "url": "https://cs.wikipedia.org/wiki?curid=582510", "title": "Nemocnice s poliklinikou Mělník", "text": "Nemocnice s poliklinikou Mělník\n\nNemocnice s poliklinikou Mělník (zkratka NsP Mělník) je zdravotnické zařízení v Mělníku, které představuje soubor oddělení, ambulancí, lékárny a dalších pracovišť poskytujících preventivní, diagnostickou a léčebnou péči přibližně 100 000 obyvatelům žijícím v mělnickém regionu a části severních Čech.\n\nV privatizaci nemocnici nejdříve získala společnost Meda, která ovšem částku 103,3 miliónu korun neuhradila. V opakovaném výběrovém řízení v roce 2007 se stala vlastníkem za 81 miliónů korun akciová společnost Mělnická zdravotní, jejímž jediným akcionářem byla k roku 2010 společnost Kooperativa pojišťovna, Vienna Insurance Group. Po koupi v roce 2007 měla 30 % akcionářský podíl také společnost MEDISTYL-PHARMA spol. s r. o.\n\nŘeditelem nemocnice byl k roku 2010 MUDr. Tomáš Jedlička.\n\nJiž ve 14. století byl na Mělníku založen hospic s lůžky pro pacienty s infekčními onemocněními. Vlastní stavba charakteru nemocnice vznikala v 19. století. Nejdříve bylo otevřeno zařízení s pěti lůžky (1830), později jejich kapacita vzrostla na 24 (1857), až v roce 1886 došlo ke zprovoznění vlastní zdravotnické instituce \"Všeobecné nemocnice Rudolfovy\" čítající 70 lůžek v současné lokalitě Pražské ulice.\n\nV dalších desetiletích postupně docházelo k výstavbě jednotlivých pavilónů, rozšiřování oddělení a dalších pracovišť. Od 3. listopadu 2009 v nemocnici funguje babybox, jedná se v pořadí o 30. místo v České republice.\n\nV České republice začalo v červnu 2008 výkon hybridní laparoskopické metody NOTES u cholecystektomie provádět jako první pracoviště chirurgické oddělení nemocnice.\n\n\n\"Mělnická zdravotní, a.s. - NsP Mělník\"\n\"Pražská 528/29\"\n\"276 01 Mělník\"\n"}
{"id": "582513", "url": "https://cs.wikipedia.org/wiki?curid=582513", "title": "Pějme píseň dohola", "text": "Pějme píseň dohola\n\nPějme píseň dohola je česká filmová komedie z roku 1990. Jedná se o režijní debut režiséra, producenta a člena Divadla Sklep Ondřeje Trojana i scenáristů Jana Hřebejka a Petra Jarchovského. Jedná se o poměrně pozoruhodné dílo, které je velmi podobné zvláštní poetice a humoru Divadla Sklep, jehož děj je úmyslně koncipován jako svérázné pásmo složené z absurdních, parodických, satirických a recesistických scének, které se odehrávají v prostředí letního dětského tábora někdejší Pionýrské organizace Socialistického svazu mládeže.\n\nAtmosféru snímku také velmi silně poznamenala skutečnost, že v době jeho přípravy došlo v někdejším Československu k výrazným společenským změnám, snímek byl připravován v roce 1989, ale natáčení probíhalo již v roce 1990 po Sametové revoluci, jeho scénář musel být narychlo upravován a značně pozměněn. Dalším výrazným rysem tohoto díla je také účast řady neprofesionálních herců resp. neherců, což také přispělo ke celkově velmi zvláštnímu vyznění celého díla.\n\nDěj filmu je založen příběhu mladého táborového praktikanta, který na tábor přijel sbírat své první zkušenosti, zejména ty sexuální. Jeho třítýdenní pobyt je však pln absurních událostí, nesmyslných činností i trapných oficalit.\n\n\n"}
{"id": "582515", "url": "https://cs.wikipedia.org/wiki?curid=582515", "title": "Sally Field", "text": "Sally Field\n\nSally Margaret Field (přechýleně Fieldová) (* 6. listopadu 1946 Pasadena, Kalifornie, USA) je americká herečka, režisérka, producentka a dvojnásobná držitelka Oscara za nejlepší ženský herecký výkon.\n\nPochází z herecké rodiny, její matka Margaret Fieldová i její nevlastní otec Jock Mahoney byli herci. Svoji filmovou a televizní kariéru zahájila v roce 1965 v televizním seriálu \"Gidget\".\n\n"}
{"id": "582518", "url": "https://cs.wikipedia.org/wiki?curid=582518", "title": "MIÉP - Jobbik a Harmadik Út", "text": "MIÉP - Jobbik a Harmadik Út\n\nMIÉP – Jobbik a Harmadik Út byla volební aliance dvou krajně pravicových stran pro parlamentní volby 2006 v Maďarsku.\n\n\nNázev aliance byl vytvořen pomocí zkratek obou stran MIÉP – Jobbik a přidáním slov \"Harmadik Út\", což v překladu znamená \"Třetí cesta\".\n\nHlavním cílem koalice bylo například dvounásobné zvýšení minimální mzdy. Zpřísnění imigračních zákonů, zavedení spravedlivějšího daňového systému, přijetí zákonů o ochraně maďarské orné půdy, revize Trianonu, snaha o lepší postavení maďarských menšin v sousedních státech, řešení romské problematiky, snížení počtu poslanců a spravedlivější systém hlasování.\n\nV prvním kole voleb aliance získala 119 007 hlasů, což je jen 2,20%. A ani v jednomandátových obvodech žádné mandáty nezískala. Krátce po volbách však uvnitř aliance vypukly spory a následně se rozpadla. Obě strany již spolu nadále v budoucnu nespolupracovaly. A zatímco strana Jobbik zažila velký vzestup (ve volbách 2010 získala dokonce 47 křesel v parlamentu), tak strana MIÉP zcela propadla.\n\n\n"}
{"id": "582519", "url": "https://cs.wikipedia.org/wiki?curid=582519", "title": "Vodní nádrž Möhne", "text": "Vodní nádrž Möhne\n\nReservoár Möhne je umělé jezero v Severním Porýní a Vestfálsku. Nachází se 45 kilometrů východně od Dortmundu. Přehrada byla postavena mezi lety 1908-1913. Tvoří protipovodňovou ochranu a zároveň slouží jako regulátor hladiny vody v řece během suchých období. V přehradě je také zabudována hydroelektrárna. Hráz je složena s kamenů spojených maltou.\n\nBěhem druhé světové války byla přehrada vážně poškozena během spojeneckého náletu během operace „Chastise“ („trest“), která probíhala během dní 16-17. května 1943, kdy byla svržena skákavá bomba, která skákala po hladině jezera a u hráze vybuchla (viz animace). Nálet provedly britské bombardéry „Dambusters“. Během této akce byla také vážně poškozena přehrada Edersee. V přehradě se vytvořil otvor 70 metrů dlouhý a 22 metrů široký. Obrovské záplavy způsobené protržením přehrady usmrtily nejméně 1579 lidí. Bylo také zasaženo malé město Neheim-Hüsten, ve kterém bylo dalších nejméně 800 obětí. Většina obětí této katastrofy byli lidé, kteří byli na tato místa přemístěni kvůli nuceným pracím. Vlna po protržení hráze zničila také 11 továren a 114 jich vážně poškodila, zničila také 25 silničních a železničních mostů. Tato akce spojeneckého letectva měla za následek odvrácení pozornosti Němců od atlantického valu a pomohla tím vyhrát druhou světovou válku.\n"}
{"id": "582520", "url": "https://cs.wikipedia.org/wiki?curid=582520", "title": "Rumunská revoluce", "text": "Rumunská revoluce\n\nRumunská revoluce měla nejnásilnější charakter ze všech protikomunistických převratů ve střední a východní Evropě v roce 1989. Počáteční odhady o tisících mrtvých se však ukázaly jako nadsazené a skutečný počet obětí se pohyboval okolo stovky. Samotný pád režimu byl uspíšený pokusem rumunské tajné služby Securitate vystěhovovat maďarského pastora Lászla Tökése v Temešváru. Maďarská menšina byla za Ceausescova režimu utlačovaná, a právě pronásledování tohoto duchovního se stalo ohniskem vzpoury, která byla povzbuzena i vývojem za rumunsko-maďarskou hranicí. \n\nRozhlasové stanice Hlas Ameriky společně se Svobodnou Evropou pak rozšířily přehnané zprávy o masakru a Ceausescu se vrátil z Íránu, aby potlačil protesty šířící se z Temešváru do Bukurešti. 21. prosince 1989 měl v úmyslu pronést na balkóně sídla stranického vedení projev, nicméně byl umlčen nepřátelským davem. Den na to uprchl po druhém neúspěšném pokusu promluvit k davům vrtulníkem ze stranického sídla. Od téhož dne ovládala opoziční Fronta národní spásy budovu televize a na stranu opozice se přidala i armáda, která začala bojovat proti ozbrojeným jednotkám Securitate.\n\nManželé Ceausescovi byli dopadeni a na místě odsouzeni samozvaným vojenským tribunálem. Oba soudci shledali prezidentský pár vinným ze zločinů proti státu a 25. prosince roku 1989 byli oba v rychlosti popraveni. Jak soud, tak samotná poprava se natáčely pro televizi. Záběry však byly zveřejněny až o dva dny později. Poslední oddíly rumunské tajné služby bojující na straně prezidenta se vzdaly 27. prosince 1989.\n\nFronta národní spásy se posléze přeměnila na vládnoucí radu a novým prezidentem jmenovala bývalého komunistu Iona Iliesca a název Rumunská socialistická republika byl změněn na \"Rumunsko\". 3. ledna 1990 bylo znovu povoleno svobodné zakládání politických stran.\n\nVe dnech 20. - 24. listopadu 1989 se konal 14. sjezd rumunských komunistů, který proběhl velmi klidně s tradiční scénickou výpravou, bez ohledu na okolnosti v okolních satelitech Sovětského svazu. Jednání charakterizovala názorová jednota, neutuchající skandování a frenetické potlesky. V rozbouřené východní Evropě to působilo jako neuvěřitelný anachronismus. Ceaușescu se dal opět jednomyslně zvolit generálním tajemníkem a zopakoval své názory o rumunské cestě ke komunismu.\n\nTo se již však fronta Ceaușeskových odpůrců chystala k přímému boji. Lidé jako Ion Iliescu, kteří spolupracovali jak s odpadlíky z KGB, tak s americkou rozvědkou, plánovali převrat za pomoci vojenské síly na přelom roku 1989/90. Od 16. prosince probíhaly plánované masové demonstrace ve městě Temešváru s hlavní zástěrkou na obranu maďarského faráře László Tőkése, který otevřeně kritizoval porušování práv maďarské menšiny a chování režimu vůbec. Režim se již dlouho chtěl faráře zbavit a proto mu na začátku prosince soudem nařídil vyklidit farnost na základě obvinění ze spekulace s potravinovými lístky. O několik dní později se však více než stotisícový dav postaral o jeho bezpečnost, a tak uražený Ceausescu pohrozil narychlo svolanému politbyru demisí, pokud nepomůže. Až když získal ujištění, že ho sovětští komunisté podpoří, demisi stáhl a pustil se do potlačování demonstrací po celé zemi všemi možnými prostředky. Ty se však mezitím rozšířily až do hlavního města Bukurešti, do sedmihradského města Brašova a Aradu. Zatímco opozice se snažila západním pozorovatelům a zpravodajům celou situaci náležitě vybarvit, oficiální rumunská místa mlčela.\n\nPrezident Ceaușescu si byl dokonce natolik jist svou pozicí, že 18. prosince odjel na plánovanou zahraniční návštěvu Íránu. 19. prosince se však rozmohly i dělnické stávky, 20. prosince musely být posíleny vojenské hlídky a 21. prosince prohlásil sovětský ministr zahraničí Ševardnadze, že pád rumunského diktátora uvítá. Ceaușescu se tak vrátil do své země, která se mu mezitím téměř rozpadla pod rukama. Ještě ten den se obrátil k národu, aby ho ujistil, že „cesta rumunského lidu ke komunismu je jistá a neotřesná“, situaci v „rebelských městech“ označil jako chuligánské, teroristické a šovinistické a za práci západních špionážních služeb. Temešvár prohlásil za „líheň vandalismu“ a provolával slávu „geniálnímu vůdci“, sobě. Během projevu však studentské projevy přehlušily jeho projev, začaly provolávat proticeausescovská hesla, skandovat a nabádat k revoluci. Vyděšený a překvapený prezident byl evidentně tak šokovaný celou situací, že nebyl ani schopen dokončit svůj projev, a takového ho v celostátní televizi viděl celý národ. To se následně stalo signálem k revoluci, a tak celá zem přesunula demonstrace z předměstí do velkých měst, kde se masy přidávaly na stranu demonstrantů a síla výzvy ke svržení diktatury tak rostla exponenciálně. \n\nV noci z 22. prosince zaútočily bezpečnostní oddíly na ochabující demonstranty, lehce rozmělnily jejich stavy, obsadily střed města a vyklidily ho. 23. prosince ráno však vyšli opět do ulic bukurešťští občané, k nim se přidaly statisíce lidí, které mezitím dorazily z menších měst a předměstí Bukurešti. Když masy dorazily k budově ústředního výboru komunistické strany a doslova převálcovaly několik stovek policistů, chránících vstup do budovy, pokusil se Ceaușescu ještě jednou promluvit. Jeho hlas však zanikl v pískotu, a tak raději unikl v helikoptéře přistavené na střeše. V průběhu dne tak demonstranti obsadili všechny důležité posty v Bukurešti včetně televize, rozhlasu, budov Státní rady a dalších. Kolem poledne se do éteru i do televize objevilo sdělení, že diktatura byla svržena a Rumunsko je svobodné. Odpoledne poté bylo vyhlášeno vytvoření Fronty národní spásy v čele s Ionem Iliescu, kterému se mezitím podařilo získat podporu velení armády i bezpečnostních složek. Jménem Fronty a lidu obvinil Ceaușesca ze zločinů proti lidskosti a dovedení země na pokraj hospodářské a společenské katastrofy. „Karpatského génia“ označil jako člověka se srdcem feudálního fanatika, který nekontrolovaně zničil celou zemi. V podvečer informovala Fronta o zatčení manželů Ceaușescových, jejich krátkému soudu a následnému okamžitému zastřelení. Odvysílané záznamy o tomto procesu, odsouzené jak západem, tak východem, tak vrhly první chmurné stíny na rumunskou revoluci.\n\n"}
{"id": "582521", "url": "https://cs.wikipedia.org/wiki?curid=582521", "title": "Vrbatovo návrší", "text": "Vrbatovo návrší\n\nVrbatovo návrší v Krkonoších se nachází na hřebeni s názvem Krkonoš mezi hlavním vrcholem Harrachovy kameny a vrcholem Zlaté návrší. Po hřebeni prochází hranice Špindlerova Mlýna a Vítkovic, která je zároveň hranicí Libereckého a Královéhradeckého kraje. Návrší leží asi 5 km severozápadně od Špindlerova Mlýna a 7 km severovýchodně od Rokytnice nad Jizerou, asi 3 km jižně od státní hranice s Polskem.\n\nPřístup je možný po červené značce od Špindlerova Mlýna přes Horní Mísečky nebo z druhé strany od Rokytnice přes Dvoračky. Další možností je přístup od Labské boudy, vzdálené asi 2 km severně.\n\nNedaleko pod vrcholem končí Masarykova horská silnice z let 1934–1936, úsek z Horních Míseček je částí silnice II/286, ale pro veřejný provoz nepřístupný. V letní sezóně jezdí z Horních Míseček až k Vrbatově boudě autobusová linka za zvláštní jízdné.\n\nVrbatovo návrší je pojmenováno po Václavu Vrbatovi a přímo na vrcholu stojí Mohyla Hanče a Vrbaty na paměť tragické smrti Václava Vrbaty a Bohumila Hanče během mezinárodního závodu v běhu na lyžích na 50 kilometrů, konaném 24. března 1913. Během závodu se extrémně zhoršilo počasí, za vysokého větru přišla sněhová vánice a výrazně poklesla teplota. Kromě Bohumila Hanče se podařilo všechny závodníky zastavit a závod zrušit. Vrbata tehdy poskytl Hančovi při pokusu o jeho záchranu část svého oděvu, čímž nakonec obětoval i svůj život – jeho zmrzlé tělo bylo nalezeno právě v těchto místech. Na jeho památku je dnes 24. březen slaven jako Den Horské služby.\n\nZa horkých letních dní bývá na mohyle pozorován Eliášův oheň.\n\nAsi 150 metrů jihovýchodně od vrcholu stojí Vrbatova bouda, necelých 300 metrů SSV od ní se nachází Hančův pomník.\n\n"}
{"id": "582523", "url": "https://cs.wikipedia.org/wiki?curid=582523", "title": "JooJoo", "text": "JooJoo\n\nJooJoo je multimediální počítač typu tablet firmy Fusion Garage. Jako operační systém funguje upravený Linux. JooJoo je prezentován jako webtablet, tedy nástroj primárně určený k procházení internetu. Nápad pod původním názvem CrunchPad vyvíjel ve spolupráci s Fusion Garage Michael Arrington. V listopadu 2009 však Fusion Garage uvedly, že budou tablet vyrábět sami. Toto rozhodnutí samozřejmě bylo následováno podáním žaloby na Fusion Garage. \n\n\nTablet samotný pracuje na trochu jiném principu, než konkurenční iPad a slouží pouze k prohlížení webových stránek. Za asistence GoogleDocs a dalších je pak schopen otevřít např. prezentaci Microsoft PowerPoint nebo dokument PDF, ale není možné instalovat další programy nebo jej využít k prohlížení obrázků z USB flash disku. \n\nAčkoliv to Fusion Garage nikde oficiálně neuvádí, bylo zjištěno, že lze na JooJoo nainstalovat upravenou verzi Windows 7, Linuxu nebo Mac OS. \n\n\n"}
{"id": "582531", "url": "https://cs.wikipedia.org/wiki?curid=582531", "title": "Pyvesa (přítok Mūši)", "text": "Pyvesa (přítok Mūši)\n\nPyvesa je řeka na severu Litvy, pravý přítok řeky Mūša. Je dlouhá 92,6 km. Pramení 1,5 km na východ od vsi Einoriai (Okres Biržai). Klikatí se zpočátku v celkovém směru jihojihozápadním, před vsí Bakšėnai se stáčí na západojihozápad, u vsi Stumbriškis se stáčí pozvolna do směru západního, severozápadního až severního. Do řeky Mūša se vlévá 1 km na severozápad od vsi Papyvesiai jako její pravý přítok 48,4 km od jejího soutoku s řekou Nemunėlis (a odkud začíná Lielupe). Plocha povodí je 501,6 km², průměrný průtok je 2,8 m³/s.\n"}
{"id": "582533", "url": "https://cs.wikipedia.org/wiki?curid=582533", "title": "Karel Maloch", "text": "Karel Maloch\n\nKarel Maloch (16. dubna 1858 Praha – 1933 Nová Huť u Berouna) byl český krajinářský, portrétní a divadelní fotograf.\n\nSyn malíře a fotografa Jana Malocha se pravděpodobně vyučil ve fotografickém závodu Františka Fridricha, kde v té době pracoval i jeho otec. V roce 1875 Jan Maloch Fridrichův závod převzal. Po deseti letech, v roce 1885, jej předal synu Karlovi. Ten pokračoval ve fotografické činnosti svých předchůdců a rovněž vydával fotografie z bohatého archivu firmy.\n\nZ původního sídla firmy v Michalské ulici svůj ateliér přestěhoval nejprve v roce 1890 do Ferdinandovy třídy a v roce 1895 do Eliščiny třídy. V roce 1891 měl vlastní stánek na Jubilejní výstavě v Praze. V roce 1899 přestěhoval ateliér na Václavské náměstí. Podle dobové inzerce zde pořádal i kursy pro fotografy-amatéry. Ateliér ale někdy v letech 1901–1902 zkrachoval. Definitivní ukončení Malochovy živnostenské činnosti je datováno rokem 1903.\n\nUmístění Malochova ateliéru v Praze:\n\nVěnoval se krajinářské fotografii, fotografoval pražská zákoutí a zachycoval i aktuality nebo záběry ze sportovních akcí. V tomto oboru jsou známé jeho „okamžikové“ fotografie z návštěvy amerických Sokolů v Čechách v roce 1887, které byly otištěny v časopisu \"Světozor\", nebo jeho snímky z cyklistických závodů v Praze ze stejného roku. Dále se věnoval portrétní fotografii. Je autorem řady portrétů z divadelního prostředí, rovněž spolupracoval s redakcí čtrnáctideníku \"Divadelní listy\", který vydával Otto Faster v letech 1899–1904.\n\nVedle toho využíval bohatý firemní obrazový archiv a vydával fotografie svých předchůdců.\n\n\n"}
{"id": "582539", "url": "https://cs.wikipedia.org/wiki?curid=582539", "title": "Hengsteysee", "text": "Hengsteysee\n\nHengsteysee se nachází mezi městy Hagen a Dortmund v Severním Porýní a Vestfálsku. Nádrž byla dokončena roku 1929. Nádrž je jednou z 5 nádrží na řece Ruhr. Přehradní jezero je 4,2 kilometru dlouhé a průměrně 296 metrů široké. Funguje jako dolní nádrž přečerpávací elektrárny Koepchenwerk. Jejím hlavním úkolem je regulování průtoku vody a provádí se zde biologické čištění vody z řeky Leene a také ukládání sedimentu, který je zde naplavován taktéž z této řeky. Hojně je využívána pro letní sporty a rekreaci.\n\nSeznam nádrží a přehrad v Německu\n"}
{"id": "582540", "url": "https://cs.wikipedia.org/wiki?curid=582540", "title": "Butte aux Cailles", "text": "Butte aux Cailles\n\nButte aux Cailles (česky \"Kopec křepelek\") je kopec v Paříži, který dal své jméno zdejší historické čtvrti. Nachází se ve 13. obvodu na levém břehu řeky Seiny a zvedá se ode dna podzemní řeky Bièvre do výšky 63 metrů nad mořem. Nejvyšší bod tohoto návrší leží v ulici \"Rue de la Butte-aux-Cailles.\" Zástavba je tvořena malými, často dlážděnými ulicemi s převážně nízkými domy a četnými restauracemi a kavárnami. Je to ostrý kontrast s moderní zástavbou kolem nedalekého náměstí \"Place d'Italie\".\n\nAž do 17. století to byl prakticky nedotčený zalesněný kopec. Jednou z prvních aktivit byla podzemní těžba vápence a také založení několika rybníků poblíž řeky Bièvre, které v létě sloužily k napájení dobytka a v zimě se zde těžil led. Ten se řezal do kvádrů a rozvážel po Paříži do vyzděných sklepů – ledáren (frz. \"glacière\"), kde byly uloženy během celého roku, aby chladily zásoby potravin. Dnes tuto činnost připomíná název ulice \"Rue de la Glacière\". Výstavba městských hradeb v letech 1784–1787 izolovala kopec od Paříže a ten se stal součástí předměstí Ivry-sur-Seine. Teprve v roce 1860 bylo území připojeno k městu. Na kopci se kvůli starým podzemním kamenolomům nemohou stavět vysoké domy a tak si čtvrť udržela tradiční zástavbu. Tok řeky Bièvre nechala městská rada přeložit v letech 1828–1910 postupně do podzemního kanálu, takže se stala soužástí pařížských stok.\n\nKopec se ve dvou případech významně zapsal do historie:\n"}
{"id": "582541", "url": "https://cs.wikipedia.org/wiki?curid=582541", "title": "Abšalom", "text": "Abšalom\n\nAbšalom (: , \"Avšalom\", doslova „Otec pokoje“), v českých překladech Bible jméno přepisováno též jako Abšalóm, Absalom či Absolon, byl třetím synem izraelského krále Davida, jeho matkou byla Maaka (). Příběh tohoto krásného, ale také krutého a svévolného muže je podrobně a s mnoha detaily zaznamenán ve Druhé knize Samuelově.\n\nAmnon, prvorozený Davidův syn, toužil po své krásné sestře Támar, znásilnil ji a potom vyhnal.(). Abšalom ji pomstil tím, že Amnona zabil, a pak uprchl ke králi Talmajovi, svému dědovi z matčiny strany. David ho nejprve pronásledoval, až se s Amnonovou smrtí smířil. Když to viděl jeho pobočník a vojevůdce Joáb, přemluvil svého pána, aby povolil Abšalomovi návrat do Jeruzaléma, ale David ho nadále nenáviděl ().\n\nKdyž se ale Abšalom po dva roky k Davidovi nedostal, rozhodl se, že ho svrhne. Pořídil si královský vůz a doprovod a popudil proti Davidovi celý Jeruzalém, takže David musel město opustit. Abšalom je obsadil a veřejně spal s konkubínami svého otce, aby dal najevo, že je králem Izraele. Na radu dříve Davidova rádce Achitofela dal Davida ještě té noci pronásledovat, ale akce byla vyzrazena a David uprchl za Jordán. Achitofel pro své selhání spáchal sebevraždu oběšením, Abšalom s izraelským vojskem pak pokračoval v tažení proti svému otci. David poslal judská vojska proti němu, ale nařídil, aby Abšalomovi neublížili. Jenže poražený Abšalom prchal na mezku a dlouhými vlasy se zachytil na větev stromu. Když se to dozvěděl Davidův vojevůdce Joáb, probodl ho třemi oštěpy a jeho vojáci Abšaloma dobili (). David velice truchlil a zlobil se na Joába, který ho však přesvědčil, že musí jednat jako král (). Joáb pak opět získal přízeň Davida, když porazil povstání Izraelce Šeby, které následovalo ().\n\nAbšalom byl podle tradice pohřben v Jad Avšalom.\n\nDramatický příběh krásného mládence, který nakonec uvázne za vlasy na stromě, byl často zobrazován, zejména v raném novověku. Anglický básník John Dryden (1631-1700) zpracoval biblický příběh o Abšalomovi v satirické básni „Absalom and Achitophel“.\n\n"}
{"id": "582547", "url": "https://cs.wikipedia.org/wiki?curid=582547", "title": "Craig Nicholls", "text": "Craig Nicholls\n\nCraig Robert Nicholls (* 31. srpna 1977 Sydney, Austrálie) je zpěvák, kytarista a skladatel australské alternativní rockové kapely The Vines, jenž je jejím jediným původním členem. V roce 2004 u něj byla rozpoznána porucha autistického spektra, tzv. Aspergerův syndrom.\n\n"}
{"id": "582553", "url": "https://cs.wikipedia.org/wiki?curid=582553", "title": "Martovo pole (rozcestník)", "text": "Martovo pole (rozcestník)\n\nMartovo pole (podle římského boha Marta) může znamenat:\n\n"}
{"id": "582556", "url": "https://cs.wikipedia.org/wiki?curid=582556", "title": "Výrovka (Hrubý Jeseník)", "text": "Výrovka (Hrubý Jeseník)\n\nVýrovka (1167 m) je vrchol v Pradědské hornatině, součásti Hrubého Jeseníku. V hlavním hřebeni jde o druhý vrchol od severu (prvním je Velký Klínovec. Nedaleko vrcholu hory vede hlavní červená hřebenová turistická trasa.\n\n"}
{"id": "582557", "url": "https://cs.wikipedia.org/wiki?curid=582557", "title": "Ostřice krkonošská", "text": "Ostřice krkonošská\n\nOstřice krkonošská (\"Carex derelicta\") je druh jednoděložné rostliny z čeledi šáchorovité (\"Cyperaceae\"). Druh je součástí složitého taxonomického komplexu \"Carex flava\" agg., kromě ostřice pozdní se v ČR vyskytuje ještě ostřice rusá (\"Carex flava\" s. str.), ostřice šupinoplodá (\"Carex lepidocarpa\"), ostřice skloněná (\"Carex demissa\") a ostřice pozdní (\"Carex viridula\"). Jedná se o endemit Krkonoš a druh byl řádně popsán teprve v roce 2008.\n\nRostlin si povšiml už v 60. letech 20. století český botanik Josef Holub. Byla pak uváděna v literatuře pod provizorním jménem \"C. viridula\" Michx. subsp. \"pseudoscandinavica\" (jak uvádí i Kubát 2002) nebo \"C. oederi\" Retz. subsp. \"pseudoscandinavica\". Dostál 1989 ji pak uvádí jako \"Carex serotina\" Mérat subsp. \"pseudoscandinavica\" Řádně popsána byla až v roce 2008 Jitkou Štěpánkovou.\n\nJedná se o rostlinu dosahující výšky nejčastěji 10–25 cm. Je vytrvalá, trsnatá, s krátkým oddenkem. Listy jsou střídavé, přisedlé, s listovými pochvami. Čepele jsou asi 1–2,2 mm široké, žlábkovité. Bazální pochvy jsou bledě hnědé a nerozpadavé. Ostřice krkonošská patří mezi různoklasé ostřice, nahoře jsou klásky samčí, dole samičí. Samčí vrcholový klásek je jen jeden, je přisedlý nebo krátce krátce stopkatý. Samičích klásků je nejčastěji 2–3 (zřídka až 5), dolní je často oddálený, jsou za zralosti asi 4–10 mm dlouhé 3–6 mm široké. Dolní listen je pochvatý a delší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 2–2,5 mm dlouhá, zelená až žlutě nahnědlá, za zralosti našedle zelená. Na vrcholu je dvouklaný zobánek, asi 0,4–0,7 mm dlouhý, na mošničku nasedá přímo a není lomený (ohnutý dolů ani u spodních mošniček). Nažka kompletně vyplňuje mošničku. Každá mošnička je podepřená plevou, která je 1,5–2,5 mm dlouhá, stejně dlouhá nebo delší než mošnička, někdy krátce osinatá, hnědá se světlejším středem, na okraji někdy tence blanitá Počet chromozómů: 2n=35.\n\nZatím je známa jen z Velké kotelné jámy a je endemitem české části Krkonoš. V severozápadní Evropě roste příbuzný druh \"Carex scandinavica\". Zřejmě vznikla z izolované populace tohoto druhu (glaciální relikt), popř. došlo ke křížení s dalším druhem, např. \"Carex demissa\".\n"}
{"id": "582585", "url": "https://cs.wikipedia.org/wiki?curid=582585", "title": "Chlumský potok (přítok Vranidolského potoka)", "text": "Chlumský potok (přítok Vranidolského potoka)\n\nChlumský potok je levostranný přítok Vranidolského potoka protékající na rozhraní okresů Havlíčkův Brod a Kutná Hora. Délka jeho toku činí 6,1 km.\n\nPotok pramení severovýchodně od Tunochod na jihozápadním okraji Chraňbožského lesa v nadmořské výšce cca 530 m. Teče převážně severovýchodním směrem. Na horním toku protéká v délce více než dvou kilometrů výše zmíněným lesem. Zde se na jeho toku nachází přírodní rezervace Velká a Malá olšina s masivním výskytem bledule jarní (Leucojum vernum). Dalším důvodem ochrany této části toku je vyskytující se střevle potoční (Phoxinus phoxinus). Po opuštění Chraňbožského lesa protéká potok východním okrajem vesničky Chlum, kde napájí místní rybník. Na malé ostrožně nad rybníkem se nachází zřícenina hradu Chlum. Dále potok proudí při severozápadním okraji Kunického lesa ke Kluckým Chvalovicím, u jejichž jihovýchodního okraje se zleva vlévá do Vranidolského potoka na jeho 6,5 říčním kilometru v nadmořské výšce cca 400 m.\n\nPotok nemá žádné větší přítoky.\n"}
{"id": "582586", "url": "https://cs.wikipedia.org/wiki?curid=582586", "title": "Tina Križanová", "text": "Tina Križanová\n\nTina Križanová (slovinsky: Tina Križan; narozená 18. března 1974 Maribor, Slovinsko, tehdy Socialistická federativní republika Jugoslávie) je bývalá slovinská profesionální tenistka.\n\nVe své kariéře vyhrála 6 turnajů WTA ve čtyřhře a na okruhu ITF jeden ve dvouhře. Na žebříčku WTA pro čtyřhru byla nejvýše klasifikována na 19. místě (2002). Účastnila se čtyřhry na Letních olympijských hrách 1992 v Barceloně spolu s Karinou Lusnicovou a v letech 2000 v Sydney a 2004 v Aténách jí byla spoluhráčkou Katarina Srebotniková.\n\n"}
{"id": "582610", "url": "https://cs.wikipedia.org/wiki?curid=582610", "title": "Buffalo buffalo Buffalo buffalo buffalo buffalo Buffalo buffalo", "text": "Buffalo buffalo Buffalo buffalo buffalo buffalo Buffalo buffalo\n\n„Buffalo buffalo Buffalo buffalo buffalo buffalo Buffalo buffalo.“ je gramaticky správná věta v anglickém jazyce. Často se používá jako příklad, jak mohou být homonyma a homofony použity v komplikovaných konstrukcích. Věta znamená „Bizoni z Buffala, kteří jsou zastrašováni jinými bizony z Buffala, také zastrašují bizony z Buffala.“\n\nMluvilo se o ní od roku 1972, když byla vyřčena profesorem jménem William J. Rapaport z Univerzity v Buffalu.\n\nVěta nemá interpunkci a využívá rozdílných významů slova „buffalo,“ které jsou:\n\nJednotlivé rozlišení slovních druhů věty je následující: Buffalo buffalo Buffalo buffalo buffalo buffalo Buffalo buffalo, kde „a“ je přídavné jméno (\"adjektivum\"), „s“ podstatné jméno (\"substantivum\") a „v“ sloveso (\"verbum\").\n\nVěta je velmi matoucí, protože:\n"}
{"id": "582612", "url": "https://cs.wikipedia.org/wiki?curid=582612", "title": "Shue", "text": "Shue\n\nShue (v ženské přechýlené formě Shueová) je příjmení, které nosí více osobností:\n\n\n"}
{"id": "582613", "url": "https://cs.wikipedia.org/wiki?curid=582613", "title": "Bronski Beat", "text": "Bronski Beat\n\nBronski Beat bylo britské synthpopové trio hrající v období 1983–1995, které zaznamenalo nejlepší období kolem poloviny 80. let 20. století. Ve skupině tehdy zpíval Jimmy Somerville podporovaný hráči na klávesové nástroje a perkuse Stevem Bronskim a Larrym Steinbachekem. Sommerville poté formaci opustil a věnoval se vlastnímu projektu The Communards a sólové dráze.\n\nNejvětším šlágrem kapely se stal debutový singl \"Smalltown Boy\" vydaný v červnu 1984, který dosáhl v americké, italské a nizozemské hitparádě na 1. příčku žebříčku. Všichni členové se otevřeně hlásili k homosexuální orientaci a jejich tvorba toto téma reflektovala.\n\n\n\n\n"}
{"id": "582616", "url": "https://cs.wikipedia.org/wiki?curid=582616", "title": "US Open 2010", "text": "US Open 2010\n\nUS Open 2010 byl 129. ročník čtvrtého grandslamového turnaje tenisové sezóny. Hrál se na dvorcích \" Národního tenisového centra Billie Jean Kingové\" ve Flushing Meadow (New York, USA), jakožto \"Mezinárodní tenisové mistrovství USA\". Pro tento rok v období mezi 30. srpnem a 12. zářím 2010, respektive 13. zářím, protože finále mužské dvouhry a dohrávka finále ženské čtyřhry byly odloženy pro déšť na pondělí.\n\nObhájcem vítězství ve dvouhře mužů byl Argentinec Juan Martín del Potro, který zde v roce 2009 získal dosud svůj jediný Grand Slam, po většinu doby okruhu ATP World Tour 2010 nehrál kvůli zraněnému zápěstí a turnaje se nezúčastnil. Ženský titul úspěšně obhájila dvojnásobná vítězka Belgičanka Kim Clijstersová. Účast odřekly bývalé vítězky Justine Heninová pro zranění ramene a aktuální světová jednička Serena Williamsová pro poranění nohy.\n\nMužskou dvouhru vyhrál Rafael Nadal, který na turnaji získal první titul. Tím se stal po Laverovi, Agassim a Federerovi čtvrtým hráčem v otevřené éře tenisu a celkově sedmým v historii, kterému se podařilo zkompletovat všechny čtyři grandslamové turnaje ve dvouhře. V sezóně získal tři ze čtyř Grand Slamů, celkově pak devátý grandslam.\n\nŽenskou dvouhru vyhrála Belgičanka Kim Clijstersová, která titul obhájila. Jednalo se o její třetí vítězství na US Open (předchozí vítězství 2005, 2009), čtvrtý titul v sezóně 2010 a celkově třicátý devátý ve dvouhře.\n\nMužskou čtyřhru vyhrála první nasazená dvojice dvojčat Boba a Mika Bryanových. Pro oba to byl třetí turnajový titul (předchozí vítězství 2005, 2008) a celkově devátý grandslamový.\n\nŽenskou čtyřhru vyhrál stejně jako ve Wimbledonu americko-kazašský pár Vania Kingová a Jaroslava Švedovová. Pro obě hráčky se jednalo o celkově druhý grandslam.\n\nSmíšenou čtyřhru vyhrál první nasazený pár Liezel Huberová a Bob Bryan. Pro Huberovou je to premiérový titul v této soutěži, celkově druhý grandsalmový (vyhrála French Open 2009), u Bryana se jedná o čtvrtý titul (předchozí vítězství 2002, 2003, 2004, 2006) a celkově sedmý grandslamový (vyhrál French Open 2008 a 2009).\n\nNa posledním grandslamu sezóny zaznamenali čeští hráči nejhorší výkony ze čtyř událostí roku. Ani jeden z pěti tenistů v mužské dvouhře nepostoupil do druhého kola, z osmi Češek v ženské dvouhře postoupily z úvodního kola pouze dvě a nejdále se probojovala Petra Kvitová, když ve třetím kole skončila na raketě pozdější vítězky Kim Clijstersové.\n\nNejlepšího výkonu tak dosáhla Květa Peschkeová, která ve smíšené čtyřhře postoupila s pákistánským spoluhráčem Ajsámem Kúreším až do finále, stejně jako junior Jiří Veselý, jenž spolu s Britem Oliverem Goldingem zaznamenal finálovou účast ve čtyřhře. Oba čeští zástupci finále prohráli.\n\nOrganizátoři grandslamu vyhlásili jednotlivé Hráče dne:\n\n\n Jack Sock – Denis Kudla 3–6, 6–2, 6–2\n\n Daria Gavrilovová – Julia Putincevová 6–3, 6–2\n\n Duilio Beretta / Roberto Quiroz – Oliver Golding / Jiří Veselý 6–1, 7–5\n\n Tímea Babosová / Sloane Stephensová – An-Sophie Mestachová / Silvia Njirićová – bez boje\n\n Šingo Kunieda – Nicolas Peifer, bez boje\n\n Esther Vergeerová – Daniela Di Torová 6–0, 6–0\n\n Maikel Scheffers / Ronald Vink – Nicolas Peifer / Jon Rydberg 6–0, 6–0\n\n Esther Vergeerová / Sharon Walravenová – Daniela Di Torová / Aniek van Kootová 6–3, 6–3\n\nNásledující hráči a hráčky öbdrželi od pořadatelů divoké karty do hlavních soutěží nebo do kvalifikace.\n\n\n\n\n\n\n\n\nNásledující hráči a hráčky postoupili do hlavní soutěže z kvalifikace.\n\n\n\n\nPostup jako šťastný poražený:\n\n\nPostup jako šťastná poražená:\n\nVšechny finanční odměny jsou v amerických dolarech ($); částky v soutěžích čtyřher jsou uváděny na pár.\n\n\n\n\nNásledující státy pokrývaly přímý přenos z turnaje prostřednictvím uvedených televizních stanic.\n\n"}
{"id": "582640", "url": "https://cs.wikipedia.org/wiki?curid=582640", "title": "Andrej Deněr", "text": "Andrej Deněr\n\nAndrej Ivanovič Deněr (rusky: Андрей (Генрих) Иванович Деньер, 1820 Moskva — 1892 Petrohrad) byl ruský portrétní fotograf švýcarského původu, jeden z prvních ruských fotografů a předních portrétistů 19. století. Známý svými portréty umělců.\n\nV roce 1849 si otevřel fotografické studio. V roce 1851 absolvoval petrohradskou Akademii výtvarných umění. Získal titul \"Fotograf jeho imperiálního veličenstva\" a stal se členem Ruské technické společnosti (Императорское Русское техническое общество).\n\nPodílel se na ruských a mezinárodních fotografických výstavách, na kterých získal řadu ocenění a byl pozýván jako odborník.\n\nVynalezl způsob, jak fotografii dodat měkké kontury při tisku. Spojoval dva negativy na desky různé tloušťky, které pak oba zvětšoval.\n\nDeněr portrétoval osobnosti z obyčejné vrstvy zasazené do prostředí, které podtrhovalo náplň celkového sdělení. Vytvořil i řadu portrétů známých osobností, jako například malíře Ivana Kramského, Ivana Sergejeviče Aksakova, Fjodora Ivanoviče Ťutčeva, Afanasije Feta nebo Ivana Turgeněva.\n\nV roce 1865 vydal 12 čísel s názvem \"Album fotografických portrétů slavných osobností v Rusku\", v témže roce vystavil na fotografické výstavě v Berlíně asi šedesát děl.\n\nZemřel v březnu 1892 v Petrohradě.\n\n\n"}
{"id": "582641", "url": "https://cs.wikipedia.org/wiki?curid=582641", "title": "Dvoračky", "text": "Dvoračky\n\nDvoračky (německy \"Hofbaude\") je horská bouda v Krkonoších, ležící v nadmořské výšce 1140 m na jižním svahu Lysé hory.\n\nDvoračky leží na křižovatce turistických cest a jsou přístupné z mnoha směrů:\n\nDvoračky je velmi stará bouda, založená roku 1707 rodinou Schierovou jako horská zemědělská usedlost pro chov dobytka na okolních rozlehlých lučinách. Původní název byl Rokytenské dvorské boudy. V březnu 1893 původní bouda vyhořela a spáleniště koupil hrabě Harrach a přestavěl ji na hojně navštěvovaný hostinec. V únoru 1902 se zde konalo sedmé mistrovství Čech v lyžování. V roce 1921 přešla při pozemkové reformě do rukou státu a byla pronajata české rodině Puhonných, která ji později koupila. Od roku 1923 se v Krkonoších začaly používat tzv. němé značky, mezi kterými nechyběla značka pro Dvoračky. Pamětní kniha dokládá vzácné hosty, například prezidenta dr. Edvarda Beneše s chotí Hanou, kteří Krkonoše milovali a na Dvoračkách trávili dovolenou před válkou i v roce 1945.\n\n"}
{"id": "582642", "url": "https://cs.wikipedia.org/wiki?curid=582642", "title": "Iš-bošet", "text": "Iš-bošet\n\nIš-bošet (také \"Íš-bóšet\") byl synem prvního izraelského krále Saula, druhým králem Izraele a posledním z dynastie Saulovců.\n\nJe zmiňována v Druhé knize Samuelově. Iš-bošet byl pomazán za krále Izraele po smrti svého otce a všech svých tří bratrů v bitvě v pohoří Gilboa, kde byla Saulova vojska poražena vojsky Pelištejců, na jejichž straně měl bojovat i David, ale z bitvy byl odvolán. K moci mu dopomohl Saulův vojevůdce Abner, který ho po celou dobu jeho vlády měl v moci a Iš-bošet se ho bál. V té době byl David judským králem a s Iš-bošetem, respektive především s Abnerem vedl vleklé boje. Když se Abner nepohodl s Iš-bošetem, byl připraven pro dohodnutí míru s Davidem a odstranění Iš-bošeta. Abner byl však zabit Davidovým vojevůdcem Joábem.\n\nPo zavraždění Abnera bylo jen otázkou času, kdy Iš-bošeta David sesadí z trůnu. Iš-bošeta jedné noci zavraždili bratři Baana a Rechab Beerotští a jeho hlavu přinesli Davidovi. Ten je nechal zabít pro vraždu královského syna a Hospodinem pomazaného.\n"}
{"id": "582645", "url": "https://cs.wikipedia.org/wiki?curid=582645", "title": "Saul", "text": "Saul\n\nSaul (hebrejsky שָׁאוּל, \"ŠA'UL\", doslova „Vyžádaný“) byl první izraelský král, byl synem Kíše.. Králem byl 40 let (asi 1050–1010 př. n. l.).\n\nSaul byl vybrán Hospodinem, aby vládl nad jeho vyvoleným národem. Saula vyhledal na pokyn Hospodina tehdejší soudce Izraele prorok Samuel, protože jeho vlastní synové neměli důvěru lidu a lid chtěl svého krále, i přesto, že byl Hospodinem varován o utrpení, které mu král přinese. Saul byl spravedlivý panovník a skvělý vojevůdce s požehnáním od Boha. Vždy měl při sobě jako rádce a kněze i Samuela.\n\nKdyž Saul se svým synem Jonatanem táhli proti Pelištejcům, měl Saul čekat sedm dní na příjezd Samuela, který měl vykonat oběti. Saul po sedmi dnech už nechtěl čekat a oběti vykonal sám. V tu chvíli dorazil Samuel, vytkl mu, že se nezachoval dle Hospodinova přikázání a tak přišel o jeho přízeň. Samuel prorokoval Saulovi konec jeho vlády. V té době nechal vyhledat Davida a po zabití Goliáše z něj učiní vojevůdce. David dosahoval skvělých výsledků při svých taženích a byl oblíbencem lidí. Saul na něj žárlil a posílal ho do stále riskantnějších bojů. Pak už mu šel Saul otevřeně po krku a David se musel skrývat i mezi Pelištejci. S nimi pak také táhl do konečné bitvy proti Saulovi v pohoří Gilboa, kde Saul a jeho tři synové, včetně Davidova přítele Jonatana, zahynou. Jeho tělo pak Pelištejci vystavili v Bejt Še'anu. Po smrti Saula se králem stal jeho syn Iš-bošet.\n\nSaul se těsně před svou poslední bitvou dotazoval Boha, protože měl strach. Bůh mu však neodpovídal, proto vyhledal čarodějnici v Endoru, přestože sám dříve nechal vyhnat věštce a hadače ze země. Ta vyvolala proroka Samuela z mrtvých. Samuel se na Saula rozhněval a předpověděl mu smrt v bitvě. Saul zemřel bez Boží přízně, protože porušil zákon.\n"}
{"id": "582646", "url": "https://cs.wikipedia.org/wiki?curid=582646", "title": "České právo (časopis)", "text": "České právo (časopis)\n\nČeské právo byl československý notářský časopis, který vycházel v letech 1919 až 1948. Vydával ho Spolek notářů československých (později Spolek notářů, resp. Spolek notářů českomoravských) jakožto dobrovolné profesní sdružení bez účasti notářů německé národnosti, kteří měli za první československé republiky spolek vlastní a s českými notáři nespolupracovali. Členkou redakční rady časopisu byla i první česká notářka JUDr. Anděla Kozáková-Jírová.\n"}
{"id": "582647", "url": "https://cs.wikipedia.org/wiki?curid=582647", "title": "Mark Kelly (astronaut)", "text": "Mark Kelly (astronaut)\n\nMark Edward Kelly (* 21. února 1964 Orange, New Jersey) je bývalý americký astronaut NASA.\n\nPilotoval mise STS-108, STS-121 a byl velitelem mise STS-124. Zúčastnil se mise STS-134 s raketoplánem Endeavour jako velitel. Původně nominovaný Timothy Kopra byl po pádu z kola vyřazen.\n\nOd listopadu 2007 je ženatý s americkou političkou Gabriellou Giffordsovou, kongresmankou Sněmovny reprezentantů, jež se 8. ledna 2011 stala terčem atentátu, který přežila.\nJeho dvojče Scott Kelly je také astronaut NASA, který dokončil roční experiment na Mezinárodní vesmírné stanici.\n\n"}
{"id": "582654", "url": "https://cs.wikipedia.org/wiki?curid=582654", "title": "Snovač kapský", "text": "Snovač kapský\n\nSnovač kapský (\"Ploceus capensis\") je malý druh pěvce z čeledi snovačovitých (Ploceidae).\n\nCeloročně se vyskytuje v otevřených, řídce porostlých krajinách – většinou v blízkosti vody – na území Jihoafrické republiky. Dorůstá 17 cm, svrchu je olivově zelený, tmavě pruhovaný a má silný, zašpičatělý zobák. Samci ve svatebním šatě mají žlutou hlavu a spodinu těla, oranžovou tvář a bílé duhovky. Mladí ptáci a samice mají hlavu a hruď žluto-zelenou, břicho světle žluté a duhovku hnědou. Hnízdí v koloniích. Z travin a listí splétá velké kulovité hnízdo s vchodem vespod zavěšené na větvi.\n\n"}
{"id": "582656", "url": "https://cs.wikipedia.org/wiki?curid=582656", "title": "Daulet Turlychanov", "text": "Daulet Turlychanov\n\nDaulet Bolatovič Turlychanov ( ; * 18. listopadu 1963 Georgievka, Sovětský svaz) je bývalý sovětský, později kazašský reprezentant v zápase řecko-římském. V roce 1988 na olympijských hrách v Soulu vybojoval v kategorii do 74 kg stříbrnou, o čtyři roky později na hrách v Barceloně, jako člen sjednoceného týmu, v kategorii do 82 kg bronzovou medaili. V roce 1996 na hrách v Atlantě, již jako kazašský reprezentant, vybojoval v kategorii do 82 kg 4. místo. V roce 1987 vybojoval titul mistra světa, v roce 1993 stříbro a v roce 1987 bronz. V roce 1987 se stal mistrem Evropy, v letech 1995 a 1996 mistrem Asie. V roce 1994 zvítězil na Asijských hrách.\n\n"}
{"id": "582660", "url": "https://cs.wikipedia.org/wiki?curid=582660", "title": "Dobieszów (okres Głubczyce)", "text": "Dobieszów (okres Głubczyce)\n\nDobieszów (dříve \"Dobierszów\", česky: \"Dobešovy\", německy: \"Dobersdorf\") je ves v jižním Polsku, v Opolském vojvodství, v powiatu głubczyckém, ve gmině gmině Głubczyce,\n\nVes se nachází v jihovýchodní části Zlatohorské vrchoviny. Vsí protéká potok Grozowy (též \"Ciekłec\", česky \"Hrozová\"; pravý přítok Osoblahy).\n\nVesnice se nachází v přírodním parku (polsky \"obszar chronionego krajobrazu\") Rajón Mokre-Lewice.\n\nVesnice byla založena ve druhé polovině XIII. století.\n"}
{"id": "582663", "url": "https://cs.wikipedia.org/wiki?curid=582663", "title": "Michail Mamijašvili", "text": "Michail Mamijašvili\n\nMichail Gerazievič Mamiašvili (; * 21. listopadu 1963 Konotop, Sovětský svaz) je bývalý sovětský reprezentant v zápase řecko-římském. V roce 1988 na olympijských hrách v Soulu vybojoval v kategorii do 82 kg zlatou medaili. Třikrát se stal mistrem světa, jednou mistrem Evropy a třikrát sovětským šampiónem.\n\n"}
{"id": "582666", "url": "https://cs.wikipedia.org/wiki?curid=582666", "title": "Vodní nádrž Rappbodevorsperre", "text": "Vodní nádrž Rappbodevorsperre\n\nVodní nádrž Rappbodevorsperre (česky: \"Přední nádrž Rappbode\") je pomocnou nádrží přehrady Rappbode. Spolu s dalšími vodními díly tvoří systém protipovodňové ochrany a je také zásobárnou pitné vody. Provozuje ji společnost \"\"Talsperrenbetrieb des Landes Sachsen-Anhalt\"\". Přehrada má 25 metrů vysokou gravitační hráz. V oblasti přehrady prochází turistická stezka.\n\nSeznam nádrží a přehrad v Německu\n"}
{"id": "582667", "url": "https://cs.wikipedia.org/wiki?curid=582667", "title": "2010 v šachu", "text": "2010 v šachu\n\nVrcholy roku 2010 v šachu jsou Šachová olympiáda na podzim v Chanty-Mansijsku a mistrovství světa v Sofii, kde obhájil titul Višvánáthán Ánand z Indie. Světovou jedničkou ale byl po celý rok Magnus Carlsen z Norska. Mistrem České republiky se stal David Navara.\n\nPři šachové olympiádě proběhne i kongres FIDE, který zvolí jejího prezidenta. Kandidáty jsou Kirsan Iljumžinov a mistr světa Anatolij Karpov.\n\nTitul mistra světa obhájil v Sofii Ind Višvánáthán Ánand, který porazil domácího Veselina Topalova. Zápas byl odložen o jeden den kvůli dopravním problémům, které způsobila sopka Eyjafjallajökull, a začal tak až 24. dubna. Tři z prvních čtyř partií přinesly vítězství bílých figur a Ánand vedl 2,5:1,5. Po sérii remíz ale udeřil opět bílými Topalov a duel v 8. partii vyrovnal. Následující tři partie skončily opět remízami, a tak mu stačilo remizovat bílými, aby dostal zápas do tie-breaku v rapid tempu. Ve 12. partii ale udělal hrubou chybu a Ánand zvítězil celkově 6,5:5,5.\n\nŠachová olympiáda se uskuteční v Chanty-Mansijsku od 19. do 29. září.\n\nDo čela světového žebříčku se v lednu stal Nor Magnus Carlsen. Podařilo se mu to už v devatenácti letech, čímž překonal dosavadní rekord Garriho Kasparova, který se stal světovou jedničkou ve věku 21 let.\n\n\n\n\n\n\n"}
{"id": "582669", "url": "https://cs.wikipedia.org/wiki?curid=582669", "title": "Landkreuzer P. 1500 Monster", "text": "Landkreuzer P. 1500 Monster\n\nLandkreuzer P 1500 Monster byl návrh německého supertěžkého tanku z 2. světové války. Reprezentoval vrchol německého vývoje supertěžkých tanků.\n\n23. června 1942 navrhlo německé ministerstvo výzbroje 1 000 tunový tank Landkreuzer P. 1000 Ratte. Adolfa Hitlera projekt zaujal a tak byl schválen. V prosinci tohoto roku navrhla společnost Krupp větší, 1 500 tunový tank Landkreuzer P.1500 Monster. V roce 1943 však byly oba projekty zastaveny Albertem Speerem.\n\nLandkreuzer P.1500 Monster měl být mobilní dělostřelecká pevnost, jejíž dělo ráže 80 cm mělo mít dostřel 37 km a jeho 7 tunové projektily měly zničit jakýkoliv opevněný cíl. Jednalo by se o největší mobilní dělostřeleckou jednotku, jaká by byla kdy postavena.\n\nŠlo o největší projekt supertěžkého tanku, který byl kdy navržen. Německý tank Panzer VIII Maus byl zase největším, jaký byl kdy postaven. Pro porovnání, Landkreuzer P.1500 Monster měl vážit 1 500 tun, Maus „jen“ 188 tun a těžký tank Tiger jen 57 tun. Lankreuzer P.1500 Monster měl mít čelní pancíř silný 250 mm a pohánět ho měly 4 dieselové motory, které používaly ponorky. Hlavní výzbroj mělo tvořit 80 cm dělo, vedlejší dvě těžké houfnice ráže 15cm sFH 18 a kanony MG 151.\n\nVývoj těchto tanků přinášel mnohé problémy spojené s hmotností. Tato vozidla nemohla používat cesty natož mosty, nemohla být přepravována železnicí a motory měly obrovskou spotřebu. Čím byl tank větší a těžší, tím byly i tyto problémy větší, až se tank stal nemožným a nepoužitelným. Problémy dělal i pohon - motory z ponorek by sice dokázaly Landkreuzerem pohnout, ale i tak by se pohyboval pomalu a byl by velmi zranitelný útokem ze vzduchu.\n"}
{"id": "582671", "url": "https://cs.wikipedia.org/wiki?curid=582671", "title": "Bohumil Schweigstill", "text": "Bohumil Schweigstill\n\nBohumil Schweigstill (27. března 1875 Trhové Dušníky u Příbrami – 3. prosince 1964 Příbram) byl ředitelem obchodní školy a autorem loutkových her. Je známý především ze svého působení v redakci časopisu Mladý čtenář a také jako spisovatel, hlavně pohádkových děl, jako například \"Hvězdička s nebíčka\", \"Páni kluci. Jejich radosti a starosti\", \"Jak šlo Srdíčko do světa\" nebo \"Veselé národní pohádky\". Používal též pseudonymy Jiří Klas a Prokop Tichý.\n\n"}
{"id": "582676", "url": "https://cs.wikipedia.org/wiki?curid=582676", "title": "Mory Kanté", "text": "Mory Kanté\n\nMory Kanté (* 29. března 1950) je úspěšný guinejský zpěvák a hráč na koru. Narodil se do jedné v Guineji velmi známé rodiny griotů – což jsou potulní muzikanti a vypravěči (často přirovnávaní k evropským bardům). Jako malý vyrůstál v mandinské hudební tradici, když mu bylo sedm poslali ho do sousedního Mali, kde se naučil zpívat a hrát na koru. V roce 1971 se stává členem slavného Rail Bandu, ve kterém tehdy zpíval i Salif Keita. Ten ale v roce 1973 z kapely odešel a hlavním zpěvákem a leaderem se pak stal právě Mory Kanté.\n\nV roce 1983 se Mori Kanté tak jako jiné africké popstar přesunul do Paříže. Bylo to v době, kdy světem procházela módní vlna afropopu. Kantému nikdy nevadilo míchat svou hudbu se syntézatory, či nasamplovanými bicími, za což ovšem často sklízel kritiku. Do celosvětového hudebního povědomí dostal hlavně singlem \"Yeke Yeke\" z roku 1987, který je stále jedním z nejprodávanějších afrických singlů a byl to vůbec první singl afrického hudebníka, kterého se prodalo více než milión kopií.\n\nV roce 2003 byl zvolen africkým velvyslancem Organizace pro výživu a zemědělství při OSN.\n\n"}
{"id": "582677", "url": "https://cs.wikipedia.org/wiki?curid=582677", "title": "Neposkvrněné Srdce Panny Marie", "text": "Neposkvrněné Srdce Panny Marie\n\nNeposkvrněné Srdce Panny Marie je předmětem kultu Římskokatolické a Řeckokatolické církve a navazuje na učení o Neposkvrněném Početí Panny Marie.\n\nUčení katolické církve poukazuje na Mariino \"neposkvrněné srdce\" jako na jeden ze způsobů, jakým možno zdůraznit její jedinečné postavení v dějinách spásy. Podle učení o Neposkvrněném Početí Panny Marie byla Maria jako Bohem vyvolená matka Vykupitele Ježíše Krista uchráněna dědičného hříchu. Vzhledem k tomu, že v křesťanské teologii je dědičný hřích chápán jako příčina hříšnosti každého člověka, katolické učení z toho dovozuje, že Maria byla uchráněná jakéhokoliv hříchu osobního. Ve světle této nauky se Panna Maria jeví jako prototyp bezhříšného člověka. Srdce jako symbol jejího nitra je prosté zla. Vůle Mariina byla plně sjednocená s vůli Boha jako nejvyššího dobra a spravedlnosti.\n\nVýznamný šiřitel úcty k Srdci Ježíšovu sv. Jan Eudes se stejnou měrou zasazoval o úctu k \"Srdci Mariinu\". Teologicky oba kulty spolu úzce souvisejí. Během druhé poloviny 17. století se zásluhou zmíněného světce svátek rychle rozšířil po Francii. Na počátku 19. století byl svátek Neposkvrněného Srdce Mariina schválen papežem Piem VII. jako svátek bez obecné závaznosti. Až Pius XII. ho v roce 1944 předepsal závazně pro celou církev. Tehdy se slavil 22. srpna. V novém římském kalendáři zůstal svátek jako nezávazná památka a byl přeložen na sobotu, týden po Slavnosti Nejsvětějšího Srdce Ježíšova, tedy tři týdny po svátku Nejsvětější Trojice.\n\n"}
{"id": "582703", "url": "https://cs.wikipedia.org/wiki?curid=582703", "title": "Boj o Český rozhlas (1945)", "text": "Boj o Český rozhlas (1945)\n\nBoj o Český rozhlas byl jednou z epizod pražského povstání. Trval čtyři dny a vyžádal si život 170 českých občanů.\n\n5. května v 6 hodin ráno začali pracovníci rozhlasu vysílat jen česky a hráli zakázané české písně. To působilo jako rozbuška a začalo Pražské povstání. Němci poslali proti rozhlasu jednotky SS, ale rozhlasu přicházeli na pomoc čeští policisté a jiní povstalci. Otakar Matoušek byl pověřenec ČNR pro řízení Českého rozhlasu 5. 5. 1945 - 25. 5. 1945.\nTou dobou však v budově bylo 90 vojáků Waffen SS. Ti však bloudili, protože zaměstnanci odstranili německé nápisy.\n\nPrvní povstalci (jednotka šestnácti policistů) dorazila k rozhlasu ve 12:10. Policisté okamžitě vběhli dovnitř. Ve 12:15 začali pracovníci rozhlasu vyvěšovat spojenecké vlajky, které tam předtím propašovaly dvě statečné ženy. Povedlo se jim vyvěsit československou a americkou. Ve vyvěšení sovětské a britské jim zabránila německá palba. Ve 12:33 se z přijímačů ozvalo: \"Voláme českou policii, české četnictvo a vládní vojsko na pomoc Českému rozhlasu!\" Tou dobou se již v budově těžce bojovalo. O chvíli později, ve 12:45, se proto éterem roznesla ještě zoufalejší výzva: \"Voláme vše české na pomoc Českému rozhlasu, esesáci zde vraždí české lidi...!\" Waffen SS poslalo k rozhlasu posily, ale jejich vozidlo bylo rozstříleno povstalci. Češi vojákům sebrali zbraně a začali dobývat budovu. Bojovalo se o každou místnost, každý metr. U budovy umírali i němečtí civilisté, které zabil granát (omylem hozený příslušníky SS). Na pomoc povstalcům přišli i příslušníci vládního vojska. V 18 hodin nakonec Němci kapitulují.\n\nNásledující dny se Němci snažili získat rozhlas zpět, nebo ho zničit. Nasadili tanky, z Hlavního nádraží z pancéřového vlaku střílely kanóny. V podvečer 6. května shodil letoun Messerschmitt Me 262 na hlavní budovu rozhlasu čtvrttunovou pumu. Ta zcela zničila vstupní halu a přilehlé místnosti i vysílací techniku. Rozhlas ale umlkl jen nakrátko, ještě téhož dne se ozval z provizorního studia v Husově sboru. 7. května začaly českým bojovníkům docházet náboje. Povstalci začali pociťovat nedostatek zbraní, proto jim byla poslána na pomoc revoluční tanková jednotka, která odrazila silný útok od Malešic. Němci znovu provedli nálet. Tentokrát za pomoci hloubkových letadel. Byl však neúspěšný. Ten samý den se ale povstalcům s výrazným přispěním dvou britských vojáků, účastníků povstání Williama Greiga a Thomase Vokese, podařilo vyjednat kapitulaci posádky 123 příslušníků zbraní SS ve škole v ulici Na Smetance a získat zde zásobu zbraní a munice. Němci na tomto místě s pomocí dvou kulometů blokovali z jedné strany přístup k rozhlasu.\n\n8. května se Němcům nevedlo o moc lépe. Byli odraženi. Boje skončily až 9. května, kdy do Prahy vjela Rudá armáda. Toho samého dne večer bylo slavnostně obnoveno vysílání nyní už Československého rozhlasu.\n\nDne 9. května v 18:55 skončilo vysílání revolučního rozhlasu z Husova sboru. Opětovné vysílání z původní budovy na Vinohradech bylo zahájeno v 19:05 téhož dne slavnostním pořadem.\n\n\n"}
{"id": "582704", "url": "https://cs.wikipedia.org/wiki?curid=582704", "title": "Wej Čung-sien", "text": "Wej Čung-sien\n\nWej Čung-sien (​) (1568 Su-ning, Che-pej – 19. října 1627 An-chuej) byl čínský eunuch fakticky vládnoucí mingské Číně místo císaře Tchien-čchiho. Po smrti císaře byl donucen spáchat sebevraždu.\n\nHistoriky je považován za nejmocnějšího a nejznámějšího eunucha čínské historie. Původně chuligán a gambler jménem Wej Si (, doslova „Čtvrtý Wej“) se na útěku před věřiteli stal eunuchem a vstoupil do palácových služeb pod jménem Li Ťin-čung (). V paláci se dostal do služeb paní Kche, kojné budoucího císaře Tchien-čchiho. Po císařově nástupu na trůn ho císař přejmenoval na Wej Čung-siena a nechal ho vládnout s paní Kche.\n\nWej získal prakticky neomezenou moc, likvidoval oponenty u dvora a ve vládě z hnutí Tung-lin. Prohlásil se po císaři druhým mužem říše. Roku 1627 po smrti Tchien-čchiho nastoupil nový císař Čchung-čen, který zbavil Weje moci, přinutil ho k sebevraždě, a osobně se chopil vlády.\n"}
{"id": "582707", "url": "https://cs.wikipedia.org/wiki?curid=582707", "title": "Snovačovití", "text": "Snovačovití\n\nSnovačovití (Ploceidae) je početná čeleď čítající asi 114 druhů snovačů, snovatců, tkalčíků, astrildovců, přádelníků a vid - malých pěvců žijících na území subsaharské Afriky, Madagaskaru a jižní Asie. Vyskytují se zpravidla v otevřených krajinách, některé druhy se však zdržují i v lesích. Jedná se malé ptáky, většinou velikosti vrabce. Jsou nejlépe známí díky svým hnízdům, která mívají kulovitý nebo protáhlý tvar, jsou spletena z travin a listů a zavěšena na větvi stromu nebo na rákosovém stéblu. Vchod je pak umístěň po jeho straně nebo vespod. Některé druhy si staví společná, velká hnízda s několika vchody a komůrkami.\n\nV minulosti byli všichni snovačovití slučováni s vrabcovitými (Passeridae), vdovkovitými (Viduidae) a astrildovitými (Estrildidae) a tvořili společně vlastní, velmi početnou čeleď.\n\nV roce 2016 bylo na základě molekulárních analýz mitochondriálních i jaderných markerů prokázáno, že původní vymezení rodů \"Malimbus\" a \"Ploceus\" je polyfyletické, a proto byla navržena nová systematika podčeledi Ploceinae, ve které jsou rodová jména pozměněna podle přirozených kladů, a z níž je vyčleněna čeleď Amblyospizinae jako samostatná bazální vývojová linie. Recentní rody a druhy podle nové systematiky uvádí následující přehled:\nPodčeleď Amblyospizinae \n\nPodčeleď Bubalornithinae \n\nPodčeleď Ploceinae \n\nPodčeleď Plocepasserinae \n\nRod \"Anomalospiza\" (s jediným druhem, přádelníkem kukaččím (\"Anomalospiza imberbis\")), tradičně řazený do příbuzenstva přádelníka dlasčího (\"Amblyospiza albifrons\"), se ukázal být sesterskou či vnitřní skupinou vdovkovitých (Viduidae) a není tedy vůbec součástí snovačovitých v moderním pojetí.\n\nFylogenetické analýzy založené na mitochondriálních a jaderných markerech ukázaly, že snovačovití jsou přirozeným, holofyletickým taxonem uvnitř Passeroidea. Jejich vývojová linie se pravděpodobně oddělila v miocénu.\n\nVnitřní příbuzenské vztahy zobrazuje následující fylogenetický strom:\n"}
{"id": "582710", "url": "https://cs.wikipedia.org/wiki?curid=582710", "title": "Kostel svatého Cyrila a Metoděje (Březová)", "text": "Kostel svatého Cyrila a Metoděje (Březová)\n\nKostel svatého Cyrila a Metoděje v Březové na Uherskobrodsku byl vybudován v letech 1865-1870. Roku 1987 byl prohlášen kulturní památkou.\n\nK účelům duchovní správy sloužil původně kostelík sv. Jana Křtitele a Panny Marie, vybudovaný v roce 1747 stavitelem Jiřím Wergstadtem z Uherského Brodu. Špatný technický stav a rostoucí počet obyvatel přispěly k tomu, že v 60. letech 19. století byl zbudován nový, mnohem rozměrnější chrám.\nStavba nového kostela se uskutečnila díky nesmírmé iniciativě tehdejšího faráře Františka Černocha, byť snahu v tomto směru projevoval už i jeho předchůdce farář Jan Steiger.\nZákladní kámen byl položen 19. července 1865.\nStavbu financovala náboženská Matice, částečně též velkostatky v Uherském Brodě a na Světlově. Dovoz stavebního materiálu zajišťovaly přifařené obce Olšovec a Lopeník. Stavbu vedl Petr Loserth z Uherského Hradiště a Josef Bárta z Hodonína. Během stavby bylo nutno překonávat četné překážky.\nV červenci 1865 zničily veškerou úrodu kroupy. Nedlouho nato následoval požár obce, který zničil 19 domů. Nedostatek krmiva způsobil, že v následujícím roce neměl tažný dobytek dost sil k přísunu stavebního materiálu. Stavbu narušila i neblahá přítomnost pruských vojsk v kraji. V září roku 1866 vypukla epidemie cholery, jíž padlo za oběť nemálo obyvatel. Uvedené okolnosti vedly k všeobecné nouzi. Přesto se ve stavbě kostela stále pokračovalo. V roce 1868 započaly stavební práce až v měsíci květnu. 9. června téhož roku byla na věž usazena makovice. Chrám byl stavěn 5 let, dokončen až v roce 1870. Stal se nejvýznamnější dominantou obce a hodnotným dokladem architektonické tvorby konce 19. století.\n\nTrojlodní novogotický kostel je 40 m dlouhý, presbytářem orientován na severovýchod. Z jižní strany v úrovni vítězného oblouku přiléhá k budově kostela 36 m vysoká věž. Na věži jsou umístěny tři zvony.\n\nPresbytář je v půdorysu zakončen triagonálně, zaklenutý gotickým žebrovím a prosvětlen sedmi okny. Barevné okenní vitráže z roku 1998-2000 nesou symboly sedmi svátostí. Výtvarné zpracování vitráží v presbytáři jakož i v celém kostele provedl Václav Vrba z Ostravy. Novogotické dřevěné retabulum zhotovené v dílně řezbáře Františka Zellnera z Olomouce a do kostela instalované v roce 1913 nese rozměrnou olejomalbu znázorňující patrony kostela sv. Cyrila a Metoděje. Po stranách je doplněno dřevěnými sochami sv. Josefa a Neposkvrněného Srdce Panny Marie.\n\nOltář čelem k lidu podle návrhu Václava Vrby z Ostravy stejně jako ambon – obojí z italského mramoru – je z roku 1998. Stejným materiálem je celý presbytář vydlážděn. Kamenná křtitelnice s dřevěným novogotickým víkem je umístěna u prvního oblouku pravé (jižní) boční lodě.\n\nHlavní loď jednoduchého obdélného půdorysu je dlážděna keramickou dlažbou. Strop je dřevěný, trámový. Pět a pět basilikálních oken je opatřeno barevnými vitrážemi. Každé okno nese římskou číslici od jedné do deseti coby symboly Desatera Božích přikázání. Plochy pod okny mezi oblouky bočních lodí zdobí fresky českých patronů. Na severní straně sv. Vojtěch, sv. Anežka Česká, sv. Jan Sarkander a bl. Mlada. Na jižní straně sv. Václav, sv. Ludmila, sv. Prokop, sv. Zdislava. Obrazy byly zhotoveny v letech 1942-1945 akademickým malířem Adolfem Hellerem z Nymburka. Boční lodě od lodě hlavní odděluje na každé straně čtveřice lomených oblouků podepřená jednoduchými sloupy. Vitráže ve dvou čtveřicích oken prosvětlujících každou boční loď znázorňují Osmero blahoslavenství. Oltář levé (severní) boční lodě z roku 1889 je zdoben dřevěnou plastikou znázorňující zjevení Panny Marie v Lurdech. Oltář v pravé (jižní) boční lodi z roku 1913 zasvěcený Andělu strážnému nese na novogotickém retabulu olejomalbu Anděla strážného se sochami apoštolů Petra a Pavla po stranách.\nNa kůru jsou umístěny varhany z roku 1996. Prostor pod kůrem oddělen od hlavní lodi dřevěnou prosklenou přepážkou tvoří předsíň kostela.\n\n\n"}
{"id": "582719", "url": "https://cs.wikipedia.org/wiki?curid=582719", "title": "No pasarán", "text": "No pasarán\n\n¡No pasarán! ( ; ; ; ) je heslo, které se ve světě proslavilo v souvislosti s španělskou občanskou válkou. Nejznáměji jej použila mluvčí Isidora Dolores Ibárruri Gómez, alias „Vášnivka,“ 18. července 1936 při obléhání Madridu. „No pasarán“ se stalo mottem španělské a později i francouzské cizinecké legie. Stalo se symbolem neústupnosti a hrdinství, z tohoto důvodu bylo později používáno i některými cizími odbojáři, kteří také bojovali ve španělské občanské válce, během druhé světové války i mimo Španělsko.\n\nNutno ovšem dodat že Francisco Franco Madrid dobyl, a přišel s vlastním rčením: \"Hemos pasado\" (prošli jsme).\n\nSamotný původ hesla je však o něco starší. Francouzský generál Robert Nivelle použil francouzskou variantu \"Ils ne passeront pas\" v denním rozkazu při bitvě u Verdunu v roce 1916, odkud se úsloví dále dostalo i na pamětní medaili či propagandistické plakáty.\n\nS nápisem no pasaran se lze setkat například v povídkové knize Jana Drdy \"Němá barikáda\", pojednávající o událostech pražského květnového povstání. Zde jeden z pražských povstalců-barikádníků, který před 2. světovou válkou bojoval ve španělské občanské válce, tento nápis křídou maluje na převrácenou pražskou tramvaj, jež tvořila jádro jedné z barikád na Trojském mostě. Scéna se vyskytuje i ve stejnojmenném českém filmu Otakara Vávry z roku 1948, kde onoho barikádníka hrál Vladimír Šmeral.\n"}
{"id": "582726", "url": "https://cs.wikipedia.org/wiki?curid=582726", "title": "Vespa", "text": "Vespa\n\nVespa ( „vosa“) je italská značka skútru, která byla zaregistrována 23. dubna 1946. Název vymyslel a továrnu založil podnikatel Enrico Piaggio. Vespa je velice oblíbeným dopravním prostředkem především v jižní a západní Evropě (Itálie, Spojené království atd.), předně kvůli své ceně a pohodlnosti cestování.\nPo skončení druhé světové války se zničená Itálie potýkala s propadem ekonomiky a hlavně poničenými silnicemi. Stejně tak kupní síla obyvatel byla po válce značně oslabená. A tak se Enrico Piaggio, v jehož továrnách se dosud vyráběla letadla rozhodl využít této příležitosti a hledal jak pokrýt poptávku po levném dopravním prostředku pro masy lidí. Padlo tedy rozhodnutí vyrábět a prodávat malé skútry s názvem Vespa.\n\nPrvní návrh designu Vespy vznikl už v roce 1944 a vytvořili jej inženýři Renzo Spolti a Vittorio Cassini. Tento prototyp je znám po označením MP5 (Moto Piaggio no. 5), nebo také \"Paperino\" což v překladu znamená \"kačátko\". Nicméně s tímto návrhem nebyl Enrico Piaggio spokojen a tak požádal o nový návrh designu leteckého inženýra jménem Corradino D'Ascanio. Sám D'Ascanio považoval ale skútry za velké, špinavé a nespolehlivé stroje. Na modelu MP5 se mu nelíbila ani středová krytá část. Tak celý design vytvořil znovu a vznikl model MP6. Ve chvíli, kdy Enrico Piaggio viděl tento model poprvé, zvolal \"Sembra una vespa!\" ( podobá se vose! ). A tak dal jméno známému skútru - VESPA.\n\n23. dubna 1946 ve 12:00 si společnost Piaggio na Ministerstvu průmyslu a obchodu nechala patentovat skútr. Ten měl mít kompaktní rám, osmipalcová kola a motor s obsahem 98 cm³, který bude pohánět tuhou zadní nápravu.\n\n2012\n2013\nHistorické modely \n\nVespa je také považována za oblíbený stroj subkultury skinheads čímž odkazují na své předchůdce mods, u nichž byla Vespa také velmi populární.\n\nVespa club v České republice založil Vítězslav Křížek v roce 2004. Původně se jmenoval Vespa Club Praha, ale později se přejmenoval dle mezinárodních zvyklostí na Vespa Club Czech Republic\n\n"}
{"id": "582747", "url": "https://cs.wikipedia.org/wiki?curid=582747", "title": "Pavel Frinta", "text": "Pavel Frinta\n\nPavel Frinta (* 13. srpna 1969 Praha, Československo) je bývalý československý, později český reprezentant v řecko-římském zápasu. Třikrát startoval na olympijských hrách, v roce 1988 a 1992 za Československo a v roce 1996 za Českou republiku. Jeho maximem bylo 8. místo v Barceloně 1992, o čtyři roky dříve v Soulu skončil ve druhém kole a v Atlantě 1996 ve třetím. Třikrát se stal mistrem Československa a několikrát mistrem ČR.\n\n"}
{"id": "582766", "url": "https://cs.wikipedia.org/wiki?curid=582766", "title": "Vrabcovití", "text": "Vrabcovití\n\nVrabcovití (Passeridae) je čeleď čítající asi 40 druhů malých pěvců, v češtině známých pod rodovými jmény vrabec a pěnkavák. Jejich domovinou je Evropa, Asie a Afrika, odkud byli někteří z nich zavlečeni i do jiných částí světa. Nejznámějším příkladem je vrabec domácí (\"Passer domesticus\"), který se v současné době již vyskytuje na všech světových kontinentech s výjimkou Antarktidy. Vzhledem k tomu, že se někteří vrabcovití často zdržují v blízkosti lidských obydlí, zejména pak již výše zmíněný vrabec domácí a jeho blízce příbuzný vrabec polní (\"P. montanus\"), se navíc jedná o ptáky dobře známé. Obecně se přitom vyskytují v otevřených krajinách, včetně zemědělské půdy, savan a polopouští.\n\nVrabcovití jsou malí, zavalití, zpravidla šedo-hnědě zbarvení ptáci s výrazně silným zašpičatělým zobákem. Jejich velikost se pohybuje od sotva 11,4 cm velkého vrabce kaštanového (\"Passer eminibey\") až po 18 cm dorůstajícího vrabce běloskvrnného (\"Passer gongonensis\"). Jak je již zjevné na základě vzhledu jejich zobáků, jsou primárně semenožraví, v menší míře však požírají i hmyz. Hnízdí, nocují a po potravě pátrají v hejnech.\n\n\nV rámci Druhého pětiletého plánu Čínské lidové republiky se v letech 1958-1962 stali vrabci jedním z cílů (a následně jednou z obětí) Kampaně proti čtyřem škůdcům, jedné z úvodních akcí tzv. Velkého skoku vpřed. Důsledkem bylo téměř naprosté vymizení vrabců v Číně během pouhých dvou let, což se spolu s dopady ostatních akcí v rámci Velkého skoku vpřed podílelo na vypuknutí jednoho z vůbec největších lidmi vyvolaných hladomorů v dějinách (odhady hovoří nejméně o 20 milionech mrtvých).\n\n"}
{"id": "582817", "url": "https://cs.wikipedia.org/wiki?curid=582817", "title": "Boilies", "text": "Boilies\n\nBoilies je speciální rybářská nástraha a návnada z vařeného těsta a některých dalších přísad, mezi které může patřit rybí maso, mléko, obiloviny, zelenina. Často se přimíchávají i vajíčka jako pojivo. V průmyslových krmivech jsou také obvykle přimíchány aromatické látky a různé posilující směsi. Boilies má vždy kulatý tvar, který umožňuje přesné nahození v místě lovu.\n\nVznik boilies se datuje od roku 1970, kdy dva britští rybáři Lenny Middleton a Kevin Maddocks hledali způsob, jak lovit kapry bez toho, aby byli rozptylováni jinými rybami. Vývoj návnady s velkou tvrdostí a poměrně velkými rozměry způsobil, že ostatní ryby jako je cejn velký nebo lín obecný měly s konzumováním potravy problémy. Díky své tvrdosti se boilies na rozdíl od tradičních návnad (chléb aj.) tak rychle nerozpustí.\n\nBoilies je v dnešní době jedna z nejpouživanějších nástrah na kapry. Existuje velké množství druhů, barev a velikostí. Od tzv. mikro boilies (nejmenší mají pouhých 8 mm) až po velké 40milimetrové, vhodné na velké ryby.\n\nBoilies dále můžeme rozlišit na plovoucí (tzv. pop-ups) a normální (klesající ke dnu). Plovoucí boilies se používají například tam, kde je na dně tráva nebo bahno, ve kterém by ryby nástrahu nenašly.\n\n"}
{"id": "582821", "url": "https://cs.wikipedia.org/wiki?curid=582821", "title": "Samočisticí stavební materiál", "text": "Samočisticí stavební materiál\n\nSamočisticí stavební materiál je stavební materiál na bázi cementu, do kterého byla přidána fotokatalytická přísada, tzv. fotokatalyzátor. Fotokatalyzátor je látka, která urychluje fotolýzu, což je přirozený rozklad některých látek působením světla. Mezi znečiťující látky rozložitelné fotokatalýzou patří např. oxidy dusíku, oxidy síry, oxid uhelnatý, ozón, čpavek, sirovodík ), chlorované uhlovodíky, dioxiny, chlorbenzen, chlorfenol, jednoduché uhlovodíky, aromatické uhlovodíky (benzen, fenol, toluen, etylbenzen, o-xylen), pesticidy a také bakterie, viry, houby nebo částice mikroprachu. Konečným produktem pak bývají běžné a stabilní sloučeniny odstranitelné větrem nebo deštěm.\n\nStavební materiál, při jehož výrobě byl použit fotokatalický cement, např. TioCem, má kromě samočisticí funkce, kdy díky fotokatalýze je povrch materiálu odolný proti rozvoji organických nečistot a dlouhodobě si tak udržuje původní vzhled a barvu, také schopnost rozkládat nežádoucí znečisťující látky ve svém blízkém okolí. Fotokatalytický cement se vyrábí v barvě šedé nebo bílé, lze ho i barevně upravovat. \n\nKonkrétní průmyslové aplikace principu fotokatalýzy se mohou lišit především druhem katalyzátoru. Nejčastěji je používán nanokrystalický oxid titaničitý TiO, který je aktivován UV-A zářením. Tento fotokatalyzátor, použitý v cementu TioCem využívá patentovaná technologie TX Active. Mezi další fotokatalyzátory patří např. oxid zinečnatý (ZnO), oxid cíničitý (SnO2), oxid zirkoničitý (ZrO2), kadmium sulfid (CDS) a fotokatalyzátory smíšené. Výhodou všech fotokatalyzátorů je, že se reakcí nespotřebovávají a jejich množství v materiálu zůstává zachováno. \n\nTechnologie TX Active, používaná zejména při výrobě fasádních panelů z pohledového betonu, již byla využita na řadě staveb ve světě, ale i v České republice a to v souladu s evropskou normou EN 197-1.\nJinou technologií, využívající fotokatalýzu je např. technologie Nanopor photokat, používaná při vyrobě omítek. Další technologie jsou předmětem vývoje v návaznosti na vytvoření soustavy technických norem pro spolehlivé hodnocení technických vlastností fotokatalytických produktů a jejich certifikace.\n\nSamočisticí stavební materiály lze použít na všechny běžné stavební prvky na bázi cementu: fasádní panely, betonová dlažba, střešní krytina, protihlukové panely, sklocementové výrobky, zahradní a parkové prvky atd. Lze je použít všude tam, kde je přítomno UV záření, ať už přirozené (jako složka slunečního záření), nebo umělé, pocházející z odpovídajících instalovaných světelných zdrojů. Vlastností samočisticích stavebních materiálů využívají architekti k trvalému udržení vzhledu realizovaných staveb i k ochraně okolního životního prostředí.\n\n\n\n"}
{"id": "582826", "url": "https://cs.wikipedia.org/wiki?curid=582826", "title": "Džabalpur", "text": "Džabalpur\n\nDžabalpur (hindsky जबलपुर) je město v indickém státu Madhjapradéš. Džabalpur je jedním z největších měst Madhjapradéše, podle sčítání lidu v roce 2001 je 27. největším souměstím v Indii. Název města vznikl pravděpodobně kombinací arabského slova „jabal“ = „hora“ a ze sanskrtského slova „Pura“ = město.\n\nDžabalpur je sídlem vrchního soudu státu Madhjapradéš a mnoha vládních institucí. Ve městě je významná vojenská základna. Okres (distrikt) Džabalpur byl prvním v Indii, který získal certifikát ISO-9001 (1. 4. 2007).\n\nV Džabalpuru panuje subtropické podnebí, typické pro severní část střední Indie. Léto začíná obvykle koncem března a končí červnu. Nejteplejším měsícem je květen s průměrnou maximální teplotou 40 °C. Po létu následuje monzunové období, které trvá asi do poloviny října. Zima začíná v listopadu a končí obvykle až v říjnu. Nejchladnějším obdobím bývá leden, nicméně teploty se i v této době většinou drží nad bodem mrazu.\n\nPodle údajů ze sčítání lidu v roce 2001 žije ve městě 1 135 919 obyvatel, z nichž je 845 821 gramotných. Vzhledem k průměrné míře gramotnosti v Indii 59,5% je 74% v Džabalpuru vysoké číslo. Nejčastěji používaným jazykem je Hindština a většina obyvatel se hlásí k Hinduismu.\n\nDžabalpur je s okolním světem dobře spojen železnicí, letecky a je dosažitelný i autobusem.\n\nJabalpur Airport (IATA: JLR) kterému se říká DUMNA Airport leží asi 20 km za městem. Kingfisher airlines a Indian Airlines zajišťují denní linku do Dillí a tato společnost take poskytuje spojení do Mumbaje, Ahmadábádu, Kolkaty, Bengalúru a Čennaíe, vždy s přestupem v Dillí.\n\nDžabalpur je silnicemi relativně dobře spojen s městy Nagpur, Bhópál, Iláhábád a Džajpur. Ve městě se setkávají dvě státní silnice:\n\nMěsto je sídlem ředitelství indických West Central Railways a je ovšem dobře v podstatě s celou zemí. Trasa Gondie-Džabalpur byla první železniční tratí, kterou v Indii založili Britové.\nDžabalpur není turistickým městem, vyhledávají ho především domácí turisté. Pro většinu cizinců je především dopravním uhlem na cestě do některého z blízkých národních parků.\n\nBhedaGhat je malá vesnice nedaleko města, ležící na břehu řeky Narmady, známá především mramorovými skalami, které ji obklopují. Ve vesnici a okolí bylo natočeno několik bollywoodských filmů. Oblast je využívána jako zdroj mramoru, mramorové sošky z této oblasti mají věhlas v celé zemi.\n\nZnámý vodopád leží jen 25 km za městem. Řeka Narmada zde protéká mramorovými skalami, které její tok výrazně zužují a zesilují její proud, který následně žene vodu na vodopád.\n\n"}
{"id": "582849", "url": "https://cs.wikipedia.org/wiki?curid=582849", "title": "Marion Wagnerová", "text": "Marion Wagnerová\n\nMarion Wagnerová (* 1. února 1978, Mohuč, Porýní-Falc) je německá atletka, sprinterka, jejíž specializací je běh na 100 a 200 metrů.\n\nV roce 1995 získala na juniorském mistrovství Evropy v maďarské Nyíregyháze zlatou medaili ve štafetě na 4 x 100 metrů. O dva roky později totéž zopakovala na šampionátu v Lublani, kde postoupila také do finále běhu na 100 metrů a skončila na čtvrtém místě. V roce 1999 získala na mistrovství Evropy do 23 let v Göteborgu stříbrnou medaili ve štafetě.\n\nNejvětší úspěch své kariéry zaznamenala v roce 2001 na mistrovství světa v kanadském Edmontonu, kde získala společně s Melanie Paschkeovou, Gaby Rockmeierovou a Birgit Rockmeierovou stříbrnou medaili ve štafetě na 4 x 100 metrů. Později však kvůli dopingu Kelli Whiteové byly diskvalifikovány americké sprinterky a Němkám byly dodatečně přiděleny zlaté medaile. O rok později na halovém ME ve Vídni doběhla ve finále běhu na 60 metrů na pátém místě. Na mistrovství Evropy v Mnichově 2002 vybojovala stříbrnou medaili (4 x 100 m). V roce 2005 skončila na halovém ME v Madridu šestá (60 m). \n\nV roce 2008 reprezentovala na letních olympijských hrách v Pekingu, kde doběhlo německé kvarteto ve finále na pátém místě. O rok později vybojovala na mistrovství světa v Berlíně společně s Anne Möllingerovou, Cathleen Tschirchovou a Verenou Sailerovou bronzovou medaili ve štafetě na 4 x 100 metrů v čase 42,87 s. Čtvrté Rusky, za které finišovala Julija Čermošanská ztratily na Němky třináct setin sekundy.\n\n"}
{"id": "582853", "url": "https://cs.wikipedia.org/wiki?curid=582853", "title": "Cathleen Tschirchová", "text": "Cathleen Tschirchová\n\nCathleen Tschirchová (* 23. července 1979, Drážďany, Sasko) je německá atletka, sprinterka, jejíž specializací je běh na 100 a 200 metrů.\n\nNa mistrovství světa v atletice 2007 v Ósace skončila v běhu na 200 metrů v prvním čtvrtfinálovém běhu na posledním, osmém místě. V roce 2008 reprezentovala na letních olympijských hrách v Pekingu, kde doběhlo německé kvarteto ve finále na pátém místě.\n\nO rok později vybojovala na mistrovství světa v Berlíně společně s Marion Wagnerovou, Anne Möllingerovou a Verenou Sailerovou bronzovou medaili ve štafetě na 4 x 100 metrů v čase 42,87 s. Čtvrté Rusky, za které finišovala Julija Čermošanská ztratily na Němky třináct setin sekundy.\n\n"}
{"id": "582855", "url": "https://cs.wikipedia.org/wiki?curid=582855", "title": "Anne Möllingerová", "text": "Anne Möllingerová\n\nAnne Möllingerová (* 27. září 1985, Worms, Porýní-Falc) je německá atletka, sprinterka.\n\nV roce 2005 získala na mistrovství Evropy do 23 let v německém Erfurtu stříbrnou medaili ve štafetě na 4×100 metrů. O dva roky později na stejném šampionátu v maďarském Debrecínu vybojovala rovněž stříbro ve štafetovém běhu. V závodě na 100 metrů skončila v semifinále.\n\nV roce 2008 reprezentovala na letních olympijských hrách v Pekingu, kde doběhlo německé kvarteto ve finále na pátém místě. O rok později vybojovala na mistrovství světa v Berlíně společně s Marion Wagnerovou, Cathleen Tschirchovou a Verenou Sailerovou bronzovou medaili ve štafetě na 4 x 100 metrů v čase 42,87 s. Čtvrté Rusky, za které finišovala Julija Čermošanská ztratily na Němky třináct setin sekundy.\n\nJejí osobní rekord na stometrové trati z roku 2010 má hodnotu 11,33 s.\n\n"}
{"id": "582877", "url": "https://cs.wikipedia.org/wiki?curid=582877", "title": "Bessoncourt", "text": "Bessoncourt\n\nBessoncourt je francouzská obec v departementu Territoire de Belfort, v regionu Franche-Comté v severovýchodní Francii. I přes blízkost města Belfort si obec uchovala venkovský ráz. Třetinu území obce zabírají lesy.\n"}
{"id": "582878", "url": "https://cs.wikipedia.org/wiki?curid=582878", "title": "Bethonvilliers", "text": "Bethonvilliers\n\nBethonvilliers je francouzská obec v departementu Territoire de Belfort, v regionu Franche-Comté v severovýchodní Francii.\n"}
{"id": "582880", "url": "https://cs.wikipedia.org/wiki?curid=582880", "title": "Kanton Fontaine", "text": "Kanton Fontaine\n\nKanton Fontaine je kanton v departementu Territoire de Belfort v regionu Franche-Comté. Sídlem správy je město Fontaine.\n\n"}
{"id": "582884", "url": "https://cs.wikipedia.org/wiki?curid=582884", "title": "Pajer", "text": "Pajer\n\nPříjmení Pajer nosí více různých osobností:\n\n\n"}
{"id": "582886", "url": "https://cs.wikipedia.org/wiki?curid=582886", "title": "Martinů", "text": "Martinů\n\nPříjmení Martinů nosí více různých osobností:\n\n\n"}
{"id": "582891", "url": "https://cs.wikipedia.org/wiki?curid=582891", "title": "Kanton Beaucourt", "text": "Kanton Beaucourt\n\nKanton Beaucourt je kanton v departementu Territoire de Belfort v regionu Franche-Comté. Sídlem správy je město Beaucourt.\n\n"}
{"id": "582892", "url": "https://cs.wikipedia.org/wiki?curid=582892", "title": "Prosek (rozcestník)", "text": "Prosek (rozcestník)\n\nProsek může být:\n\n\n\n"}
{"id": "582893", "url": "https://cs.wikipedia.org/wiki?curid=582893", "title": "Boron", "text": "Boron\n\nBoron je francouzská obec v departementu Territoire de Belfort, v regionu Franche-Comté v severovýchodní Francii. Obec leží na mírně zvlněné náhorní plošině a tři čtvrtiny území pokrývají lesy. V okolí je velké množství rybníků, hospodářství obce je hlavně zemědělské.\n"}
{"id": "582896", "url": "https://cs.wikipedia.org/wiki?curid=582896", "title": "Eduard Matykiewicz", "text": "Eduard Matykiewicz\n\nEduard Matykiewicz (* 8. prosince 1946, Karviná) je český politik, bývalý senátor za obvod č. 75 – Karviná a člen KSČM.\n\nV letech 1961-1964 vystudoval obor mechanik elektronických zařízení. Mezi lety 1964-1974 v tomto oboru pracoval v podniku Kavoz. V letech 1974-1982 působil jako pracovník Národní fronty. V období 1981-1988 byl zaměstnán jako politický pracovník OV KSČ Karviná. Mezi lety 1983-1988 studoval na Vysoké politické škole sociálně politických věd Praha. V letech 1989-1995 předsedal Městskému výboru KSČM Karviná, poté do roku 2005 vedl Okresní výbor této strany tamtéž. Po neúspěšných volbách v roce 2008 se opět vrátil na placené funkce ve vedení strany. Je ženatý, má dvě děti.\n\nV roce 1965 vstoupil do KSČ, později přešel do KSČM. V letech 1998-2003 zasedal v zastupitelstvu města Karviná, kde v letech 1998-2002 zastával funkci radního.\n\nVe volbách 2002 se stal členem horní komory českého parlamentu, když v obou kolech porazil občanského demokrata Petra Trojka. V senátu se angažoval ve Výboru pro evropskou integraci (2002-2004) a ve\nVýboru pro záležitosti Evropské unie (2004-2008). Ve volbách 2008 svůj mandát obhajoval, ovšem v prvním kole obdržel 16,94 % hlasů a skončil na druhém místě, když nestraník kandidující za ČSSD získal potřebnou většinu (53,34 % hlasů) již v prvním kole.\n\n"}
{"id": "582898", "url": "https://cs.wikipedia.org/wiki?curid=582898", "title": "Botans", "text": "Botans\n\nBotans je francouzská obec v departementu Territoire de Belfort, v regionu Franche-Comté v severovýchodní Francii. První písemná zmínka o obci je z počátku 14. století. Tehdy patřila pod farnost Bermont.\n\nV Botans je zemědělské muzeum uchovávající různé zemědělské nástroje a zvyky.\n"}
{"id": "582899", "url": "https://cs.wikipedia.org/wiki?curid=582899", "title": "Antonín Petráš", "text": "Antonín Petráš\n\nAntonín Petráš (* 2. ledna 1941) je český politik a učitel, v letech 1996 až 2002 senátor za obvod č. 75 – Karviná, v letech 2002 až 2006 primátor města Karviné, člen KSČM.\n\nPracoval jako učitel, později působil jako ředitel základní školy.\n\nZasedá v zastupitelstvu města Karviná, kde v letech 1998-2002 zastával post radního. V roce 2002 byl zvolen prvním komunistickým primátorem v České republice (po pádu socialismu), v této funkci zůstal až do roku 2006.\n\nVe volbách 1996 se stal členem horní komory českého parlamentu, když v obou kolech porazil sociálního demokrat Bohumíra Bobáka. V senátu se angažoval ve Výboru petičním, pro lidská práva, vědu, vzdělávání a kulturu.\nVe volbách 2002 svůj mandát neobhajoval.\n\n"}
{"id": "582901", "url": "https://cs.wikipedia.org/wiki?curid=582901", "title": "Bourg-sous-Châtelet", "text": "Bourg-sous-Châtelet\n\nBourg-sous-Châtelet je francouzská obec v departementu Territoire de Belfort, v regionu Franche-Comté v severovýchodní Francii. V okolí je méně úrodná půda, pěstuje se žito a oves.\n\nNázev vesnice je podle hradu, který v těchto místech stál ve středověku.\n\n"}
{"id": "582902", "url": "https://cs.wikipedia.org/wiki?curid=582902", "title": "Leaving Las Vegas", "text": "Leaving Las Vegas\n\nLeaving Las Vegas je romantické filmové drama z roku 1995 o vztahu sebevražedného alkoholika a prostitutky v Las Vegas. Ben Sanderson je losangelský scenárista, kterého alkohol připravil o kariéru a rodinu. Svázán vztahy a restrikcemi v oblasti alkoholu chce uniknout z Los Angeles do Las Vegas, v němž není požívání alkoholu ničím omezeno. V centru hazardu potkává prostitutku Seru, se kterou navazuje vztah. Film natočil v americké produkci režisér Mike Figgis na motivy poloautobiografického románu Johna O'Briena. Dva týdny poté, co byly zahájeny produkční práce, spáchal O'Brien sebevraždu. Uvažovalo se o zastavení celého projektu, ale práce na filmu nakonec pokračovaly jako výraz pocty spisovateli.\nSnímek byl natočen na super 16mm film místo původně plánovaného formátu 35mm film, který je všeobecně používán pro celovečerní filmy, ačkoli se 16 mm standardně využívá při vzniku nezávislých filmů. Po první premiéře 27. října 1995, jež se uskutečnila v rámci omezené distribuce, byl snímek kritikou vysoce hodnocen. To mu zajistilo celonárodní nasazení do kin a obnovenou premiéru 9. února 1996. Drama nejprve zaznamenalo poměrně malé tržby, protože jej nedoprovázela žádná reklamní kampaň. Až do udílení Oscarů v roce 1996 byl prakticky neznámý. Přesto se nakonec stal jedním z nejvýnosnějších snímků natočených v letech 1996 a 1997, vzhledem k vysoké návratnosti nízkých nákladů.\n\nNicolas Cage obdržel Oscara za nejlepší mužský herecký výkon v hlavní roli. Elisabeth Shue byla nominována na Oscara nejlepší ženský herecký výkon v hlavní roli a přijala několik cen filmových kritiků. Film získal další oscarové nominace v kategoriích Nejlepší scénář a Nejlepší režie.\n\nHollywoodský filmový scenárista Ben Sanderson (Nicolas Cage) propadl alkoholismu, který mu začal značně komplikovat život. V restauraci si od kolegy Petra (Richard Lewis) poněkolikáté půjčuje peníze, poté hned zamíří do lokálu a začíná pít. V náladě se snaží na baru navázat vztah s přitažlivou dívkou Terri (Valeria Golinová), ovšem neuspěje. Na noční ulici si v opilosti kupuje prostitutku. Příznaky závislosti se manifestují rozpadem manželství. V agentuře jej propustili. V bance není schopen podepsat třesoucí rukou šek. Proto se k danému úkonu vrací až po doplnění hladiny alkoholu a s obnovenou sebedůvěrou koketuje s úřednicí za přepážkou (Carey Lowellová).\n\nZoufalou situaci ztroskotaného psance se rozhoduje vyřešit sebevraždou ve formě „upití se k smrti“. Vybírá všechny zbylé peníze z účtů, nakupuje velké množství tvrdého chlastu a vyráží na svou poslední cestu do Las Vegas. Po příjezdu na Las Vegas Strip svým BMW téměř vrazí do přecházející prostitutky Sery (Elisabeth Shue), která ho jemně upozorní, aby dával pozor. Odjíždí se zabydlet do levného motelu The Whole Year Inn.\n\nNásledující den potkává Seru na stejné ulici. Za sex na motelu ji nabízí 500 dolarů. Prostitutka s ním odjíždí a začíná klíčový vztah filmu – hluboké přátelství vyvěrající z porozumění mezi oběma postavami. Intimní akt, který začíná felací není dokončen. Benova potřeba je jiná. Touží se především vypovídat ze své životní pouti. Oba následně usínají. Ráno se Sera vrací ke svému pasákovi s malým výdělkem. Dochází k ostré hádce mezi ní a lotyšským imigrantem Jurijem Bucem (Julian Sands), který ji zaměstnává. Jurij na hotelovém pokoji přes stěnu poslouchá polské mafiány, kteří ho chtějí pravděpodobně zlikvidovat. Sera přichází na pokoj a pasák se s ní definitivně rozchází z obavy, aby ji Poláci neublížili.\n\nOpilý Ben sedí na lavičce lasvegaského bulváru. Sera mu opět zkříží životní cestu. Přestože další setkání neplánovali, mysleli na sebe a přáli si jeden druhého vidět. Nyní již volná prostitutka přemlouvá Bena, aby u ní přespal. Zamíří tak spolu do jejího bytu. Další den se alkoholik nastěhovává. Mezi oběma, těžce zkoušenými osudem, vzniká těsnější pouto. Vzájemně si slibují toleranci. Sera jej dle dohody nebude odrazovat od pití a Ben se na oplátku nebude vměšovat do prostituce.\n\nVycestují spolu do pouště, kde zažívají prchavé okamžiky štěstí. Jak čas plyne, patologický vztah se stává čím dál více frustrujícím. Sera během večeře naléhá na Bena, aby navštívil lékaře. Ten však odmítá. Odchází do kasína, kde se v povznesené náladě seznamuje s atraktivní prostitutkou (Mariska Hargitay), kterou si přivádí domů. Sera se v noci vrací z práce a nachází dvojici v posteli. To ji raní natolik, že Bena okamžitě vyhazuje. Následně ji na ulici oslovují tři teenageři, kteří se ptají za kolik by šla? Zamíří s nimi na pokoj, kde ovšem odmítá anální sex. Má v úmyslu hrátky ukončit, ale mladíci ji agresivně napadnou, zbijí a znásilní. Monokl na její tváři utvrdí pronajímatele bytu, že bude nejlepším řešením, aby si našla jiný domov a vypovídají ji smlouvu.\n\nPři vystěhování přijímá telefonát od Bena, který má již potíže s pohybem. Nachází se v terminálním stádiu a leží na smrtelné posteli. Sera za ním přichází. Konečně mezi nimi dochází k sexu a poté dvojice usíná. Ben se probouzí, zasněně ji pozoruje spící a umírá. Odvrací se od Seřiny tváře a posledním tiše proneseným slovem z jeho úst je „Ou“.\n\n\"Film končí záběrem z psychiatrické ordinace. Sera v ní vypráví svůj životní příběh…\"\n\nVedoucí osobností při tvorbě filmu byl Mike Figgis, který je kromě režie autorem scénáře, a podílel se také na vzniku hudby. V dubnu 1994, krátce před předprodukcí, spáchal sebevraždu autor románové poloautobiografické předlohy John O'Brien. Během natáčení došlo k problémům s lasvegaskými exteriéry, když filmařům nebyla vydána povolení pro některé pouliční záběry. To mělo za následek točení určitých scén pouze napoprvé, v rámci jediné klapky, aby Figgis minimalizoval kontakt s policií. Čtrnáct dní v Dublinu získával Nicolas Cage zkušenost pijáka, jehož jediným cílem je rychle se opít. Pro tento účel měl k dispozici videonahrávky s komunikací opilého, ze kterých se učil artikulaci, automatismy a vzorce vyjadřování. Později přiznal, že \"„to byla jedna z nejzábavnějších zkušeností, které kdy musel učinit pro studium role.“\"\n\nSnímek se natáčel na několika lokacích, konkrétně v Burbanku, Los Angeles, Las Vegas, Laughlinu a kanadském Halifaxu. Vzhledem k tomu, že se jednalo o nízkorozpočtový film s náklady okolo čtyř miliónů dolarů, musel Figgis točit na 16mm formát. Po prvním úspěchu u odborné kritiky došlo k jeho celoplošné distribuci s obnovenou premiérou 9. února 1996. Distribuci snímku po Severní Americe zajišťovala společnost United Artists, zatímco v Evropě tento úkol zajišťovaly RCV Film Distribution spolu s Atalanta Filmes a v Austrálii pak 21st Century Film Corporation.\n\n\n\nNa film \"Leaving Las Vegas\" vznikla parodie \"Eating Las Vegas\" o nezvladatelném přejídači, který jede do Las Vegas, aby se tam ujedl k smrti. Snímek byl také zmíněn v dokumentu \"Super Size Me\" (2004) a krátce o něm pojednával díl „Movin' Out (Brian's Song)“ animovaného televizního seriálu \"Griffinovi\". Zmínka o něm také padla ve 12. dílu páté řady seriálu \"Brooklyn 99\". V českém dabingu byl jeho název přeložen jako „Opustit Las Vegas“.\n\nOficiální soundtrack filmu \"Leaving Las Vegas\" vyšel 7. listopadu 1995 v hudebním vydavatelství ARK 21. Tři jazzové skladby „Angel Eyes“, „My One and Only Love“ a „It's a Lonesome Old Town“ nahrál Sting. Šlágr „Come Rain or Come Shine“ vznikl v podání bubeníka kapely Eagles Dona Henleyho. Singl z roku 1958 „Lonely Teardrops“, který se ve filmu objevil v interpretaci Michaela McDonaldse, nebyl do soundtracku zahrnut.\n\nAlbum obsahuje také krátké dialogy hlavních protagonistů převzaté z filmu.\n\nAutorem skladeb, pokud není uvedeno jinak, se stal trumpetista a hráč na klávesové nástroje Mike Figgis. Většina písní má tichý a klidný jazzový charakter.\n\n"}
{"id": "582904", "url": "https://cs.wikipedia.org/wiki?curid=582904", "title": "Total", "text": "Total\n\nTotal je nadnárodní francouzská společnost zaměřená na zpracování ropy. Byla založená roku 1924 a sídlí v Courbevoii ve Francii.\n\nCelkem provozuje síť téměř 17 000 čerpacích stanic a zaměstnává přes 96.000 zaměstnanců po celém světě.\n\nOd dubna 2019 je tato společnost sponzorem cyklistického týmu Total Direct Energie (cyklistický tým).\n\n"}
{"id": "582905", "url": "https://cs.wikipedia.org/wiki?curid=582905", "title": "Bulbulčík černý", "text": "Bulbulčík černý\n\nBulbulčík černý (\"Hypsipetes leucocephalus\"), známý také pod názvy bulbulčík bělohlavý a bulbul himálajský, je středně velký druh pěvce z čeledi bulbulovitých (Pycnonotidae).\n\nDorůstá 24–25 cm. Je štíhlý, s dlouhým ocasem a výraznou chocholkou na hlavě. Rozlišujeme u něj několik poddruhů, které se vzájemně liší zbarvením opeření. To se může pohybovat od břidlicově šedé až po leskle černou. Zobák a končetiny má však vždy jasně červené. Obě pohlaví se zbarvením nijak neliší, mladí ptáci však zcela chocholku postrádají a navíc mají i bělavou spodinu těla s šedou skvrnou na hrudi a hnědé opeření na svrchní části těla.\n\nŽije v listnatých lesích, kulturní krajině a v zahradách na území jižní Asie v rozmezí od západní Indie až po Čínu.\n\nŽiví se převážně semeny, drobnými bezobratlými (převážně hmyzem) a měkkými plody; po potravě často pátrá v malých i velmi početných hejnech. Miskovité hnízdo z travin, suchých listů, mechu, lišejníků a pavučin buduje ve větvích stromů nebo keřů a zevnitř jej vystýlá měkkým materiálem, např. kořínky. V jedné snůšce jsou 2-3 vejce, na kterých sedí po dobu 12-13 dnů. Mláďata pak hnízdo opouští po 11-12 dnech.\n\nBulbulčík černý patří mezi vzácně chované druhy. V Evropě je chován jen ve 22 zoo. V rámci Česka se přitom jedná o Zoo Ostrava a Zoo Plzeň. Do roku 2015 byl tento druh chován také v Zoo Praha, kde se dokonce v roce 2005 podařil český prvoodchov.\n\n\n"}
{"id": "582909", "url": "https://cs.wikipedia.org/wiki?curid=582909", "title": "Judith Davis", "text": "Judith Davis\n\nJudith Davis je francouzská herečka.\n\nNa televizních obrazovkách a filmových plátnech se začala objevovat v roce 2005, když přijala role do několika dílů seriálů C.I.D. nebo Jeanne Poisson, Marquise de Pompadour.\n\nPrvní větší příležitost dostala od režiséra Laurenta Boutonnata ve filmu Zkáza zámku Herm (Jacquou le Croquant). V něm si zahrála po boku Gaspárda Ulliela nebo Tchékyho Karya. Ve filmu se objevila i modelka Bojana Panić.\n\nPoté se objevila v několika dalších filmech, ať už z Francie, Lucemburska, Švýcarska nebo i Kanady, hlavní a největší roli pak dostala do filmu \"You will be mine\".\n\n"}
{"id": "582910", "url": "https://cs.wikipedia.org/wiki?curid=582910", "title": "Mistrovství světa v basketbalu žen 1994", "text": "Mistrovství světa v basketbalu žen 1994\n\n12. mistrovství světa v basketbalu žen proběhlo ve dnech 2. – 12. června v Austrálii.\n\nNa turnaji startovalo šestnáct účastníků, rozdělených do čtyř čtyřčlenných skupin, z nichž první dva týmy postoupily do dvou čtvrtfinálových skupin. Týmy z prvního a druhého místa postoupily do semifinále, Třetí a čtvrtý tým hrál o 5. - 8. místo. Družstva která v základní skupině skončila na třetím a čtvrtém místě hrála o ve dvou čtyřčlenných skupinách o 9. - 16. místo, týmy pak hrály podle pořadí ve skupině, vyřazovacím systémem o další umístění. Mistrem světa se stalo družstvo Brazílie.\n\n Španělsko - Nový Zéland 117:54 (56:29)\n\n2. června 1994\n\n2. června 1994\n\n3. června 1994\n\n3. června 1994\n\n4. června 1994\n\n4. června 1994\n\n Kuba - Francie 71:68 (39:42)\n\n2. června 1994\n\n2. června 1994\n\n3. června 1994\n\n3. června 1994\n\n4. června 1994\n\n4. června 1994\n\n Slovensko - Polsko 94:52 (47:27)\n\n2. června 1994\n\n2. června 1994\n\n3. června 1994\n\n3. června 1994\n\n4. června 1994\n\n4. června 1994\n\n Austrálie - Japonsko 60:58 (32:34)\n\n2. června 1994\n\n2. června 1994\n\n3. června 1994\n\n3. června 1994\n\n4. června 1994\n\n4. června 1994\n\n USA - Austrálie 88:70 (41:35)\n\n7. června 1994\n\n7. června 1994\n\n8. června 1994\n\n8. června 1994\n\n9. června 1994\n\n9. června 1994\n\n Brazílie - Kuba 111:91 (61:48)\n\n7. června 1994\n\n7. června 1994\n\n8. června 1994\n\n8. června 1994\n\n9. června 1994\n\n9. června 1994\n Brazílie - USA 110:107 (57:54)\n\n11. června 1994\n\n11. června 1994\n Brazílie - Čína 96:87 (51:42)\n\n12. června 1994\n\n USA - Austrálie 100:95 (48:53)\n\n12. června 1994\n Slovensko - Španělsko 90:69 (42:28)\n\n11. června 1994\n\n11. června 1994\n Slovensko - Kuba 92:81 (47:43)\n\n12. června 1994\n\n Kanada - Španělsko 70:65 (39:34)\n\n12. června 1994\n\n Japonsko - Jižní Korea 83:63 (41:31)\n\n7. června 1994\n\n7. června 1994\n\n8. června 1994\n\n8. června 1994\n\n9. června 1994\n\n9. června 1994\n\n Francie - Tchaj-wan 89:68 (42:37)\n\n7. června 1994\n\n7. června 1994\n\n8. června 1994\n\n8. června 1994\n\n9. června 1994\n\n9. června 1994\n Francie - Japonsko 82:81 (43:53, 75:75)\n\n11. června 1994\n\n11. června 1994\n Francie - Jižní Korea 89:79 (45:37)\n\n12. června 1994\n\n Itálie - Japonsko 90:75 (47:39)\n\n12. června 1994\n Polsko - Nový Zéland 79:70 (48:37)\n\n11. června 1994\n\n11. června 1994\n Polsko - Tchaj-wan 84:69 (41:33)\n\n12. června 1994\n\n Nový Zéland - Keňa 93:76 (51:37) \n\n12. června 1994\n1. Brazílie\n\n2. Čína\n\n3. USA\n\n4. Austrálie\n\n5. Slovensko\n\n6. Kuba\n\n7. Kanada\n\n8. Španělsko\n\n9. Francie\n\n10. Jižní Korea\n\n11. Itálie\n\n12. Japonsko\n\n13. Polsko\n\n14. Tchaj-wan\n\n15. Nový Zéland\n\n16. Keňa\n\n\n"}
{"id": "582912", "url": "https://cs.wikipedia.org/wiki?curid=582912", "title": "Zámecký vrch (Hrubý Jeseník)", "text": "Zámecký vrch (Hrubý Jeseník)\n\nZámecký vrch (německy \"Schlossberg\") je vrchol v České republice ležící na severovýchodním okraji Medvědské hornatiny v Hrubém Jeseníku.\n\nZámecký vrch se nachází asi 3 kilometry jižně od osady Rejvíz a 8 kilometrů jihozápadně od Zlatých Hor. Jedná se o kupovitý od svého okolí výrazně oddělený vrch, jehož dominance je poněkud tlumena nevelkou vzdáleností od masívu Orlíku.\n\nJedinou stavbou na Zámeckém vrchu je zřícenina hradu Koberštejn, která se nachází na skalním útvaru v severovýchodním podvrcholovém prostoru. Výrazný a zdaleka viditelný skalní útvar se nachází i v západním svahu.\n\nSvahy Zámeckého vrchu odvodňuje Černá Opava, která ho z větší části obtéká.\n\nPrakticky celý vrch je souvisle zalesněn. V blízkém okolí vrcholu se jedná o nepříliš vzrostlý les, což umožňuje omezený výhled. Dobře viditelné jsou zejména nejvyšší vrcholy Medvědské hornatiny jižně od vrchu.\n\nVe vrcholovém prostoru Zámeckého vrchu se nacházejí pouze pěšiny. Po jedné z nich je kolem zříceniny hradu Koberštejna přes vrchol vedena zelená turistická značka z Heřmanovic k bývalému zajateckému táboru a hřbitovu pro sovětské vojáky z období druhé světové války v prostoru pramenů Černé Opavy.\n"}
{"id": "582914", "url": "https://cs.wikipedia.org/wiki?curid=582914", "title": "Alexandr Protopopov", "text": "Alexandr Protopopov\n\nAlexandr Dmitrijevič Protopopov (rusky \"Александр Дмитриевич Протороров\", 18. prosince 1866, Simbirsk, Ruské impérium - 27. října 1918, Moskva, RSFSR) byl ruský politik, velkostatkář i průmyslník a poslední ministr vnitra Ruského impéria.\n\nAlexandr Protopopov studoval na Nikolajevské vojenské škole. V roce 1885 působil v armádě, kterou opustil roku 1890.\n\nZabýval se hospodářstvím, byl majitelem lesních závodu i soukenných továren v Simbirské gubernii a byl předseda Svazu soukenných pracovníků. Po roce 1905 byl Protopopov poslancem 3 a 4. Dumy za Okťabristy.\n\nDne 16. září 1916 se Protopopov stal ministrem vnitra. V té době začal trpět syfilidou.\nPodle názoru některých současníků (například Alexandra Bloka), právě Protopopovova nečinnost se stala hlavním důvodem vítězství únorové revoluce.\n\nOd března do září 1917 byl Protopopov ve vězení v Petropavlovské pevnosti, poté byl v nemocnici pro nervově nemocné.\n\nPo převzetí moci bolševiky byl držen v Taganském žaláři. Začal kritizovat sovětskou moc, za což byl odsouzen k smrti a 27. října 1918 popraven.\n"}
{"id": "582915", "url": "https://cs.wikipedia.org/wiki?curid=582915", "title": "Irina Chabarovová", "text": "Irina Chabarovová\n\nIrina Sergejevna Chabarovová ( , * 18. března 1966, Jekatěrinburg) je bývalá ruská atletka, sprinterka.\n\nV roce 2000 reprezentovala na letních olympijských hrách v Sydney, kde skončila v závodě na 200 metrů ve třetím čtvrtfinálovém běhu na šestém místě a do semifinále nepostoupila. O rok později skončila na mistrovství světa v Edmontonu v semifinále. Na mistrovství Evropy v Mnichově 2002 vybojovala bronzovou medaili ve štafetě na 4 x 100 metrů. V roce 2004 na letních olympijských hrách v Athénách získala stříbrnou medaili (4 x 100 m). V závodě na 100 metrů skončila ve čtvrtfinále.\n\nNa evropském šampionátu ve švédském Göteborgu 2006 se stala společně s Julií Guščinovou, Natalií Rusakovovou a Jekatěrinou Grigorjevovou mistryní Evropy ve štafetě na 4 x 100 metrů. V závodě na 100 metrů si doběhla pro svůj největší individuální úspěch, když vybojovala v čase 11,22 s bronzovou medaili. Ve stejném čase proběhla cílem také Jekatěrina Grigorjevová, té však cílová fotografie přidělila stříbro. Zlato získala Kim Gevaertová z Belgie v čase 11,06 sekundy.\n\n"}
{"id": "582916", "url": "https://cs.wikipedia.org/wiki?curid=582916", "title": "Bulbul zahradní", "text": "Bulbul zahradní\n\nBulbul zahradní (\"Pycnonotus barbatus\") je asi 18 cm velký pěvec z čeledi bulbulovitých (Pycnonotidae). Je stálý, žije v lesích všech typů, v křovinách, parcích a zahradách na většině území afrického kontinentu, kde vytváří množství poddruhů. Svrchu je zpravidla hnědo-šedý, spodinu těla má hnědo-bílou a hlavu černou, s tmavým zobákem a vztyčitelnou chocholkou. Spodní krovky ocasní jsou bílé nebo žluté, končetiny jsou vždy černého zbarvení. Obě pohlaví se přitom zbarvením nijak neliší. Žije zpravidla v párech nebo malých hejnech. Živí se měkkými plody, nektarem a hmyzem. Miskovité hnízdo buduje ve větvích menších stromů nebo keřů. V jedné snůšce pak bývají 2-3 vejce.\n"}
{"id": "582918", "url": "https://cs.wikipedia.org/wiki?curid=582918", "title": "Rafail Levickij", "text": "Rafail Levickij\n\nRafail Sergejevič Levickij (Rafael Sergeevich Levitsky nebo Raphael Sergeevich Levitsky; ; 1847–1940) byl ruský romantický a impresionistický umělec a fotograf, který byl aktivním účastníkem hnutí Peredvižniků.\n\nRafail Levickij se narodil v bohaté aristokratické rodině. Byl synem hraběte Sergeje Levického (1819–1898), jednoho ze zakladatelů fotografie v Rusku, průkopníka, vynálezce, inovátora a portrétního fotografa. Oženil se s Annou Vasiljevnou Olsufevskou. Byl bratrancem z druhého kolena Alexandra Gercena (1812–1870), spisovatele a významné osobnosti veřejného života\n\nByl přítelem Lva Nikolajeviče Tolstého (1828–1910), kterého navštěvoval a zůstával s ním a jeho ženou na několika událostech.\n\nRafail Levickij byl také profesorem umění a uznávaným umělcem, dvorním fotografem nejvíce známým svými portréty rodina cara Mikuláše II. Alexandroviče, posledního císaře Ruska.\n\nJeho otec Sergej Lvovič Levickij byl portrétní fotograf, vynálezce a inovátor, jeden z prvních ruských fotografů vůbec. V Petrohradu vlastnil nejstarší a nejznámější fotoateliér. Je autorem několika technických vylepšení v technice fotografie. Jako jeden z prvních využíval umělé osvětlení, zabýval se ostrostí, používal fotografické měchy, jako jeden z prvních používal zaměnitelný dekor na malovaném pozadí, retušoval negativy, které také používal na montáž. Vícekrát zvítězil na mezinárodních výstavách.\n\nJeden z prvních velkých fotografických ateliérů v Rusku byl ten, který vlastnil a provozoval Sergej Levickij. Založil jej po svém návratu z Paříže na podzim roku 1849 v Petrohradu s názvem \"Светопись\" (Kresba světlem) 22. října 1849. Zde pořídil portréty ruských spisovatelů, výtvarníků a osobností veřejného života. Nejslavnější fotografie Levického je pravděpodobně skupinový portrét ruských spisovatelů - redaktorů časopisu \"Современник\" (Současník): Ivan Alexandrovič Gončarov, Ivan Sergejevič Turgeněv, Lev Nikolajevič Tolstoj, Dmitrij Vasiljevič Grigorovič, Alexandr Vasiljevič Družinin a Alexandr Nikolajevič Ostrovskij, který zrealizoval v roce 1856.\n\nLevickij je nejvíce známý portrétními fotografiemi známých umělců, spisovatelů a osobností veřejného života (mezi těmito významnými osobnostmi byli např. Nikolaj Někrasov, Vladimir Sollogub, Fedor Tutčev, Peter Vyazemsky, Alexander Strugovshchikov, Vasily Botkin, Ivan Panaev, Pavel Annenkov, Dmitrij Grigorovič, Sergej Volkonsky).\n\nDo devadesátých let bylo studio společným podnikem otce a jeho syna Rafaila Levického. Fotografie z této doby mají na rubu rozlišovací text \"Levickij a syn\" ().\n\nV květnu 1878 byl v rámci Ruské technické společnosti (Русское Техническое общество) jedním ze zakladatelů oddělení \"Fotografie a její aplikace\", které spolupracovalo s Dmitrijem Ivanovičem Mendělejevem a dalšími vědci, a experimentovalo s fotografováním při umělém světle.\n\nPo smrti svého otce v roce 1898 pokračoval v rodinné tradici portrétního studia syn Rafail, pořídil slavné fotografie cara Mikuláše II. a carevny Alexandry a jejich dětí Olgy, Tatiany, Marie a Anastasie a Alexeje Nikolajeviče. Fotografie Romanovců byly tak populární, že si vyžádaly zvláštní reprodukované vydání nakladatelství \"Bon Marché\".\n\nZatímco v Petrohradu studio stále fungovalo, Rafail začal tradici fotografování ruských herců a běžných obyvatel Ruska. \n\nStudio se nacházelo na nábřeží řeky Moika 30 (léta 1860), později na ulici Něvsky Prospect, 28 (1890) a nakonec v ulici Kazaňskaja 3 (1898, dům se nezachoval). \n\nLevického petrohradské studio zůstalo v provozu až do roku 1914, kdy bylo Sověty uzavřeno.\n\nOdkazy Sergeje a Rafaila Levických byly během sovětské éry potlačovány, podobně jako se staly obětí aristokratický původ a vztahy k rodině Romanovců.\n\nBěhem sovětské éry zněl oficiální vládní pohled na vývoj fotografie v Rusku v předrevolučním období takto: \"„V naší zemi, do Velké říjnové socialistické revoluce fotografický průmysl nebyl. Fotografické produkty se vyráběly jen v několika málo polořemeslných továrnách. Přestože naši krajané byli spojeni s mnoha zásadními vynálezy ve fotografii..., vládnoucí kruhy autokracie bránily rozvoji domácí fotografie jako fotoaparáty, desky, a fotografický papír se dovážely především ze zahraničí“.\"\n\n\n\n \n"}
{"id": "582919", "url": "https://cs.wikipedia.org/wiki?curid=582919", "title": "International Linear Collider", "text": "International Linear Collider\n\nInternational Linear Collider (ILC) je návrh na výstavbu nového lineárního urychlovače částic s předpokládanou délkou 30–50 km. Jeho zprovoznění se plánuje na období mezi roky 2020 a 2025. Na rozdíl od urychlovače LHC, který je co do velikosti zhruba poloviční, bude umět kromě srážení protonů i urychlovat elektrony a pozitrony. Koncept tohoto urychlovače částic byl představen na vědecké konferenci v Paříži, v prvotním návrhu se počítá s kolizní energií 500 GeV, urychlovač lze však časem rozšířit až na 1000 GeV. Místo, na němž bude urychlovač vybudován, zatím nebylo vybráno.\n\n"}
{"id": "582922", "url": "https://cs.wikipedia.org/wiki?curid=582922", "title": "Áronovec", "text": "Áronovec\n\nÁronovec (\"Arisarum\"), česky též křivuška, je rod vytrvalých bylin z čeledi árónovitých, kde je řazen do podčeledě \"Aroideae\".\n\nJe to rostlina pocházející ze Středomoří a roste v jižní Evropě od Pyrenejského poloostrova přes Francii, Itálii až po Balkánský poloostrov a Turecko, v severní Africe od Maroka přes Alžírsko až po Egypt a na Blízkém východě v Libanonu, Sýrii a Izraeli. Vyskytuje se i na ostrovech ve Středozemním moři i na Kanárských a Azorských ostrovech. Roste v polostínu, ve vlhku, vyhovuje ji propustná půda. Ve střední Evropě neroste.\n\nÁronovec je hlíznatá trvalka dosahující výšky až 20 cm. Během nejteplejších období roku jsou listy i květenství zaschlá, žijí pouze podzemní hlízovité oddenky, pomoci kterých se rostlina i rozrůstá. Pokud během vegetace půda příliš vyschne, rostlina zatáhne.\n\nMá dužnaté řapíkaté, jednoduché, vzpřímené listy, jejichž tvar je rozlišovacím znakem mezi jednotlivými druhy v období bez květů. Každý list vyrůstá na samostatném řapíku přímo z oddenku a bývá dlouhý 10 až 18 cm a široký 6 až 8 cm, mívá drobné tmavé skvrny.\n\nJednopohlavné květy bez okvětí jsou uspořádány do květenství spadix–protáhlé květní palice zobanovitého tvaru obklopené kornoutovitým toulcem. Stonek palice má barevné skvrny a samotný toulec je výrazně pruhovitě zbarvený. Samičí květy jsou přisedlé ve spodní části palice, výše jsou samčí květy, mezi nimi je prstenec neplodných květů. Horní konec palice je tvořen zakrslými květy. Samčí květ má jednu tyčinku s prašníkem, samičí květ má pestík a semeník s jedním vajíčkem. Rostliny vykvétají od října do dubna. Plody jsou drobné nazelenalé tobolky.\n\nÁronovec se dělí do třech druhů, které se odlišují tvarem listů a květů.\n\n\nV Tunisku se v době hladomoru hlízy, které obsahují až 70 % škrobu, suší, melou a přimíchávají do obilné mouky. Nadměrné požití však způsobuje intoxikaci. Celá rostlina obsahuje velké množství kyseliny šťavelové.\n\n"}
{"id": "582924", "url": "https://cs.wikipedia.org/wiki?curid=582924", "title": "Arboretum Žampach", "text": "Arboretum Žampach\n\nArboretum Žampach je součástí zámeckých parků na Žampachu. Je provozováno Domovem pod hradem Žampach, příspěvkovou organizací sociálních služeb Pardubického kraje. Arboretum se rozkládá na ploše cca 4 ha a je členěno do 3 částí - dolní, horní park a park ve vnitřním zámeckém areálu. Sbírkový fond zahrnuje cca 600 druhů a kultivarů dřevin, včetně u nás vzácně zastoupených druhů. Informační systém arboreta zahrnuje rejstříky tabulí a dřevin přístupné z www stránek a v terénu pak poznávací okruh s tabulkovými informacemi o dřevinách. Arboretum Žampach patří mezi všeobecná arboreta, ale zahrnuje také významnější tematické sbírky některých rodů dřevin, jako např. borovice, jedle, dub, magnolie, buk, smrk, bříza a jasan. Zámecké parky jsou státem chráněnou kulturní památkou. Arboretum Žampach je členem Unie botanických zahrad ČR a akreditovaným členem ArbNet (mezinárodního profesního společenství arboret a dendrologů veřejných zahrad světa). Arboretum je celoročně volně přístupné veřejnosti při dodržení podmínek návštěvního řádu. Bezplatné parkoviště u vstupu do areálu. Arboretum Žampach má také specifický účel - je prostředím pro setkávání se veřejnosti s osobami se zdravotním hendikepem, je místem práce a odpočinku obyvatel Domova pod hradem Žampach.\n\nÚprava zámeckých parků v anglickém stylu pochází z doby činnosti manželů Anny a Františka Lützowových, nejvýznamnějších majitelů žampašského zámku, kteří zde pobývali v letech 1884 – 1933 a souvisí s větší přestavbou zámku z této doby. \nManželé Lützowovi nechali na konci 19. století upravit také hradní areál Tento byl propojen se zámeckým areálem upravenou cestou vycházející z horního parku přes dřevěnou lávku. Na hradním vrchu byla vystavěna dřevěná rozhledna a lávka spojující předhradí s hradem a také provedena konzervace zbytků zdiva. V zámeckých parcích byly udržovány upravené cesty lemované okrasnými záhony. K zámku patřila také zimní zahrada a vlastní zahradnictví.\nV roce 1945 došlo k prohlášení o konfiskaci statku i zámku a od roku 1950 byl rozhodnutím ONV v Žamberku v národní správě. Až do konce osmdesátých let 20. století docházelo k zanedbávání údržby původních parkových ploch a údržby zámeckého areálu. V parcích začaly převažovat vzrostlé náletové dřeviny. Správcem byly řešeny pouze nebezpečné kalamitní stavy a havárie, přičemž nešetrnými zásahy a účelovým kácením docházelo k druhotným škodám a nevraným ztrátám hodnotných stromů z původní parkové výsadby. Některá místa v parcích byla navíc dotčena některými stavbami a provozováním technických zařízení jako např. 2 čistírny odpadních vod. Do parků byla prováděna navážka materiálu, apod.. K zachování základních přírodních hodnot žampašských parků v tomto období přispělo také to, že zámecké parky a areál neztratil statut státem chráněné kulturní památky (rej. č. 4167/3) a podléhal tak dohledu státního úřadu památkové péče.\nS obnovou zámeckých parků bylo započato rokem 1990. Na základě odborného posouzení bylo přistoupeno k odstraňování nežádoucích a neperspektivních dřevin a následně byla zahájena nová výsadba, odborné zásahy a ošetřování původních parkových dřevin. Dále byla realizována rozsáhlá výsadba sbírkových dřevin a bylinného patra. Byl vybudován informační tabulový systém a turistické informační centrum se zázemím pro návštěvníky, doplňovány herní prvky, hřiště, zoo koutky a smyslový park. Byla provedena rekonstrukce budovy skleníků zahradnictví. Do trvalkových záhonů a malého botanického skleníku byl zaveden automatický závlahový systém. Došlo k celkové rekonstrukci zámecké budovy a zámeckého nádvoří včetně původní zimní zahrady u zámecké budovy. V parcích byly zřízeny procházkové cesty a místa pro posezení. Během třiceti let došlo k zásadní změně v hodnotách a také v poslání zámeckých parků na Žampachu. Původní přírodní zámecké parky byly změněny na koncept dendrologické, resp. botanické zahrady – arboreta. Po naplnění kritérií bylo Arboretu Žampach v roce 2007 přiznáno řádné členství v Unii botanických zahrad České republiky. V roce 2018 se pak Arboretum Žampach stalo také akreditovaným členem ArbNet - The interactive community of arboreta, mezinárodního profesního společenství arboret a dendrologů veřejných zahrad světa. Nový koncept žampašských parků jako Arboreta Žampach a rozšíření sbírkového fondu realizoval více než 30 let Luděk Grätz, ředitel Domova pod hradem Žampach. Specifickým posláním a účelem Arboreta Žampach je být prostředím pro setkávání se veřejnosti s osobami se zdravotním hendikepem, být místem práce a odpočinku zdravotně postižených obyvatel Domova pod hradem Žampach.\n\n\n"}
{"id": "582925", "url": "https://cs.wikipedia.org/wiki?curid=582925", "title": "Sonny Boy (píseň)", "text": "Sonny Boy (píseň)\n\nSonny Boy je píseň z muzikálu \"The Singing Fool\" s Alem Jolsonem v hlavní roli. Autoři jsou Ray Henderson, Bud De Sylva a Lew Brown. Sentimentální hit vedl 12 týdnů žebříčky hitparád a prodalo se ho více než milión kusů.\n\nV roce 2004 vyšel v Amsterdamu stejnojmenný \"dokumentární román\" nizozemské novinářky a spisovatelky Annejet van der Zijlové. Román rekonstruovaný podle skutečných událostí zachycuje Nizozemsko ve 20. až 40. letech 20. století. Jedna z hlavních postav, Rika van der Lansová, přezdívá \"Sonny Boy\" svému synovi právě podle písně, která byla tehdy velmi oblíbená. \"Sonny Boy\" Van der Zijlové byl přeložen do mnoha jazyků a v roce 2010 vyšel v nakladatelství Barrister & Principal rovněž česky.\n"}
{"id": "582926", "url": "https://cs.wikipedia.org/wiki?curid=582926", "title": "Bulbul červenouchý", "text": "Bulbul červenouchý\n\nBulbul červenouchý (\"Pycnonotus jocosus\"), známý též pod názvem drozdec červenouchý, je druh pěvce z čeledi bulbulovitých (Pycnonotidae).\n\nDélka těla dospělých jedinců se pohybuje okolo 20 cm. Svrchu je hnědý, spodinu těla má šedavou s tmavšími boky a dvěma hnědými pruhy po stranách hrudi. Výrazným znakem je jeho výrazná chocholka na hlavě, červená skvrna na lících a světlá, tmavě ohraničená skvrna pod ní. Spodní krovky ocasní má zbarveny červeně, končetiny, zobák i oči jsou černé.\n\nJeho domovinou jsou řídké lesy, křovinaté krajiny a hospodářská půda na rozsáhlém území jižní a jihovýchodní Asie. Postupně byl však zavlečen i do mnoha jiných částí světa, úspěšně dnes hnízdí např. v Austrálii, Los Angeles, na Havaji, Floridě, ostrovech Mauricius a Assomption (Seychely) a na Maskarénách.\n\nŽiví se měkkými plody, nektarem a hmyzem. Hřaduje v početných rozvolněných hejnech, čítajících stovky nebo více jedinců. Samci během námluv zdvihají hlavu, roztahují ocas a mají přitom svěšená křídla. Během hnízdního období obhajují teritorium o rozloze přibližně 0,3 ha. Hnízdí 2× až 3× ročně. Miskovité hnízdo z větviček, kořínků, trávy a často i z kusů papíru nebo igelitových sáčků staví ve větvích keřů nebo malých stromů. V jedné snůšce jsou 2-3 nafialovělá, 21×16 mm velká vejce s jemným skvrněním, na kterých sedí po dobu 12 dnů. V případě, že je hnízdo ohrožováno predátorem, rodiče často odlákájí jeho pozornost tím, že sami předstírají zranění. Na péči o mláďata se podílí samec i samice. Zpočátku je krmí housenkami a hmyzem, později ovocem a jinými měkkými plody.\n\nJe populární také jako klecový pták.\n\nBulbul červenouchý je chován přibližně v sedmi desítkách evropských zoo. V rámci Česka se pak jedná o tři zoo:\n\n\nDo roku 2018 chovaly tento druh:\n\n\nNa Slovensku je možné tento druh spatřit v kolekci Zoo Košice.\n\nBulbul červenouchý je v Zoo Praha chován od roku 2004. Tehdy přišel pár ze Zoo Plzeň. Ještě téhož roku se podařil první úspěšný odchov v rámci českých zoo. V průběhu roku 2017 bylo odchováno 24 mláďat. Ke konci roku 2017 bylo chováno 28 těchto ptáků. V roce 2018 bylo odchováno sedm jedinců. Ke konci roku 2018 tak bylo chováno 26 bulbulů červenouchých. V květnu 2019 se narodilo další mládě.\n\nDruh je chován v pavilonu Indonéská džungle.\n\n"}
{"id": "582931", "url": "https://cs.wikipedia.org/wiki?curid=582931", "title": "П", "text": "П\n\nП (minuskule п) je písmeno cyrilice. V ruské azbuce se jedná 17. písmeno, v ukrajinské azbuce se jedná o 20. písmeno.\n\nV kavkazských jazycích je písmeno П součástí spřežek ПӀ a ПӀу, v osetštině je součástí spřežky Пъ.\n\nV abcházštině se vyskytuje varianta písmena П, písmeno Ҧ, které je v novějších abcházských textech nahrazováno písmenem Ԥ.\n\nV latince písmenu П odpovídá písmeno P (p), v řeckém písmu v moderní řečtině mu odpovídá písmeno Π (π), v arménském písmu mu odpovídá písmeno Պ (պ), v gruzínském písmu písmeno პ.\n\nV hlaholici písmenu П odpovídá písmeno Ⱂ.\n"}
{"id": "582932", "url": "https://cs.wikipedia.org/wiki?curid=582932", "title": "Olfaktorický neuron", "text": "Olfaktorický neuron\n\nOlfaktorický neuron (též čichový neuron) je smyslová nervová buňka v nose uzpůsobená k vnímání pachů – čichu. Jedná se o receptorové buňky, ze kterých je spolu s podpůrnými a bazálními (kmenovými) buňkami tvořena čichová sliznice. V membráně těchto neuronů jsou čichové receptory citlivé na molekuly pachů. Člověk dokáže díky nim vnímat více než 10 000 odlišných pachů. Olfaktorické neurony stojí na rozhraní mezi nervovou tkání a epitelem, společnou vlastností obou tkání je ektodermální původ.\n\nČichová sliznice se nachází v obou nosních dutinách přímo pod očima. Zabírá 2–10 cm jejich povrchu u člověka a obsahuje přibližně 50 miliónů neurosenzorických buněk. Sliznice jiných obratlovců, např. psa, má mnohem větší obsah (až 170 cm) a je hustěji inervována (mnohosetkrát více receptorů). Sliznice – čichový epitel – se skládá ze 3 základních buněčných typů: z olfaktorických neuronů, podpůrných buněk (jejich funkce je podobná jako u gliových buněk v mozku) a bazálních (leží v nejspodnější vrstvě, z nich se diferencují buď podpůrné buňky nebo právě neurony), dále jsou v epitelu pigmentové buňky, jejichž barva (sytost) pravděpodobně koreluje s mírou citlivosti čichu (u člověka žluté, u psa hnědé).\n\nOlfaktorické neurony jsou neurony bipolárního typu – z protilehlých pólů buňky vybíhá pouze jeden axon a jeden dendrit. Tato jejich polarizace je opět důkazem epitelárního původu. Oblast, kudy signál vstupuje, se nazývá apikální, výstupní místo je na bazolaterální části, tyto části jsou oddělené pásem pevné spoje. Jediný primární dendrit končí vypouleným výčnělkem (olfactory knob = „knoflík“), na něm vyrůstá 8–20 nepohyblivých cilií, na nichž jsou transmembránové receptory GPCR typu.\n\nKaždá buňka exprimuje vždy pouze jeden typ receptoru, ale buněk, které jsou citlivé na stejný stimul, je mnoho. Důležitým faktorem je mukus, který pokrývá čichový epitel. Produkují ho Bowmanovy žlázky (avšak neprodukují pach vázající proteiny). Mukus je jakýmsi „prostředníkem“ mezi receptorem a vzduchem, také se v něm zachycují potenciální škodlivé částice (obsahuje např. imunoglobuliny proti různým antigenům, nebo enzymy (cytochrom P450) , které rozkládají nebezpečné organické chemikálie a další molekuly vstupující se vzduchem do nosu). Z bazální strany neuronu vede ze začátku nemyelinizovaný axon o malém průměru skrze lamina cribrosa (cribriformní destička - část čichové k.) do čichového bulbu, zde se axony soustřeďují v glomeruly podle svých receptorů. Neurony se stejným typem receptorů tedy vysílají své axony do stejného glomerulu.\n\nZásadní funkce olfaktorického neuronu spočívá v signální transdukci – v přenosu signálu z vnější strany na vnitřní stranu buňky. Zvnějšku se váží různé pachy (odoranty) na tzv. čichový receptor. Odorant se nejprve zachytí v mukusu pokrývajícím čichovou sliznici, s různou afinitou k receptorům (jeden typ receptoru však může vázat více odlišných odorantů) na ciliích je detekován tím správným. Jde o tzv. receptory spřažené s G proteinem s typickou stavbou. Po aktivaci receptoru se spustí kaskáda dějů, odpojí se G–protein, putuje cytosolem a aktivuje enzym adenylátcyklázu, ta přeměňuje ATP na cAMP, otevřou se iontové kanály v membráně, do buňky vstupují sodné a vápenaté ionty, draselné proudí ven. Neuron je depolarizován a dosáhne akčního potenciálu. \n\nDále je signál transportován do centrální nervové soustavy. Vzruchy se šíří axony, které vytváří první (čichový) kraniální nerv, axony nejdříve prochází bazální laminou, dále vedou prostupy v cribriformní destičce až dojdou do čichového bulbu (lalok), kde se nejprve sbíhají v malé struktury zvané glomeruly. Axony z glomerulů vytváří synaptické spoje s mitrálními buňkami, ty informaci o pachu předávají do dalších částí čichového systému mozku. \n\nAsi 2% lidského genomu, asi 1000 genů (ve skutečnosti víc jak polovina jsou možná pseudogeny) je „obětováno“ pro kódování proteinů, které tvoří čichové receptory, ty tak tvoří největší genovou rodinu. Tyto geny jsou exprimovány celý náš život, protože v čichové sliznici stále dochází k regeneraci senzorických neuronů na rozdíl od neuroepitelu v uchu (ten neregeneruje). Každý 1-2 měsíce se z bazálních buněk čichového epitelu diferencují olfaktorické neurony nebo jejich podpůrné buňky. Diferenciace je stimulována degenerací starých olfaktorických neuronů. \n\nNově vznikající neuron musí vyslat svůj axon do odpovídajícího glomerulu podle svých receptorů! Tato migrace není zcela prozkoumána, pravděpodobně zde hrají roli opět receptory spřažené s G–proteinem, jejich schopnost spočívá v homeotické adhezi – dva receptory jeden na axonu druhý v glomerulu se přiblíží a pevně spojí, takových receptorů musí být minimálně zase tisíc. Axon projde do čichového laloku a pohybuje se po glomerulech, tam kde se nejpevněji naváže, tam zůstane. Je neuvěřitelné, že proteiny by vykonávaly takto vysoce selektivní funkci, ale pravděpodobně tomu tak je. Pokud axony nenajdou správné glomeruly, zapojí se nesprávně, čichové vjemy se liší od skutečnosti, a člověku s takovou poruchou se zpřehází vůně a pachy. Čichová sliznice může být také dočasně poškozena virovou infekcí nebo chemikáliemi. Ve výjimečných případech může dojít k permanentnímu poškození. Tato přirozená regenerace nervových buněk představuje nadějnou příležitost k výzkumu kmenových buněk, které mohou úspěšně produkovat nové neurony a tak znovu vystavět části CNS dospělého člověka. Nedávné objevy naznačují, že mnoho signálních molekul ovlivňujících diferenciaci nervových buněk, růst axonu a formování synapsí při vývoji kdekoli v nervovém systému vykonává stejnou funkci při regeneraci olfaktorických neuronů dospělce.\n\nO toto téma je velký zájem, protože klinické využití by bylo bezpochyby velkým krokem vpřed v léčbě po úrazech nebo onemocnění postihujících CNS.\n\n\n"}
{"id": "582934", "url": "https://cs.wikipedia.org/wiki?curid=582934", "title": "Mezinárodní bruslařská unie", "text": "Mezinárodní bruslařská unie\n\nMezinárodní bruslařská unie (anglicky \"International Skating Union\", zkráceně ISU) se zabývá řízením soutěží v bruslení na ledě, zahrnuje krasobruslení, synchronizované bruslení, rychlobruslení a short track. Byla založena v nizozemském městě Scheveningen v roce 1892. Je jednou z nejstarších sportovních federací. Unie vznikla za účelem vytvoření standardizovaných mezinárodních pravidel a norem pro bruslení na ledě a za účelem organizování mezinárodních soutěží v těchto disciplínách. Dnes sídlí ve městě Lausanne ve Švýcarsku.\n\nMezinárodní bruslařská unie - International Skating Union (ISU) byla založena roku 1892, aby zaštítila rychlobruslení a krasobruslení. V roce 1895 se ISU rozhodla pracovat pouze s amatérskými bruslaři, nikoli profesionály. První amatérský šampionát pořádala ISU v únoru roku 1896 v Petrohradu, Rusko.\n\nSpojené státy americké a Kanada vytvořili konkurenční Mezinárodní americkou bruslařskou unii (ISUA) v roce 1907. Během následujících dvou let vstoupilo do ISU dvanáct evropských států, zatímco v ISUA zůstaly pouze zakládající státy. ISUA zanikla v roce 1927.\n\nEvropští a severoameričtí krasobruslaři jen zřídka soupeřili proti sobě, kvůli značným rozdílům v jejich bruslařských stylech. ISU vytvořila systém krasobruslení. V roce 1911 vstoupila do ISU Kanada, čímž Spojené státy zůstaly jediným velkým soupeřem, který nebyl členem ISU.\n\nŠampionát v short-tracku byl konán pod záštitou ISU v roce 1976. Původně se nazýval indoorové rychlobruslení, ale byl přejmenován na short-track poté, co byly představeny delší vnitřní dráhy.\n\nDo roku 1988 vstoupilo do ISU 38 států. Během několika následujících let zrušila ISU některé povinné figury z krasobruslení jednotlivců a z tanců na ledě.\n\nPo zimních olympijských hrách 2002 v Salt Lake City provedla ISU rozsáhlé změny. V jedné disciplíně short-tracku získal Apolo Anton Ohno zlatou medaili poté, co byl Kim Dong-Sung diskvalifikován. Ačkoli Jižní Korea protestovala proti diskvalifikaci, pravidla ISU nedovolovala přehodnocení oficiálního výroku. O několik měsíců později ISU zavedla videozáznamy k přehodnocení rozhodnutí rozhodčích. Kvůli událostem v krasobruslení na ZOH 2002 byla změněna i 70 let stará pravidla hodnocení krasobruslení. Nový systém hodnocení zrušil starý šestkový a místo něj zavedl hodnocení jednotlivých prvků.\n\n"}
{"id": "582936", "url": "https://cs.wikipedia.org/wiki?curid=582936", "title": "Antón Lamazares", "text": "Antón Lamazares\n\nAntón Lamazares (Španělsko, 1954) je španělský malíř z generace 80 let, stejně jako José María Sicilia, Miquel Barceló nebo Víctor Mira. Ve svých dílech Lamazares pracuje se dřevem a s lepenkou a vytváří osobitý jazyk na základě experimentování s laky, ale i jinými látkami. Jeho styl se postupně vyvíjí od počátečního hravého expresionismu směrem k informalismu a abstrakci, s jistým sklonem k minimalismu v poslední etapě, kdy přijímá dialog mezi duší a pamětí, a také mezi smyslovostí a duševnem, snem a poezií. Jeho díla si získala mezinárodní věhlas, byla vystavována v mnoha městech různých světadílů a jsou součástí sbírek velkých uměleckých institucí, jako jsou Museo Nacional de Arte Contemporáneo Reina Sofia, Centro Galego de Arte Contemporánea nebo Museo de Arte Contemporáneo de Madrid. Zastoupena jsou také v řadě soukromých sbírek a sbírek nadací.\n\nLamazares se narodil 2. ledna 1954 v Maceiře, což je obec v katastrálním území Lalín (Pontevedra, Galicie). Dětství strávené na venkově zanechalo hlubokou stopu v jeho obrazotvornosti a v jeho tvůrčím procesu. Velkou část svého vzdělání získal na internátě ve františkánském klášteře v Herbónu v letech 1963 až 1969. Během té doby se horlivě čte, zejména díla antických klasiků. Na konci šedesátých let začíná psát poezii a spřátelí se se spisovatelem Álvarem Cunqueirem i s malíři Laxeirem a Manuelem Pesquierou, kteří se stanou jeho prvními výtvarnými vzory. Jeho tvůrčí zájem se postupně přesouvá k malířství a rozhodne se být samoukem. V tomto ohledu byla klíčová dlouhá cesta, kterou v roce 1972 po různých evropských zemích, kde na místě studoval malbu jím nejvíce obdivovaných mistrů: Van Gogha, Paula Kleeho, Rembrandta či Joana Miróa, a posléze i Antoni Tàpiese, Manolo Millarese, Alberto Giacomettiho a Francis Bacona nebo oceánské a středověké umění.\n\nPo návratu zůstává v Barceloně, kde pracuje jako stavební dělník a zkoumá tamější střediska výtvarného umění, zvlášť kolekce románského umění v Museu Marés a v Katalánském národním muzeu umění. Potom se vrací do Madridu, kde se znovu setkává se svým učitelem Laxeirem a kde se seznámí s básníkem Carlosem Ozorou, jehož přátelství je pro malíře velmi důležité, neboť dialog mezi malbou a poezií se stane stálicí v jeho tvorbě.\n\nRoku 1973, v 19 letech, jeho obrazy začínají být vystavovány na kolektivních a individuálních výstavách. Roku 1973 narukoval k námořnictvu v El Ferrolu. 27. září téhož roku, po procesech v Burgosu, je šokován zprávou o posledních popravách frankistické diktatury. Jeden z popravených je jeho přítel Humberto Baena, pětadvacetiletý rodák z Pontevedry. Lamazarese popadne hluboká deprese a je hospitalizován v psychiatrické léčebně. Během té doby píše básnickou sbírku \"Adibal\".\n\nV roce 1978 se natrvalo přestěhuje do Madridu, kde naváže pevné přátelství s malířem Alfonsem Frailem, s galeristkou Juanou Mordó, kritikem umění a básníkem Santiagem Amónem a neurologem Albertem Porterou, který se stal tmelící osobností široké skupiny umělců – spisovatelů, filmařů, hudebníků a malířů, kteří se scházejí o víkendech na jeho statku v Mataborricos, kde Lamazares uskuteční venkovní výstavu v roce 1979.\n\nOsmdesátá léta znamenají intenzivní práci a také širokou projekci: Lamazaresovo dílo si vydobylo vlastní prostor na španělské i zahraniční scéně, když umělci ještě nebylo 30 let. Na svých obrazech promítá figury hravého a snového ducha expresionistického rázu s výraznou barevností a mocnou originalitou. Vystavuje v galerii Juany Mordó v Madridu, Elizabeth Franckové v Belgii a v Sala Gaspar v Barceloně. Hned poté se přestěhuje do New Yorku, kde zůstane dva roky na Fulbrightově stipendiu, a jeho malby se vyvíjí směrem k čistějšímu a tělesnějšímu pojetí, jak ukazuje výstava v newyorské galerii Bruno Fachetti. Žije střídavě v New Yorku a Salamance a v roce 1988 cestuje po Malé Asii – navštěvuje chrám v Didimě na počest Hölderlinova \"Hyperiona\" – a do Istanbulu, kde mu učarují byzantské kostely. Jejich obraznost je poznat na dílech prezentovaných v Galerii Miguel Marcos, jež byla vytvořena tak, že různé kusy dřeva byly položeny vedle sebe. V roce 1990 připraví další sérii děl, koncipovanou tak, aby mohla být pozorována z obou stran. Umělec ji proto pojmenoval \"bifrontální\" malby.\n\nBěhem let 1990 a 1991 je stipendistou Cité des Arts v Paříži a v 1991 otevře velkou dílnu v Madridu, kde pracuje na sériích \"Gracias vagabundas\" a \"Desazón de vagabundos\". Na pozvání Centra Galego de Arte Contemporánea pobývá od května do listopadu roku 1996 v Galícii a maluje sérii \"Gracias do lugar: Eidos de Rosalía, Eidos de Bama\". Od června do listopadu 1997 maluje v plenéru na lokalitě Santa Baia de Matalobos \"Bés de Santa Baia\". Roku 1998 maluje v Madridu sérii \"Titania e Brao\", poctu kastilskému létu, a potom se věnuje dílu \"Pol en Adelán\". Pracuje také na dílech grafického designu, jako např. rytiny, které doprovázejí pět textů od Gustava Martína Garza v umělcově knize \"El Canto de la Cabeza\" nebo litografie, které doprovázejí \"Itinerarium\" od Egeriy, které velmi kladně přijal \"Le Monde Diplomatique\" a jmenoval ji knihu roku ve Francii. V roce 2001 uspořádá velkou výstavu na Estación Marina v A Coruni, pod názvem \"Un saco de pan duro\".\n\nJeho tvorba je vybrána pro mezinárodní výstavu v rámci programu Ministerstva zahraničních věcí Španělské umění pro zahraničí, spolu s tvorbou jiných španělských umělců jako jsou Saura, Chirino, Hernández Pijuan, Millares, Serrano, Oteiza nebo Tàpies. Lamazares cestuje do Florencie a Assisi, aby se přiblížil některým renesančním dílům i universu svatého Františka, kterému věnuje svou novou sérii \"Follente Bemil\".\n\n(Berlin, od 2004)'\n\nStěhuje se do Berlina, kde žije dodnes. Po otcově smrti začíná sérii \"E fai frío no lume (V ohni je zima)\". Uspořádá velké výstavy ve Slovinsku a také v Maďarsku, v Muzeu-kostele Kiscelli v Budapešti.\n\n\n"}
{"id": "582941", "url": "https://cs.wikipedia.org/wiki?curid=582941", "title": "Manny Ramirez", "text": "Manny Ramirez\n\nManuel \"Manny\" Aristides Ramírez Onelcida (* 30. května 1972, Santo Domingo, Dominikánská republika) je bývalý dominikánský baseballista hrající americkou Major League Baseball.\n\nV MLB hrál za týmy Cleveland Indians, Boston Red Sox, Los Angeles Dodgers, Chicago White Sox a Tampa Bay Rays. S Bostonem dvakrát zvítězil ve Světové sérii. V roce 2011 mu MLB udělila stozápasový trest kvůli pozitivnímu trestu na steroidy a Ramirez tak ukončil kariéru. Posléze se dvakrát vrátil, když v roce 2013 krátce působil v CPBL a o 4 roky později v Japonsku.\n\n"}
{"id": "582942", "url": "https://cs.wikipedia.org/wiki?curid=582942", "title": "Zika", "text": "Zika\n\nPříjmení Zika (Ziková, a také: Zyka, Zyková, Zýka, Zýková) nosí více různých osobností:\n\n\n\n"}
{"id": "582943", "url": "https://cs.wikipedia.org/wiki?curid=582943", "title": "Steinhuder Meer", "text": "Steinhuder Meer\n\nSteinhuder Meer neboli Steinhudské moře (dle Ottova slovníku naučného) je ledovcové jezero v německém Dolním Sasku, 30 km severozápadně od Hannoveru. Je pojmenováno dle přilehlé vesnice Steinhude. Má rozlohu cca 30 km² a je velmi mělké, průměrná hloubka činí pouhých 1,35 m. Leží v oblasti zvané Hannoversche Moorgeest \"(Hannoverské bažiny)\".\n\nJedná se o součást ledovcového reliéfu, zformovaného během nejmladší doby ledové, zvané Würm. Existují dvě teorie vzniku Steinhuderského jezera. První říká, že ledovec vyhloubil jámu, kterou posléze zaplnila voda z tajícího ledu. Další názor je, že jámu vytvořila ledová bouře a vyplnila ji voda ze stoupajících podzemních vod. Uprostřed je malý umělý ostrov \"Wilhelmstein\", na kterém se nachází stejnojmenná pevnost z 18. století. Dnes je jezero srdcem přírodního parku Naturpark Steinhuder Meer a je často využíváno jako rekreační oblast.\n\n"}
{"id": "582945", "url": "https://cs.wikipedia.org/wiki?curid=582945", "title": "Carex scandinavica", "text": "Carex scandinavica\n\nCarex scandinavica je druh jednoděložné rostliny z čeledi šáchorovité (\"Cyperaceae\"). Druh je součástí složitého taxonomického komplexu \"Carex flava\" agg. Někteří autoři považovali druh \"Carex scandinavica\" za poddruh ostřice pozdní a pak je udávána pod jmény \"Carex serotina\" Mérat subsp. \"pulchella\" (Lönnr.) Ooststr., \"Carex oederi\" Retz. subsp. \"pulchella\" Lönnr.\n\nJe to vytrvalá trsnatá rostlina s krátkým oddenkem. Listy jsou střídavé, přisedlé, s listovými pochvami. Čepele jsou asi 1–2,2 mm široké, žlábkovité, nasivěle zelené. Bazální pochvy jsou bledě hnědé a nerozpadavé. \"Carex scandinavica\" patří mezi různoklasé ostřice, nahoře jsou klásky samčí, dole samičí. Samčí vrcholový klásek je jen jeden, je přisedlý nebo krátce stopkatý. Samičích klásků je nejčastěji 2–3 (zřídka až 5), vejčité až válcovité, dolní je často oddálený, jsou za zralosti asi 4–10 mm dlouhé 3–6 mm široké. Dolní listen je pochvatý a delší než květenství.Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 1,5–2,3 mm dlouhá., zelená až žlutě nahnědlá, za zralosti našedle zelená. Na vrcholu je dvouklaný zobánek, asi 0,2–0,4 mm dlouhý., na mošničku nasedá přímo a není lomený (ohnutý dolů ani u spodních mošniček). Nažka kompletně vyplňuje mošničku. Každá mošnička je podepřená plevou, hnědá se světlejším středem, na okraji někdy tence blanitá.\n\nJe známa ze severozápadní Evropy, nejčastěji z přímořských oblastí Skandinávie a pobřeží Baltu, zřídka roste jinde ve vnitrozemí, jako v SZ Rusku. V ČR neroste. V Krkonoších byl v roce 2008 popsán blízce příbuzný endemický druh \"Carex derelicta\".\n"}
{"id": "582949", "url": "https://cs.wikipedia.org/wiki?curid=582949", "title": "Lodoicea seychelská", "text": "Lodoicea seychelská\n\nLodoicea seychelská (\"Lodoicea maldivica\") je endemický druh palmy, rostoucí pouze na Seychelských ostrovech. Je to jediný druh rodu Lodoicea a je význačný tím, že má největší semeno ze všech rostlin na světě.\n\n\"Lodoicea seychelská\" se vyskytuje pouze na dvou místech na světě. Těmi místy jsou ostrov Praslin a ostrov Curieuse ležící na Seychelách. Palma nicméně není ani na těchto ostrovech převažující rostlinou a často se skrývá v porostech jiných rostlin. Palmu získalo i několik botanických zahrad po celém světě, nicméně rozmnožování této rostliny je natolik zdlouhavé a náročné, že se jí daří množit mimo původní oblast výskytu jen velmi výjimečně. Proto seychelská vláda rozhodla o jejím vysazení i na dalších ostrovech souostroví, aby se snížilo riziko požárů apod. Všechny stromy této palmy jsou evidovány a chráněny zákonem.\n\n\"Lodoicea seychelská\" dorůstá výšky okolo 30m, což není u palem až tak výjimečný jev. Zajímavé jsou však její plody. Ořechy této palmy mají v průměru 40 až 50 cm a váží až 30 kg. Tyto palmy jsou dvoudomé rostliny, tedy s oddělenými samčími a samičími květy, a rostou zpravidla vedle sebe, aby jejich květy mohly být snadno opylovány větrem. Samčí květ nápadně připomíná velkou, více než 50 cm dlouhou jehnědu a samičí květ je podobný dlouhému kalichu. To patrně vedlo ke vzniku legendy, že se tyto palmy v noci milují a tak vznikají jejich plody, které ukrývají největší semeno v rostlinné říši. Jeho délka je okolo 30cm, šířka 20cm a váží až 17 kg. Klasická semena palem mají průměr okolo 3cm. Tvar semena není kulatý, jak je běžné, nýbrž může připomínat lidský zadek či plíce.\nRodové jméno Lodoicea, ae, f. je samozřejmě latinského původu a bylo zvoleno na počest francouzského krále Ludvíka XV., latinsky Lodoicus Quintus Decimus. Maldivica znamená Maledivská. To odkazuje na historii objevování tohoto druhu, kdy jeho obrovská semena byla po staletí nalézána na pobřeží jižní Indie a Malediv, kam je zanesly mořské proudy, aniž by kdokoliv viděl mateřský strom. To také zapříčinilo spoustu pověr o jejich vzniku a také o jejich zázračných, léčivých vlastnostech. Ty vzaly za své až v polovině 18. století po kolonizaci Seychelských ostrovů Evropany (Francií) a následném objevení těchto palem na ostrovech.\n\nSemena této endemické palmy je takřka nemožné získat. Na Seychelách je toto semeno turistickou atrakcí, a tak Seychelská vláda nepustí do světa ročně více než deset kusů. Ty pak končí povětšinou v botanických zahradách či muzeích. Průměrný Čech má však štěstí a semeno této palmy vidět může. Jedno je totiž majetkem Botanické zahrady Praha, která ho vystavuje vždy v létě u příležitosti výstav palem a cykasů \"(viz připojený obrázek)\".\n\n"}
{"id": "582953", "url": "https://cs.wikipedia.org/wiki?curid=582953", "title": "Hokejové hřiště", "text": "Hokejové hřiště\n\nHokejové hřiště je ledová plocha, na které se hraje lední hokej. Maximální rozměry 61 x 30 m, minimální 56 x 26 m, rohy hřiště zaobleny hrazením o poloměru 7 až 8,5 m. Hřiště ohrazeno hrazením má branky, které jsou umístěny na brankových čarách, před brankami je území zvané brankoviště. Ledová plocha mezi dvěma brankovými čarami je rozdělena na 3 skoro stejné části (v moderní době jsou útočná pásma větší než střední) modrými čarami 30 cm širokými, které jsou vyznačeny přes celou šíři hřiště rovnoběžně s brankovými čarami a pokračují kolmo do výše hrazení. \n\nČást ledové plochy, ve které je branka, je obranným pásmem mužstva bránícího tuto branku, prostřední část se nazývá střední pásmo, část nejvzdálenější od bráněné branky útočné pásmo. Čára mezi pásmy je považována za součást toho pásma, ve kterém je kotouč. Uprostřed hřiště rovnoběžně s brankovými čarami a kolmo do výše hrazení se vyznačí přes celou šíři hřiště 30 cm široká červená čára, zvaná střední čára. Ve středu hřiště je vyznačen střední bod s kruhem, ve středním pásmu body vhazování a v obou koncových pásmech koncové body vhazování s kruhy. Součástí hřiště jsou podle pravidel v širším smyslu hráčská lavice, trestná lavice, signálová a časoměrná zařízení, šatna a osvětlení hřiště. Většina hřišť na nových kanadských stadiónech má rozměry 200 x 85 stop (60,96 x 25,90 m).\n"}
{"id": "582955", "url": "https://cs.wikipedia.org/wiki?curid=582955", "title": "Dragon Age: Prameny", "text": "Dragon Age: Prameny\n\nDragon Age: Prameny (anglicky: \"Dragon Age: Origins\") je single-playerová RPG videohra vyvinutá firmou BioWare Edmonton a vydaná firmou Electronic Arts. Hra byla vydaná pro Microsoft Windows, PlayStation 3 a Xbox 360 v listopadu 2009 a pro Mac OS X 21. prosince 2009.\n\nDěj je zasazen do království Ferelden během části občanského sporu, kde hráč v roli válečníka, mága nebo lotra musí sjednotit království k boji proti hordám zplozenců. BioWare popisují Dragon Age: Prameny jako \"temnou hrdinskou fantasy zasazenou do unikátního světa\" a duchovního nástupce jejich starší série her Baldur's Gate, které jsou založeny na pravidlech Dungeons & Dragons.\n\nPo vydání byly Dragon Age: Prameny chváleny s nesmírně pozitivními recenzemi a s úspěšnými kritikami. Celkové hodnocení na serveru Metacritic pro počítačovou, PlayStationovou a Xboxovou verzi byly 91, 87, a 86. Hra také obdržela paletu cen, od IGN \"PC Game of The Year (2009)\" po cenu Akademie Interaktivního Umění a Vědy \"Role-Playing/Massively Multiplayer Game of the Year 2009.\n\nRozšíření hry nazvané bylo vydáno v březnu 2010. Jeho následující pokračování dále vyšlo pod názvem Dragon Age 2 v březnu 2011. BioWare měl již od počátku v úmyslu značku Dragon Age dále rozvíjet a na jeho univerzu stavět další tituly. V listopadu roku 2015 pak tedy vyšlo další pokračování, tentokrát pod názvem . Od prvního dílu probíhají plány na vydání projektů za účelem detailnějšího seznámení s Dragon Age univerzem, jako např. knih či komiksů. Několik z těchto děl již bylo vydáno.\n\nHra zahrnuje \"prameny\" (origins) pro každou zvolenou postavu a povolání. Např. trpasličí šlechtic začíná hru jako součást královské rodiny v jednom z trpasličích měst, zatímco trpasličí chudák začíná příběh v ulicích města. Původ postavy určuje pozadí a původ hráčova charakteru před hlavním příběhem ve hře, formující úvod do světa, jenž zahrnuje jednu hodinu hraní. Postavy, které hráč potká během úvodu příběhu, se můžou znovu objevit později ve hře.\n\nVe hře neexistuje morální ukazatel, jako v předchozích hrách od BioWare, ale morální volby, jenž můžou mít dopad v příběhu ve hře. Hráč může dosáhnout cíle bez ohledu na volbu dobra nebo zla, ale rozhodnutí, jenž hráč udělá změní určitým způsobem svět - např. rozhodnutím, kdo se stane králem, ovlivní státy, národy a jejich místo ve světě. Tato rozhodnutí mají také vliv na rozhovory s NPC charaktery, můžou také způsobit odchod NPC charakteru z hráčovy skupiny a útok na hráče, jestli bude silně nesouhlasit s jeho názory.\n\nHra bývá označována jako duchovní nástupce Baldur's Gate od BioWare co-CEO Ray Muzyka. Hráči jsou schopni vydávat příkazy společníkům v hráčově skupině v reálném čase, ale pozastavením hry můžou zadávat příkazy, jako například kouzla nebo speciální útoky. Tento způsob hraní je ze série Baldur's Gate, nicméně často bývá srovnáván s Planescape: Torment.\n\nVe hře je navíc výběr ze tří povolání: válečník, mág a lotr. Tyto povolání můžou být vylepšena do specializovanějších povolání jako např. berserk nebo templář pro válečníka, léčitel nebo tajemný bojovník pro mága a bard nebo hraničář pro lotra. Hra používá systém skupiny podobný jako je v , jiné RPG hře od BioWare, obsahující skupinu s hlavní postavou a dalšími třemi členy skupiny.\n\nHra má stupeň interaktivity mezi kouzly, např. čaroděj zmrazí nepřítele, kterého potom rozbije na kousky bojovník štítem. Hra obsahuje mnoho kombinací, jenž můžou být objeveny hráčem během soubojů.\n\nHráč může změnit herní pohled kdykoliv ve hře, zazoomováním a odzoomováním. Odzoomování, do izometrického pohledu, poskytuje hráči detailní přehled nad momentální situací. V odzoomovaném pohledu může hráč otáčet a posunovat kamerou, ale nejsou vidět detaily. V zazoomovaném, pohledu z třetí osoby, je kamera umístěna kousek nad ovládanou postavou. V konzolové verzi hráč nemůže odzoomovat tak daleko jako v PC verzi.\n\n\n\n\n\n\n\n\n\n\n\nHra začíná šesti rozdílnými úvody v závislosti na postavě, kterou si hráč pro svou hru zvolí. Všechny počátky (\"prameny\") končí dramatickou událostí, hráčově postavě většinou hrozí smrt, události z úvodu hráče provází celou hrou.\n\nPo úvodu hráčovu postavu zachrání šedý strážce Duncan a z postavy se stává rekrut šedých strážců a jeho cílem se stává boj s Nákazou, odchází společně do Ostagaru, kde se hráč setká s králem Cailanem a jeho přítelem a rádcem Loghainem. Do hráčovy družiny se přidá šedý strážce Alistair. Hráč projde přijímáním šedých strážců (pitím krve zplozenců, které některý z rekrutů nepřežije).\nZplozenci zaútočí na Ostagar, hráč a Alistair mají za úkol zapálit signální oheň na věži Ishal, ze zdánlivě bezpečné operace se vyklube tvrdý boj. Po zapálení ohně Loghain šedé strážce zradí, Duncan, Cailan a většina šedých strážců zemře. Hráčova postava a Alistair jsou jedinými Fereldenskými šedými strážci, oba zachránila Flemeth, neboli čarodějka z pustiny a do hráčovy družiny se přidala její dcera Morrigan, v této chvíli se k hráči může přidat i pes Mabari (pokud ho už jako lidský šlechtic nemá, nebo pokud splnil patřičný úkol).\n\nHráč odchází do městečka Lothering, ve kterém se nachází mnoho utečenců z Ostagaru i z jiných míst, hráč zde může přibrat do své družiny bardku Lelianu a Stena. Družina pokračuje v poslání šedých strážců a společně se budou snažit uplatnit dávné smlouvy, které spojence šedých strážců (tedy elfy, trpaslíky, templáře, mágy a armádu Arla z Rudoskalí) zavazují k pomoci v boji s nákazou.\nHra umožňuje hráči značnou volnost a není důležité, v jakém pořadí se rozhodne plnit následující povinné úkoly.\n\nV Rudoskalí Hráč zjistí, že Alistair je levobočkem krále Marica a vychoval ho Arl Eamon. Hráč se poté může ujmout obrany města a pak se v Rudoskalském hradě setká s krvavým mágem Jowanem, který se přizná, že přiotrávil Arla Eamana na Loghainův rozkaz. Původně ho najala Isolda, aby učil jejího syna Connora magii. Connora ale posedl démon a je možné ho přes Únik vymítat, přičemž je použita krvavá magie a Isolda se obětuje a pro syna zemře, nebo je možné bojovat s démonem přímo a zabít tak Connora, případně vyhledat pomoc u mágů (pokud je dokončen úkol věž mágů, s tím, že se hráč přidal na stranu mágů). Arl je na smrt nemocen a pomoci mu může jen posvátný Andrastin popel.\n\nOrzammar je město trpaslíků a zuří v něm občanská válka, hráč musí pomoci s výběrem krále (kandidáti Lord Harrowmont a princ Bhelen), porazit zločineckou skupinu v čele s Jarvií a také se vypořádat s kovadlinou nicoty, přičemž může kovadlinu sloužící k výrobě golemů zničit, a přidat se tak ke golemovi Caridinovi, nebo ji zachránit a přidat se tak k Brance, bývalé manželce Oghrena (další postava, kterou je možné přijmout do družiny). Po úspěšném splnění úkolu získává hráč spojence trpaslíky, případně i golemy.\nV kruhu mágů hráčovi templář Greagoir poví, že věž napadli Ohavnosti, věž je zapečetěna. Hráč může zabít i stále přežívající mágy a získat tak jako spojence templáře, nebo může přeživší mágy zachránit. Do družiny je možné přibrat Wynne (přidání se na stranu mágů). Finální fáze ve Věži mágů se odehrává v Úniku. Ať už se hráč přidá k mágům, nebo templářům, tak musí nakonec porazit krvavé mágy v čele s Uldredem. Po úspěšném splnění úkolu získává hráč spojence, a sice mágy, nebo templáře.\n\nPosledními spojenci jsou Dálští elfové, žijící v Bereciliánském lese, jejich archivář Zathrian bude chtít zničit vlkodlaka Tesáka. Později se ukáže, že vlkodlačí kletbu vyvolal sám Zathrian a je tedy možné ho zabít, čímž kletba pomine, nebo zabít Tesáka (neboli Paní lesa), je možné i společně s vlkodlaky zničit elfy, čímž se hráčovými spojenci stanou vlkodlaci, jinak budou spojenci elfové.\n\nLoghain vyslal vraha, aby hráčovu postavu zabil, Zevran neuspěje, je možné ho zabít, přibrat do družiny, nebo ho nechat jít.\n\nVe vesnici Útočiště je nutné získat posvátný popel, je možné vzít jen špetku a zachránit tak Arla Eamona, nebo ho znesvětit dračí krví (v tom případě hráčovu družinu může opustit Leliana a Wynne). Posvátný popel skutečně Arla zachrání.\nV hlavním městě Denerinu se vyskytuje mnoho, většinou nepovinných, úkolů; po záchraně Arla hráč musí osvobodit Loghainovu dceru Anoru (při čemž hráč zabije Arla Howea, Loghainova pomocníka, pokud hráč hraje za lidského šlechtice, tak právě tento člověk zabil jeho rodiče) a vyřešit situaci s otrokáři v elfí odluce. Následuje sněm. Na sněmu se volí král, je možné zabít Loghaina (pokud mu hráč udělí milost, tak se stane šedým strážcem a přidá se do hráčovy družiny, ale hráčovu družinu opustí Alistair, neodpustí mu zradu šedých strážců). Za krále je možné zvolit Alistaira (Anora skončí ve vězení), Anoru (Alistair může být popraven, nebo vyhoštěn. Pokud Loghain dostal milost, tak Alistair opustí hráčovu družinu). Králem a královnou se můžou stát i Anora s Alistairem (Loghain ale v tom případě nemůže být zabit Alistairem, ale jiným členem hráčovy družiny), nebo Alistair s hráčovou postavou (pokud hráč hraje za lidskou šlechtičnu), případně Anora s hráčovou postavou (pokud hráč hraje za lidského šlechtice).\n\nPoslední bitva se má odehrát v Rudoskalí, ale nakonec došlo k mýlce a zplozenci táhnou na Denerin. V Rudoskalí šedý strážce Riordan sdělí hráčově postavě a Alistairovi (případně Loghainovi), že k zabití Arcidémona,a tedy k zažehnání Nákazy, je nutná smrt šedého strážce, zemře ten, kdo zasadí Arcidémonovi smrtelnou ránu, souvisí to s rituálem přijímání. Morrigan ale zná jiné řešení, obřad od Flemeth: pokud bude v předvečer bitvy počnuto Morriganino dítě (buď s hráčovou postavou, nebo s Alistairem, případně s Loghainem) tak duše arcidémona splyne s nenarozeným dítětem a ne s šedým strážcem. Dítě si chce Morrigan vychovat sama. Jestliže hráč nabídku odmítne, tak na konci hry hráčova postava zemře (nezemře pouze v případě, když bude souhlasit s obětí Alistirovou či Loghainovou) a Morrigan hráčovu družinu opustí.\n\nNásleduje finální bitva, ve které hráčovi pomohou všichni spojenci a Arcidémon (který vypadá jako drak) je poražen, nemnoho přeživších zplozenců se stáhne. Hráčova postava, pokud přežila, se stává hrdin(k)ou Fereldenu. Následující závěrečná animace dokončuje všechny dějové linky, které se odvíjejí od hráčových rozhodnutí.\nDragon Age: Prameny byl oznámen během E3 2004 jako Dragon Age. 10. července 2008 byl název změněn na Dragon Age: Origins (v ČR Dragon Age: Prameny). Verze pro PlayStation 3 měla být původně vydána se zpožděním. Nicméně BioWare později odvolal toto prohlášení a oznámil, že v Severní Americe tato verze vyjde ve stejný den jako ostatní verze.\n\nThe Dragon Age Character Creator (vytváření postav) byl vydán 13. října 2009 umožňující hráčům vytvořit si svoji postavu a importovat si ji do plné hry po vydání. BioWare také vydalo \"developer-grade\" toolset umožňující rozsáhlé modifikace hry. Toolset je dostupný pouze pro PC verzi hry díky technickým omezením konzolí.\n\nMaloobchodní PC verze Dragon Age: Prameny nepoužívá SecuROM copy protection (ochrana proti nelegálnímu kopírování), které je použito u ostatních her, vydávaných firmou EA, místo standardní kontroly disku.\n\nVývojáři oznamovali, že hra bude \"realistická\" fantasy fikce, jako například kniha od Georga R. R. Martina Píseň ledu a ohně a fantasy maleb od umělců jako Frank Frazetta, které jsou inspirace pro hru. Soundtrack pro hru obsahuje skladbu \"This Is War\" od 30 Seconds to Mars a původní soundtrack složil skladatel Inon Zur. Ve vývoji světel hry, Bioware používali Turtle, renderovací a žhavý plugin pro Autodesk Maya používanou pro osvětlování a vyrábění obsahu, vyrobenou v Illuminate Labs.\n\nBioWare odstartovali \"velmi dobře\" běh hry na Windows 7 a Mac OS X. Tyto verze byly vydány 21. prosince 2009 jako download, používající TransGaming's Cider Portability Engine.\n\nHra obsahuje soundtack se zpěveckým sborem, použitý jak ve hře, tak i v cutscenes. Zvukové stopy jsou složeny skladatelem Inonem Zurem a nahráno Severozápadní Symfonií (Northwest Symfonia). Skladba \"I Am the One\" z Dragon Age: Prameny vyhrála \"Best Original Song\" v sekci videoher v Hollywood Music in MediaTM Awards. Byl složen Inonem Zurem a Aubreym Ashburnem. Dragon Age: Prameny také vyhrály cenu \"Outstanding Music Supervision\" v Hollywood Music in MediaTM Awards. Cena byla předána ve jménu Simona Presseye, ředitele zvuku v BioWare.\n\nVýňatky ze soundtracku byly ve sběratelské edici (Collector's Edition of the game) a v soundtracku vydaného ve formě MP3 7. prosince 2009. Nicméně, soundtrack ze Collector's Edition obsahuje šest skladeb a neobsahuje \"plné\" vydání.\n\nHra obsahuje velké množství dabingu. V dabérech se vyskytuje Tim Curry, Steve Valentine, Kate Mulgrew, Stephane Cornicard a Claudia Black. Ve hře je také značné množství okolních dialogů mezi obyčejnými NPC, kteří nejsou v hráčově partě, kteří spolu mluví o aktuálních událostech a drbech, jenž reflektují aktuální dění ve hře. Rozhovory hlavního charakteru jsou komplexní, složité a mají významný vliv na gameplay. Překlady a předabování bylo vyrobeno pro Angličtinu a několik ostatních jazyků (v Česku prodávané verzi je přeložen pouze text - dabing zůstává anglický). Automatické synchronizace rtů a dabingu (automatic lip-syncing algorithm) byl použit pro všechny dialogy.\n\nBioWare oznámilo 8. října 2009, že dva kusy stahovatelného obsahu (downloadable content - DLC) bude možno stáhnout už při vydání hry: Stone Prisoner a Warden's Keep. BioWare 12. listopadu 2009 oznámilo že prodeje DLC přinesli přes jeden milion dolarů na zisku.\n\nThe Stone Prisoner přidá do hry postavu kamenného golema Shalea, kterého může hráč naverbovat do hráčovy skupiny. Shale je silná a mocná postava, jenž má pozadí nadabování a unikátní kvest. Nové kopie hry obsahují propagační kód, platný do 30. dubna 2010, se kterým si hráč může toto DLC stáhnout zdarma. Kód ale stále funguje pro ty kdo nepoužily hru před 30. dubnem 2010.\n\nWarden's Keep přidává pevnost Vojenského pahorku do Dragon Age: Prameny, hráč může obnovit chod Šedé tvrze, DCL navíc poskytuje doplnění příběhu, hráč zjistí proč byli Šedí Strážci vyhoštěni z Fereldenu. Hráč může vytvořit operační základnu s obchodníky a odkladištěm přebytečného vybavení. Toto DLC také přidává nové talenty, kouzla, trofeje/achievementy a předměty.\n\nBlood Dragon Armor přidává celý set (brnění, boty, rukavice a helma) těžkého brnění, které může být zakoupeno. Kromě toho, použitím kódu ke stáhnutí tohoto DLC si může hráč následně stáhnout podobnou sadu brnění i pro Mass Effect 2 a Dragon Age 2.\n\nReturn to Ostagar byl oznámen 19. listopadu 2009 a byl plánované vydání bylo okolo vánoc 2009. Poté byl odložený až na 5. ledna 2010, kdy byl odložen na neurčito. Nakonec vyšel na Xboxu 360 13. ledna 2010, ale byl stažen kvůli chybám. Byl znovu-vydán 29. ledna 2010, ačkoliv pouze pro Xbox 360 a PC. Datum vydání verze pro PS3 bylo 11. března 2010. 14. března 2010 byl nahlášen komunitou jako běžící na platformě Mac, což je přesně naopak než tvrdilo EA. Obsahuje návrat na první bitevní pole u Ostagaru, kde byli Šedí strážci téměř vyhlazeni zplozeneckou hordou. DLC umožňuje hráči objevit brnění mrtvého krále Cailana a zbraně posledního Šedého strážce Duncana a stanovit jinou příležitost naverbovat psa. Obsahuje také jeden achievement a nové předměty.\n\n1. dubna 2010 BioWare vydalo set DLC předmětů na počest fiktivních svátků, které se v Dragon Age univerzu nazývají \"Feastday\", jenž ze duchovně zakládá na April Fools' Day (den vtípků). Kompletní set obsahuje 10 unikátních darů a 10 unikátních žertovných předmětů, které může dát hráč specifickým společníkům a pozitivně nebo negativně ovlivnit jejich vztah k hráči, stejně jako udělení speciálních in-game bonusů a postihů. Žerty a dárky můžou být nakoupeny zvlášť za 160 BioWare bodů každý nebo 240 bodů dohromady.\n\n5. května 2010 oficiální stránka hry oznámila že Kronika zplozenců má vyjít v průběhu měsíce. Stručný obsah oznamoval že DLC, označený jako mód, umožní hráčům znovu vybojovat bitvu o Denerim, nyní jako člen Zplozenecké armády. Alternativní příběh předkládá že hráčův Šedý strážce nepřežije tzv. Přijímání, a tak místo něho vede Fereldenskou armádu Alistair. Dokončením módu odblokuje Zplozenecké předměty (meč Nákazy), které můžou být použity ve standardním Dragon Age: Prameny nebo datadisku . Toto nové DLC bylo vydáno 18. května 2010 za cenu 400 Microsoft nebo BioWare bodů.\n\nVydáno 6. července 2010. Toto DLC je samostatně stojící (standalone) kampaň, která se odehrává několik let před událostmi v hlavní kampani. Hráč se ujme role Leliany v době, kdy ještě byla orlesianskou bardkou, a prožije s ní události, které ji dovedly k Oltáři. Rozšíření obsahuje plně nadabovaný zvuk a transformovatelné odměny (Zbroj Provokatérů) pro Dragon Age: Prameny a datadisk .\n\nVydáno 10. srpna 2010. V tomto DLC je určenou pouze pro postavy na maximální úrovni, protože toto DLC má být neuvěřitelně těžké. Celé DLC má být přímočaře zaměřené spíše na boj, než na příběh. Do DCL je možné importovat hráčovu dřívější postavu (z Pramenů i z Procitnutí), nebo vytvořit novou na vyšší úrovni, hráč pomáhá trpaslíkovi Jerrikovi, který pátrá po svém bratrovi Broganovi.\n\nCelý příběh Dragon Age: Origins (Prameny) uzavírá DLC Witch Hunt, které vyšlo 7. září 2010. V tomto DLC se hráč opět setká s tajemnou Morrigan. Na vývoj příběhu a finálního rozhovoru s Morrigan mají velký vliv hráčova rozhodnutí, hlavně to ohledně Morriganina rituálu v Pramenech (Origins). I přesto je ale možné vytvořit zcela novou postavu nebo importovat postavu z Procitnutí, což taktéž pochopitelně ovlivní závěrečný rozhovor s Morrigan. V závěru je dokonce možné, za určitých podmínek, Morrigan zabít.\n\nDatadisk (expansion pack) byl vydán 16. března 2010. Datadisk nabídl novou kampaň příběhově umístěnou za Dragon Age: Prameny a je umístěn do království Amaranthine. Hráč má možnost importovat postavu a savy vytvořené v dohraném Dragon Age: Prameny (postavy z nedohraného Dragon Age: Prameny nefungují, a taky postava musí Prameny přežít) nebo vytvořit kompletně nový charakter. Dějová linka rozšiřuje příběh Dragon Age: Prameny o ustupující Zplozence a tajemnou přítomností entity známou jako \"Architect\". Datadisk také přinesl nové členy hrdinovy skupiny, nové schopnosti, nové třídy specializací, vzrostl maximální level a přinesl nové předměty.\n\n8. července 2010 BioWare oficiálně oznámilo, že Dragon Age 2 je v produkci a asi vyjde v březnu 2011. Druhý díl byl vydán 1. března 2011 (8. března 2011 v Česku, ale bez české lokalizace).\nDruhý díl byl značně zjednodušen a je mnohem méně komplexní, ale na druhou stranu je akčnější a přístupnější širšímu hráčskému publiku. Hra obsahuje jen jeden začátek pro hrdinu/hrdinku Hawke, což nezmění ani uložené pozice z Pramenů, které lze do hry naimportovat. Příběhová návaznost na Prameny je minimální.\n\nNeoficiálně byl oznámen vývoj Dragon Age III na Penny Arcade Expo 2011. Třetí díl by měl rozvinout motiv z Dragon Age II, herním stylem by hra měla být na rozhraní Pramenů a Dragon Age II, herní svět by měl být větší.\nVývoj (Vyšetřování, Výslech), byl oficiálně potvrzen. Hra poběží na novém engine, který bude postaven na základech Frostbite 2 a pracuje na něm tým složený převážně z tvůrců Dragon Age: Prameny. Příběh by měl navázat na konflikt mezi mágy a templáři, odehrával by se, asi, hlavně v císařství Orlais, kde by měla zuřit občanská válka. Dragon Age Inquisition bylo představeno na veletrhu E3 v roce 2013, hra by měla vyjít na podzim roku 2014.\n\nKe hře byly vydány tři maloobchodní edice Dragon Age: Origins pro prodej.\n\nRegular edice hry je možno zakoupit pro všechny platformy, v obchodě Wal-Mart, Amazon.com a Best Buy. Uživatelé windows mohli také získat Regular verzi skrz download servisy Steam a Direct2Drive. Standardní verze hry obsahuje kód na jedno použití, který koupí DLC Stone Prisoner a Blood Dragon Armor zdarma.\n\nCollectors' Edition nebo také sběratelská edice byla vydána pro Windows, Mac, Playstation 3 a Xbox 360 ale pouze v krabicové verzi ne jako download. Tato verze je ukrytá v steelbooku (obal hry, který je železný), který má odlišnou kresbu na rozdíl od Regular verze. Jako Regular verze obsahuje kód na jedno použití, který koupí DLC Stone Prisoner a Blood Dragon Armor zdarma, ale přidá exkluzivní in-game předměty. V této edici je bonusový disc, který obsahuje making-of dokument, concept arty, trailery, originální soundtrack a tkanou mapu Fereldenu.\n\nDigital Deluxe verze hry je možno stáhnout na Windows a Mac OS. Digital Deluxe edition obsahuje originální soundtrack, tapety na plochu v digitální podobě, stejně jako zdarma DLC, k tomu ještě kód na stáhnutí Warden's Keep DLC zdarma.\n\nČtyř minutový trailer byl vydán v říjnu 2009 firmou Electronic Art, aby podpořil významnost hry Dragon Age: Prameny. Trailer pojmenovaný \"Sacred Ashes\" byl vyroben ve studiu Blur pomocí upravené CGI animace. Ve videu je použita instrumentální verze skladby \"This Is War\" od skupiny 30 Seconds to Mars, a předtím Claudia Black a Corinne Kempa mluví spolu v dialogu za svoje postavy.\n\nTrailer ukázal lidského mužského Šedého strážce, který vedl Morrigan, Stena, a Lelianu na horu proti ledovému větru a sněhu. Strážce říká že hrobku, kterou hledají, je před nimi, ale jsou přepadeni Zplozeneckou armádou. Po porážení Zplozenců, se objeví velký drak a Strážcův tým začne spolupracovat dohromady. Trailer je možné zhlédnout na YouTube.\n\n"}
{"id": "582959", "url": "https://cs.wikipedia.org/wiki?curid=582959", "title": "Aleksandras Algirdas Abišala", "text": "Aleksandras Algirdas Abišala\n\nAleksandras Abišala (* 28. prosince 1955 Inta) je litevský podnikatel, podnikatelský konzultant, politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, v roce 1992 čtvrtý litevský premiér po vyhlášení obnovení nezávislosti 11. března 1990 a Doktor matematicko-fyzikálních věd.\n\nV letech 1962-1973 studoval na 25. střední škole v Kaunasu, v letech 1973–1978 na Fakultě fyziky Vilniuské univerzity a v letech 1984-1986 dálkově aspiranturu na Vilniuské univerzitě.V letech 1990-1992 byl poslancem Nejvyšší rady Litevské republiky, v tomtéž období zastával funkci ministra bez mandátu. Od roku 1992 byl premiérem Litvy. Od roku 1993 pracoval také jako člen personální konzultační firmy „\"A. Abišala ir partneriai. Konsultacinė firma\"“ a předseda firmy „\"Junior Achievement Lietuva\"“.\n\nPublikoval 30 vědeckých statí v litevských i zahraničních publikacích (fyzika polovodičů a technologie), kromě toho je autorem tří vynálezů. Od roku 1988 byl členen Sąjūdisu, později zastával některé funkce v nejvyšších postech Sąjūdisu. S manželkou Nijolė Abišalienė má dva syny, Tadu (* 1978) a Liudu (* 1983).\n"}
{"id": "582962", "url": "https://cs.wikipedia.org/wiki?curid=582962", "title": "Luka Gregorc", "text": "Luka Gregorc\n\nLuka Gregorc (* 14. února 1984, Lublaň, Slovinsko, tehdy Socialistická federativní republika Jugoslávie) je současný slovinský profesionální tenista. Ve své dosavadní kariéře nevyhrál žádný turnaj na okruhu ATP ve dvouhře ani ve čtyřhře. Nejvýše klasifikován na žebříčku ATP pro dvouhru byl na 172. místě (3. srpna 2009). K sezóně 2010 je jeho nejlepším výsledkem semifinále turnaje Pilot Pen Tennis 2008, do kterého se probojoval z kvalifikace a v němž podlehl Chrovatu Marinu Čilićovi. Žije ve floridském Boca Raton.\n\nTrenérem je od roku 2004 Jihoafričan Marcos Ondruska.\n\nS tenisem začínal v pěti letech. Nejvyšším postavením na světovém juniorském žebříčku byla 9. příčka ve dvouhře a 14. ve čtyřhře. Na juniorkách Grand Slamu si zahrál semifinále deblu ve Wimbledonu 2001 spolu s Jamajčanem Ryanem Russellem.\n\nNa profesionální okruh vstoupil ve slovinské Portoroži turnajem ITF kategorie \"Futures\", na kterém podlehl v 1. kole Italovi Urosi Vicovi ve dvou setech 6–1, 6–3. První zápasové vítězství zaznamenal na dalším turnaji Futures hraném na Jamajce. V roce 2002 se probojoval do finále v Montego Bay, v němž prohrál s Američanem Brandonem Wagnerem.\n\nZa Daviscupový tým Slovinska nastoupil v letech 2004, 2006, 2007, 2008, 2009 a 2010, a to ke dvouhře i čtyřhře jednou se spoluhráčem Mariem Tkalecem a několikrát s Gregou Žemljou. K roku 2010 odehrál 14 zápasů s poměrem 8 vítězství a 6 proher.\n\nV roce 2005 vyhrál první a dosud jediný turnaj ve dvouhře, z kategorie Futures (ITF) ve Venezuele, když ve finále porazil domácího hráče Yohnyho Romera1–6, 6–0, 6–3. Ve čtyřhře získal tři tituly z kategorie Futures, nejdříve v roce 2002 spolu s Rogerem Andersonem v Montego Bay, druhý opět s ním a třetí se současným trenérem (2010) Marcosem Ondruskou.\n\n"}
{"id": "582963", "url": "https://cs.wikipedia.org/wiki?curid=582963", "title": "Kang Kek Ieu", "text": "Kang Kek Ieu\n\nKang Kek Ieu (přepisováno rovněž jako \"Kaing Kek Iev\"; khmersky \"កាំង ហ្កិច អ៊ាវ\"; 17. listopadu 1942), přezdívaný Duch (čti Duč), byl ředitelem věznice Tuol Sleng v Phnompenhu v době, kdy Kambodže vládli Rudí Khmerové.\n\nV letech 1971–1973 působil tento bývalý učitel matematiky v převýchovném táboře Rudých Khmerů v džungli. Po jejich nástupu k moci v roce 1975 pak byl vybrán na post ředitele věznice Tuol Sleng, rovněž známé jako S-21, která byla umístěna v budově střední školy v centru hlavního města. V Tuol Slengu bylo mezi lety 1975 a 1979 umučeno k smrti více než 15 tisíc osob (některé odhady hovoří až o 17 tisících), podezřelých z nepřátelských postojů vůči režimu. Byly mezi nimi i ženy a děti, a také několik cizinců. Toto vězení znamenalo prakticky jistou smrt a přežilo jej jen několik jednotlivců.\n\nKang Kek Ieu, v Kambodži obecně známý jako soudruh Duch, byl vypátrán a zatčen v roce 1999. Roku 2007 byl Mimořádným kambodžským tribunálem pod dozorem OSN, sídlícím v Phnompenhu a sestávajícím se z 27 soudců (17 Kambodžanů a 10 ze zahraničí), obviněn ze zločinů proti lidskosti a úmyslných vražd. Rozsudek, vynesený 26. července 2010, jej odsoudil ke 35 letům vězení. Vzhledem k předchozím 11 letům stráveným ve vazbě a odpuštění dalších pěti roků to znamená uvěznění na dalších 19 let. Duch je vůbec prvním z výše postavených Rudých Khmerů, jenž byl odsouzen – je zároveň jediným z nich, který svou vinu přiznal a vyjádřil lítost.\n\n\n\n"}
{"id": "582964", "url": "https://cs.wikipedia.org/wiki?curid=582964", "title": "Tinto Brass", "text": "Tinto Brass\n\nTinto Brass, rodným jménem Giovanni Brass (* 26. března 1933 v Benátkách, Itálie) je italský avantgardní filmař, který se prosadil především v subžánru filmové erotiky.\n\nMezi jeho vůbec nejznámější erotická díla patří historický hraný snímek \"Caligula\" z roku 1979 nebo \"Salon Kitty\" z roku 1976. Kromě erotické tvorby natočil i řadu běžných filmů, které bývají řazeny do oblasti filmového impresionismu.\n\nAčkoliv pochází z Benátek, jeho rodové kořeny jsou východoevropské, zdroje uvádí rakousko-uherské i ruské.\n\nU filmu vystřídal celou řadu povolání, byl scenaristou, střihačem, hercem a nakonec se stal známým italským režisérem.\n\n\n\n"}
{"id": "582965", "url": "https://cs.wikipedia.org/wiki?curid=582965", "title": "War (album, U2)", "text": "War (album, U2)\n\nWar je třetí album rockové skupiny U2, které vyšlo v roce 1983. Album je považováno za první politické album skupiny. Projevoval se na něm pacifismus a touha po hledání řešení konfliktů v tehdejším Irsku. Texty jsou více odvážné a přímější než na jejich předchozím albu October.\n\nMezi nejslavnější hit z alba patří píseň \"Sunday Bloody Sunday\", kterou U2 napsali jako reakci na masakr na tzv. Krvavou neděli z 30. ledna 1972, při kterém bylo v Severním Irsku britskými vojáky zabito 13 neozbrojených účastníků protestního pochodu.\n\nDalší hit na albu, píseň New Year's Day, byla inspirována polským hnutím Solidarita, které přispělo k pádu komunismu.\n\nAlbum bylo po vydání přijato velmi kladně. V Británii se dostalo na první místo žebříčku během prvního týdne a úspěch mělo i v Americe (12. místo v hitparádě). Celý rok 1983 U2 strávili koncertováním.\n\nKdyž U2 hráli poprvé píseň Sunday Bloody Sunday v Belfastu v Severním Irsku Bono slíbil, že pokud se davu píseň nebude líbit, již jí nikdy nezahrají znovu naživo. Lidem se ale píseň líbila.\n\nPlatí tradice, že na živých vystoupeních při písni New Year's Day dav v Polsku vytváří pomocí triček polskou národní vlajku.\n\nAlbu dána pozice 221 v \"Rolling Stones magazínu\" 500 nejlepších alb všech dob.\n\n\nCelková délka: 42:03\n\n"}
{"id": "582967", "url": "https://cs.wikipedia.org/wiki?curid=582967", "title": "Sedačková lanovka Skalnaté pleso – Lomnické sedlo", "text": "Sedačková lanovka Skalnaté pleso – Lomnické sedlo\n\nSedačková lanovka Skalnaté pleso–Lomnické sedlo je lanovka ve Vysokých Tatrách. Spojuje Skalnaté pleso (1787 m n. m.) a Lomnické sedlo (2196 m n. m.). Byla postavena v letech 1976–1978 francouzskou firmou Poma.\n\nSedačková lanovka překonává na 1140 metrech délky převýšení 419 metrů. Jízda trvá 7 minut a přepravní kapacita je 900 osob v zimě a 540 v létě. Cestovní rychlost je 2,5 m/s v létě a 1,5 m/s v zimě, průměrný sklon 38,5 %, maximální sklon 54 %. Je mimořádně oblíbená mezi lyžaři, kteří využívají černou sjezdovku z Lomnického sedla.\n\n"}
{"id": "582968", "url": "https://cs.wikipedia.org/wiki?curid=582968", "title": "Jiří Švec", "text": "Jiří Švec\n\nJiří Švec (20. listopadu 1935 Netolice, Československo – 30. června 2014) byl československý reprezentant v řecko-římském zápase, později trenér. Třikrát startoval na olympijských hrách, nejlépe se umístil při svém druhém startu na hrách v Tokiu 1964, kde v kategorii do 57 kg obsadil 4. místo. V roce 1963 obsadil druhé a v roce 1961 třetí místo na mistrovství světa. V roce 1968 byl druhý a v roce 1967 třetí na mistrovství Evropy. Čtyřikrát se stal mistrem Československa.\n\n"}
{"id": "582972", "url": "https://cs.wikipedia.org/wiki?curid=582972", "title": "Ostřice leskloplodá", "text": "Ostřice leskloplodá\n\nOstřice leskloplodá (\"Carex liparocarpos\") je druh jednoděložné rostliny z čeledi šáchorovité (\"Cyperaceae\"). Někdy byla udávána jako \"Carex liparicarpos\".\n\nJedná se o rostlinu dosahující výšky nejčastěji 10-30 cm. Je vytrvalá, řídce trsnatá, s oddenkem. Listy jsou střídavé, přisedlé, s listovými pochvami. Čepele jsou asi 1–2 (zřídka až 3) mm široké, bledě zelené, tuhé a drsné. Bazální pochvy jsou nejčastěji nachově hnědé, síťnatě rozpadavé. Ostřice leskloplodá patří mezi různoklasé ostřice, nahoře jsou klásky samčí, dole samičí. Samčí vrcholový klásek bývá jen jeden, je krátce stopaktý až přisedlý. Samičích klásků je nejčastěji 2–3 (zřídka jen 1), jsou kulovité až úzce elipsovité, cca 5–15 mm dlouhé a asi 5–6 mm široké, obsahují cca 5–12 (zřídka až 20) květů.. Dolní listen má krátkou cca 4–8 mm dlouhou pochvu a je štětinovitý až listovitý, vyšší listeny jsou bezčepelné. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 3–4 mm dlouhá, silně lesklá, na vrcholu s krátkým zobánkem. Každá mošnička je podepřená plevou, která je červenohnědá, bledě lemovaná, kratší než mošnička\n\nOstřice leskloplodá roste v jižní Evropě a jihozápadní Asii. Na sever sahá až po jižní Slovensko, do ČR už nezasahuje. Staré údaje (19. století) z jižní Moravy jsou asi mylné. Jejím stanovištěm jsou suché trávníky a suché světlé lesy.\n\n \n"}
{"id": "582975", "url": "https://cs.wikipedia.org/wiki?curid=582975", "title": "Andy Turner", "text": "Andy Turner\n\nAndrew Steven \"Andy\" Turner (* 19. září 1980, Nottingham) je britský atlet, sprinter, který se věnuje krátkým překážkovým běhům.\n\nSvé doposud největší úspěchy zaznamenal v roce 2006, kdy vybojoval bronzovou medaili v běhu na 110 metrů překážek na hrách Commonwealthu v Melbourne a na evropském šampionátu ve švédském Göteborgu.\n\nV roce 2007 na halovém ME v Birminghamu a o dva roky později na halovém ME v Turíně skončil ve finále běhu na 60 metrů překážek na čtvrtém místě. Reprezentoval na letních olympijských hrách v Athénách 2004 a v Pekingu 2008.\n\n"}
{"id": "582982", "url": "https://cs.wikipedia.org/wiki?curid=582982", "title": "Rozkaz č. 227", "text": "Rozkaz č. 227\n\nRozkaz Lidového komisariátu obrany SSSR z 28. července 1942 č. 227 ( ) byl vojenský rozkaz vydaný 28. července 1942 Stalinem, který byl v té době lidový komisař pro obranu (ministr obrany SSSR). Je známý také pod jménem „Zpátky ni krok!“ ( – \"Ni šagu nazad!\"), což byla jedna z frází, které Stalin v rozkaze použil. Rozkaz zakazoval důstojníkům i vojákům ustupovat bez rozkazů vyššího velení. Důstojník, který by ho porušil, měl být souzen vojenským soudem.\n\nRozkaz také nařizoval každému frontu, aby vytvořil jeden až tři trestné prapory (, \"štrafnyje bataljony\", zkratkou \"штрафбаты\", \"štrafbaty\") z důstojníků, kteří se provinili vůči vlasti, nebo se dopustili jiného zločinu či přestupku. Armády měly podobným způsobem vytvořit pět až deset rot z vojáků a poddůstojníků. Tyto jednotky měly být vysílány na nejnebezpečnější úkoly. V těchto oddílech se sloužilo tři měsíce, kdo byl během služby zraněn nepřátelskou palbou, byl od služby osvobozen. Ovšem vzhledem ke způsobu nasazování těchto oddílů znamenalo převelení k této jednotce víceméně rozsudek smrti, případně zmrzačení.\n\nDále rozkaz nařizoval vytvořit v každé armádě tři až pět dobře vyzbrojených jednotek po 200 mužích, které měly střílet jednotky ustupující bez rozkazu z boje nebo i utíkající jednotlivce (tzv. blokační jednotky).\n\nSoučástí rozkazu byl také popis špatné situace, ve které se Sovětský svaz nachází. Stalin na vojáky apeloval, aby nepropadali mylné představě, že mohou ustupovat hluboko do nitra své rozsáhlé země. Argumentoval tím, že Sovětský svaz už utrpěl ohromné územní, materiální a lidské ztráty. A že nepříteli se daří obsazovat právě nejbohatší a nejvyspělejší část země.\n"}
{"id": "582983", "url": "https://cs.wikipedia.org/wiki?curid=582983", "title": "Malden", "text": "Malden\n\nMalden, v 19. století označovaný Independence Island (Ostrov nezávislosti), je rovinatý a neobydlený ostrov v Tichém oceánu o ploše zhruba 39 km, s převýšením menším než 10 metrů. Náleží ke Kiribati.\n\nJe známý mimo jiné pro své kdysi bohaté zásoby guána (těžené v letech 1860-1927 Australany), jako testovací místo britské jaderné zbraně v roce 1957 (operace Grapple) a v současnosti jako významné chráněné území pro hnízdění mořských ptáků (fregatka obecná, terej maskový, rybák tichomořský).\n\nOstrov objevil 30. července 1825 britský kapitán George Anson Byron (bratranec básníka Byrona) s lodí \"HMS Blonde\" a pojmenoval ho podle lodního důstojníka Charlese Roberta Maldena. Na ostrově se nacházejí trosky kamenných staveb, které roku 1924 prozkoumal archeolog Kenneth Emory a určil je jako pozůstatky dávného polynéského osídlení, jehož populace pravděpodobně nepřesahovala dvě stovky osob.\n\nNejbližší pevninou je ostrov Starbuck, nejbližším obydleným místem je ostrov Tongareva vzdálený 450 km na jihozápad. Ostrov je plochý, v jeho východní části se nachází proláklina vyplněná slaným jezerem. Je porostlý slézovitou rostlinou \"Sida fallax\", kokosové palmy zasazené sběrači guana převážně uhynuly. Pobřeží je lemováno písečnými plážemi.\n\n"}
{"id": "582998", "url": "https://cs.wikipedia.org/wiki?curid=582998", "title": "Zkáza zámku Herm", "text": "Zkáza zámku Herm\n\nZkáza zámku Herm (ve francouzském originále:Jacquou le Croquant) je francouzský film Laurenta Boutonnata z roku 2007. Jedná se o historické drama, zasazené do období vlády Napoleona Bonaparte. \n\nFilm vypráví o mladém francouzském chlapci Jacquovi, kterému v dětství (Léo Legrand) hrabě Nansac (Jocelyn Quivrin) uvězní otce (Albert Dupontel), který zahyne při útěku z vězení, matka (Marie-Josée Croze) následně umírá na zápal plic a žalem. Jacquou následně vyrůstá u místního faráře (Olivier Gourmet). Stává se z něj sebevědomý mladý muž (Gaspard Ulliel), který si najde děvče (Judith Davis) a žije spokojený život, dokud na městskou slavnost nedorazí hrabě Nansac. V tradiční taneční soutěži, kdy taneční páry musí dodržovat určitá pravidla, hrabě prohraje a je tím ponížen. Jako trest Jacquoua uvězní na svém hradě. Tomu se však podaří uniknout a spolu s obyvateli města chystá hraběti pomstu.\n\nFilm obdržel dvě nominace na Zlatého Césara a to za produkci a kostýmy.\n\nFilm se natáčel již v roce 2005, vyšel však až o dva roky později. Natáčelo se ve Francii a Rumunsku. Hlavním kameramanem druhého štábu byl český kameraman Martin Grošup.\n\n"}
{"id": "583000", "url": "https://cs.wikipedia.org/wiki?curid=583000", "title": "Pair", "text": "Pair\n\nPair (francouzsky, výsl. [pér]) nebo peer (anglicky, výsl. [pír] oboje z latinského \"par\" – „stejný, rovnorodý“) je titul příslušníka britské šlechty.\n\nŠlechtický stav označovaný \"peerage\" je systém řazení šlechtických titulů, který existuje pouze ve Spojeném království. Tzv. \"peerage\" je součástí celkového britského systému značení. Historicky byli vyznamenáni tímto titulem ti, kteří měli právo na křeslo v britské horní sněmovně \"(House of Lords)\", jako \"peers\". Členové jejich rodin nemají nárok na šlechtický titul, ačkoli manželky peerů jsou tradičně nazývány \"peeress\". To je základní rozdíl oproti šlechtickým titulům ve velké části evropského kontinentu (například v Čechách), kde je titul udělen či propůjčen celému rodu a tím měla celá rodina nárok užívat titulu.\n\nTituly anglického systému peerů jdou v následujícím pořadí: \"baron\" (\"baroness\" pro ženy) – ze staroněmeckého „baro“ (srov. latinské „par“), \"viscount\" (\"viscountess\") – z „vice-count“, \"earl\" (\"countess\"), \"marquess\" (\"marchioness\", ve Skotsku je mužským protějškem pro titul \"marquis\") a \"duke\" (\"duchess\"), což odpovídá českému pořadí: baron, vikomt, hrabě, markrabě, vévoda. Angličtí peerové s výjimkou vévodů jsou souhrnně označeni jako lordi, ovšem i vévodové jsou členy sněmovny lordů.\n"}
{"id": "583002", "url": "https://cs.wikipedia.org/wiki?curid=583002", "title": "Panzer VII Löwe", "text": "Panzer VII Löwe\n\nPanzer VII Löwe (lev) byl projekt supertěžkého tanku, který navrhla společnost Krupp během 2. světové války. Projekt nikdy neopustil technické výkresy, bylo od něj upuštěno ve prospěch projektu Panzer VIII Maus.\n\n\"Leichter Löwe\" - lehčí verze s motorem o výkonu 1 000 koňských sil, který měl dávat tanku maximální rychlost 27 km/h, měla vážit 76 tun, přední pancíř měl mít sílu 100 mm, věž měla být namontovaná vzadu a výzbroj mělo tvořit dělo ráže 105 mm L/70 a spřažený kulomet.\n\n\"Schwerer Löwe\" - těžší verze s motorem, který měl dávat výkon 1 000 koňských sil a maximální rychlost 23 km/h, hmotnost měla být 90 tun, přední pancíř měl být 120 mm silný, věž měla být ve středu podvozku, výzbroj mělo tvořit dělo ráže 105 mm a spřažený kulomet.\n\nKdyž Hitler viděl návrhy, přikázal od lehčí verze upustit a těžší verzi nakázal upravit tak, aby výzbroj tvořilo dělo ráže 150 mm, přední pancíř zesílit na 140 mm a maximální rychlost zvýšit na 30 km/h. Ale žádná z verzí nikdy nebyla postavena, jen některé prvky z těžší verze byly použity u tanku Königstiger. Tank Löwe byl megalomanský a zároveň nereálný projekt, který neměl tehdy šanci úspěšného bojového nasazení; stroj byl také příliš těžký na to, aby přejel přes mosty.\n"}
{"id": "583003", "url": "https://cs.wikipedia.org/wiki?curid=583003", "title": "Paní Kateřina", "text": "Paní Kateřina\n\nPaní Kateřina, celým jménem Kateřina Hovorková, je loutková postavička vystupující v představeních Divadla Spejbla a Hurvínka. Vedle hlavních postav Spejbla a Hurvínka a své vnučky Máničky je čtvrtou hlavní postavou divadla. Mánička ji oslovuje bábinko. V některých hrách o ní Hurvínek mluví jako o paní učitelce.\n\nPaní Kateřina je ze všech čtyř loutek nejmladší. Byla vytvořena speciálně pro Helenu Štáchovou, která do divadla nastoupila v 60. letech a chtěla ke své roli Máničky přibrat další postavu. Podobné postavy upovídaných starých žen, představujících Spejblův ženský protějšek, se ovšem objevovaly už v některých starších hrách za časů Josefa Skupy, například paní Drbálková, nebo paní Švitorková. \n\nLoutku podle návrhu Zdeňka Juřeny vytvořil r. 1971 Ivan Moravec a poprvé se objevila ve hře \"Past na Hurvínka\" 12. září r. 1971.\n\n"}
{"id": "583004", "url": "https://cs.wikipedia.org/wiki?curid=583004", "title": "Žeryk", "text": "Žeryk\n\nŽeryk je loutka psa, vystupující v loutkovém Divadle Spejbla a Hurvínka. Žeryk je Hurvínkův pes, který je jeho nerozlučným druhem v mnoha dobrodružstvích. První loutku Žeryka vytvořil loutkář Gustav Nosek (který je rovněž autorem Hurvínka) a poprvé se na scéně divadla objevil 19. dubna 1930 – ve stejné hře, v níž poprvé vystoupila i Hurvínkova kamarádka Mánička. Žeryk pouze štěká a jeho part tedy není pro interprety příliš náročný. V jeho roli se vystřídala celá řada herců. Zpočátku jej „namlouval“ sám Gustav Nosek, později František Flajšhanz a Miroslav Černý, v současnosti je to Miroslav Polák. Žeryk je zpravidla jen pomocnou figurkou pro dokreslení příběhu, ale někdy získává i poměrně významnou roli. V některých hrách lze v jeho štěkotu rozpoznat slova, takže mu dětští diváci mohou rozumět. \n\n"}
{"id": "583006", "url": "https://cs.wikipedia.org/wiki?curid=583006", "title": "Jocelyn Quivrin", "text": "Jocelyn Quivrin\n\nJocelyn Quivrin (14. únor 1979, Dijon, Francie – 15. listopad 2009, Saint-Cloud, Francie) byl francouzský herec.\n\nNarodil se v Dijonu, do rodiny významného lékaře. Studoval film na škole Hectora Berlioze ve Vincennes a poté absolvoval ve filmu a literatuře na škole v Nanterre. Několik let působil v divadelních hrách a neustále navštěvoval herecké kurzy.\n\nV mládí přišla první role, když si zahrál Vévodu z Anjou ve filmu Rogera Planchona, \"Louis, enfant roi\". V roce 1993 se film ukázal na festivalu v Cannes, kde byl Quivrin představen svému prvnímu agentovi.\n\nV následujících letech se objevil v několika filmech po boku velkých herců. V roce 1999 si zahrál ve filmu \"Možná\" s Jeanem-Paulem Belmondem, v roce 2005 hrál ve filmu \"Říše vlků\" s Jeanem Renem a v roce 2007 s Tchéky Karyem a Gaspardem Ullielem ve filmu \"Zkáza zámku Herm\". Zajímavostí v tomto filmu může být to, že Quivrinovu dceru zde hraje Bojana Panić, která je ve skutečnosti mladší jen o 6 let, než sám Quivrin.\n\nKe kriticky nejúspěšnějším filmům, ve kterých se objevil, patří film \"Lautrec\" z roku 1998, \"LOL\" z roku 2009 se Sophie Marceau a především pak \"Syriana\" z roku 2005, která získala několik nominací na Oscara a kde si zahrál po boku takových herců, jakými jsou George Clooney, Matt Damon, Amanda Peet, Christopher Plummer nebo Chris Cooper.\n\n15. listopadu 2009 zahynul Quivrin při autonehodě nedaleko Paříže, když nezvládl ve vysoké rychlosti a za deště uřídit u tunelu Saint-Cloud svůj malý automobil Ariel Atom.\n\nQuivrinovou dlouholetou partnerkou byla herečka Alice Taglioni, se kterou se seznámil při natáčení filmu \"Grande école\". V březnu 2009 se jim narodil syn Charlie.\n\n"}
{"id": "583007", "url": "https://cs.wikipedia.org/wiki?curid=583007", "title": "Domenico Trezzini", "text": "Domenico Trezzini\n\nDomenico Trezzini (1670, Astano, Švýcarsko – 2. března 1734, Petrohrad, Rusko) byl švýcarsko-italský barokní architekt, jenž dal vzniknout baroknímu architektonickému stylu „petrovského baroka“, používaného v Rusku v době vrcholného období baroka.\n\nDomenico Trezzini se narodil ve Švýcarsku, v Astanu poblíž Lugana v nynějším kantonu Ticino. Učil se pravděpodobně v Římě. Poté pracoval v Dánsku, kde byl spolu s dalšími architekty představen ruskému carovi Petru Velikému, aby navrhl budovy Petrem nově založeného hlavního města Ruského impéria, Petrohradu. Od založení města roku 1703 postavil nejvýstavnější budovy města. Petropavlovská pevnost s katedrálou sv. Petra a Pavla, budova Dvanácti kolegií nebo Letní palác a Zimní palác patří mezi jeho největší díla. Účastnil se též návrhů a založení kláštera Alexandra Něvského a pevnosti Kronštatu.\n\nSamotný car byl nejen velkorysým zadavatelem Trezziniho díla, ale stal se i jeho přítelem. Mezi jiným byl i kmotrem Trezziniho syna Pietra Antonia (rovněž budoucího architekta).\n\n"}
{"id": "583009", "url": "https://cs.wikipedia.org/wiki?curid=583009", "title": "Kraví hora (Novohradské hory)", "text": "Kraví hora (Novohradské hory)\n\nKraví hora (německy: \"Kühberg\") je vrchol o nadmořské výšce 953 m v České republice, ležící v Novohradských horách. Je třetím nejvyšším vrcholem okresu České Budějovice. Od sousední Vysoké (1034 m) na jihovýchodě a Kuní hory (925 m) na jihozápadě je oddělena výraznými sedly.\n\nJedná se o zalesněnou horu, jednu z dominant severní části pohoří, z dálky viditelnou dominantou severovýchodního svahu je vesnice Dobrá Voda s poutním kostelem. Převažující dřevinou je smrk ztepilý. Na vrcholu a nedaleko od něj se nachází četné žulové skalní útvary, z nichž vyniká útvar zvaný \"Napoleonova hlava\".\n\nKraví hora má klenbovitý tvar výrazně se zvedající nad severovýchodním zlomovým svahem Novohradských hor. Vyskytuje se na ní řada různých forem mrazového zvětrávání a odnosu, které byly intenzivní v chladných obdobích pleistocénu a v menší míře pokračují i v současnosti. Vlastní vrchol Kraví hory tvoří rozsáhlá skalní hradba se stěnami vysokými až 10 m. Má podobu dvou rovnoběžných skalních hřbítků oddělených širokou mrazovou jizvou. Skalní hradba a izolované skály pokračují i na severním svahu. Na jihu a jihovýchodě má Kraví hora strukturní exfoliační svahy – z exfoliační klenby se vlivem odlehčení odlučují zhruba 1 m mocné, cibulovitě prohnuté slupky granodioritu, které se dále rozpadají, klouzají po svahu a vytvářejí kamenná moře nebo balvanové proudy a na úpatí suťovou haldu. Na jihovýchodním svahu jsou rovněž četné skalní stěny − mrazové sruby s nakupenými hranáči při úpatí či mrazové srázy (nižší skalní stupně, překryté úlomky horniny). Nad protáhlou sníženinou pod vrcholem Kraví hory vyčnívá nápadná hřibovitá skála zvaná \"Napoleonova hlava\" o výšce zhruba 10 m.\n\nNejsnadnější přístup na vrchol je z obce Hojná Voda po zelené turistické značce (1,1 km) nebo z Dobré Vody po červené značce.\n\nNedaleko od vrcholu stojí bývalá vojenská hláska, která od roku 2001 slouží jako telekomunikační stožár i jako rozhledna s výhledy na Novohradsko, Třeboňskou pánev, Šumavu, Polušku, Kleť, Slepičí hory s Kohoutem a na Českomoravskou vrchovinu. U paty rozhledny je jednoduchý turistický přístřešek.\n\n"}
{"id": "583010", "url": "https://cs.wikipedia.org/wiki?curid=583010", "title": "Kraví hora (Novohradské hory, rozhledna)", "text": "Kraví hora (Novohradské hory, rozhledna)\n\nRozhledna Kraví hora stojí poblíž vrcholu Kraví hory v Novohradských horách.\n\nJedná se o ocelovou stavbu zbudovanou v roce 1988. V té době sloužila jako pozorovatelna Československé lidové armády v rámci systému protivzdušné obrany. Po Sametové revoluci tento účel ztratila; po přestavbě v roce 2001 slouží veřejnosti jako volně přístupná rozhledna; na vrcholu jsou též umístěny telekomunikační antény.\n\nStavba z ocelových trubek má celkovou výšku 37 metrů. Po točitém schodišti umístěném v ose rozhledny lze vystoupat na vyhlídkovou plošinu ležící 24 metrů nad patou stavby. Nad plošinou se nacházejí další dvě patra sloužící pro telekomunikační techniku.\n\nZ rozhledny jsou dobře viditelné ostatní vrcholy Novohradských hor − na východě Mandlstein, na jihovýchodě Vysoká, na jihu Tischberg a Aichelberg, na západě Kuní hora. Za zvlášť výborné dohlednosti jsou na jihu viditelné i Alpy. Západní obzor rámují šumavské hory Hochficht, Plechý, Knížecí stolec, před nimi vystupuje Poluška s telekomunikační věží. Na severozápadě se tyčí Kleť s rozhlednou a televizním vysílačem. Na severu a severovýchodě je daleký rozhled na Třeboňskou pánev se zvlněnou Českomoravskou vrchovinou v pozadí. Z blízkých měst lze spatřit na severovýchodě Nové Hrady a na východě České Velenice.\n"}
{"id": "583012", "url": "https://cs.wikipedia.org/wiki?curid=583012", "title": "João Vieira", "text": "João Vieira\n\nJoão Paulo Garcia Vieira (* 20. února 1976, Portimão, Algarve) je portugalský atlet, který se věnuje sportovní chůzi.\n\nSvé největší úspěchy zaznamenal na evropském šampionátu v Göteborgu 2006 a v Barceloně 2010, kde vybojoval bronzové medaile v chůzi na 20 km.\n\nDesátý skončil na letních olympijských hrách v Athénách 2004 a na mistrovství světa v atletice 2009 v Berlíně.\n\nNa světovém šampionátu v Moskvě v roce 2013 došel do cíle závodu na 20 kilometrů čtvrtý. Po diskvalifikaci Rusa Ivanova v roce 2019 se posunul na třetí místo a získal bronzovou medaili.\n\n"}
{"id": "583014", "url": "https://cs.wikipedia.org/wiki?curid=583014", "title": "Jaroslav Čulík", "text": "Jaroslav Čulík\n\nJUDr. Jaroslav Čulík (7. června 1861, Kostelec nad Černými lesy – 13. listopadu 1942, Praha) byl notář v Praze, v období první československé republiky prezident pražské notářské komory, předseda Spolku notářů československých a překladatel.\n\nV letech 1920 až 1923 se zúčastnil přípravy nového československého občanského zákoníku (jako člen subkomise pro věcná práva), který však nikdy nebyl schválen.\n\nprávo)\n"}
{"id": "583022", "url": "https://cs.wikipedia.org/wiki?curid=583022", "title": "Ruská Premier Liga", "text": "Ruská Premier Liga\n\nRuská Premier Liga (rusky \"Российская футбольная премьер-лига\") je nejvyšší ruská fotbalová soutěž. V soutěži hraje 16 klubů, na konci sezóny poslední dva sestupují do nižší soutěže, Ruské divize. První mistrovství se konalo v Rusku v roce 1992, před rokem 1997 pod názvem Premier Liga, v roce 1998 byla liga přejmenovaná na první divizi. Od roku 2001 ruský šampionát hrají profesionální kluby, a liga má větší nezávislost na Ruském fotbalovém svazu. Podle koeficientu UEFA 2019 je to šestá nejlépe hodnocená liga (za La Ligou, Premier league, Serií A, Bundesligou a Ligue 1.\n\nPřed sezónou 2012/13 došlo ke změně hracího systému, z formy jaro-podzim se přešlo na systém podzim-jaro, který je běžný ve většině evropských lig.\n\n\n"}
{"id": "583023", "url": "https://cs.wikipedia.org/wiki?curid=583023", "title": "Tuol Sleng", "text": "Tuol Sleng\n\nTuol Sleng je muzeum genocidy nacházející se v hlavním městě Kambodže, Phnompenhu. Bývalé školní budovy sloužily letech 1975 – 1979 jako vězení (označení S-21), ve kterém bylo v průběhu vlády Rudých Khmerů uvězněno zhruba 16 000 lidí. Uvěznění přežilo pouze 12 vězňů, ostatní byli popraveni nebo umučeni. Z 300členného personálu věznice byl za tento hrůzný čin odsouzen pouze jeden člověk, bývalý ředitel věznice Kang Kek Ieu (přezdívaný Duch), a to na 35 let.\n\nDo věznice byli odváženi zejména političtí nepřátelé režimu nebo lidé, kteří byli obviněni během čistek ve straně. Odváženi do věznice byli spolu s jejich rodinami, stávalo se pouze výjimečně, že byla žena (nebo muž) ponecháni doma, když byl jejich partner během čistek obviněn.\n\nKaždý nový vězeň byl vyfotografován, zařazen do kartotéky, odveden do cely, ve které musel dodržovat přísná pravidla (sedět svázaný, nehýbat se, neotáčet se). Pokud tato pravidla nedodržel, byl fyzicky potrestán (např. 100 ran bičem).\n\nVězni byli poté mučeni a nuceni se doznat ke spolupráci s CIA a KGB. Mučení trvalo do chvíle, než se obviněný přiznal. Přiznání bylo posléze zaprotokolováno, podepsáno vězněm a vězeň byl posléze odvezen a s ostatními popraven ranou do hlavy a podříznutím hrdla.\n\nMalé děti byly popravovány bez výslechu, většinou několik dní po nástupu do věznice.\n\nV několika případech obsahuje složka vězně více fotografií, a to proto, že vězeň během výslechu podlehl následkům mučení a zemřel. V takovém případě byl mrtvý nebo umírající vyfocen a smrt byla zadokumentována.\n\n"}
{"id": "583028", "url": "https://cs.wikipedia.org/wiki?curid=583028", "title": "Smrtonosná past 4.0", "text": "Smrtonosná past 4.0\n\nSmrtonosná past 4.0 (v originále Live Free or Die Hard) je americký filmový thriller. Film režíroval Len Wiseman a hlavními herci jsou Bruce Willis, Justin Long, Timothy Olyphant, Maggie Q, Mary Elizabeth Winstead, Kevin Smith a Cliff Curtis. Film měl premiéru v USA 22. června 2007.\n\nMatta Farella, testéra protihackerských systémů, si někdo najme, aby vyzkoušel nový vládní program. Matt se nevědomky nabourá do sítě ministerstva vnitra a umožní tam vstup hackerů. Šéf FBI chce dostat za mříže všechny hackery, kteří by se na tom mohli podílet. FBI však zjistí, že všechny hackery, kteří také měli ten systém testovat, někdo postupně vraždí. Policie za posledním z nich, Mattem, posílá Johna McClaina, který ho má dopravit na stanici, když Mattův byt přepadne komando vrahů. John a Matt utečou a dopraví se do Washingtonu, kde má dojít k převozu. V tu chvíli zkolabuje doprava, televize, počítače a mobilní síť. Matt zjistí, že jde o nejpropracovanější hackerský útok všech dob, který následně hodlá vypnout elektřinu a plyn. Vydá se s Johnem do tzv. východního uzlu, kde se dá vypnout veškerá elektřina. Po výbuchu tohoto areálu se dostávají za Ferdou Warlockem, kde zjistí, že všechno má na svědomí Thomas Gabriel, bývalý vedoucí finančního zabezpečení USA, který je nejlepším hackerem všech dob. Ze státních služeb odešel poté, když po 11. září 2001 našel díry v systému zabezpečení. Thomas však unese Johnovu dceru Lucy a Matta. V závěrečném sledování však John Thomase zneškodní a Matt zastřelí Thomasova muže č.2 (Edoardo Costa), který mířil na Lucy.\n\n"}
{"id": "583030", "url": "https://cs.wikipedia.org/wiki?curid=583030", "title": "Hygroskopie", "text": "Hygroskopie\n\nTermíny „hygroskopie“, „hygroskopicita“ a „hygroskopičnost“ jsou úplná synonyma a označují schopnost látky snadno pohlcovat a udržovat vzdušnou vlhkost. Látky s touto schopností se označují jako hygroskopické. Takové látky potom za vlhka měknou a za sucha tvrdnou. Hygroskopické látky se používají jako desikanty (např. silikagel). Hodně hygroskopické jsou např. kyselina sírová, oxid fosforečný, hydroxid sodný, alkálie, chlorid hořečnatý, chlorid kobaltnatý, chlorid sodný nebo chlorid vápenatý, ale především se jedná o látky organické, jako jsou třeba vlasy a kostice. Anorganické hygroskopické látky v pevném skupenství mění v případě velké vzdušné vlhkosti své skupenství na kapalné.\n\nHygroskopie funguje tak, že hygroskopické látky ze vzduchu pohltí vodní páry, pak je uvnitř sebe, ale i na svém povrchu zhušťují, čímž tyto látky mění svůj objem, tvar nebo skupenství a zároveň měknou. Voda absorbovaná hygroskopickými látkami se taktéž nazývá hygroskopická.\n\n"}
{"id": "583033", "url": "https://cs.wikipedia.org/wiki?curid=583033", "title": "Emil Rabending", "text": "Emil Rabending\n\nEmil Rabending (1823 Erfurt – 1886 Frankfurt nad Mohanem) byl rakousko-uherský fotograf, známý svými portréty významných osobností. Ve své době patřil k nejvýznamnějším vídeňským fotografům společně s Josefem Löwym a Ludwigem a Victorem Angererovými.\n\nNa svých portrétních snímcích zavedl v roce 1867 úpravy „do ztracena“, při které vymaskoval okolí postavy, aby se pozornost diváka soustředila na portrétovaného. Snímek působil částečně výtvarným dojmem a připomínal grafiku. Kolem roku 1870 byla tato úprava ve fotoateliérech celkem výjimečná a až později se používala více, například také pražským studiem J. F. Langhans.\n\nPortrétoval některé příslušníky císařské rodiny, u nichž malířským pojetím zvýraznil jejich ušlechtilost. Fotografoval ještě takové osobnosti, jako byla například Alžběta Bavorská, ministr Joseph Philippovich von Philippsberg, korunní princ Rudolf, klavíristka Clara Schumann nebo herečka Charlotte Wolter.\n"}
{"id": "583036", "url": "https://cs.wikipedia.org/wiki?curid=583036", "title": "Nate Dogg", "text": "Nate Dogg\n\nNathaniel Dwayne Hale (19. srpen 1969 - 15. březen 2011), spíše známý jako Nate Dogg, byl americký zpěvák. Na vrcholu byl v éře stylu G-Funk, který byl velmi oblíbený v první polovině devadesátých let 20. století na západním pobřeží USA, kdy hostoval na mnoha písních jiných rapperů. Svůj debut vydal v roce 1997, ale jeho nejúspěšnějším albem je \"Music and Me\" (2001).\n\nNarodil se v rodišti hudebního stylu G-Funk na kalifornském Long Beach v roce 1969 a zemřel tamtéž v roce 2011. Jeho bratranci jsou rappeři: Snoop Dogg, Butch Cassidy, RBX, Daz Dillinger a 1/2 Dead. Zpívat začal jako malý v kostelním sboru ve městě Clarksdale, Mississippi, kde byl jeho otec pastorem. V šestnácti letech odešel ze střední školy a domova, aby se stal členem námořní pěchoty USA, kde poté odsloužil tři roky.\nV roce 1991 spolu se Snoop Doggem a Warrenem G založili skupinu \"213\". Nahrané demo skupiny si poslechl producent Dr. Dre a skupinu představil nahrávací společnosti Death Row Records. Nate si svůj \"major debut\" odbyl na písni \"Deeez Nuuuts\" z Dr. Dreho alba The Chronic (1992). Úspěch alba mu vynesl smlouvu u Death Row. Poté zpíval na mnoha spolupracích např. s rappery Snoop Doggem a Tupacem.\nRoku 1997 měl nahrané album \"G-Funk Classics Vol. 1\", které však kvůli sporům u \"Death Row\" nemohl vydat, proto z \"Death Row\" odešel, ale kvůli právům, ho nemohl stále vydat ani na jiném labelu. Po vleklých sporech vydal původní album i s novým v roce 1998 a nazval je \"G-Funk Classics Vol. 1 & 2\". Toto dvojalbum obsahuje hit \"Nobody Does It Better\". Své druhé a prozatím poslední studiové album vydal v roce 2001 a nese název \"Music and Me\".\nO rok později byl shledán vinným za nelegální držení zbraně a drog, a odsouzen k podmínce a obecně prospěšným pracím.\nV roce 2007 prožil infarkt myokardu, po kterém strávil týden v nemocnici, a poté byl převezen do domácího ošetření. Srdeční příhoda způsobila paralyzování levé části jeho těla, které však mělo podle doktorů postupně zmizet, vliv mrtvice na jeho hlas nebyl znám. Další infarkt prožil v roce 2008. Zemřel v roce 2011 na komplikace způsobené několika infarkty, které dříve utrpěl.\n\n\n\n\n"}
{"id": "583037", "url": "https://cs.wikipedia.org/wiki?curid=583037", "title": "Hokejka (lední hokej)", "text": "Hokejka (lední hokej)\n\nHokejka či hůl je část výzbroje k hokejové hře, jejíž pomocí se ovládá kotouč. Je zhotovena ze dřeva, umělé hmoty nebo z jiného materiálu (hliník, laminát, grafit, kevlar, titan) schváleného IIHF. Hůl nesmí mít žádné výčnělky, může být omotána na jakémkoli místě izolační páskou libovolné barvy a smí nést reklamu svého výrobce. Maximální délka hole je 163 cm od patky ke konci rukojeti a 32 cm od patky ke konci čepele. Čepel nesmí být v žádném místě širší než 7,5 cm a užší než 5 cm. Zakřivení čepele je omezeno tak, že délka kolmice od přímky spojující patku s koncem čepele k bodu největšího zakřivení nepřesáhne 1,5 cm. Od hráčské hole se liší \"brankářská hůl\", jejíž čepel nesmí být v žádném místě širší než 9 cm s výjimkou patky, která nesmí být širší než 11,5 cm. Délka čepele nesmí překročit 39 cm. Široká část rukojeti brankářské hole od patky nahoru nesmí být delší než 71 cm a širší než 9 cm. Vzhledem k častému většímu zakřivení čepele hráčské hole, než dovolují pravidla, je možné prostřednictvím kapitána družstva vyžádat během utkání u rozhodčího přeměření soupeřovy hole, se kterou je v tu dobu na ledě. Rozhodčí je povinen hůl ihned přeměřit. Jestliže je stížnost oprávněná, je uložen trest (2 min) hráči, který hraje s nepřípustnou holí. Jestliže je stížnost neoprávněná, je uložen menší trest pro hráčskou lavici mužstvu, které žádalo přeměření. Dá-li hráč z trestného střílení branku nepřípustnou holí, branka není uznána, ale jiný trest není uložen. Nedá-li však branku, dostane menší trest. Hráč, který odmítá předat svou hůl k přeměření, dostane menší trest a osobní trest.\n\nHůl s rovnou čepelí, spočívající celou dolní hranou na ledě, byla spolu s plochým kotoučem rozhodující změnou, která vedla k vytvoření ledního hokeje z předchozích her na ledě, provozovaných holemi na dolním konci zakřivenými a kulatým míčkem. Hůl vznikla v Kanadě, kde se v tovární výrobě produkovala už v 80. letech 19. století. První hokejové hole přivezli do Čech pražští hráči, kteří se zúčastnili turnaje v Chamonix 1909 a tam sedm holí nového typu zakoupili. První brankářskou hůl s rozšířenou čepelí měl pravděpodobně podle fotografické dokumentace brankář Václav Pondělíček na ME 1914. Zásadních změn ve tvaru hráčská hůl dlouho nedoznala, první zakřivené čepele se objevily v Kanadě 1962 zásluhou Stanleyho Mikity a Roberta Hulla, kteří nahříváním hole tvarovali tlakem (např. pod dveřmi). První hůl se zakřivenou čepelí přivezl do ČSSR obránce Jozef Čapla ze zájezdu čs. mužstva do Kanady 1963, kde ji dostal od Stanleyho Mikity. Hole s čepelí zakřivenou do pravidelného oblouku nebo jen ve špičce či do \"vrtule\" s otevřenou špičkou se v širokém měřítku používaly od 70. let 20. století, už vyráběné v továrně. Zakřivená čepel zvýhodňuje biomechanicky kontrolu kotouče a střelbu po ruce (nevýhodou je naopak střelba přes ruku a přihrávka přes ruku).\n\nHůl vyráběná zpočátku z bukového nebo jasanového dřeva, původně z jednoho kusu, se začala skládat z jednotlivých dílů, lepila se lepidly vzdorujícími vodě a mrazu a zpevňovala se na čepeli a patce izolační páskou. V pozdější době pronikly do výroby nejrůznější i letecké lamináty, kombinované a lepené se dřevem v několika vrstvách (frézování laminátových plátků, lamelová rukojeť, čepel obalovaná sklolaminátem a prosáklá pryskyřicí apod.). Pro špičkové hráče se vyrábějí individuální vzory holí na míru a hráči si sami hoblíkem nebo rašplí ještě upravují špičku, patku čepele či rukojeť. Od roku 1982 pronikly na trh hole vyrobené z kovových slitin či umělých hmot, které zaručují jednodušší a lacinější výrobu a značně vyšší trvanlivost hole. V masovém a výkonnostním hokeji se začaly používat z ekonomických důvodů i vyměnitelné nasouvací čepele.\n\n"}
{"id": "583039", "url": "https://cs.wikipedia.org/wiki?curid=583039", "title": "Norman Brown (kytarista)", "text": "Norman Brown (kytarista)\n\nNorman Brown (* 18. prosince 1963, Kansas City, Missouri) je americký jazzový kytarista a zpěvák.\n\nSvé debutové album \"Just Between Us\" vydal v roce 1992 a to pod jazzovým labelem Motown Records. Spolupracovníci do něj vložily sbory skupiny Boyz II Men a hlas zpěváka Stevieho Wondera. Část Alba produkoval Norman Connors, jazzový bubeník a producent, který Browna objevil. V roce 1994 vydal album \"After The Storm\", které získalo velmi dobré hodnocení hudebních kritiků. Další album na sebe nenechalo dlouho čekat a roku 1996 spatřilo světlo světa album s názvem \"Better Days Ahead\". V dalších letech se o jeho hudební úsilí starala společnost Warner Bros Records, avšak v roce 2000 byl slavnostně uvolněn a následně se jej ujal producent Paul Brown.\nV roce 2002 založil společně se saxofonistou Kirkem Whalumem a trumpetistou Rickem Braunem kapelu BWB.\n\n2003 získal se svým producentem Paul Brownem cenu Grammy Award v kategorii \"Nejlepší instrumentální popové album roku 2002\" (album \"Just Chillin'\"). Rok poté vydal další desku, tentokrát pod názvem \"West Coast Coolin'\". Během léta 2007 následovalo další ocenění písně \"Let's Take A Ride\" v podobě označení za hit č. 1. V červnu 2010, Brown vydal nové album, \"Sending My Love\".\n\n\n\n\n\n"}
{"id": "583042", "url": "https://cs.wikipedia.org/wiki?curid=583042", "title": "Lichořeřišnice větší", "text": "Lichořeřišnice větší\n\nLichořeřišnice větší (\"Tropaeolum majus\") je rostlina z čeledi lichořeřišnicovitých, její lidový název je řeřicha, zahradnický též kapucínka.\n\nPochází ze severu Jižní Ameriky, jejím domovem jsou oblastí v Ekvádoru, Kolumbii a Peru. Do Evropy byla dovezena jako okrasná rostlina v roce 1864 a od té doby byly vyšlechtěny mnohé odrůdy. Protože se dobře množí, rozšířila se i mimo Evropu a zplaněla v mnoha dalších oblastech s tropickým, subtropickým i mírným klimatem, ve střední Americe, v USA, na Havajských ostrovech, v Austrálii, na Novém Zélandu i v Číně. Nejlépe se ji daří v propustné vlhké půdě na plném slunci. \n\nLichořeřišnice větší je jednoletá bylina, vysoká 15 až 40 cm, s poléhavou, plazivou, větvenou lodyhou dosahující délky až 5 m, v našich podmínkách jen okolo 3 m. Štítovité listy s ovíjivými řapíky jsou celokrajné, mělce laločné, lysé, mají v průměru 3 až 10 cm.\n\nPětičetné souměrné oboupohlavné květy na stopkách dlouhých 6 až 13 cm vyrůstají solitérně a bývají 5 až 7 cm dlouhé a mívají 3 až 6 cm v průměru. V květu je 8 plodných nitkových tyčinek s prašníky ve dvou přeslenech. Třípouzdrý svrchní semeník je tvořen třemi srostlými plodolisty, čnělky mají třílaločné blizny. Vajíčka jsou se dvěma obaly, polohu mají obrácenou. Korunních plátků bývá 7 až 10, uspořádány jsou ve dvou přeslenech. Okrouhlých kališních lístků je pět, bývají laločné, dolní tři mívají třásně, Jsou výrazně zbarveny, od původní oranžově červené přes vyšlechtěnou krémově bílou, lososově růžovou, žlutou, červenou až po fialovou.\n\nVe středoevropských podmínkách vykvétá v červnu až říjnu, opylována je hmyzem. Plodem je třípouzdrá tobolka se semeny kterými se lichořeřišnice větší spolehlivě rozmnožuje, jsou bez endospermu. Je velice citlivá na mráz. V místech původů existují i vytrvalé druhy.\n\nLichořeřišnice větší se pěstuje převážně jen pro potěchu zraku, svými výrazně zbarvenými květy je vhodná jak do truhlíku, tak i pro venkovní záhony. Lze ji vysazovat v období kdy již nehrozí jarní mrazíky z předpěstované sadby nebo vysévat semena volně do půdy.\n\nJsou také známe její léčebné účinky, říká se ji rostlinné antibiotikum. V lidovém léčitelství se sbírají listy, květy i semena. Droga působí hlavně jako antibiotický lék, potlačuje záněty při nemocech močových a dýchacích cest. Celá rostlina je poživatelná, mladých listů a výhonků se používá jako salátové zeleniny a poupata i nezralé plody se nakládají do octových nálevů (náhrada za kapary).\n\n"}
{"id": "583048", "url": "https://cs.wikipedia.org/wiki?curid=583048", "title": "Časoměřič", "text": "Časoměřič\n\nČasoměřič je jeden z činovníků hokejového utkání, zodpovědný za přesnou dobu utkání. Uvádí v chod elektrickou časomíru podle začátku zápasu a třetin a podle každého vhazování, zastavuje ji při každém přerušení hry, čímž je dán tzv. čistý čas utkání. Při poruše časomíry je povinen okamžitě stisknout ruční stopky. Pokud hřiště není vybaveno automatickým signálním zařízením při konci 20 minut, oznamuje sám sirénou nebo gongem konec každé třetiny. Časoměřič ohlašuje nebo dá ohlásit místním rozhlasem, když zbývá jedna minuta hry v první a druhé třetině a když zbývají dvě minuty hry ve třetí třetině.\n\n"}
{"id": "583049", "url": "https://cs.wikipedia.org/wiki?curid=583049", "title": "Gasconne", "text": "Gasconne\n\nGasconne je plemeno skotu pocházející z Francie.\n\nPlemeno pochází z jihozápadní Francie z oblasti rozprostírající se od Středních Pyrenejí až do Garonské pánve. Vznik plemene se datuje do 16. století a je odvozován od šedého skotu, který byl chován v jižní a střední Evropě. Na jeho vznik působila migrace obyvatelstva společně ovlivněná alpskými, asijskými, iberskými i západními faktory. Vzniklo tak plemeno využívané pro trojstrannou užitkovost a kromě produkce mléka a masa se uplatňovalo jako tažný skot především v lesním hospodářství. To formovalo jeho utváření a tělesný rámec. Plemenná kniha byla založena již v roce 1894. Společně se změnami sociálně ekonomických podmínek v uplynulém století dochází k zaměření plemene na jednostrannou masnou užitkovost.\n\nPlemeno gasconne se v uplynulém čtvrtstoletí poměrně úspěšně rozšířilo z oblasti středních Pyrenejí a Languedoc-Roussillon do téměř všech francouzských departementů, uplatnění nalezlo na Korsice i v jižních Alpách. V Evropě je dále chováno ve Spojeném království, na polderech v Nizozemsku, na suchých pláních Španělsku i v České republice. Ve světě nalezlo uplatnění v Chile a v Paraguayi i v podmínkách rovníkového pralesa ve Francouzské Guayaně.\n\nZvířata mají plášťově šedou až stříbrnou srst, telata se rodí v barvě bílé kávy a během prvního půl roku života přebarvují. Černé sliznice poskytují zvířatům toleranci ke slunečnímu záření a zabraňují přenosu infekční keratokonjuktivitidy skotu. Plemeno je středního až velkého tělesného rámce s průměrnými hmotnostmi krav 660–720 kg a 1000 kg u býků. Jalovice jsou poprvé zapouštěny obvykle ve věku 24 až 28 měsíců. Velmi tvrdé podmínky oblasti původu daly plemeni vlastnosti, jako je odolnost vůči extrémnímu klimatu a změnám ve výživě, schopnost pást se i na chudé vegetaci na strmých svazích hor, dobré končetiny umožňující zvířatům překonávat velké vzdálenosti nepříznivým terénem. Pro tyto vlastnosti je gasconne zařazováno do skupiny rustikálních plemen. V zemi původu jsou v letním období běžně na pastvu vyháněna i stáda čítající více než tisíc kusů. K dalším přednostem plemene patří i velmi snadné telení, mateřské vlastnosti, dlouhověkost a ovladatelnost, vlastnosti důležité především v extenzivních systémech. Plemeno se s úspěchem využívá i v křížení a to jak v mateřské, tak i otcovské pozici, bez rizika zvýšených komplikací při telení a s velmi dobrým osvalením potomstva. Čistokrevní býci při intenzivním výkrmu dosahují přírůstků 1400 až 1800 gramů za den a lze je vykrmovat do hmotnosti 600 až 700 kg, bez nebezpečí nadměrného ukládání tuku. Ve srovnání s dalšími plemeny vynikají jateční býci poměrně vysokou jatečnou výtěžností (60–62 %) a také nízkým podílem oddělitelného tuku z jatečné půlky.\n\nKulinární kvalita masa splňuje požadavky vysoce náročné francouzské kuchyně, což dokládá přidělení ochranné obchodní známky .\n\n"}
{"id": "583052", "url": "https://cs.wikipedia.org/wiki?curid=583052", "title": "Dušan Uhlíř", "text": "Dušan Uhlíř\n\nDušan Uhlíř (* 28. července 1938 Brno) je český historik, zabývající se především dějinami 18.–20. století a také dějinami napoleonských válek.\n\nV roce 1961 absolvoval studium historie a českého jazyka na filozofické fakultě Masarykovy univerzity. Po studiu od roku 1963 působil v Historickém ústavu ČSAV v Praze. V roce 1967 získal titul PhDr. a v roce 1968 CSc. V roce 1973 nastoupil do Krajského kulturního střediska v Brně, kde pracoval až do roku 1978. Poté rok pracoval v Městském kulturním středisku S. K. Neumana v Brně. V letech 1979–1984 byl ředitelem muzea ve Slavkově u Brna. Poté se stal ředitelem Muzea města Brna, kde působil až do roku 1993. Od roku 1993 dodnes působí na Filozoficko-přírodovědecké fakultě Slezské univerzity v Opavě. V roce 1993 se habilitoval v oboru obecných dějin novověku a v roce 1998 byl jmenován profesorem. 1990-2014 externí výuka na katedře historie Filozofické fakulty Masarykovy univerzity v Brně. 2013 emeritní profesor.\n\n\n\n"}
{"id": "583055", "url": "https://cs.wikipedia.org/wiki?curid=583055", "title": "Jan Blaha", "text": "Jan Blaha\n\nJan Blaha (12. března 1938 Brno – 13. prosince 2012 Brno) byl český katolický kněz a biskup, osobnost skryté církve, jak sám označoval misie Ecclesia silentii.\n\nVystudoval chemii na Pardubické univerzitě, pracoval v civilních zaměstnáních textilního (Vlněna) a vodohospodářského průmyslu. Využíval možnosti cestovat do zahraničí, kam ho totalitní režim propouštěl jako specialistu. Byl tajně vysvěcen na kněze 12. července 1967 augsburským arcibiskupem Josefem Stipflem.\n\nNa biskupa byl vysvěcen tajně 28. října 1967 biskupem Peterem Dubovským, byly mu delegovány fakulty (výjimky z kanonického práva) od papeže Pavla VI. V neděli 29. října 1967 pak Blaha vysvětil na biskupa Felixe Maria Davídka a subdelegoval na něj příslušné fakulty. Tím Blahova biskupská činnost jako prostředníka pro Davídkovo biskupské svěcení fakticky skončila a v Koinótés hrál hlavní roli tandem biskupů Davídek-Krátký. Ve skryté církvi působil jako učitel morální teologie.\n\nPo revoluci neúspěšně usiloval o přijetí ve Vatikánu ve prospěch začlenění skrytých struktur církve a jako kněz působil v kralovéhradecké diecézi. Byla mu nabídnuta služba pomocného biskupa v litoměřické diecézi, kterou nepřijal. Od roku 1999 do konce života působil ve farnosti Neposkvrněného početí Panny Marie Brno-Křenová jako farní vikář.\n\nNa pohřbu Stanislava Krátkého v roce 2010, kde byl řečníkem za Koinotés a celou Ecclesia silentii: \"„Nikomu jsme nevraceli ránu za ránu a políček políčkem, ale láskou. To silencium, mlčení, znamenalo nenápadnou misii, ale s mocí Boží a mocným ramenem, který otec Stanislav aplikoval, v tom je síla, fortitudo...“\"\n\nZemřel v hospici sv. Alžběty, po zádušní mši 20. prosince 2012 v katedrále na Petrově byl uložen do hrobu na Ústředním hřbitově v Brně.\n\n"}
{"id": "583057", "url": "https://cs.wikipedia.org/wiki?curid=583057", "title": "Stanislav Jemeljanov", "text": "Stanislav Jemeljanov\n\nStanislav Jemeljanov ( , * 23. října 1990, Saransk, Mordvinsko) je ruský atlet, který se specializuje na sportovní chůzi.\n\nPrvní mezinárodní úspěch zaznamenal v roce 2007 v Ostravě na mistrovství světa do 17 let, kde získal zlatou medaili v chůzi na 10 km. O rok později se stal v Bydhošti juniorským mistrem světa a v roce 2009 získal v srbském Novim Sadu také titul juniorského mistra Evropy. Na mistrovství Evropy v Barceloně 2010 došel na dvacetikilometrové trati v čase 1:20:10 do cíle první. V roce 2014 mu však byl titul kvůli dopingu odebrán. \n"}
{"id": "583058", "url": "https://cs.wikipedia.org/wiki?curid=583058", "title": "Trestoměřič", "text": "Trestoměřič\n\nTrestoměřič je jeden z činovníků hokejového utkání, který zaznamenává všechny tresty včetně jmen trestaných hráčů, potrestaných přestupků, délky každého trestu a doby, kdy byl každý trest uložen, dále každé trestné střílení se jménem provádějícího hráče a s výsledkem. Zajišťuje správné měření trestů a odpovídá za přesné oznámení trestů na světelné tabuli. Porušení pravidel se ohlásí místním rozhlasem tak, jak je oznámil rozhodčí. Jsou-li současně trestáni hráči obou mužstev, ohlásí se nejprve trest hráče hostujícího mužstva. Trestoměřič oznámí hlavnímu rozhodčímu, když tentýž hráč dostal v témže utkání druhý větší trest (dostane navíc osobní trest do konce utkání a po pěti minutách smí být zastoupen náhradníkem) nebo druhý osobní trest (mění se automaticky v osobní trest do konce utkání).\n\n"}
{"id": "583060", "url": "https://cs.wikipedia.org/wiki?curid=583060", "title": "Klášter Rosikon", "text": "Klášter Rosikon\n\nKlášter svatého Panteleimona (Pantaleona) (řecky: Άγιος Παντελεήμων – \"Aghios Panteleimon\", rusky: \"Пантелеймонов\", zřejmě známější jako Ρωσσικόν – \"Rossikón\"), je jeden z klášterů na hoře Athos. Klášter je předposledním v hierarchii 20 klášterů na svaté hoře Athos.\n\nByl založen v 11. století a reformován v 19. století. Je zasvěcen svatému Pantaleonovi. Obývají ho ruští pravoslavní mniši.\n\n"}
{"id": "583063", "url": "https://cs.wikipedia.org/wiki?curid=583063", "title": "František Kotrbatý", "text": "František Kotrbatý\n\nFrantišek Kotrbatý je bývalý československý zápasník, dvojnásobný mistr ČSR z roku 1946 a 1947 a bronzový medailista z mistrovství Evropy 1947 v zápase řecko-římském v kategorii do 62 kg.\n"}
{"id": "583064", "url": "https://cs.wikipedia.org/wiki?curid=583064", "title": "Pierre Cambronne", "text": "Pierre Cambronne\n\nVikomt Pierre Jacques Étienne Cambronne (26. prosince 1770 – 29. ledna 1842) byl francouzský napoleonský generál, proslulý svým jednáním v bitvě u Waterloo.\n\nNarodil se v Nantes, v roce 1792 narukoval jako dobrovolník ke granátníkům, bojoval v mnoha bitvách. Při druhé bitvě u Curychu (září 1799) byl povýšen na velitele roty. V bitvě u Jeny byl povýšen na plukovníka, v roce 1810 získal titul barona. Zúčastnil se tažení do Španělska, Ruska, bitev u Budyšína, Drážďan, Lipska. Byl povýšen na generála, stal se majorem císařské gardy. Doprovázel Napoleona na Elbu, kde byl velitelem vojska. V roce 1815 byl při příležitosti dobytí Paříže povýšen na hraběte.\n\nProslulost si získal v bitvě u Waterloo, kde velel 1. pluku pěších myslivců Napoleonovy císařské gardy. Jeho jednotky byly obklíčeny Brity, ale když jej generál Charles Colville vyzval, aby se vzdal, odpověděl údajně: „\"La garde meurt et ne se rend pas\"“ (Garda umírá, ale nevzdává se.) a rozkázal svým vojákům, aby zaútočili. Tato slova byla později napsána na jeho sochu a stala se proslulými, sám Cambronne je ale vždy popíral. Podle rozšířenější, ale historicky diskutované verze byla jeho odpověď mnohem prostší: „\"Merde!\"“ (Hovno!) Obě varianty jsou často citovány, mj. v Hugově románu \"Bídníci\", kde jeho „merde“ označil autor za „\"nejkrásnější slovo, jaké kdy Francouz řekl\"“.\n\nCambronne si tímto činem získal proslulost. Jeho jméno bylo užíváno jako eufemismus, místo vulgárního „\"merde\"“ se říkalo „\"mot de Cambronne\"“ (Cambronnovo slovo), je známo i sloveso \"cambronniser\" ve významu „říkat ,\"merde\"‘“.\n\nCambronne byl v bitvě u Waterloo zajat a roajalistickým režimem souzen za zradu, ale v roce 1816 byl zproštěn obžaloby. Vrátil se do Nantes, oženil se se svou skotskou ošetřovatelkou Mary Osburnovou. V roce 1820 byl povýšen na brigadýra a získal titul vikomta, v letech 1820-1823 byl vojenským velitelem města Lille, poté odešel z vojenské služby. V Paříži je po něm pojmenováno náměstí \"Place Cambronne\", v Nantes je postavena jeho socha.\n\n"}
{"id": "583074", "url": "https://cs.wikipedia.org/wiki?curid=583074", "title": "Kukša Oděský", "text": "Kukša Oděský\n\nVelebný Kukša Oděský, rusky Преподобный Кукша Одесский (ve světě známý spíše pod svým občanským jménem Kosma Veličko \"Косьма Величко\", 25. ledna 1875 —1964) je světec Ukrajinské pravoslavné církve, blahoslavený, схиигумен. Pamětní den 16. září v den získání ostatků (UPC), 11. prosince v den skonání (UPC), v Chrámu ruských novomučedníků a kajícníků.\n\nVelebný Kukša se narodil 12. ledna (25. podle nového kalendáře) 1875 ve vesničce Arbuzinka Chersonského újezdu v Nikolajevské gubernii v rodině Kyrilla a Charitiny a byl pokřtěn jménem Kosma. V rodině byli ještě dva synové: Fjodor a Ioann, a dcera Marie.\n\nRoku 1895 se s poutníky vydal na cestu do Svaté země. Po půlroce prožitém v Jeruzalémě navštívil Kosma svatou horu Athos. Tady se zrodilo jeho přání stát se mnichem, poté se vrátil do vlasti, aby získal požehnání rodičů. V roce 1896 přišel Kosma na Athos stal se novicem v ruském Panteleonském klášteře.\n\n"}
{"id": "583078", "url": "https://cs.wikipedia.org/wiki?curid=583078", "title": "Russ Meyer", "text": "Russ Meyer\n\nRussell Albion „Russ“ Meyer (21. března 1922, Oakland, Kalifornie, USA − 18. září 2004, Los Angeles, Kalifornie, USA) byl americký experimentální a avantgardní filmař - producent, herec, střihač, scenárista a režisér a fotograf, jedna z legend americké nezávislé kinematografie.\n\nS filmováním začínal jako čistě amatérský nadšenec. První větší úspěch se dostavil až v roce 1959 se satirickým snímkem \"The Immoral Mr. Teas\". Jeho vůbec neslavnějšími díly se však staly snímky \"Motor Psycho a Faster\", \"Pussycat! Kill! Kill!\" z roku 1965, které předznamenaly jeho plnou filmařskou hollywoodskou profesionalizaci, která se dostavila po jeho dalším úspěšném snímku \"Vixen!\" z roku 1968. V Hollywoodu však působil pouze několik let a od smlouvy se společnosti 20th Century Fox v roce 1971 nakonec pro neshody s vedením studia odstoupil.\n\nPro jeho filmy je velice typická nadměrná nahota, je v nich zejména kladen téměř fetišistický důraz na bujná ženská ňadra a hýždě, dále se v nich vyskytuje velmi často přehnané a naturalisticky podávané násilí.\n\nV jeho filmech se objevují podivné bizarní dialogy, na druhé straně je ale pro ně dost typický také jemný satirický humor a zjevná nadsázka. Po technické stránce jsou jeho filmy většinou charakteristické svojí velmi dobrou kamerou, tu ovšem doplňuji velmi ostré střihy. Tematicky lze v jeho snímcích nalézt jak parodii tak i satiru jednak na běžné morální společenské stereotypy, dále také kritiku i výsměch zažitým konzervativním (tzv. americkým) hodnotám.\nJeho snímky jsou dodnes předmětem diváckého zájmu a studia nejen na filmových a uměleckých školách, jsou také stále promítány i na různých filmových festivalech a filmových přehlídkách.\n\n\n"}
{"id": "583081", "url": "https://cs.wikipedia.org/wiki?curid=583081", "title": "Eric Griffin", "text": "Eric Griffin\n\nEric Griffin (* 24. února 1976, Boston, Massachusetts, USA) je americký rockový baskytarista a kytarista. Zakladatel skupiny Synical. Působil v kapelách jako jsou Murderdolls, Wednesday 13, Synical atd. Je z Bostonu, ale teď žije v Los Angeles. Kdysi s Benem Gravesem (Murderdolls) prodávali oblečení na Merlose Avenue. Objevil se ve videích Cold (Static-X) - jako upír, Back To School (Deftones) – student, Movies (AAF) a taky se mihnul ve filmu Queen Of The Damned.\nJeho první koncert na kterém byl byli Motley Crue. První desky: Když mu bylo 6, dostal album Dynasty (KISS) a v páté třídě Shout At The Devil (Motley Crue) a Stay Hungry (Twisted Sister)\n"}
{"id": "583082", "url": "https://cs.wikipedia.org/wiki?curid=583082", "title": "Olivier Gourmet", "text": "Olivier Gourmet\n\nOlivier Gourmet (* 22. února 1963, Namur, Belgie) je belgický herec.\n\nV roce 1990 se poprvé objevil na televizní obrazovce, jedním z prvních filmů, ve kterých se objevil, byla \"Hostel Party\". K nejúspěšnějším filmům, ve kterých se objevil, patří například \"Slib\" z roku 1996, \"Rosetta\" z roku 1999, \"Čti mi ze rtů\" (v hlavní roli s Vincentem Casselem) z roku 2001, \"Le Pont des Arts\" z roku 2004, \"Dítě\" z roku 2005, dále také \"Le Couperet\" z téhož roku nebo z nejnovějších filmů pak \"\" (opět s Vincentem Casselem), \"Mlčení Lorny\" nebo \"Altiplano\". Objevil se i například ve filmu \"Zkáza zámku Herm\" s Gaspardem Ullielem a Tchéky Karyem.\n\nV roce 2002 obdržel cenu pro nejlepší herecký výkon za film \"Syn\" na filmovém festivalu v Cannes.\n\n"}
{"id": "583083", "url": "https://cs.wikipedia.org/wiki?curid=583083", "title": "Roger Collins", "text": "Roger Collins\n\nRoger Collins (* 1949) je anglický historik působící na Univerzitě v Edinburghu a zabývající se především dějinami raněstředověké Evropy.\n\nVystudoval na univerzitě v Oxfordu. Po studiu učil starověké a středověké dějiny na univerzitách v Liverpoolu a v Bristolu. Od roku 1994 působí na Univerzitě v Edinburghu. Zabývá především dějinami raného středověku, s důrazem na Španělsko, ale také na dějiny Franků.\n\n\n"}
{"id": "583085", "url": "https://cs.wikipedia.org/wiki?curid=583085", "title": "HeidelbergCement", "text": "HeidelbergCement\n\nHeidelbergCement AG je mezinárodní skupina, která spolu se svými dceřinými společnostmi patří mezi největší světové výrobce stavebních materiálů. Aktivity skupiny se odehrávají ve více než 40 zemích světa a jsou soustředěny na výrobu cementu, kameniva, transportního betonu a betonových výrobků.\n\nV roce 2011 zaměstnávala skupina HeidelbergCement 52 526 lidí. Obrat skupiny dosáhl necelých 13 miliard € a vyrobeno bylo přibližně 88 milionů tun cementu, 254 milionů tun kameniva, 39 milionů krychlových metrů betonu a 9,5 milionů tun asfaltu .\n\nSkupina HeidelbergCement je v ČR zastoupena především společnostmi Českomoravský cement, Českomoravský beton, Českomoravský štěrk a VAPIS, které patří k největším domácím výrobcům cementu, betonu a kameniva.\n\nHeidelbergCement Group deklaruje svůj zájmem o trvale udržitelný rozvoj a to jak v celosvětovém měřítku, tak v českém prostředí. Je členem Světové obchodní rady pro trvale udržitelný rozvoj (World Business Council for Sustainable Development). Svůj přístup staví na třech pilířích, kterými jsou: ekonomika, ekologie a sociální odpovědnost. Ty vycházejí z koncepce skupiny, kterou představuje program s názvem HeidelbergCement Sustainability Ambitions 2020.\n\nV praxi se tak skupina HeidelbergCement snaží například o dialog a partnerství s obcemi v okolí svých provozoven a s nejrůznějšími občanskými organizacemi, o společenskou zodpovědnost vůči lidem žijícím poblíž, o ochranu životního prostředí a rekultivaci využívaných prostor nebo zvyšování bezpečnosti práce. Více informací o konkrétních programech a akcích je možno získat z oficiální zpráv skupiny.\n\nSkupina HeidelbergCement je také patronem soutěže Quarry Life Award, která je určena studentům a vědeckým pracovníkům, jejichž úkolem je přihlásit do soutěže takový projekt, který přispěje k ochraně a podpoře biodiverzity lomů a pískoven a povede k posílení povědomí o biologické hodnotě těžebních prostor. Odehrává se v národních kolech (v současnosti v 18 zemích světa), přičemž 3 nejlepší projekty se dále účastní kola nadnárodního.\n\nMezi další projekty, kterými skupina HeidelbergCement v České republice podporuje ochranu přírody, patří například soutěž Města bez smogu. Ta se zaměřuje na studenty a absolventy a dává jim za úkol navrhnout betonový objekt, který by mohl být realizován s pomocí technologie TX Active, díky které dokáže beton čistit vzduch od výfukových plynů a jiných škodlivých látek.\n\nNejdůležitější okamžiky v historii společnosti.\n\n1873 - Johann Philipp Schifferdecker zakoupil tzv. \"Bergheimer Mühle\" na řece Neckar v německém Heidelbergu a přeměnil jej ve výrobnu cementu. Podnik vystupuje pod názvem Portland-Cement-Werk Heidelberg AG.\n\n1895 - Po požáru 4. února 1895 začíná výstavba nového výrobního závodu v městečku Leimen, asi 10 km jižněji od Heidelbergu. Už o rok později dosahuje roční výroba 80 000 tun cementu.\n\n1901 - Sloučením s Mannheimer Portland-Cement-Fabrik AG včetně cementárny v Mainz-Weisenau došlo k vytvoření nové společnosti Portland-Cement-Werke Heidelberg und Mannheim AG.\n\n1914 - Převzetí cementárny v Burglengenfeldu.\n\n1918 - Spojením s realitní a stavební firmou Stuttgarter Immobilien- und Bau-Geschäft AG, jejíž součástí byla i cementárna v Schelklingenu získala firma název Portland-Cementwerke Heidelberg-Mannheim-Stuttgart AG.\n\n1922 - Akvizice cementárny v Lengfurtu a o čtyři roky později i cementárny v Kiefersfeldenu.\n\n1938 - Přejmenování společnosti na Portland-Zementwerke Heidelberg Aktiengesellschaft.\n\n1977 - Převzetí amerického výrobce cementu, expandovaného jílu (keramzitu) a nábytku Lehigh Cement Company.\n\n1978 - Změna názvu společnosti na Heidelberger Zement Aktiengesellschaft.\n\n1990 - Po sjednocení Německa dochází v k významným investicím v oblasti výroby omítek, vápenopískových cihel, betonového zboží a kameniva především na území bývalého východního Německa. Došlo také k získání podílů v cementárnách Radotín a Králův Dvůr v České republice a Beremend a Vác v Maďarsku.\n\n1993 - Převzetím většinového podílu v belgické společnosti S.A. Cimenteries CBR (tehdejšího vlastníka Cementárny a vápenky v Mokré) došlo k výraznému rozšíření aktivit mimo Německo.\n\n1995 - Vstup na čínský trh prostřednictvím holdingu China Century Cement Ltd.\n\n1999 - Navýšení podílu ve společnosti CBR na 100 %.\n\n2006 - Vstup na trhy v Indii a Gruzii. Odkoupení většinového podílu v ruské společnosti Gurovo Beton, výrobci kameniva a betonových prefabrikátů.\n\n2007 - Došlo k převzetí společnosti Hanson PLC. Tímto krokem se skupina HeidelbergCement stala největším světovým producentem kameniva. Byla odprodána skupina Maxit Group francouzskému výrobci stavebních materiálů Saint-Gobain.\n\n"}
{"id": "583086", "url": "https://cs.wikipedia.org/wiki?curid=583086", "title": "Jan Ohéral", "text": "Jan Ohéral\n\nJan Ohéral, pseudonym \"J. Žalkovský\" (21. září 1810 Žalkovice – 22. června 1868 Vídeň), byl český spisovatel a novinář z Moravy.\n\nVystudoval piaristické gymnázium v Kroměříži a filosofii v Brně. Věnoval se literatuře a žurnalistice.\nSvou profesní dráhu začal jako redaktor kalendáře \"Mährischer Wanderer\" (Brno, 1830-1859), který v Brně vydával nakladatel C. J. Jurende. Souběžně redigoval český kalendář \"Domácí přítel\" (Brno, 1845), vydávaný knihkupcem C. Winikerem. Ohéral byl v pracovním vztahu s moravskými vlastenci, jako byli F. C. Kampelík, F. M. Klácel nebo A. V. Šembera.\n\nRedigoval také časopis \"Moravia\" (Brno, 1838-1848), který byl beletristickým listem s českou vlasteneckou tendencí. O české literatuře psal Ohéral také do německého časopisu \"Ost und West\" (Praha, 1837-1847).\n\nSe jménem Jana Ohérala vyvrcholily snahy o založení prvních českých novin na Moravě, kterými se staly \"Týdeník, listy ponaučné a zábavné\" (Brno, 1848-1849), jichž byl Ohéral redaktorem ve spolupráci s F. M. Klácelem. Tento list zanikl v lednu 1849 a měl pokračování ve dvou denících: \"Moravské noviny\" (Brno, 1849-1872) podporované Moravským sněmem a redigované F. M. Klácelem, a \"Moravské národní noviny\" (Brno, 1849-1852), redigované J. Ohéralem, které však se neudržely z finančních důvodů.\n\nBěhem revolučního roku 1848 byl i politicky aktivní. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Kroměříž na Moravě. Uvádí se jako redaktor. Patřil ke sněmovní pravici. Uvádí se etnicky jako \"známý Slovan\".\n\nPo zániku \"Moravských národních novin\" odešel Ohéral do Prahy, kde převzal redakci beletristického časopisu \"Erinnerungen\" (Praha, 1822-1864) a vydával \"Prager Morgenpost\" (Praha, 1857-1864), čímž se však značně zadlužil. Ve své žurnalistické kariéře pokračoval ve Vídni od roku 1864 a přispíval do novin \"Die Presse\" (1848-1896) a \"Konstituonelle Volks-Zeitung\".\nJan Ohéral se snažil o popularizaci české literatury, oceňoval např. K. H. Máchu. Pod pseudonymem J. Žalkovský přispíval do časopisu \"Obrazy života\", redigovaném v Praze Janem Nerudou. Přeložil \"Babičku\" od Boženy Němcové do němčiny (sama autorka překlad kontrolovala). Ohéral pocházel z českého prostředí, ale měl německé školy (jiné v té době nebyly možné), v němčině byl proto silnější a využíval její znalost pro šíření české literatury v dobovém německém prostředí. Byl také propagátorem technického pokroku, zejména železnic.\n\nViz též:\n\n"}
{"id": "583087", "url": "https://cs.wikipedia.org/wiki?curid=583087", "title": "Léo Legrand", "text": "Léo Legrand\n\nLéo Legrand (* 5. listopadu 1995, Longumeau, Francie) je francouzský dětský herec.\n\nVeřejnosti se představil v roce 2005 filmem \"Tout pour plaire\". Ve stejném roce se ještě ukázal ve filmu \"Saison\". První velkou roli dostal ve filmu \"Zkáza zámku Herm\", kde si zahrál malého Jacquoua po boku Gasparda Ulliela nebo Tchékyho Karya. Dále se objevil ve filmech \"Les yeux bandés\", \"Adriana et moi\" (TV film, spolu s Adrianou Sklenaříkovou), \"Les enfants de Timpelbach\", \"La rube du soir\" a \"Vertraute Tremde\" (ve kterém hraje Alexandra Maria Lara známá z filmu \"Pád Třetí Říše\").\n\n\n\n"}
{"id": "583089", "url": "https://cs.wikipedia.org/wiki?curid=583089", "title": "Jakub Uličník", "text": "Jakub Uličník\n\nJakub Uličník (* 16. června 1982, Kroměříž) je český divadelní herec a člen skupiny All X. Po absolvování Konzervatoře Brno byl přijat na JAMU. Od 1. srpna 2008 má stálé angažmá v Městském divadle Brno\n\nJeho ženou je podnikatelka Kateřina Uličník, se kterou má dvě dcery: Rozálii (*2013) a Anastázii (*2015). Spolu provozují restauraci Středověká krčma v Brně.\n\n\n"}
{"id": "583091", "url": "https://cs.wikipedia.org/wiki?curid=583091", "title": "Ukrajinská pravoslavná církev", "text": "Ukrajinská pravoslavná církev\n\nPojem ukrajinská pravoslavná církev může znamenat:\n"}
{"id": "583092", "url": "https://cs.wikipedia.org/wiki?curid=583092", "title": "Fotbalové IV. třídy", "text": "Fotbalové IV. třídy\n\nIV. třídy (Čtvrté třídy) jsou desátou nejvyšší (a nejnižší) fotbalovou ligou v České republice. Jsou řízeny okresními fotbalovými svazy. V některých okresech a v Praze se IV. třídy nehrají. Někde se čtvrté třídy se ještě dělí na několik skupin podle zastoupení klubů v daném okrese nebo kvůli lepší dostupnosti v okrese. Tyto skupiny jsou na stejné úrovni - takže vítězové každé skupiny postupují do dané III. třídy.\n\nMezi fotbalovou veřejností je znám pejorativní název této fotbalové úrovně jako \"pralesní liga\".\n"}
{"id": "583098", "url": "https://cs.wikipedia.org/wiki?curid=583098", "title": "Laurent Boutonnat", "text": "Laurent Boutonnat\n\nLaurent Pierre Maria Boutonnat (* 14. června 1961, Paříž, Francie) je francouzský skladatel, filmový režisér a také režisér hudebních videoklipů.\n\nJiž v sedmnácti letech natočil svůj první film s názvem \"Ballade de la Féconductrice\" a už ten představoval Boutonnatův provokativní styl. \n\nV roce 1984 napsal společně s Jeromem Dahanem píseň \"Maman a tort\" a neměl pro tuto píseň zpěvačku, dokud při castingu nenarazil na mladou dívku studující herectví, Mylène Farmer. Od té doby s touto zpěvačkou Boutonnat spolupracoval s tím, že on psal hudbu a ona texty.\n\nBoutonnat společně s Farmer začali k písním točit dlouhé, literaturou inspirované videoklipy, ke kterým patří klipy k písním Libertine nebo Pourvu qu´elles soient douces. Ty jsou zasazeny do období 18. století. Několik klipů však obsahovalo velké množství nahoty a sexuálně provokativních scén a některé tak byly odstraněny z televizního vysílání. Posledním klipem, který Boutonnat natočil, byl klip k písni Beyond My Control.\n\nV roce 1994 natočil svůj druhý film s názvem Giorgino. Obsadil do něj právě Mylène Farmer, dále pak Jeffa Dahlgrena a nebo Josse Acklanda. Mylene Farmer následně odjela do USA psát nové texty a vytvářet novou hudbu. Po jejím návratu obnovili svou spolupráci a napsali několik písní pro zpěvačku Alizée, jejíž první album s těmito písněmi ničilo prodejní rekordy. V roce 2001 pak Boutonnat obnovil natáčení videoklipů pro Mylene Farmer, když natočil klip k písni Les Mots, kterou Farmer nazpívala se soulovým zpěvákem Sealem.\n\nV roce 2007 pak dotočil film Zkáza zámku Herm, který byl nominován na dvě ceny Césara. Boutonnat k němu sám napsal hudbu a Mylene Farmer nazpívala úvodní píseň Dévant Soi. \n\n\n"}
{"id": "583099", "url": "https://cs.wikipedia.org/wiki?curid=583099", "title": "Jozef Schwendtner", "text": "Jozef Schwendtner\n\nJozef Schwendtner (* 1. července 1963 Dunajská Streda, Československo) je bývalý československý zápasník, volnostylař. Bronzový medailista z mistrovství Evropy v roce 1983, v roce 1988 vypadl na olympijských hrách v Soulu v kategorii do 57 kg ve druhém kole. Šestkrát se stal mistrem Československa.\n\n"}
{"id": "583100", "url": "https://cs.wikipedia.org/wiki?curid=583100", "title": "Pirimikarb", "text": "Pirimikarb\n\nPirimikarb (též pirimicarb; systematický název (2-dimethylamino-5,6-dimethylpyrimidin-4-yl) \"N\",\"N\"-dimethylkarbamát) je karbamátový insekticid používaný k hubení mšic na obilí, ovoci, zelenině a dalších rostlinách. Podobně jako další karbamáty účinkují reverzibilní inhibicí acetylcholinesterázy. Na českém trhu se prodává v podobě přípravku Pirimor pro použití v zemědělství.\n\nSměrnice Evropské komise 2006/39/ES používání pirimikarbu výrazně omezila.\n"}
{"id": "583103", "url": "https://cs.wikipedia.org/wiki?curid=583103", "title": "Miroslav Luberda", "text": "Miroslav Luberda\n\nMiroslav Luberda (* 18. prosince 1963 Dunajská Streda, Československo) je bývalý československý zápasník, volnostylař. V roce 1987 vybojoval 4. místo na mistrovství světa a v roce 1991 5. místo na mistrovství Evropy v supertěžké váze. V roce 1988 vypadl na olympijských hrách v Soulu v kategorii do 130 kg ve druhém kole. Čtyřikrát se stal mistrem Československa.\n\nNarodil som sa v Ostrava - Vítkovice\n"}
{"id": "583107", "url": "https://cs.wikipedia.org/wiki?curid=583107", "title": "Notář (církev)", "text": "Notář (církev)\n\nV církvi je notář knězem sepisujícím spisy biskupské kurie, jde proto o důležitého funkcionáře biskupského církevního soudu.\n\nBiskupský (arcibiskupský) notář je čestný titul udělovaný ordinářem zasloužilým kněžím v duchovní správě, nemajícím však v kurii žádnou funkci.\n"}
{"id": "583109", "url": "https://cs.wikipedia.org/wiki?curid=583109", "title": "Vladimír Procházka (politik KSČ)", "text": "Vladimír Procházka (politik KSČ)\n\nVladimír Procházka (12. září 1895 v Přerově – 25. června 1968 v Praze) byl český právník, překladatel, politik Komunistické strany Československa (poválečný poslanec Ústavodárného Národního shromáždění a Národního shromáždění ČSR), pedagog a akademik ČSAV, bratr Jaroslava Procházky, profesora a rektora Univerzity Karlovy.\n\nV mládí byl stoupencem tzv. realistů a členem České strany pokrokové. Patřil do křídla okolo Zdeňka Nejedlého, které se ve 20. letech 20. století přiklonilo ke komunistům.\n\nZaměřoval se na ekonomiku a právo Sovětského svazu, od roku 1922 publikoval. V roce 1925 vstoupil do KSČ. Pod pseudonymem J. Mach vydal sborník \"Deset let diktatury proletariátu\" (1927), do kterého přispěl částí \"Hospodářský systém diktatury proletariátu\". Publikoval v \"Levé frontě\" či TASSu. Za okupace překládal, především z angličtiny, ruštiny a němčiny, například Steinbeckovy \"Hrozny hněvu\", díla Jamese Joyce, G. B. Shawa aj. Od roku 1945 profesor Univerzity Karlovy se zaměřením ekonomie a právo SSSR; ústavní právo.\n\nV parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Praha. Zasedal zde do konce funkčního období, tedy do voleb v roce 1954.\n\nVedl práce na Ústavě Československé republiky z roku 1948. KSČ ho totiž po roce 1946 prosadila na post generálního zpravodaje parlamentní subkomise pro přípravu ústavy. Podobně se podílel i na přípravě textu Ústavy Československé socialistické republiky z roku 1960. Zastával četné stranické, státní a akademické funkce. IX. sjezd KSČ ho zvolil členem Ústředního výboru Komunistické strany Československa (funkci zastával v letech 1949–1954). Mezi lety 1951 a 1952 byl velvyslancem ve Spojených státech. V období let 1955–1965 byl členem presidia ČSAV. Od roku 1959 řídil encyklopedické práce ČSAV, díky čemuž vyšel čtyřdílný \"Příruční slovník naučný\" (1962–1967). Za svoje dílo byl oceněn v roce 1949 stříbrnou medailí Řádu 25. února a dvakrát v roce 1955 a 1965 Řádem republiky.\n\n\n\n"}
{"id": "583112", "url": "https://cs.wikipedia.org/wiki?curid=583112", "title": "Milan Kapolka", "text": "Milan Kapolka\n\nMilan Kapolka je bývalý československý zápasník, volnostylař. Pětkrát vybojoval titul mistra Československa. Třikrát startoval na mistrovství Evropy, kde v roce 1978 obsadil 7., v roce 1981 8. a v roce 1982 6. místo.\n\n"}
{"id": "583113", "url": "https://cs.wikipedia.org/wiki?curid=583113", "title": "František Kroupa", "text": "František Kroupa\n\nFrantišek Kroupa (* 7. ledna 1943) je český politik, bývalý senátor za obvod č. 76 – Kroměříž, zastupitel Chropyně.\n\nDo roku 1990 pracoval v Technoplastu Chropyně. Spolu se svou ženou mají dvě děti, staršího syna a mladší dceru. Dohromady pak mají 5 vnoučat.\n\nV letech 1991 až 1997 byl členem Občanského hnutí a poté SD-LSNS.\n\nOd roku 1990 zasedal v zastupitelstvu města Chropyně, kde v letech 1990–1998 působil jako starosta.\n\nVe volbách 1998 se stal členem horní komory českého parlamentu jako nestraník za Čtyřkoalici, i když původně tento obvod měl obsadit kandidát KDU-ČSL František Rafaja. Ve volbách zvítězil v obou kolech, když porazil sociálního demokrata Jana Slaninu. V senátu se angažoval ve Výboru pro zahraniční věci, obranu a bezpečnost, kde v letech 2000–2004 zastával funkci místopředsedy. Ve volbách 2004 svůj mandát obhajoval, když kandidoval za SNK-ED, avšak se ziskem 6,09 % hlasů skončil na předposledním 6. místě.\n\n"}
{"id": "583115", "url": "https://cs.wikipedia.org/wiki?curid=583115", "title": "The Axis of Awesome", "text": "The Axis of Awesome\n\nThe Axis of Awesome (v překladu něco jako \"Souřadnice úžasu\") byla australská komediální kapela. Skládala se ze tří členů: Jordan Raskopoulos (zpěv), Lee Naimo (kytara) a Benny Davis (klávesy, zpěv). Tato skupina nebyla přímo zaměřena na žádný hudební styl, ale zabývala se většinou tvorbou parodií na známé popové písničky.\n\nNejvíce se proslavila skladbou \"4 Chord Song\" (Píseň čtyř akordů), kde podávají své verze útržků z mnoha populárních písní, které se dají zahrát s pomocí těch stejných čtyř akordů. Zazněly tam tyto písně:\n"}
{"id": "583116", "url": "https://cs.wikipedia.org/wiki?curid=583116", "title": "Notářský zápis", "text": "Notářský zápis\n\nNotářský zápis (v minulosti se také používalo označení notářský spis) je listina sepsaná notářem, která má při splnění zákonem stanovených náležitostí charakter veřejné listiny. Některá právní jednání musejí být povinně učiněna ve formě notářského zápisu. Veřejnou listinou jsou i stejnopisy notářského zápisu a výpisy z notářského zápisu.\n\n\nZvláštním druhem notářského zápisu o právním jednání je notářský zápis se svolením k vykonatelnosti, který je exekučním titulem.\n\nNotářské zápisy (s originálními podpisy notáře i účastníků) se ukládají v notářské kanceláři notáře, který je sepsal.\n\nÚčastníkům se vydávají \"stejnopisy\" notářského zápisu, které obsahují stejný text jako vlastní notářský zápis, jakož i opisy (kopie) všech příloh notářského zápisu, a dále doložku ověřující shodu stejnopisu s notářským zápisem. Stejnopisy jsou v záhlaví první strany označeny nápisem „STEJNOPIS“ (provedeným zpravidla razítkem nebo tiskem). Nelze však vydat stejnopis notářského zápisu o závěti.\n\nObdobně je možné vydat také \"výpisy\" z notářského zápisu, které obsahují pouze část údajů uvedených v notářském zápisu (například jen některých samostatných jednání); výpisem však nesmí být zpochybněn obsah notářského zápisu.\n\nTěm osobám, kterým lze vydat stejnopisy notářského zápisu, je možné vydat také (prosté) \"opisy\" notářského zápisu, které na rozdíl od stejnopisu neobsahují doložku o ověření shody s notářským zápisem (obsahují tedy pouze vlastní text zápisu). Opis notářského zápisu o závěti či listiny o ustanovení správce dědictví lze vydat jen pořizovateli, osobě ustanovované správcem dědictví či jejich zmocněncům.\n\nPro notářský zápis se používá zkratka \"NZ\". Žádosti o sepsání notářského zápisu se zapisují do rejstříku N – NZ s tím, že notářský zápis se označí běžným číslem rejstříku NZ a může se označit rovněž spisovou značkou rejstříku N (např. N 78/2010, NZ 72/2010).\n\n"}
{"id": "583120", "url": "https://cs.wikipedia.org/wiki?curid=583120", "title": "Eva Nováková", "text": "Eva Nováková\n\nEva Nováková (* 18. ledna 1938 Turčiansky Sv. Martin) je česká politička a lékařka, po sametové revoluci československá poslankyně Sněmovny lidu Federálního shromáždění za HSD-SMS, v 90. letech politička KDU-ČSL, za níž působila jako členka Poslanecké sněmovny a senátorka (obvod č. 76 – Kroměříž).\n\nPracovala jako lékařka. Narodila se na dnešním Slovensku. Vystudovala medicínu (fakulta všeobecného lékařství, specializace gynekolog–porodník a anesteziologie–resuscitace). Má dvě děti a čtyři vnoučata. K roku 2008 se uvádí jako předsedkyně Klubu UNESCO Kroměříž. Její dcerou je europoslankyně za KDU-ČSL Michaela Šojdrová.\n\nVe volbách roku 1990 zasedla za HSD-SMS do Sněmovny lidu (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Nováková proto v květnu 1991 přestoupila do klubu Hnutí za samosprávnou demokracii – Společnost pro Moravu a Slezsko 1. Ve Federálním shromáždění setrvala do voleb roku 1992.\n\nPozději působila jako politička KDU-ČSL. Za ni byla ve volbách roku 1992 zvolena do České národní rady, přičemž po vzniku samostatné České republiky se Česká národní rada transformovala v nejvyšší zákonodárný sbor Česka (Poslanecká sněmovna Parlamentu České republiky. Zde zasedala do konce funkčního období v roce 1996.\n\nNásledně přešla do nově zřízené horní komory parlamentu, když v senátních volbách na podzim 1996 byla zvolena do senátu Parlamentu České republiky, přestože ji v prvním kole porazil občanský demokrat Jiří Jachan v poměru 28,78 % ku 21,49 % hlasů. V druhém kole jej však křesťanská demokratka porazila se ziskem 55,18 % hlasů. V senátu vykonávala místopředsednickou funkci ve Výboru petičním, pro lidská práva, vědu, vzdělávání a kulturu. Ve volbách roku 1998 svůj mandát neobhajovala.\n\nV letech 1998-2002 působila jako zastupitelka a místostarostka Kroměříže, ve volbách 2002 ani ve volbách roku 2006 a 2010 nebyla zvolena.\n\n"}
{"id": "583123", "url": "https://cs.wikipedia.org/wiki?curid=583123", "title": "Regulační plán", "text": "Regulační plán\n\nRegulační plán (RP) je součást územně plánovací dokumentace (ÚPD), kterou kromě něj tvoří ještě zásady územního rozvoje (ZÚR) a územní plán (ÚP).\nZatímco zásady územního rozvoje se zpracovávají pro území kraje a územní plány se zpracovávají pro území obce, regulační plány se zpracovávají jen pro část obce (výjimečně u malých obcí mohou být zpracovány i pro celé území) a jsou mnohem podrobnější. \"Základní jednotkou\" regulačního plánu je pozemek.\n\nRegulační plán v řešené ploše stanoví podrobné podmínky pro využití pozemků, pro umístění a prostorové uspořádání staveb, pro ochranu hodnot a charakteru území a pro vytváření příznivého životního prostředí a vymezí veřejně prospěšné stavby nebo veřejně prospěšná opatření.\n\nRegulační plán nahrazuje v řešené ploše ve schváleném rozsahu územní rozhodnutí a je závazný pro rozhodování v území. Regulační plán nenahrazuje územní rozhodnutí v nezastavěném území.\n\nRegulační plán může nahradit plán společných zařízení komplexních pozemkových úprav.\nVýkresy se zpracovávají a vydávají zpravidla v měřítku 1:1000, popřípadě 1:500, s výjimkou výkresu veřejně prospěšných staveb, opatření, a asanací, který se vydává v měřítku katastrální mapy. Výkres širších vztahů je v měřítku hlavního výkresu územního plánu.\n\nRegulační plán není retroaktivní, tzn. nevztahuje se na to, co v daném místě už stálo před jeho vydáním.\n\nRegulační plán musí být v souladu s platným územním plánem a zásadami územního rozvoje.\n\nRegulační plán je pořizován:\n\nO pořízení regulačního plánu z podnětu může rozhodnout z vlastního nebo jiného podnětu :\n\nRegulační plán na žádost lze vydat na žádost fyzické nebo právnické osoby, pokud to stanoví zásady územního rozvoje nebo územní plán (v tomto případě musí být jejich součástí i zadání regulačního plánu).\n\nPodnět k pořízení RP obsahuje návrh zadání, pokud není součástí územně plánovací dokumentace.\nPodnět se podává u kraje nebo obce příslušné k vydání regulačního plánu. Příslušné zastupitelstvo rozhodne o pořízení regulačního plánu a předá návrh zadání upravený podle svých požadavků pořizovateli.\nNávrh zadání pořizovatel vystaví k veřejnému nahlédnutí a zašle dotčeným orgánům. Každý může uplatnit požadavky.\nNa základě uplatněných požadavků pořizovatel upraví návrh zadání a předloží jej příslušnému zastupitelstvu ke schválení.\nNa základě schváleného zadání pořizovatel zajistí zpracování:\n\nKoná se společné jednání (obce a dotčených orgánů (DO)). DO mohou uplatnit stanoviska, musí jim být umožněno nahlížet do návrhu RP.\n\nŽádost se podává u příslušného pořizovatele.\nK žádosti žadatel připojí\n\nO návrhu regulačního plánu projednaném s dotčenými orgány se koná veřejné projednání, kde je přítomna i veřejnost. Návrh regulačního plánu pořizovatel doručí veřejnou vyhláškou a vystaví k veřejnému nahlédnutí v obci a u pořizovatele.\nNa základě výsledků projednání návrhu regulačního plánu pořizovatel zajistí úpravu návrhu nebo jej předá žadateli k úpravě. Dojde-li na základě veřejného projednání k podstatné úpravě návrhu regulačního plánu, koná se opakované veřejné projednání.\nPořizovatel předkládá zastupitelstvu příslušné obce nebo kraje návrh na vydání regulačního plánu s jeho odůvodněním.\nPříslušné zastupitelstvo vydá regulační plán formou opatření obecné povahy po ověření, že není v rozporu s výsledky projednání a s ostatními požadavky.\n\n\n\n"}
{"id": "583124", "url": "https://cs.wikipedia.org/wiki?curid=583124", "title": "Děnis Meňšov", "text": "Děnis Meňšov\n\nDěnis Nikolajevič Meňšov rus. \"Денис Николаевич Меньшов\", (* 25. ledna 1978, Orel, Sovětský svaz) je bývalý ruský silniční profesionální cyklista. Jde o specialistu na dlouhé etapové závody a o dobrého jezdce v horách. V roce 2005 vyhrál poprvé závod Vuelta a España, podruhé pak v roce 2007. Vyhrál také stý ročník etapového závodu Giro d'Italia v roce 2009.\n\n\nWD = nedokončil závod\n\n"}
{"id": "583127", "url": "https://cs.wikipedia.org/wiki?curid=583127", "title": "Dánio perlové", "text": "Dánio perlové\n\nDánio perlové (\"Danio margaritatus\"), známé též pod obchodním názvem razborka galaxy (\"Microrasbora sp. Galaxy\"), je drobná sladkovodní paprskoploutvá ryba z čeledi kaprovití (Cyprinidae). Pochází z Myanmaru. České i odborné druhové jméno poukazuje na výraznou kresbu na těle ryb, které vypadají jako poseté perlami. Pro své atraktivní zbarvení a velikost nepřesahující 3 cm se dánia perlová stala žádanými akvarijními rybami.\n\nDánio perlové bylo objeveno roku 2006. Vzhledem k podobnosti s druhem tehdy známým jako \"Microrasbora erythromicron\" (dnes \"Danio erythromicron\") byl nový a dosud nepopsaný druh zprvu řazen do rodu \"Microrasbora\". Na akvaristickém trhu se záhy po svém objevu rozšířil pod obchodním jménem \"Microrasbora sp. Galaxy\" (anglicky \"galaxy rasbora\", česky razborka galaxy). Roku 2007 bylo dánio perlové vědecky popsáno jako \"Celestichthys margaritatus\" (což lze přeložit jako nebeská rybka pokrytá perlami, anglicky se nazývá \"\") a zařazeno do nově ustanoveného rodu \"Celestichthys\". Na základě pozdějších výzkumů a analýzy DNA byl však rod \"Celestichthys\" synonymizován s rodem \"Danio\" a současný platný vědecký název dánií perlových je \"Danio margaritatus\".\n\nČeské jméno dánio perlové je ojediněle používáno i pro druh \"Danio albolineatus\", jehož správné české jméno je dánio duhové. Jedná se o doslovný překlad anglického jména dánia duhového, \"\".\n\nTypová lokalita druhu se nachází poblíž města Hopong, 30 km východně od města Taunggyi ve východním Myanmaru, v nadmořské výšce asi 1040 m. Jedná se o rychle se rozvíjející lokalitu s intenzivní výstavbou. Dánio perlové zde žije v malých a mělkých jezírkách v travnaté krajině, napájených prameny a průsaky. Voda je zde nejvýše 30 cm hluboká a bohatě zarostlá rostlinami podobnými vodnímu moru z čeledi voďankovitých (\"Hydrocharitaceae\"). V lednu 2007 zde byla naměřena teplota vody 22-24 °C. V lokalitě byly zjištěny tři další druhy ryb: \"Microrasbora\" podobná nebo totožná s druhem \"Microrasbora rubescens\", malá blíže neurčená mřenka rodu \"Yunnanilus\" a malý rybožravý hadohlavec \"Channa harcourtbutleri\".\nVýskyt dánií perlových byl později zjištěn v širší oblasti povodí řeky Salwin – v jižní části státu Shan a severním Thajsku.\n\nMaximální počet jiker od jedné samice během jednoho třecího období je přibližně 30.\n\n"}
{"id": "583130", "url": "https://cs.wikipedia.org/wiki?curid=583130", "title": "Vesmírné lodě v seriálu Hvězdná brána", "text": "Vesmírné lodě v seriálu Hvězdná brána\n\nTento článek popisuje vesmírné lodě v \"Hvězdné bráně\", americkém sci-fi filmu, respektive seriálu natočeném na jeho motivy.\n\nPo více než pěti letech výzkumu mimozemských technologií objevených na průzkumných misí, útratě miliard dolarů, postavení několika prototypů a mnoha nezdarech nakonec Země zkonstruovala svůj první kluzák založený na mimozemské technologii. Jednalo se o X-301, pozemsko-goa'uldský hybrid sestávající z goa'uldského kluzáku a pozemských součástí. Právě kvůli mimozemské technologii však letoun nebyl úspěšný. Po neúspěšných letových testech se Letectvo Spojených států rozhodlo postavit vlastní letoun založený na znalostech, které byly získány z mimozemských technologií. Výsledkem byl stíhací dvoumístný letoun X-302, podobný vyspělým MiGům či letounům F-22 Raptor. Do provozu byly tyto letouny nasazeny jako F-302 a jsou v současnosti standardními útočnými bojovými letouny používanými v programu Hvězdné brány.\n\nNedlouho poté byla Země schopna postavit svůj první (a na dlouhou dobu jediný) mezihvězdný bitevní křižník Prométheus. Zatímco F-302 se hravě vyrovná s nepřátelskými letouny podobného typu, Prométheus byl stále na horší úrovni než jsou nejvyspělejší bitevní křižníky významných ras v galaxii. Plány na lodě F-302 a X-303 sdílí USA s Rusy, v rámci dohody o zapůjčení jejich Hvězdné brány. Později za asistence Asgardů byla Země schopná postavit více vyspělé lodě nové třídy Daedalos.\n\nLetoun X-301 byl prvním pozemským pokusem o letoun schopný letu do vesmíru a boji proti Goa'uldům. Je kombinací ukořistěných goa'uldských kluzáků a pozemských technologií. Při konstrukci letounu se však nevědělo, že se od doby co Teal'c zradil Apophise, do letounů montují tzv. návratová zařízení. To zajistí, že v případě zcizení letounu kluzák převezme řízení a letí směrem k nejbližší apophisově planetě. To se stalo, když Jack O'Neill a Teal'c tento nový letoun testovali. Na poslední chvíli byli zachráněni, ale jediný prototyp odletěl k Apophisovi.\n\nPo neúspěchu došlo ke změně strategie, kdy byl navržen letoun kompletně postavený lidmi. Díky Jonasi Quinnovi a zjištění existence naquadrie byl k tomuto letounu navíc přidán i hyperpohon. Letoun má čtyři typy motorů (proudové, upravené pulsační, raketové a hyperpohon). Hyperpohon však kvůli nestabilitě naquadrie nikdy plně nefungoval. Je možné provést malé hyperprostorové skoky, ale kvůli nestabilitě naquadrie není možné dlouhé cestování hyperprostorem – tak malá loď jako je F-302 není schopná nijak kompenzovat energetickou nestabilitu. Po dostavbě Prométhea se staly F-302 pomocnými obrannými prostředky, obdobně poté i u všech lodí třídy Daedalos. Kromě standardních leteckých děl je letoun vybaven raketami s hlavicemi obohacenými nauqadahem. Zkušební verze letounu nemá energetické štíty, ale vlastní technologii stealth. Po odzkoušení byl název letounu změněn z X-302 na F-302.\n\nTento projekt je vyústěním snahy Letectva Spojených států o zkonstruování zařízení schopného čelit útoku goa'uldských ha'taků. Prométheus je první lidmi kompletně navrženou a postavenou lodí, schopnou mezihvězdného cestování. Jeho stavba trvala téměř dva roky a stála 2 biliony amerických dolarů.\n\nPrométheus je prototyp zcela nového druhu lodí – následovníků X-302. Jeho primární systémy jsou odvozeny od goa'uldských systémů a všechny jejich součásti byly vyrobeny na Zemi, a to včetně kontrolních krystalů spojujících hlavní počítač a ovládací systémy lodi. Jediné, co na Prométheovi nebylo vyrobeno Spojenými státy jsou transportní kruhy. Loď napájí dva páry naquahdahových reaktorů (vždy primární a sekundární). Ja však také vybavena naquadriovým reaktorem, který slouží ke generování energie potřebné pro let hyperprostorem. Kvůli nestabilitě naquadrie musí být tento reaktor vybaven bufferem, který kompenzuje kolísání energetického výstupu z reaktoru. Bez této ochrany nejen, že by se nedala určit rychlost letu lodi, ale mohlo by dojít k přetížení reaktoru a spuštění nezastavitelné řetězové reakce. Pro tento případ je možné jádro reaktoru odhodit z lodi. Loď je vybavena blíže nespecifikovanými zbraněmi – pravděpodobně má několik desítek modifikovaných verzí běžných bojových raket, standardní rotační kulomety a testovací verze nějakého druhu energetických zbraní. K obraně je loď vybavena asgardskými energetickými štíty, což jí umožňuje odolat i velice intenzivnímu útoku ha'taků.\n\nKromě toho jsou v dolních palubách hangáry, umožňující přepravovat až 8 letounů F-302. Trup lodi je vyroben z čistého trinia, což ho činí velice odolným. Prométheus může při startu dosáhnout orbity planety během 30 sekund, počítáno od doby zažehnutí hlavních motorů. Při použití podsvětelných motorů je loď schopna dosáhnout maximální rychlosti 198 000 km/s což jsou téměř dvě třetiny rychlosti světla. Maximální dosažená rychlost při použití hyperpohonu je 1 200 světelných let za hodinu a záleží pouze na množství energie, které má hyperpohon k dispozici.\n\nPoté, co byl X-303 odzkoušen, rozhodlo se letectvo USA postavit celou flotilu těchto lodí; označení dalších lodí by se změnilo na BC-303 (zkratka pro \"Battle Cruiser class 303\"). Ještě než však byla stavba plánované flotily započata, byl otevřen projekt Daedalos. Po jeho úspěšném dokončení byl Prométheus zmodernizován (nový mezigalaktický hyperpohon s max. rychlostí 6 944 světelných let za hodinu, začlenění asgardského transportního systému do systémů lodi) a sloužil jako výzkumná a obranná loď. Tři roky po svém prvním představení byl Prométheus použit, když se Tau'riové snažili zničit randský satelit. Štíty Prométhea neměly proti zbrani Oriů nejmenší šanci a ani jeho zbraně nedokázaly proniknout energetickým štítem satelitu. Loď byla třemi výstřely zničena. Při zničení Prométhea zahynulo 39 členů jeho posádky, včetně plukovníka Pendergasta.\n\nTřída Daedalos (nejdříve X-304, poté BC-304) nahradila Prométhea, který byl jedinou lodí své třídy. První lodí této třídy byl stejnojmenný Daedalos. Po zkušenostech s Prométheem byla vytvořena odlišná designová koncepce, a opraveny předešlé chyby. Jako další čistě mimozemská technologie, mimo goa'uldských transportních kruhů, přibylo mnohem účinnější asgardské teleportační zařízení.\n\nPozději byly lodě třídy Daedalos dovybaveny asgradskými zbraněmi a jinou vyspělou technologií:\n\n\n\nDestiny je antická průzkumná loď, vyslaná na svou cestu před miliony let. Antikové chtěli objevovat nové galaxie. Jelikož by jim trvala cesta na Destiny dlouho, vyslali ji samotnou a plánovali na ni přijít Hvězdnou branou, což se nikdy, z toho důvodu, že se povznesli, neuskutečnilo.\n\nJedinou komunikací mezi Destiny a Zemí jsou antické komunikační kameny. Tak mohou lidé z Destiny podávat hlášení na Zemi a zároveň se snaží najít způsob, jak dostat všechny z lodi Destiny na Zemi a na Destiny vybraný expediční tým. To se ale až do konce seriálu nepodařilo.\n\nAtlantida ( ) je fiktivní město v televizních seriálech Hvězdná brána a . Jedná se o ztracené město Antiků, které se původně nacházelo na Zemi a bylo poslední z měst, jež Antikové postavili. Před pěti až deseti miliony let se však Antikové rozhodli kvůli epidemii na planetě Zemi opustit a s městem odletěli do galaxie Pegas, aby tam začali budovat nové civilizace.\n\nMěsto je zároveň mezihvězdným plavidlem a ve své spodní části má motory pro cestování hyperprostorem. Je napájeno až třemi ZPM, které jsou potřebné pro napájení jednotlivých systémů města (energetické štíty, obranné systémy, hyperpohon, atd.). V galaxii Pegas Antikové vedli válku s Wraithy, kterou díky jejich početní převaze prohráli, a proto se, předtím než Atlantidu opustili, rozhodli město potopit pod moře. Když expedice doktorky Weirové Atlantis našla, bylo stále pod mořem. Poté, co se jejich příchodem město probudilo, došlo ke zatížení již tak vybitého ZPM, které se brzy dostalo pod kritickou hranici a město se nouzově vynořilo. Jelikož vynořením došlo ke spotřebě veškeré zbylé energie, byl běžný chod města dále zásoben energií z naquadahových generátorů, která však nestačila pro obranu města.\n\nOchranou města je energetický štít, který je napájen ZPM. Štít dokáže odolat jakémukoliv útoku, ale doba po kterou může být vztyčený je úměrná množství energie, které je v ZPM. Obranný systém je podobný, jaký byl nalezen na základně Antiků na Antarktidě.\n\nNejdůležitější částí města je jeho ústřední část s hlavní věží, ve které se nachází řídící místnost s bránou. V této části města se rovněž nachází hangár pro Puddle Jumpery, což jsou malé antické lodě schopné cestovat hvězdnou bránou. Z hangáru lze tunelem vyletět vrchní částí z města nebo se lze dostat do kontrolní místnosti s bránou. Jeden hangár s Jumpery je také podvodní (pravděpodobně pod centrální věží). Dveře jsou celé pod vodou tak, že musí být zapnuto silové pole na vratech aby se voda nevlila dovnitř nebo se po uzavření vrat odčerpá (to se dělá manuálně z ovládací místnosti hangáru). Tuto ovládací místnost využil generál O'Neill, když byla Atlantida obsazena Replikátory. Hangár se v době popisované v seriálech zřejmě nepoužívá a jsou v něm pouze 3 Puddle Jumpery.\n\nPuddle Jumper (nebo jen Jumper) jsou malé vesmírné lodě. Na Atlantidě je jich uskladněno několik ve dvou hangárech. Vypadají jako zelené válce, vzadu mají dvě výsuvné gondoly s motory a střílnami – každý Puddle Jumper nese 6 – 12 antických střel, neboli \"dronů\". Pokud jsou gondoly zasunuté, Puddle Jumper může proletět bránou. Puddle Jumper je rozdělen na dvě části – přední a zadní. Vpředu jsou čtyři křesla, vzadu 2 lavice po stranách pro asi 12 cestujících. Na palubě má Puddle Jumper vlastní DHD, inerciální tlumiče, umělou gravitaci, podporu života a dokonalé maskování.\n\nByla to třída antických křižníků. První z nich, Aurora, byla Antiky vyslána na průzkumnou misi za účelem zjistit wraithskou slabinu, díky které by Antikové vyhráli válku. Loď byla poškozena a na Atlantidu se nedostala dost brzo. Loď byla nalezena týmem pplk. Shepparda díky ZPM ze Země. Byla těžce poškozena ale uvnitř se nacházelo tisíce stázových komor s Antiky, kteří spolu pořád komunikovali. Jejich stáří nedovolovalo „rozmražení“. Loď byla vybavena velmi silnou autodestrukcí která kromě lodi zničila i dva Wraithské křižníky.\n\n\nAsgardské vesmírné lodě patřily k nejvyspělejším v galaxii Mléčná dráha a galaxii Ida. Asgardé tyto lodě používali nejenom k obranně, ale i k vědeckému výzkumu. Všechny lodě Asgardů jsou ovládány jen jediným Asgardem, díky tomu, že jsou velmi automatizované. Všechny asgardské lodě byly zřejmě zničeny během hromadné sebevraždy Asgardů.\n\nTřída Biliskner, také známá jako \"asgardské mateřské lodě\", je hlavní třída asgardských lodí, převážně určená pro válku s replikátory. Během války s replikátory byla postupně nahrazována třídou \"O'Neill\". Do návratu Anubise to byl nejsilnější typ vesmírných lodí v Mléčné dráze. Třída Biliskner nese jméno po asgardské vlajkové lodi, které velel Thor, vrchní velitel asgardské flotily. Ta je také známa jako „Thorův vůz“.\n\nLodě třídy Biliskner jsou vybaveny čtyřmi ionto-neutriovými generátory, které dohromady dodávají lodi energii přibližně až 4 TJ. Pro pohyb ve vesmíru je loď vybavena výkonnými podsvětelnými motory. Pro pohyb v hyperprostoru jsou lodě vybaveny asgardským mezigalaktickým hyperpohonem.\n\nLoď je nezjistitelná běžným lidským radarem a tak nebyly asgardské lodě nikdy zjištěny, když byly na orbitě Země.\n\n\nLodě O'Neill jsou nejmodernějšími loděmi Asgardů. Loď je navržena pro boj s Replikátory. Má druhé nejmodernější asgardské zbraně, schopné zničit replikátorské lodě, ale ne dost výkonné na zničení orijských lodí. Několik lodí tohoto typu bylo vidět při obraně Orilly proti replikátorské lodi, a jedna při bitvě u superbrány. Tato loď má mnohem silnější štíty, schopné odolat i několika zásahům od orijské lodi. I přes velikost 1,5 km je velmi obratná – při bitvě u superbrány používala téměř stíhací taktiku a vydržela v boji déle než jakákoli jiná loď v bitvě. Má mezigalaktický hyperpohon ale méně výkonný než lodě třídy Biliskner. Zdrojem je pravděpodobně několik upravených neutronio-iontových generátorů. Má i maskování.\n\n\nTřída Daniel Jackson je třída vědeckých lodí. Jsou známé pouze dvě lodě této třídy a to Thórův \"Daniel Jackson\" a Lokiho loď. Pomocí lodě \"Daniel Jackson\" hlídal Thor postup ničení replikátorů uvězněných na planetě Halla. Thór v této lodi vytvořil s pomocí Jacka O'Neill první disruptor. Poté Thór zničil touto lodí s disruptorem replikátory na asgardské planetě Orille.\n\nLodě této třídy jsou vybaveny ionto-neutriovými generátory. Pro pohyb ve vesmíru je loď vybavena podsvětelnými motory a pro pohyb v hyperprostoru jsou vybaveny asgardským mezigalaktickým hyperpohonem.\n\nŠtíty lodí třídy Daniel Jackson jsou odolnější než u třídy Biliskner, ale slabší než u lodí třídy O'Neill. To může být dáno i tím, že jde o spíše výzkumné lodě. Velikostí jsou to lodě srovnatelné s goaul'dskými Ha'taky.\n\nTyto byly postaveny asgardy, kteří odešli do galaxie Pegasus před více než 10 000 lety. Zřejmě z nedostatku zdrojů a odloučení nemají tyto lodě výkonný mezigalaktický hyperpohon, ale slabší mezihvězdný. Pro pohon ve vesmíru disponují lodě této třídy 7 podsvětelnými motory. Tyto lodě mají slabé štíty i energetické zbraně. Díky tomu je byly lodě Cestovatelů schopny zničit.\n\nZvláštností těchto lodí je generátor elektromagnetického pole, který jim umožnil projít štítem Atlantidy bez jakéhokoliv odporu.\n\nSmrtící kluzák je standardní dvoumístný goa'uldský stíhač. Je schopen letu v atmosféře i ve vesmíru avšak není vybaven hyperprostorovým motorem. Nese 2 plazmová tyčová děla. Po Teal'cově zradě nechal Apophis do svých kluzáků namontovat zařízení, které v případě krádeže zadají kurz na jeho domovskou planetu. Vzhledem k absenci hyperpohonu takový let může trvat i milion let, a proto se jedná o poměrně efektivní trest.\n\nBojový kluzák je opět dvoumístný stíhač ozbrojený dvěma plazmovými tyčovými děly. Dokáže proletět bránou, na rozdíl od Smrtícího kluzáku, který na to má příliš velké rozpětí křídel. Tyto kluzáky se používaly asi před sto lety.\n\nTel'tak je Goa'uldská nákladní loď, která je rozdělena na tři části propojené elektronickými dveřmi. V přední části se nachází kabina se dvěma sedadly pro piloty a čtyřmi záchrannými moduly. V prostřední části je nákladový prostor, ve kterém jsou transportní kruhy a v zadní části je strojovna s rozvody v podobě energetických krystalů. Loď je dále vybavena maskováním, mezihvězdným hyperpohonem a slabšími štíty. Tyto lodě hojně využívají Tok'rové, Luciánská aliance, obchodníci a pašeráci.\n\nPěchotní loď se požívá k přepravě Jaffských vojáků z mateřské lodě na planetu pod ní. Tato loď má minimální vybavení tzn. nemá hyperpohon, zbraně ani štíty, slouží výhradně k transportu vojska. Poprvé ji použil Goa'uld Zipacna (věrný Anubisovi) při útoku proti Tok'rům na planetě Revanna.\n\nAlkesh je goau'ldský bombardér, jedná se o velký obratný bombardér schopný cestovat hyperprostorem. Většinou nese jedno- až dvoučlennou posádku ale bylo by ho možné použít i jako výsadkovou loď. Je tak velký že se do něj vejde i hvězdná brána a je vybaven transportními kruhy. Jeho hlavní výzbrojí je gondola pod lodí, vybavená dvojicí plazmových tyčových děl, podobných těm, používaných na Smrtících kluzácích. Pro útoky na pozemní cíle používá bombardování plazmovými koulemi které dopadají na zem a vybuchují jako standardní bomby,čehož bylo významně použito proti Tok'rům při dobývání jejich domovské planety.\n\nHa'tak je goa'uldská mateřská loď, schopná letu hyperprostorem. Je používána Goa'uldy, To'kry, svobodnými Jaffy a Luciánskou aliancí hlavně jako mateřská loď. Skládá se z obyvatelného zlatého jehlanu, ve kterém se nachází Pel'tak (můstek lodi), obytné prostory až pro 2 000 Jaffů, hangáry pro 80 kluzáků a několik Tel'taků nebo Al'keshů, ale také vězení. Loď se dále skládá z vnějšího pláště kde se nachází zbraňové platformy, které tvoří zvětšené verze tyčových zbraní, a také vstupy do hangárů. Tato část lodi je neobyvatelná.\n\nJedná se o loď se kterou Osiris uprchl ze Země. Tvarem připomíná loď třídy Tel'tac. Ze spodní části lodi se vysouvá dlouhý masivní osten neznámé funkce. Jinak má loď standardní výbavu jako je hyperpohon, štíty a zřejmě i zbraně.\n\nByla viděna v úvodním filmu Hvězdná brána, kde byla zničena atomovou bombou. Současně na ní zahynul první známý goa'uld, Ra.\n\nTato loď měla být první mateřskou lodí Goa'ulda Apophise, byla však zničena týmem SG-1 ještě před jejím dostavěním (v epizodě \"Odkaz Ataniků\").\n\nJde o mateřskou loď, kterou Goa'uld Apophis postavil namísto své zničené první mateřské lodi. Tato loď je hned po Anubisově mateřské lodi nejsilnější a nejrychlejší lodí, jakou kdy Goa'uldi zkonstruovali. Má silné štíty a výbornou výzbroj. Loď je schopna čelit útoku mnoha Ha'taků, byla postavena jako symbol Apophisovy moci. Je také vybavena maskovacím zařízením a hyperpohonem.\n\nje mateřská loď, na které se kombinují technologie Goa'uldů s některými technologiemi Antiků. Anubisova mateřská loď je mnohokrát větší než klasický Ha'tak, je i větší než jakákoli jiná mateřská loď Goa'uldů. Má velmi silné štíty, které jsou odolné proti goa'uldským a dokonce i asgardským zbraňovým systémům. Loď má kromě skvělých štítů i výborné zbraně. Jednak je to ultimátní dělo, které využívá šest goa'uldských ok (krystalů), a energetické výboje, které se osvědčily v boji s Ha'taky. Jeden výstřel z tohoto děla dokáže zničit celou planetu, či flotilu Goa'uldských vládců soustavy.\n\nOrijský stíhač je malé bojové plavidlo ve tvaru šipky. Poprvé se objevilo v epizodě \"Z masa a kostí\" v boji s několika Al'keshi na planetě Chulak. V epizodě \"Čára v písku\", se objevuje jeden orijský stíhač, který pomocí transportních kruhů přenese orijské válečníky na planetu.\n\nOrijská mateřská loď se poprvé objevuje v epizodě \"Křížová výprava\", kde jsou tyto lodě viděny během jejich konstrukce. Orijská mateřská loď je vybavena silnými energetickými zbraněmi, které dokáží zničit goa'uldský Ha'tak jediným výstřelem. Loď je dále vybavena velmi odolnými štíty, které dokáží odolat většině zbraní. Loď je ovládána orijským převorem.\n\nWraithská šipka je malé jednomístné vesmírné plavidlo schopné proletět hvězdnou bránou. Poprvé se objevilo v epizodě . Hlavním úkolem tohoto plavidla je unášení lidí, ke krmení Wraithů, pomocí transportního paprsku. Šipka je vybavená energetickými zbraněmi, schopnými zničit Puddle Jumper přímým zásahem. Taky má zabudované vlastní DHD.\n\nWraithský křižník je středně velké vesmírné plavidlo, které se poprvé objevuje v epizodě . Wraithské křižníky obsahují organické technologie a mají slabé štíty. Jejich výzbroj tvoří energetické zbraně, které jsou schopny bombardovat planetu z oběžné dráhy. Lodě jsou vybaveny podsvětelnými motory a hyperpohonem. Jsou také schopny létat v atmosféře a přistávat na povrchu planet.\n\nWraithský Úl nebo též Hnízdo je jednou z největších vesmírných lodí v seriálu \"\". Poprvé se tato loď objevuje v epizodě , kde nebyla zpočátku rozpoznána jako loď, protože byla zarostlá stromy. Lodě jsou vybaveny několika stázovými kapslemi pro hibernaci Wraithů a kapslemi pro uložení lidských obětí pro budoucí „konzumaci“. Taktéž jsou vybaveny hyperpohonem, avšak musí provádět pravidelné zastávky, aby se jejich organické složky zotavily. Lodě jsou vyzbrojeny řadou energetických zbraní po celém jejich trupu a mají tak obrovskou palebnou sílu.\n\n\n\n\n"}
{"id": "583132", "url": "https://cs.wikipedia.org/wiki?curid=583132", "title": "Zdeněk Zahradník", "text": "Zdeněk Zahradník\n\nZdeněk Zahradník (* 3. června 1936 Lomnice nad Popelkou) je český hudební skladatel, hudební režisér, dramaturg a pedagog.\n\nV letech 1954–1958 studoval skladbu na HAMU u Václava Dobiáše, poté vyučoval na pražské konzervatoři. Od roku 1966 byl hudebním režisérem a dramaturgem vydavatelství Supraphon. Jako hudební režisér je dlouholetým spolupracovníkem Symfonického orchestru hlavního města Prahy FOK a podílel se též na nahrávkách České filharmonie.\n\nJe autorem komorních, symfonických a vokálních skladeb. Vedle tradičních postupů (zpočátku komponoval v duchu romantismu) ve své hudbě užívá také prvky neoklasicismu a dodekafonie, část jeho díla je ovlivněna hudbou Orientu.\n\nDlouhodobě spolupracuje s Lyrou pragensis, pro jejíž pořady napsal řadu melodramatických, vokálních a komorních skladeb. Od roku 2009 je předsedou \"Společnosti českých skladatelů\" při \"Asociaci hudebních umělců a vědců\" (AHUV).\nJeho bratrem byl český entomolog Jiří Zahradník.\n\n\n"}
{"id": "583133", "url": "https://cs.wikipedia.org/wiki?curid=583133", "title": "Juan de la Cosa", "text": "Juan de la Cosa\n\nJuan de la Cosa (cca 1450-1460 Santoña, Kantábrie, Španělsko - 28. února 1510 Turbaco, Kolumbie) byl baskický mořeplavec a také vynikl jako kartograf. Na jeho mapě \"Carta de marear\" z roku 1500 jsou poprvé zanesena nově objevená území a byl první, kdo vyslovil domněnku, že byl nalezen nový světadíl, na rozdíl od Kolumba, který stále věřil, že doplul do Asie.\n\nÚčastnil se první, druhé a 3. výpravy Kryštova Kolumba v letech 1492 - 1500, během té doby podnikl ještě několik plaveb v okolí Nového světa. V roce 1498 zkoumal pobřeží Kuby, rok nato plul s Alonsem de Hojedou podél venezuelského pobřeží od Paria k mysu de la Vela. V letech 1500 - 1502 prozkoumal s Rodrigem de Bastidasem Panamskou šíji. Další výpravy v letech 1504 - 1508 nepřinesly žádné objevy, které by zaujaly jeho výpravu. Rok nato se neúspěšně společně s Hojedou pokoušel o kolonizaci severního pobřeží Jižní Ameriky. V roce 1510 se znovu pokoušel kolonizovat území dnešní Kolumbie, ale v boji s Indiány byl zabit otráveným šípem.\n\n"}
{"id": "583134", "url": "https://cs.wikipedia.org/wiki?curid=583134", "title": "Wang Čen (eunuch)", "text": "Wang Čen (eunuch)\n\nWang Čen (; – † 1. září 1449 u Tchu-mu, Che-pej) byl čínský eunuch zaujímající ve 40. letech 15. století významné postavení na dvoře Jing-cunga, císaře mingské Číny.\nZpočátku učitel a společník dětského císaře Jing-cunga, od počátku 40. let 15. století, po smrti císařovy babičky císařovny vdovy Čang a velkých sekretářů Jang Žunga a Jang Š’-čchiho, dominoval dvoru a vládě. Stal se prvním z mocných eunuchů mingské doby.\n\nPři vpádu Mongolů do okolí Pekingu roku 1449 přesvědčil císaře Jing-cunga aby se osobně postavil do čela obranné expedice. Společně s císařem vytáhl v čele armády, ale v bitvě u Tchu-mu císař padl zajetí a Wang Čen v bitvě zahynul.\n\nWang Čen pocházel ze severočínské provincie Šan-si. Podle pozdního mingského zdroje byl jedním ze skupiny mladých konfuciánských učitelů, kteří se za vlády císaře Jung-leho nechali vykastrovat a stali se tak |eunuchy, aby mohli vyučovat dámy císařského paláce. Začátkem 30. let 15. století se stal prvním učitelem Ču Čchi-čena, staršího syna a následníka císaře Süan-teho.\n\nJako učitel následníka trůnu měl důvěru císaře a byl pověřován i jinými odpovědnými úkoly, např. když v říjnu 1434 císař odjel na inspekci severních hranic, svěřil odpovědnost za ochranu hlavního města do rukou pěti eunuchů, mezi které patřil i Wang Čen.\n\nPo úmrtí Süan-teho roku 1435 se Ču Čchi-čen stal císařem (znám je pod svým posmrtným jménem Jing-cung). Jing-cung byl pouze osmiletý, vlády se proto chopila rada tří velkých sekretářů (Jang Š’-čchi, Jang Žung a Jang Pchu, zvaní „tři Jangové“) a tří eunuchů ze Správy obřadů (Wang Ťin, Fan Chung a Ťin Jing). V čele rady stála velká císařovna vdova Čang v pozici arbitra. Brzy vyšlo najevo, že císař Wang Čenovi bezmezně důvěřuje, takže Wangův vliv rostl a sekretáři museli počítat s jeho míněním. Jako třicátník byl mladší než ostatní členové císařské rady. Císařovna vdova Čang nerada viděla vliv Wang Čena na císaře a roku 1437 Wangovi přikázala spáchat sebevraždu, Jing-cung s podporou některých úředníků však splnění příkazu zabránil.\n\nMoc Wang Čena byla založena v prvé řadě na jeho osobním vlivu na císaře, který svého učitele nade vše ctil. Wang Čen nebyl bez talentu, byl přímý, pozorný, charizmatický, časem se pod vlivem moci stal namyšleným. V paláci a ve vládě se získal spojence, patřili mezi ně pozdější ministr války Sü Si, velitel a zástupce velitele císařské gardy Ma Šun a jeho synovec Wang Šan, zástupce ministra veřejných prací Wang Jou, později i ministr války Wang Ťi (který před lety, roku 1433, ve funkci zástupce ministra vojenství organizoval „dětskou armádu“ mladého císaře).\n\nZačátkem 40. let se začal měnit poměr sil u dvora a ve vládě. Roku 1440 zemřel Jang Žung. Císař se oženil a od 16. listopadu 1442 začal přebírat vládu do svých rukou. O dva dny později zemřela císařovna vdova Čang. Zatímco za jejího života se Wang Čen držel zpátky, po její smrti začal vytlačovat zbylé staré velké sekretáře, nyní sedmdesátníky, z aktivní politiky. Během několika let Jang Š’-čchi i Jang Pchu zemřeli. Z nově jmenovaných velkých sekretářů byl silným mužem pouze Cchao Naj. Jeho kolega Ma Jü zůstal jen u rutinní práce a noví sekretáři jmenovaní koncem 40. let (Kao Ku, Čchen Sün a Miao Čung) byli jen průměrní a větší politický vliv neměli. S kontrolou nad císařskou gardou, což zahrnovalo i zpravodajskou službu, a vlivem mezi ministry Wang snadno získal převahu u dvora a ve vládě.\n\nObdobí Wang Čenova vlivu bylo dobou, kdy se v úředních funkcích více prosazovali kandidáti ze severu. Vliv Wang Čena byl například považován za důvod, proč roku 1448 nebyl do akademie Chan-lin vybrán žádný jižan.\n\nOd roku 1436 probíhaly srážky se šanským státem Mong Mao na jihozápadní hranici v Jün-nanu (Číňany nazvané Lučchuan-pchingmienské války podle čínského názvu Mong Maa). Po neúspěšném tažení roku 1440 Wang Čen prosadil vyslání početné armády pod velením svého spojence Wang Ťiho. Považoval totiž daňovou politiku císařovny vdovy Čang za příliš shovívavou a ve válkách viděl vhodný důvod ke zvýšení daní. Boje probíhající do roku 1449 skončily porážkou a rozdělením Mong Maa a upevněním mingské moci na západě Jün-nanu. V Pekingu posílily Wang Čenovu prestiž a reputaci státníka, i když, jak se ukázalo roku 1449, finanční rezervy a zkušení generálové chyběli na severní hranici.\n\nRoku 1449 Mongolové pod vedením Esena-tajši vytáhli proti Číně. Wang Čen navzdory názoru vojenských velitelů přesvědčil císaře, aby se postavil do čela armády a vytáhl proti nim. Narychlo zorganizované tažení bylo špatně připraveno a když armáda dorazila do Ta-tchungu, Jing-cung vydal příkaz k návratu do Pekingu. Vracející se armáda se 1. září setkala s nepřítelem u Tchu-mu, a byla zničena mongolským předvojem o 20 tisících mužích. V bitvě u Tchu-mu se tělesná stráž císaře ho pokusila vyvést z boje, ale nepodařilo se jí to. Ve skrumáži jeden z důstojníků Wang Čena zabil. Císař padl do zajetí.\n\nKrizi vzniklou porážkou v bitvě a zajetím panovníka pekingské úřady překonaly nastolením nového císaře, Jing-cungova bratra Ťing-tchaje a zorganizováním obrany regionu. Mongolové po několika týdnech bez dalších úspěchů odtáhli do vlasti. Jing-cung se vrátil ze zajetí až po roce a dalších sedm let strávil v Zakázaném městě v domácím vězení, než se převratem vrátil na trůn.\n"}
{"id": "583136", "url": "https://cs.wikipedia.org/wiki?curid=583136", "title": "Wang Čen", "text": "Wang Čen\n\nWang Čen je jméno vícero Číňanů:\n\n"}
{"id": "583137", "url": "https://cs.wikipedia.org/wiki?curid=583137", "title": "Rodrigo de Bastidas", "text": "Rodrigo de Bastidas\n\nRodrigo Galván de Bastidas (1460, Triana, Sevilla, Španělsko – 28. června 1527, Santiago de Cuba, Kuba) byl španělský mořeplavec, objevitel severozápadního pobřeží Jižní Ameriky. Byl prvním, kdo spatřil horský masív pokrytý sněhem, který dnes nese název Sierra Nevada de Santa Marta.\n\nRodrigo de Bastidas roku 1501 za účasti navigátora Juana de la Cosy objevil pobřeží dnešní Kolumbie a Venezuely od poloostrova La Guajira do Darienského zálivu včetně řeky Magdaleny. Proplul úsek asi 1000 km, čímž dovršil objevení karibského pobřeží Nového kontinentu. V roce 1515 založil na pobřeží jím objeveném kolonii, ale v roce 1519 se kolonisté vzbouřili. Bastidas se účastnil další kolonizace, ale v roce 1526 byl v bojích těžce raněn a na následky bodných ran na Kubě zemřel.\n\n\n"}
{"id": "583138", "url": "https://cs.wikipedia.org/wiki?curid=583138", "title": "Seznam prezidentů Dvorské válečné rady", "text": "Seznam prezidentů Dvorské válečné rady\n\nNásledující osoby stály v čele dvorské válečné rady od jejího vzniku v roce 1556 do přeměny v rakouské ministerstvo války roku 1848.\n\n"}
{"id": "583141", "url": "https://cs.wikipedia.org/wiki?curid=583141", "title": "Ludwig Angerer", "text": "Ludwig Angerer\n\nLudwig Angerer (15. srpna 1827 Malacky – 12. května 1879 Vídeň) byl rakousko-uherský fotograf. Ve své době patřil k nejvýznamnějším vídeňským fotografům společně s Emilem Rabendingem, Josefem Löwym a Victorem Angererem. Ve Vídni zavedl fotografování na vizitkové formáty.\n\nLudwig Angerer byl synem lesníka a vyučil se lékárníkem. V roce 1854 působil jako oblastní farmaceut u rakouského regimentu v zemích povodí Dunaje a již v té době jako amatérský fotograf. Při svém návratu z Krymské války s sebou přinesl papírové fotografie, které díky své technické kvalitě sklidily velký úspěch.\n\nSpolečně s Hugo von Strassernem založili v roce 1858 ve Vídni své první fotografické studio. Ještě předtím než se dva roky později přestěhoval do svého nového a nezávislého studia. Dekretem ze dne 25. prosince 1860 byl jmenován c. k. dvorním fotografem.\nV roce 1862 se přestěhoval do sousedního domu, který získal do svého majetku. Tam si postavil prosperující a široce uznávané studio. Novinář a fotograf Alois Nigg popsal tento fotografický salón ve své zprávě o ateliéru jako: \"\"...tato budova je tak nákladná, vše je provedeno v palácovém stylu, odpovídá trendu \"haute volèe\" výrobce světelných obrazů...\"\" Nicméně Nigg ještě píše, že studio \"\"má charakter fotografické vídeňské školy, je-li možné použít tento termín z oboru umění i v tomto případě...\"\" (fotografická korespondence 1868).\n\nAngerer v roce 1857 za vedl ve Vídni fotografování carte de visite, která tehdy byla v módě Paříži. Ve Vídni ji nabízel s velkým úspěchem jako první a přispěl k jejímu šíření. V roce 1867 postavil ve městě ještě jednu pobočku svého studia. Toto studio Alois Nigg popsal: \"\"V prvním patře se nachází přijímací salón, pult a pracovna, v horní části vlastní ateliér...\"\" Měl modrá skla, protože vrstva jodidu stříbrného byla nejcitlivější na modré světlo.\n\nFotografické vizitky (carte de visite) jsou malé fotografie nalepené na kartonu velikosti dnešních vizitek, které ovládly svět během 60. a 70. let 19. století a značně tak přispěly rozšíření a popularizaci fotografie vůbec. Jejich formát si patentoval pařížský fotograf André-Adolphe-Eugène Disdéri, který roku 1854 vynalezl přístroj umožňující na jediný negativ pořídit 8 podobizen, které pak bylo relativně snadné i levné kopírovat ve větším počtu. Na rozdíl od drahých a velkých daguerrotypií, fotografické vizitky si pak mohli přátelé vyměňovat mezi sebou a díky standardnímu formátu umisťovat do rodinných alb. Mnozí fotografové také prodávali podobizny známých osobností, méně časté byly pak fotografie měst, soch či důležitých událostí. O rozsahu „vizitkománie“ svědčí i to, že v Anglii počty prodaných vizitek ročně šly do stovek miliónů což vzhledem k jejich nemalé pořizovací ceně je obdivuhodné. Vizitky během 80. let ustoupily větším kabinetním fotografiím, v Čechách se však vyráběly souběžně až do 30. let 20. století.\n\nNávštěva fotografa byla podstatnou událostí. Fotograf se většinou se zákazníkem předem setkal, aby zjistil jeho povahu a podle ní doporučil volbu oblečení a typ portrétu. Samotné aranžmá portrétu se sice řídilo přísnými pravidly celosvětové módy, ale mělo za úkol vyjadřovat povahu i povolání fotografovaného. Je zajímavé, že i přes značná omezení si autor mohl zachovat osobitý výraz.\n\nPoužívaný bílkový papír byl velice tenký a proto se fotografie lepily na tužší kartony, které jsou velice užitečnou pomůckou pro datování fotografie. Počátkem 60. let bývaly kartony bílé s ostrými rohy a brzy si fotografové na zadní strany začali tisknout svá jména. Koncem 60. let už bylo běžné používat tlustší kartony s kulatými rohy a na reverzech jemné rytiny s logy ateliérů. Během 70. let se začaly používat barevné rámečky kolem fotografií a opět se vrátily ostré rohy. Během 80. let se používaly také černé kartony se zlatým potiskem. Na přelomu století se zase prosadila secese s jemnými, světlými odstíny.\n\n"}
{"id": "583142", "url": "https://cs.wikipedia.org/wiki?curid=583142", "title": "Seznam náměstí v Třebíči", "text": "Seznam náměstí v Třebíči\n\nSeznam náměstí v Třebíči obsahuje výčet veřejných prostranství, která mají v pojmenování obsažen výraz „náměstí“. Náměstí jsou seřazena abecedně podle současného názvu, u každého z nich je uvedena městská část a katastrální území, pod kterou dané náměstí přísluší.\n"}
{"id": "583156", "url": "https://cs.wikipedia.org/wiki?curid=583156", "title": "João de Barros", "text": "João de Barros\n\nJoão de Barros (1496 Viseu, Portugalsko — 20. října 1570 Ribeira de Alitém, Portugalsko)\nbyl portugalský historik a zeměpisec. V letech 1522 – 1525 byl velitelem faktorie \"Elmina\" na Zlatém pobřeží. Od roku 1525 zastával funkci pokladníka indických cel a od roku 1533 byl jejich ředitelem.\n\nZa svůj život sepsal Spis \"\"Decadas da Asia\"\", který vycházel od roku 1552 do 1650 a celé vydání vyšlo v Lisabonu v roce 1778. V tomto spise shromáždil obrovské množství historického a geografického materiálu o zemích Portugalci objevených. Dílo je základním pramenem o objevech této doby.\n\n\n"}
{"id": "583157", "url": "https://cs.wikipedia.org/wiki?curid=583157", "title": "Montagne Sainte-Geneviève", "text": "Montagne Sainte-Geneviève\n\nMontagne Sainte-Geneviève (\"Hora svaté Jenovéfy\") je kopec v centru Paříže, který se nachází na levém břehu řeky Seiny u soutoku s řekou Bièvre. Zabírá velkou část 5. obvodu a Latinské čtvrti. Jeho vrcholek, kterému dominuje Pantheon, leží 61 m nad mořem.\n\nNa severním svahu kopce nazývaném Římany \"Mons Lucotitius\" se rozkládalo předměstí římského města Lutetia, kde byly postaveny památky, které přežily do dnešních dnů: Julianovy lázně a Arènes de Lutèce. Na vrcholu tohoto kopce král Chlodvík I. a jeho žena Chrodechilda nechali postavit klášter svatých Apoštolů, kde se modlila svatá Geneviève (Jenovéfa). Klášter byl později zasvěcen této světici jako opatství Sainte-Geneviève, neboť ta zde byla pohřbena stejně jako Chlodvík a Chrodechilda.\n\nNa samém vrcholku kopce stojí Pantheon. Stavbu, která byla původně kostelem sv. Geneviève, zahájil král Ludvík XV. v roce 1744 jako dík za své uzdravení. Další významné stavby na svazích kopce tvoří např. kostel Saint-Étienne-du-Mont, Sorbonna, Collège de France, bývalé budovy École Polytechnique, École normale supérieure, lycée Louis-le-Grand, lycée Saint-Louis a lycée Henri IV (částečně postaven na místě bývalého opatství Sainte-Geneviève).\n"}
{"id": "583162", "url": "https://cs.wikipedia.org/wiki?curid=583162", "title": "Německé volby do spolkového sněmu 1998", "text": "Německé volby do spolkového sněmu 1998\n\nNěmecké federální volby 1998 se konaly 27. září 1998 a stávající koalice CDU/CSU a FDP odstoupila. Novým kancléřem se stal Gerhard Schröder, jenž vytvořil koaliční vládu SPD a Spojenectví 90/Zelení.\n\n"}
{"id": "583166", "url": "https://cs.wikipedia.org/wiki?curid=583166", "title": "Řád Bílého lva za vítězství", "text": "Řád Bílého lva za vítězství\n\nŘád Bílého lva za vítězství, celý názvem Československý vojenský řád Bílého lva „Za vítězství“, je československé státní vyznamenání založené v roce 1945 exilovou vládou a potvrzeno 1946. Vznikl z potřeby odměňovat vojáky po druhé světové válce za takový „bojový čin, který měl vzápětí rozhodující vliv na úspěšné provedení bojového úkolu, jednotky, ve které byl zařazen nebo které byl velitelem, případně na úspěšné provedení úkolu jednotek nadřaděných nebo sousedních“, nebo za „velitelský čin takového mimořádného rázu, že byl rozhodující pro úspěch operace vlastní vyšší jednotky“. Řád se nosil před Řádem Bílého lva. Řád se skládal z hvězdy I. a II. třídy, kříže, zlaté a stříbrné medaile, tedy celkem z pěti tříd. Výrobu insignií obstarávaly dvě firmy, londýnský Spink and Son a pražská Karnet a Kyselý.\n\n\n\n"}
{"id": "583171", "url": "https://cs.wikipedia.org/wiki?curid=583171", "title": "Pierrick Fédrigo", "text": "Pierrick Fédrigo\n\nPierrick Fédrigo (* 30. listopadu 1978, Marmade, Francie) je francouzský silniční profesionální cyklista jezdící od roku 2005 za ProTour stáj Bbox Bouygues Telecom. Jeho největším úspěchem bylo vítězství na mistrovství Francie, a vítězství na čtyřech etapách závodu Tour de France. V současné době jezdí za tým FDJ-BigMat\n\n2012\n\nWD = nedokončil závod\n\n"}
{"id": "583174", "url": "https://cs.wikipedia.org/wiki?curid=583174", "title": "Carex capitata", "text": "Carex capitata\n\nCarex capitata je druh jednoděložné rostliny z čeledi šáchorovité (\"Cyperaceae\").\n\nJedná se o vytrvalou trsnatou rostlinu, která dosahuje výšky 15-30 cm. Listy jsou střídavé, přisedlé, s listovými pochvami. Čepele listu jsou žlábkovité a štětinovité. \"Carex capitata\" patří mezi jednoklasé ostřice, to znamená, že na vrcholu lodyhy je pouze 1 klásek, který je hlávkovitý, asi 5–8 mm dlouhý. Je to rostlina jednodomá, v horní části klásku se nacházejí samčí květy, v dolní samičí. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je asi 2–4 mm dlouhá a 1,5–1,8 mm široká, na vrcholu zakončená krátkým zobánkem. Každá mošnička je podepřená plevou, která je kratší než mošnička a na okraji je úzce až široce lemovaná. Počet chromozómů: 2n=50.\n\nJedná se o severský a horský druh. Roste na Islandu, v Grónsku, ve Skandinávii, v severním Rusku, na Sibiři, na jihu jen izolovaně Kavkaz a Alpy. Dále roste v Severní Americe, hlavně Aljaška a Kanada. Další rozšíření je v Jižní Americe, Patagonie, Ohňová země. Evropští autoři někdy odlišují blízce příbuzný druh \"Carex arctogena\", jinými autory je uznáván jen jako poddruh \"Carex capitata\". V Severní Americe se zdá, že jsou taxony méně vyhraněny. Liší se i ekologicky, \"Carex capitata\" roste většinou na mokřinách, zatímco \"Carex arctogena\" na suchých vřesovištích. \"Carex arctogena \" je známa hlavně ze Skandinávie, Grónska a Kanady, v Alpách neroste. V ČR neroste ani jeden z druhů.\n\n \n"}
{"id": "583175", "url": "https://cs.wikipedia.org/wiki?curid=583175", "title": "Asiaté", "text": "Asiaté\n\nAsiaté mohou být:\n\n"}
{"id": "583180", "url": "https://cs.wikipedia.org/wiki?curid=583180", "title": "Anna Avdějevová", "text": "Anna Avdějevová\n\nAnna Michajlovna Avdějevová (rusky: \"Анна Михайловна Авдеева\"; * 6. dubna 1985, Orenburg) je ruská atletka, jejíž specializací je vrh koulí.\n\nV roce 2003 se stala ve finském Tampere juniorskou mistryní Evropy. O rok později získala stříbrnou medaili na mistrovství světa juniorů v italském Grossetu. Na mistrovství Evropy do 23 let v Debrecínu 2007 vybojovala bronz. V roce 2009 skončila šestá na halovém ME v Turíně a na světovém šampionátu v Berlíně obsadila páté místo.\n\nNa halovém MS 2010 v katarském Dauhá skončila těsně pod stupni vítězů, na čtvrtém místě. Ve stejném roce vybojovala na mistrovství Evropy v Barceloně výkonem 19,39 metru bronzovou medaili. Titul získala Nadzeja Astapčuková z Běloruska, která jako jediná přehodila dvacetimetrovou hranici a stříbro její krajanka Natalja Michněvičová. V roce 2011 se stala v Paříži halovou mistryní Evropy, k titulu ji stačil výkon 18,70 m. Na konci července roku 2013 měla pozitivní dopingový nález a od vedení ruské atletiky dostala dvouletý zákaz startů.\n\n"}
{"id": "583182", "url": "https://cs.wikipedia.org/wiki?curid=583182", "title": "Chris Pine", "text": "Chris Pine\n\nChris Pine, rodným jménem Christopher Whitelaw Pine (* 26. srpna 1980 v Los Angeles, Kalifornie, USA) je americký herec.\n\nPochází z herecké rodiny, herci byli nejen oba jeho rodiče, ale i jeho babička. Přesto se ale prý původně hercem vůbec stát nechtěl, studoval proto nejprve angličtinu na univerzitě v kalifornském Berkeley, teprve později odešel studovat na divadelní konzervatoř do Velké Británie. Zde také poprvé účinkoval v britských divadlech. \n\nSvoji první malou televizní roli si odbyl ještě v dětském věku v roce 1994 v seriálu \"Pohotovost\", v roce 2003 vystupoval také v další malé roli v televizním seriálu \"Kriminálka Miami\". První větší roli dostal ve snímku \"\", kde hrál nejen lorda a možného budoucího krále ve fiktivní zemi Genovii, ale i partnera a milého princezny a královny Mii Thermopolisové resp. Anne Hathawayové. V roce 2006 účinkoval ve snímcích \"Dorothy\" s Diane Keatonovou, účinkoval v komedii \"Jen trošku štěstí\" a zahrál si i v akčním snímku \"Sejmi eso\".\n\nV roce 2009 ztvárnil kapitána Jamese T. Kirka ve filmu \"Star Trek\" režiséra J. J. Abramse. Tuto postavu si zopakoval i v následujících snímcích \"\" (2013) a \"\" (2016).\n\n"}
{"id": "583187", "url": "https://cs.wikipedia.org/wiki?curid=583187", "title": "Jiří Adamec", "text": "Jiří Adamec\n\nJméno Jiří Adamec náleží více osobám:\n\n"}
{"id": "583193", "url": "https://cs.wikipedia.org/wiki?curid=583193", "title": "The Yes Men", "text": "The Yes Men\n\nThe Yes Men je dvojice aktivistů vystupujících pod jmény Andy Bichlbaum (vlastním jménem Jacque Servin) a Mike Bonanno (Igor Vamos). Jejich snahou je upozornit na problémy společnosti. Jedna z jejich častých činností je to, co nazývají „náprava totožnosti“ (\"identity correction\"), kdy se vydávají za osobu či společnost.\n\nMezi jejich nejznámější akce patří vystoupení v BBC v pozici mluvčího společnosti Dow Chemical. 3. prosince 2004, dne 20. výročí Bhópálské katastrofy Andy Bichlbaum vystoupil v BBC jako mluvčí společnosti Dow Chemicals a oznámil, že Dow Chemical hodlá rozprodat Union Carbide, (společnost zodpovědnou za Bhópálské katastrofu, nyní vlastněnou Dow Chemical) a získaných 12 miliard dolarů použít na úplné vyčištění místa katastrofy, odškodnění a doživotní lékařskou péči všem obětem katastrofy a zbytek na výzkum rizik výrobků Dow Chemical. Dále oznámil že Dow Chemical hodlá přimět vládu USA, aby vydala Indii Warrena Andersona, tehdejšího manažera Union Carbide. Během doby než se zjistilo, že nejde o skutečného mluvčího, poklesly akcie společnosti o dvě miliardy dolarů.\n\n28. srpna 2006 se The Yes Men objevili v New Orleans na summitu věnovanému otázce bydlení (zhoršené po ničivém hurikánu Katrina, který v září 2005 oblast zpustošil). Jeden ze skupiny The Yes Men, vydávající se za asistenta tajemníka HUD (Housing and Urban Development, odbor bydlení a rozvoje měst Spojených států amerických) v přítomnosti starosty New Orleansu a guvernérky státu Louisiana přednesl řeč, ve které shrnul, že tento odbor se rozhodl otevřít státní budovy zavřené od dopadu Katriny, změnil názor na demolici bytových jednotek, které nebyly hurikánem poškozeny, a ostatní bytové projekty hodlá nahradit výstavbou financovanou z kombinovaného příjmu. Též ubezpečil, že velké ropné společnosti věnují část svých zisků na obnovu rašelinišť a mokřadů, které zničily stavbou velkých tankerů, aby tím zabránily hrozbě příštích záplav.\n\n14. června 2007 se na konferenci ropného průmyslu s cca 300 návštěvníky The Yes Men vydávali za mluvčího skupiny ExxonMobil Lee Raymonda a přednesli místo něj dlouho a s napětím očekávanou studii uloženou tajemníkem americké energetiky. Jejich studie se týkala čerpání ropy z Athabaských ropných písků v kanadské Albertě a trvajícímu konfliktu s tamními prvními národy, které mají na dané území právo. Přednáška The Yes Men se nesla v tom smyslu, že současná kanadská a americká energetická politika (zejména těžba ropných písků a technologie zkapalňování uhlí) zvyšuje riziko globální kalamity, nicméně přítomné ujistil, že v nejhorším případě bude palivo dál proudit díky technologii na přeměnu těl zemřelých na palivo zvané Vivoleum. Během přednášky rozdali účastníkům vzpomínkové svíce údajně vyrobené z Vivolea. Účastníci zareagovali až když The Yes Men pustili video o ukllízeči který zemřel v důsledku úklidu úniku jedovaté látky a přál si být po smrti přeměněn na svíčky. V tu chvíli byli odhaleni a ochranka je vyvedla ze sálu.\n\nSpolu s \"Anti-Advertizing Agency\" dne 12. listopadu 2008 rozdali na ulicích a stanicích metra v New Yorku 80 000 výtisků falešného vydání \"The New York Times\", do kterého zakomponovali pozitivní články jako např. konec války v Iráku, dohodu na celostátní úrovni o změně směřující k výstavbě příčetné zdravé ekonomiky, nebo přiznání George W. Bushe ze zločinů, které páchal v prezidentské funkci.\n\nO skupině doposud vznikly dva dokumentární filmy:\n\n"}
{"id": "583194", "url": "https://cs.wikipedia.org/wiki?curid=583194", "title": "Václav Jan Kopřiva", "text": "Václav Jan Kopřiva\n\nVáclav Jan Kopřiva, \"pseudonym\" Urtica = latinsky kopřiva, (9. února 1708 Brloh u Loun – 7. června 1789 Cítoliby) byl český hudební skladatel a varhaník, zakladatelská osobnost Cítolibské skladatelské školy.\n\nByl synem brložského mlynáře Václava Kopřivy (1672–?) a matky Judity Rozumové (1677–?), dcery citolibského sládka. První hudební vzdělání získal od svého kmotra Martina Antonína Galliny, který byl v té době citolibským kantorem. Skladbu a hru na varhany studoval u Františka Josefa Dollhopfa, který byl varhaníkem v kostele křižovnickém kostele sv. Františka na Starém Městě pražském. V hlavním městě načas zůstal jako hráč v kapele hraběte Jana Jáchyma Pachty, poté krátce působil jako kantor v Lovosicích. V roce 1730 se vrátil do Cítolib. Ve funkci kantora a varhaníka tehdy nahradil svého kmotra Gallinu. Kantorem v citolibské škole byl Kopřiva dlouhých 48 let. V roce 1778 ho vystřídal jeden z jeho synů, Jan Jáchym Kopřiva (1754–1792). S manželkou Terezií rozenou Linhartovou (1716–1774), dcerou důlního úředníka z Kryštofových Hamrů u Přísečnice, měl několik dětí. Synové Karel Blažej Kopřiva (1756–1785) a Jan Jáchym Kopřiva (1754–1792) byli rovněž komponisté. Kopřiva byl také vyhledávaný hudební pedagog. Mezi jeho žáky patřili Jan Nepomuk Vent, Jan Adam Gallina, Jakub Lokaj a oba jeho synové.\n\nMuzicírování v místním kostele pozdvihl Kopřiva na vyšší úroveň. V účtech patronátního úřadu se dochovaly položky za nákup mnoha nových hudebních nástrojů, mj. kontrabasů, houslí, viol, trubek, tympánů, lesních rohů a fagotů. Od roku 1739 vyplácela vrchnost kantorovi každoročně třicet krejcarů na nákup strun, \"\"ničících se při každodenním muzicírování\"\". V roce 2009 byla na budově mlýna v Brloze čp. 26 (dnes Wernerův mlýn) Kopřivovi odhalena pamětní deska. \n\nVáclav Jan Kopřiva tvořil na přelomu hudebního baroka a klasicismu. Jeho melodické, zpěvné opusy byly pro další cítolibské skladatele inspirativní. Kopřiva představuje osobitý umělecký typ, který ve své tvorbě nese rysy vivaldiovské vznosnosti. Dochovala se výhradně jeho duchovní hudba, která byla několikrát vydána na hudebních nosičích. \n\nV roce 2007 vydalo nakladatelství Supraphon pod katalogovým číslem SU 3908-2 antologii z tvorby autorů Cítolibské skladatelské školy. Až na dvě skladby převzala tato antologie všechny nahrávky, které vyšly na supraphonských projektech v letech 1968 (dvojalbum) a 1985 (pětialbum). V antologii jsou zastoupeny tyto skladby Jana Václava Kopřivy: \n\n\nNa pětideskovém kompletu z roku 1985 je nahrávka skladby, která nebyla do Antologie převzata:\n\nKopřiva kromě toho složil další skladby, které nebyly nahrány:\n\n\n\n"}
{"id": "583196", "url": "https://cs.wikipedia.org/wiki?curid=583196", "title": "Ed Royce", "text": "Ed Royce\n\nEdward Randall „Ed“ Royce (* 12. října 1951, Los Angeles, Kalifornie) je politik ze Spojených států amerických. Je členem Republikánské strany a od roku 1993 je členem Sněmovny reprezentantů Spojených států amerických za různé kalifornské okrsky.\n\nMá bakalářský titul z účetnictví, který získal v roce 1977. Před vstupem do politiky žil z podnikání s portlandským cementem. Je ženatý a hlásí se k římskokatolické církvi.\n"}
{"id": "583198", "url": "https://cs.wikipedia.org/wiki?curid=583198", "title": "Bitva u Talavery", "text": "Bitva u Talavery\n\nBitva u Talavery byla krvavá bitva španělské války za nezávislost. Byla bojována 27. až 28. července 1809 u španělské Talavery zhruba 120 kilometrů na jihozápad od Madridu. Britsko-portugalská armáda pod velením Arthrua Wellesleyho, 1. vévody z Wellingtonu ve spojení se španělskou armádou generála Cuesty zde chtěla izolovat a zničit maršála Viktora v rámci snahy pomoci Madridu okupovanému Francouzi, ale tomu přispěl posilami král Josef Bonaparte, což ofenzívu pozastavilo. V závěru bitvy sice Francouzi ustoupili a Wellesley byl odměněn za vítězství, ale strategicky se jednalo o vítězství Francouzů, neboť zdržení ofenzívy jim umožnilo doplnit řady posilami.\n"}
{"id": "583202", "url": "https://cs.wikipedia.org/wiki?curid=583202", "title": "Norden", "text": "Norden\n\nNorden je město v Německu, ve spolkové zemi Dolní Sasko. Leží ve Východním Frísku na břehu Severního moře.\n\nMá rozlohu přibližně 104 kilometrů čtverečních a bydlí v něm zhruba pětadvacet tisíc obyvatel.\n\n\n"}
{"id": "583204", "url": "https://cs.wikipedia.org/wiki?curid=583204", "title": "Josef Krysta", "text": "Josef Krysta\n\nJosef Krysta (* 24. října 1956 Český Těšín, Československo) je bývalý československý reprezentant v řecko-římském zápasu. Dvakrát startoval na olympijských hrách, v roce 1976 v Montrealu v kategorii do 57 kg obsadil 8. a v roce 1980 v Moskvě ve stejné kategorii 6. místo. V roce 1981 obsadil druhé místo na mistrovství světa. V roce 1982 byl druhý a v roce 1976 a 1979 třetí na mistrovství Evropy. Šestkrát se stal mistrem Československa. Momentálně je generálním ředitelem středních škol BPA (dříve SOSOOM).\n\n"}
{"id": "583207", "url": "https://cs.wikipedia.org/wiki?curid=583207", "title": "Miroslav Janota (zápasník)", "text": "Miroslav Janota (zápasník)\n\nMiroslav Janota (* 19. března 1948 Teplice, Československo) je bývalý československý reprezentant v řecko-římském zápasu.\n\nVe věku 15 až 18 let získal 5x titul přeborníka ČSSR ve starším dorostu v zápasu řecko-římském a ve volném stylu.\n\nTřikrát startoval na olympijských hrách vždy v kategorii do 82 kg. V roce 1972 v Mnichově obsadil 4. místo v roce 1976 v Montrealu obsadil 5. místo a v roce 1980 v Moskvě 8. místo. V roce 1973 obsadil třetí místo na mistrovství světa a v roce 1972 byl třetí na mistrovství Evropy. Devětkrát se stal mistrem Československa.\n\nV letech 1985 až 1988 byl reprezentačním trenérem ČSSR v zápasu řecko-římském.\n\nV letech 1993 až 2007 zastával funkci předsedy teplického zápasnického oddílu.\n\n"}
{"id": "583208", "url": "https://cs.wikipedia.org/wiki?curid=583208", "title": "Petr Drozda", "text": "Petr Drozda\n\nPetr Drozda (* 29. března 1952 Kraslice, Československo) je bývalý československý reprezentant v zápasu, volnostylař. V roce 1976 na olympijských hrách v Montrealu obsadil v kategorii do 100 kg 4. místo. V roce 1977 obsadil třetí místo na mistrovství Evropy v kategorii nad 100 kg. Sedmkrát se stal mistrem Československa.\n\n"}
{"id": "583209", "url": "https://cs.wikipedia.org/wiki?curid=583209", "title": "Jan Neckář (zápasník)", "text": "Jan Neckář (zápasník)\n\nJan Neckář (* 28. listopadu 1946) je bývalý československý reprezentant v řecko-římském zápasu. V roce 1972 na olympijských hrách v Mnichově vypadl v kategorii do 57 kg ve čtvrtém kole. Sedmkrát se stal mistrem Československa.\n\n"}
{"id": "583217", "url": "https://cs.wikipedia.org/wiki?curid=583217", "title": "Giuliano Gemma", "text": "Giuliano Gemma\n\nGiuliano Gemma (* 2. září 1938, Řím, Itálie – 1. října 2013, Civitavecchia\n) byl italský herec. Objevil se po boku takových hvězd jako jsou Burt Lancaster, Claudia Cardinalová, Alain Delon, Bud Spencer nebo Terence Hill.\n\nNarodil se v Římě. Při hře v trávě našel bombu z druhé světové války, která explodovala a poranila ho na levé lícní kosti. Následky tohoto výbuchu byly na jeho obličeji po celý život patrné.\n\nZprvu se věnoval sportům (boxu, gymnastice, tenisu). Poté ho však fascinoval film a roku 1962 si poprvé zahrál ve filmu \"Arrivano i titani\". Jeho idolem a vzorem byl Burt Lancaster.\n\nV roce 1964 hrál v prvních dvou sériích romantické ságy \"Angelika, markýza andělů\" a \"Báječná Angelika\", kde hrál asi svou nejznámější roli, Nicolase alias Calambredaina. V té době hrál ve spaghetti westernech.\n\nV roce 1978 získal cenu na MMF v Karlových Varech. Rád sportoval a v posledních letech svého života se zabýval sochařstvím.\n\nZemřel 1. října 2013 v nemocnici v Civitavecchii na následky zranění při dopravní nehodě nedaleko od Říma.\n\n\n"}
{"id": "583218", "url": "https://cs.wikipedia.org/wiki?curid=583218", "title": "Grilovací koření", "text": "Grilovací koření\n\nGrilovací koření je kořenící směs sloužící k dokořenění pokrmů.\n\nSložení grilovacího koření je různorodé a jeho chuť se pohybuje od ostřejší, kdy v něm nalezneme kardamon, hřebíček, skořici, muškátový květ, kmín, muškátový oříšek, pepř a hlavně pak pálivá červená paprika a česnek. Jemnější grilovací koření naopak neobsahuje téměř žádný pepř a pálivá paprika bývá nahrazena sladkou. Barva směsi se pohybuje od světle hnědé až po červenou (záleží na výrobci). V kuchyni se používá do marinád nebo k rychlému okořenění masa určeného k pečení či grilování.\n\n"}
{"id": "583219", "url": "https://cs.wikipedia.org/wiki?curid=583219", "title": "Jan Neckář", "text": "Jan Neckář\n\nJan Neckář (* 11. února 1949 Ústí nad Labem) je český hudebník, zpěvák a skladatel, bratr herce a zpěváka Václava Neckáře, synovec herce Eduarda Dubského.\n\nNa vojenské hudební škole Víta Nejedlého v Roudnici nad Labem vystudoval hru na violoncello a na klarinet. Studium ukončil v roce 1968. V roce 1971 založil společně s Otou Petřinou poprockovou skupinu Bacily. Od roku 1974 se stal jejím leadrem. Pro svého bratra složil hudbu k řadě hitů, výjimečně komponoval i pro jiné interprety. V roce 1991 založil vydavatelství NE a NE Records, zaměřující se převážně na reedice.\n"}
{"id": "583227", "url": "https://cs.wikipedia.org/wiki?curid=583227", "title": "Dora Doll", "text": "Dora Doll\n\nDora Doll, narozená jako Dorothea Feinberg (19. května 1922, Berlín, Německo – 15. listopadu 2015 Saint-Gilles) byla francouzská herečka.\n\nJedna z jejích prvních rolí byla ve filmu \"Manon\" Henriho Clouzota v roce 1949, kde si zahrála Juliette. Hrála také Lolu ve filmu \"Touchez pas au grisbi\" z roku 1954 a také Genisse ve filmu \"Francouzský Kankán\" Jeana Renoira z roku 1955. V roce 1977 hrála také ve filmu \"Julia\" Freda Zinnemanna, kde se objevila například i Jane Fonda nebo Vanessa Redgrave.\n\nV roce 1976 se objevila v televizní serii \"Hotel Baltimore\" a v devadesátých letech pak v televizní serii \"Příliv života\". V roce 2007 hrála ve filmu \"Zkáza zámku Herm\".\n\nDvakrát byla provdána za herecké kolegy. Poprvé za Raymonda Pellegrina, podruhé za Francoise Deguelta. V roce 2000 jí byl udělen francouzský Národní řád za zásluhy.\n"}
{"id": "583228", "url": "https://cs.wikipedia.org/wiki?curid=583228", "title": "Tupamaros", "text": "Tupamaros\n\nTupamaros celým jménem \"Hnutí národního osvobození – Tupamaros\" (španělsky: Movimiento de Liberación Nacional-Tupamaros, MLN-T) bylo uruguayjské radikálně-levicové hnutí založené v roce 1963 Raúlem Sendicem. V roce 1972 bylo téměř celé hnutí zlikvidováno a jeho členové uvězněni. Po roce 1985 dále existuje jako legální politická strana pod názvem Hnutí lidové participace (\"Movimiento de Participación Popular\"), která je členem středolevé Široké fronty (Frente Amplio).\n\nNázev Tupamaros je odvozeno od inckého hnutí odporu proti španělské nadvládě Tupac Amarú 18. století. Hnutí Tupamaros se během 60. let 20. století zpolitizovalo a vedlo městskou guerillu proti uruguayskému státu. Součástí jejich strategie byly únosy (i vraždy) významných politiků nebo obchodníků, krádeže a loupeže bank nebo kasin, bombové útoky. Ideologickou inspirací hnutí bylo levicové myšlení (nikoliv ale kubánský marxismus-leninismus či klasický marxismus) a politickou inspirací potom Che Guevara a kubánská revoluce, stejně jako domácí národní hrdina Artigas.Na začátku 70. let 20. století zahájila uruguayská policie a armáda rozsáhlou kampaň proti Tupamaros, která skončila zatčením na 3000 členů hnutí a jeho celkovým potlačením. Vyústěním kampaně byla vlna státního terorismu proti veškeré opozici v zemi a nastolení vojenské diktatury.\n\nV roce 1985 byli členové Tupamaros propuštěni z vězení na základě kompromisu uzavřeného v roce 1984 mezi generály a civilními politiky. V rámci tohoto kompromisu získali členové hnutí amnestii. Bývalý prezident Uruguaye José Mujica byl členem hnutí Tupamaros.\n\n"}
{"id": "583233", "url": "https://cs.wikipedia.org/wiki?curid=583233", "title": "Marie-Josée Croze", "text": "Marie-Josée Croze\n\nMarie-Josée Croze (* 23. února 1970, Montreal, Kanada) je kanadská herečka.\n\nJejí kariéra začala v roce 1989. V roce 2000 byla obsazena do kriticky úspěšného filmu Maelström. V roce 2003 dostala roli ve filmu \"Invaze barbarů\", za kterou obdržela cenu na filmovém festivalu v Cannes. Do svého filmu \"Mnichov\" si jí v roce 2005 také vybral režisér Steven Spielberg. Hrála také v úspěšných filmech jako \"Skafandr a motýl\" nebo \"Zkáza zámku Herm\".\n\n\n"}
{"id": "583234", "url": "https://cs.wikipedia.org/wiki?curid=583234", "title": "Graça Machelová", "text": "Graça Machelová\n\nGraça Machel, rodným jménem Graça Simbine (* 17. října 1945, Portugalská východní Afrika, v současnosti Mosambik) je bývalá první dáma Mosambiku z titulu manželky prezidenta Samory Machela a první dáma Jihoafrické republiky, když tento neoficiální úřad zastávala jako třetí manželka prezidenta Nelsona Mandely. K roku 2010 byla jedinou osobou na světě, která vstoupila do manželství se dvěma prezidenty různých států. Působí jako mezinárodní obhájkyně práv dětí a žen.\n\nZ vysokoškolských studií v Lisabonu se do rodného Mosambiku vrátila v roce 1973, kde se přidala\nk Frontě za osvobození Mosambiku (FRELIMO) a stala se učitelkou. Po získání nezávislosti v roce 1975 byla jmenována ministryní školství a kultury a ve stejném roce se provdala za Samoru Machela, který se stal prezidentem země. Ovdověla v roce 1986, když manžel zemřel při leteckém neštěstí nad Jihoafrickou republikou.\n\nV roce 1995 obdržela Nansenovu medaili Organizace spojených národů za dlouhodobou humanitární pomoc, především s dětskými uprchlíky.\n\nV červenci 1998 se provdala podruhé za tehdejšího jihoafrického prezidenta Nelsona Mandelu a stejný rok získala Cenu prince Asturského v oblasti mezinárodní spolupráce. V červnu 2008 získala čestný doktorát filosofie (dr. h. c.) na University of Stellenbosch.\n\nPlynně hovoří španělsky, francouzsky, anglicky a italsky.\n"}
{"id": "583246", "url": "https://cs.wikipedia.org/wiki?curid=583246", "title": "Harding", "text": "Harding\n\nPříjmení Harding označuje několik osob:\n"}
{"id": "583248", "url": "https://cs.wikipedia.org/wiki?curid=583248", "title": "Miroslav Zeman", "text": "Miroslav Zeman\n\nMiroslav Zeman (* 14. září 1946 Chodov, Československo) je bývalý československý reprezentant v řecko-římském zápasu. V roce 1968 na olympijských hrách v Mexiku vybojoval v kategorii do 52 kg bronzovou medaili a v roce 1972 na hrách v Mnichově vypadl ve stejné kategorii v pátém kole. Šestkrát se stal mistrem Československa.\n\n"}
{"id": "583249", "url": "https://cs.wikipedia.org/wiki?curid=583249", "title": "Albert Dupontel", "text": "Albert Dupontel\n\nAlbert Dupontel (* 11. ledna 1964, Saint-Germain-en-Laye, Francie) je francouzský herec a režisér.\n\nDupontelova kariéra začal na televizní obrazovce v roce 1988. Od té doby se objevil v několika kritikou úspěšných filmech. Prvním z nich byl v roce 1994 film \"Giorgino\". K dalším patří \"\" z roku 1998, \"Herci\" z roku 2000, \"Příliš dlouhé zásnuby\" z roku 2004, \"Avida\" z roku 2006, \"Zkáza zámku Herm\" a \"Mezi nepřáteli\" z roku 2007 a filmy \"Paříž\", \"Louise-Michel\" a \"Deux jours á tuers\" z roku 2008.\n\nSám také několik filmů režíroval, \"Bernie\" obdržel Velkou cenu na Mezinárodním filmovém festivalu fantasy filmů, film \"Úplně mimo\" byl spíše propadákem.\n\n\n"}
{"id": "583250", "url": "https://cs.wikipedia.org/wiki?curid=583250", "title": "Irina Godunovová", "text": "Irina Godunovová\n\nIrina Fjodorovna Godunova (rusky \"Ирина Фёдоровна Годунова\"), později Alexandra, (1557 – 29. října 1603) byla sestra Borise Godunova a jako manželka ruského cara Fjodora I. Ivanoviče ruská carevna v letech 1584-1598.\n\nJejí svatba s Fjodorem Ivanovičem, třetím synem cara Ivana Hrozného, se uskutečnila z vůle jeho otce v roce 1580. Po Ivanově smrti a Fjodorově korunovaci se stala i ona carevnou vší Rusi. V manželství se narodila jediná dcera, \"Feodosija Fjodorovna\" (nar. 1594), která však zemřela jako nemluvně v devíti měsících věku. Tím skončila moskevská linie dynastie Rurikovců (potomci Ivana I. Kality).\n\nTento sňatek byl dalším stupněm na cestě Borise Godunova vzhůru. Vliv Godunova na Fjodora I. byl do značné míry založen na Fjodorově lásce k Irině, jež se bratrovým plánům nebránila, i když nebyla jeho aktivní pomocnicí.\n\nProto se Godunovovi protivníci, \"rodina Šujských\", rozhodli odstranit Irinu a tak omezit Borisův vliv – jejich plánem bylo požádat cara Fjodora, aby se s ní rozvedl kvůli její neplodnosti, a podařilo se jim přimět metropolitu Dionisije k účasti na tomto plánu.\n\nGodunov však spiknutí odhalil a Šujští zaplatili vyhnanstvím. Po smrti Fjodora I. (7. ledna 1598) se bojaři, obávajíce se běd bezvládí, rozhodli přísahat Irině, ona se však devátého dne po smrti svého muže uchýlila do Novoděvičího kláštera v Moskvě a stala se jeptiškou, přijmuvši jméno \"Alexandra\"; proto v krátkém údobí do prohlášení Borise Godunova carem (17. února 1598) bojarská rada vydávala výnosy jménem \"carevny Alexandry\".\n\nIrina zemřela několik let poté v Novoděvičím klášteře. Údaje o datu jejího úmrtí se různí – některé prameny uvádějí 29. říjen, jiné 26. září 1603, další pak rok 1604.\n\n"}
{"id": "583251", "url": "https://cs.wikipedia.org/wiki?curid=583251", "title": "Stanislav Tůma (zápasník)", "text": "Stanislav Tůma (zápasník)\n\nStanislav Tůma (* 5. září 1948) je bývalý československý reprezentant v zápasu, volnostylař. V roce 1970 vybojoval páté a v roce 1972 šesté místo na mistrovství Evropy. V roce 1972 startoval na olympijských hrách v Mnichově, kde do 62 kg vypadl ve druhém kole.\n\n"}
{"id": "583256", "url": "https://cs.wikipedia.org/wiki?curid=583256", "title": "Tipsport Hockey Cup 2010", "text": "Tipsport Hockey Cup 2010\n\nTipsport Hockey Cup 2010 je hokejový turnaj konající se v roce 2010. Pohár začíná 6. srpna a končí 10. září. Účastní se ho týmy O2 Extraligy a 1. ligy.\n\n\"Článek je založen na textu na webu\" International Hockey Wiki\", uvolněném pod licencí Creative Commons Attribution-Share Alike License 3.0.\"\n"}
{"id": "583258", "url": "https://cs.wikipedia.org/wiki?curid=583258", "title": "Malik Zidi", "text": "Malik Zidi\n\nMalik Zidi (* 14. února 1975, Saint-Maur-des-Fossés, Francie) je francouzský herec.\n\nNarodil se na předměstí Paříže alžírskému otci a francouzské matce, režisérce. Od začátku se věnoval kariéře v komické sféře. Následovaly kurzy v divadle Veronique Nordey a de Proposition v Paříži, studoval také akrobacii a pantomimu, herectví studoval ve Studiu Pygmalion. Premiéru ve filmu si odbyl v roce 1998 ve filmu \"Les Corps ouverts\". Následovalo několik filmů, za které obdržel 4 nominace na Césara (\"Kapky deště na rozpálených kamenech\", r. 2000; \"Un moment de bonheur\", r. 2002; \"Časy se mění\", r. 2004 a \"Les Amitiés maléfiques\" z roku 2006 – za tento film Césara obdržel). Objevil se i například ve filmech \"Druhá tvář\" nebo \"Zkáza zámku Herm\".\n\n\n"}
{"id": "583259", "url": "https://cs.wikipedia.org/wiki?curid=583259", "title": "Pine (rozcestník)", "text": "Pine (rozcestník)\n\nPine může být: \n\n\n\n"}
{"id": "583261", "url": "https://cs.wikipedia.org/wiki?curid=583261", "title": "Miroslav Musil (zápasník)", "text": "Miroslav Musil (zápasník)\n\nMiroslav Musil (* 5. dubna 1950) je bývalý československý reprezentant v zápasu, volnostylař. V roce 1972 na olympijských hrách v Mnichově vypadl v kategorii do 74 kg ve čtvrtém kole, ve stejném roce vybojoval páté místo na mistrovství Evropy. Dvakrát, v roce 1973 a 1974, se stal mistrem Československa.\n\n"}
{"id": "583262", "url": "https://cs.wikipedia.org/wiki?curid=583262", "title": "John O'Brien (spisovatel)", "text": "John O'Brien (spisovatel)\n\nJohn O'Brien (21. května 1960, Oxford, Ohio – 10. dubna 1994, Los Angeles, Kalifornie) byl americký spisovatel, jehož prvotinou se stal román \"Leaving Las Vegas\" vydaný roku 1990 nakladatelstvím Watermark Press. Podle knižní předlohy došlo v roce 1995 k natočení stejnojmenného filmu.\n\nNarodil se v ohioském Oxfordu, kde jeho rodiče Bill a Judy O'Brienovi studovali na Miami University. Měl bratra, také spisovatele Erina O'Briena. Vyrostl v Brecksville a Lakewood, v roce 1978 ukončil střední školu Lakewood High School a následující rok se oženil s Lisou Kirkwoodovou. V roce 1982 se s manželkou přestěhoval do kalifornského Los Angeles. Věnoval ji svou první knihu \"Leaving Las Vegas\".\n\nDva týdny poté, co se dozvěděl, že bude tato kniha zfilmována, spáchal sebevraždu zastřelením. Jeho otec prohlásil, že daný román byl jeho smuteční řečí. Další dvě knihy vyšly posmrtně, a to \"Stripper Lessons\" (Grove Press, 1997) a \"The Assault on Tony's\" (Grove Press, 1996), která byla v čase smrti nedokončena, a kterou dopsala jeho sestra Erin. Třetí rukopis nazvaný \"Better\" byl publikován nakladatelstvím Akashic Press v roce 2009.\n"}
{"id": "583263", "url": "https://cs.wikipedia.org/wiki?curid=583263", "title": "Zaječí hora (Krušné hory)", "text": "Zaječí hora (Krušné hory)\n\nZaječí hora (též \"Zaječí vrch\") je hora v Krušných horách, ležící 3 km severně od Nových Hamrů a 3 km východně od Horní Blatné. Je to nejzápadnější tisícovka Krušných hor i celé České republiky. S výškou 1010 m je jednou z nejnižších krušnohorských tisícovek, ale zároveň je druhá nejprominentnější, protože ji od mateřského Blatenského vrchu odděluje výrazné, 113 metrů hluboké, sedlo.\n\nVrchol je zalesněn smrkem, s četnými pasekami a částečnými výhledy, které ovšem postupně zarůstají. Pěkné výhledy nabízí posed, nacházející se asi 300 m SSV od vrcholového geodetického bodu.\n\nVrchol je nejsnáze přístupný ze silnice Horní Blatná – Nové Hamry, ze které po asi 2 km odbočuje tzv. Bučinská cesta, asfaltová silnička se značenou cyklotrasou č. 23. V nejvyšším místě cesty, u turistického přístřešku, odbočuje doprava neznačená lesní cesta, po které je to na vrchol 250 metrů.\n\n"}
{"id": "583264", "url": "https://cs.wikipedia.org/wiki?curid=583264", "title": "Marie de France", "text": "Marie de France\n\nMarie de France (činná mezi 1160 a 1215) byla středověkou básnířkou. O jejím životě se mnoho neví, ale pravděpodobně se narodila ve Francii a v druhé polovině 12. století žila v Anglii. Žila a psala na neznámém dvoře, ale její práce byly téměř určitě známy na královském dvoře krále Jindřicha II. Plantageneta. Její jméno i geografické upřesnění známe pouze z jejích rukopisů. Je považována za první francouzskou básnířku.\n\nMarie de France psala nářečím francouzštiny používané v oblasti Île-de-France (pozdější Paříž), ale v jejích textech se objevuje i vliv anglonormanštiny. Stejně jako většina autorů a učenců své doby uměla latinsky, a k tomu ještě anglicky a nejspíš i bretonsky.\n\nJe autorkou \"Lais of Marie de France\" (Lejchy Marie de France). Ze střední angličtiny přeložila Ezopovy bajky do angonormanské francouzštiny a podle latinských textů sepsala \"Espurgatoire seint Partiz\" (Legendu o očistci sv. Patrika). Poslední dobou je někdy označována za autorku haliografie svaté Æthelthryth, anglické princezny a královny a později abatyše.\n\nJejí \"Lejchy\" jsou čteny ještě i dnes a ovlivnily vývoj pozdější rytířské literatury.\n\nLejchy Marie de France jsou 12 krátkých epických básní. Jsou psané anglonormanštinou a složeny byly nejspíš v druhé polovině 12. století. Krátké lejchy z většiny oslavují koncept dvorské lásky, již hlavní postavy prožívají, a individualitu postav. Britská knihovna má pět různých rukopisů s jedním či více lejchy, ale pouze jeden rukopis ze 13. století obsahuje všech 12 příběhů. Marie de France je za sebou uspořádala nejspíš tak, aby dala do kontrastu kladné a záporné činy, které mohou z lásky vzejít. V tomto rukopise chválí liché lejchy (například „Guigemar“ a „Le Fresne“) postavy, které vyjadřují lásku druhým. Sudé lejchy („Equitan“, „Bisclavret“ a další) naopak varují před tím, jak láska k sobě samému může vést k neštěstí.\n\nV tomto rukopise je také prolog o 56 verších, ve kterém Marie popisuje, proč lejchy zkomponovala. Píše, že byla inspirována příkladem starověkých Řeků a Římanů a chtěla vytvořit něco, co by bylo zábavné i morálně poučné. Také prý chtěla pro budoucí generace zachovat příběhy, které znala.\n\nDva z lejchů zmiňují krále Artuše a jeho rytíře Kulatého stolu – „Lanval“ a „Chevrefoil“ (který vypráví o Tristanovi a Isoldě). Marie byla pravděpodobně současnicí Chrétiena de Troyes, dalšího spisovatele Artušovských legend.\n\nPořadí je podle rukopisu ze 13. století.\n\n"}
{"id": "583266", "url": "https://cs.wikipedia.org/wiki?curid=583266", "title": "Oldřich Vlasák (zápasník)", "text": "Oldřich Vlasák (zápasník)\n\nOldřich Vlasák (* 12. listopadu 1949) je bývalý československý reprezentant v zápasu, volnostylař. V roce 1972 na olympijských hrách v Mnichově vypadl v kategorii +100 kg ve druhém kole. Roku 1973 vybojoval šesté místo na mistrovství světa. V roce 1972 vybojoval páté a v roce 1980 šesté místo na mistrovství Evropy. Čtyřikrát se stal mistrem Československa.\n\n"}
{"id": "583269", "url": "https://cs.wikipedia.org/wiki?curid=583269", "title": "Karel Matoušek", "text": "Karel Matoušek\n\nKarel Matoušek (* 10. května 1928 Praha, Československo) je bývalý československý reprezentant v řecko-římském zápasu. V roce 1960 na olympijských hrách v Římě vybojoval v kategorii do 67 kg čtvrté místo. V roce 1958 obsadil šesté místo na mistrovství světa. Čtyřikrát se stal mistrem Československa.\n\n"}
{"id": "583270", "url": "https://cs.wikipedia.org/wiki?curid=583270", "title": "Česko na Mistrovství Evropy v atletice 2010", "text": "Česko na Mistrovství Evropy v atletice 2010\n\nV nominaci na dvacáté ME v atletice, které se uskutečnilo ve dnech 27. července – 1. srpna 2010 na olympijském stadionu Estadi Olímpic Lluís Companys ve španělské Barceloně, bylo 41 českých atletů (19 mužů a 22 žen). Limit splnil také junior Miroslav Burian (běh na 800 m), ten však dal přednost startu na juniorském mistrovství světa v kanadském Monctonu.\n\nNa jubilejním dvacátém evropském šampionátu vybojovala Česká republika jednu bronzovou medaili, kterou získala oštěpařka Barbora Špotáková. Čtvrtá doběhla ve finále překážkářka Zuzana Hejnová. Na pátém místě doběhl Jakub Holuša (800 m), Denisa Rosolová (400 m) a pátý skončil také výškař Jaroslav Bába a tyčkařka Jiřina Ptáčníková.\n\nSedmiboj\n\n"}
{"id": "583271", "url": "https://cs.wikipedia.org/wiki?curid=583271", "title": "Výsledky letních olympijských her 1904", "text": "Výsledky letních olympijských her 1904\n\n\n\n\n\n\n\n\n\n\n\n\n\n\n\n"}
{"id": "583273", "url": "https://cs.wikipedia.org/wiki?curid=583273", "title": "Mike Figgis", "text": "Mike Figgis\n\nMichael „Mike“ Figgis (* 28. února 1948) je anglický filmový režisér, spisovatel a hudební skladatel.\n\nNarodil se ve městě Carlisle, největším sídle hrabství Cumbria a vyrostl v Africe. Několik let udržoval vztah s herečkou Saffron Burrowsovou, kterou obsadil do několika filmů. Je bratrancem irských filmových tvůrců Jonathana Figgise a Jasona Figgise, kteří založili produkční firmu October Eleven Pictures. Jeho synové Arlen Figgis a Louis Figgis pracují také ve filmovém průmyslu, první jako střihač, druhý jako producent.\n\nZačínal jako klávesista první kapely Bryana Ferryho Gas Board. V roce 1983 režíroval divadelní hru produkovanou Theatre Gerard-Philipe (Saint-Denis, Paříž), jež se setkala s příznivým ohlasem na Grenadském festivalu, stejně jako v mnichovském Theater der Welt. Zkoušel také experimentální divadlo v souboru The People Show, které opustil v roce 1980, aby založil vlastní společnost Mike Figgis Group.\n\nPo hudební a divadelní zkušenosti učinil filmový debut v pozici režisér, když v roce 1988 natočil nízkorozpočtový snímek \"Bouřlivé pondělí\". V odvážném thrilleru \"Vnitřní záležitosti\" z roku 1990 pomohl oživit kariéru Richarda Gerea. V roce 1993 obsadil stejného herce do romantického snímku \"Mr. Jones\", který ovšem zůstal filmovým studiem nepochopen. To se film pokusilo prodat jako pesimistický příběh, po kterém se budou diváci cítit dobře, výsledkem byl propadák. Rozčarovaný režisér z filmového průmyslu začal pracovat na nízkorozpočtovém snímku \"Leaving Las Vegas\", do kterého obsadil Nicolase Cage a Elisabeth Shue. Snímek byl překvapivě vysoce oceněn kritikou, získal Oscara pro herce v hlavní roli a jemu samotnému první oscarové nominace za nejlepší režii a nejlepší scénář. V roce 1999 natočil další nízkorozpočtové drama \"Ztráta sexuální nevinnosti\", volně na motivy vlastní autobiografie.\n\nStal se patronem online společenství nezávislých a začínajících filmařů Shooting People.\n\n\n\n\n\n"}
{"id": "583279", "url": "https://cs.wikipedia.org/wiki?curid=583279", "title": "Státní fond dopravní infrastruktury", "text": "Státní fond dopravní infrastruktury\n\nStátní fond dopravní infrastruktury (často zkráceně SFDI) je právnickou osobou (služebním úřadem) podřízenou Ministerstvu dopravy České republiky a byl zřízen zákonem 1. července 2000. Tento mimorozpočtový fond používá svých příjmů ve prospěch výstavby, modernizace a údržby dopravních staveb (tj. silnice, dálnice, chodník, cyklostezka, železnice a vodní cesty).\n\nMezi příjmy fondu patří celý hrubý výnos ze silniční daně, 9,1 % z hrubého výnosu spotřební daně z minerálních olejů, výnosy z dálničních poplatků a také příspěvky ze státního rozpočtu, fondů EU a dříve také privatizačních příjmů.\n\nNásledující výdaje na akce vč. spolufinancovaní OPD či jiným fondem EU.\n\n\n"}
{"id": "583288", "url": "https://cs.wikipedia.org/wiki?curid=583288", "title": "Dennis Aogo", "text": "Dennis Aogo\n\nDennis Aogo (* 14. ledna 1987, Karlsruhe) je německý fotbalový obránce či záložník a bývalý reprezentant původem z Nigérie, který hraje za německý klub VfB Stuttgart. Dříve působil v týmech SC Freiburg, Hamburger SV a Schalke 04. Levonohý Aogo nastupuje na levém křídle obrany nebo zálohy.\n\nByl členem německé jedenadvacítky.\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii.\n\nI přes možnost nastupovat za nigerijskou reprezentaci si Aogo zvolil Německo. V A-mužstvu Německa debutoval 13. 5. 2010 v přátelském utkání v Aachenu proti týmu Malty (výhra 3:0).\n\nObjevil se rovněž na soupisce Německa pro mistrovství světa 2010 v Jihoafrické republice, kde nastoupil v zápase proti Uruguayi (výhra 3:2).\n\nCelkem odehrál v letech 2010–2013 za německý národní tým 12 zápasů, branku nevstřelil.\n\n"}
{"id": "583291", "url": "https://cs.wikipedia.org/wiki?curid=583291", "title": "Marian Vojtko", "text": "Marian Vojtko\n\nMarian Vojtko (* 20. března 1973 v Banské Bystrici) je slovenský tenorový operní a muzikálový zpěvák. Vystudoval operní zpěv na Vysoké škole múzických umění v Bratislavě. Dlouhodobě působí v České republice, je v angažmá pražských divadel Broadway, Hybernia a Hudebního divadla Karlín. V roce 2010 byl oceněn prestižní Cenou Thálie za roli Barona Prášila ve stejnojmenném muzikálu Zdeňka Bartáka.\n\nMarian Vojtko začal kariéru na Slovensku účinkováním v díle Stephena Sondheima \"Malá noční hudba\" (1992?), poté se objevil ve slovenských nastudováních muzikálů \"Krysař\" (1999), kde hrál hlavní roli, a \"Pomáda\" (2000). Zlom pro něj nastal při konkurzu do slovenského uvedení muzikálu \"Dracula\", na kterém si ho všiml skladatel Karel Svoboda. Získal role Kněze a Stevena, které později hrál také v Praze. Poté dostal nabídku na hlavní roli v muzikálu \"Monte Cristo\", kterou alternoval s Danielem Hůlkou.\n\nJeho nejzásadnější a dle jeho slov i životní rolí byla titulní dvojrole v muzikálu amerického skladatele Franka Wildhorna \"Jekyll & Hyde\", který v letech 2005–2008 uvádělo Hudební divadlo Karlín. V současnosti má stálé angažmá v divadlech Broadway a Hybernia, kde vystupoval či nadále vystupuje v muzikálech \"Kleopatra\", \"Mona Lisa\", \"Golem\", \"Tři mušketýři\", \"Angelika, Muž se železnou maskou,\" nebo v obnoveném uvedení muzikálu \"Dracula\". Jeho zatím posledními rolemi jsou hlavní úlohy v muzikálech \"Baron Prášil\" a \"Kat Mydlář\". Od listopadu 2011 účinkoval v roli Frolla v muzikálu \"Quasimodo\", který se uváděl v Divadle Hybernia. V muzikálu Fantom Opery (2014–2016, 2018–2019) vystoupil v titulní roli (Erik). \n\n\nAčkoliv Marian Vojtko operní zpěv vystudoval, v současné době se mu aktivně nevěnuje. Dlouhodobě působil jako host v operním souboru Národního divadla moravskoslezského v Ostravě, kde účinkoval v operách W. A. Mozarta \"Don Giovanni\", \"Kouzelná flétna\", \"Così fan tutte\" či v moderní opeře \"Il sofio delle fate\" (Dech dobrých víl). V pražské Státní opeře ztvárnil roli Víta v opeře \"La Roulette\".\n\n\nKromě muzikálu a opery začal Marian Vojtko v roce 2007 vystupovat také v operetách. Tou první byla slavná Kálmánova \"Čardášová princezna\" (role Edwina), od roku 2009 pak přibral do repertoáru roli hraběte Bola Baraňského v operetě Oskara Nedbala \"Polská krev\". Obě operety uvádí Hudební divadlo Karlín.\n\n\nNa podzim započal svým prvním sólovým koncertem v Divadle Hybernia sólovou dráhu. Na koncertě, jehož záznam odvysílala Česká televize, vystoupili v doprovodu velkého orchestru i hosté Josef Vojtek, Pavol Habera a Iveta Bartošová. Na koncertě Marián představil píseň Zdeňka Bartáka a Petra Markova \"Den milování\", která se stala jeho pilotní sólovou písní. V prosinci 2009 se v Betlémské kapli odehrál jeho vánoční koncert, tentokrát v doprovodu komornější kapely, jako host vystoupil houslista Jaroslav Svěcený.\n\nRok 2010 byl pro jeho sólovou kariéru přelomový, neboť vyšlo jeho první CD+DVD s prostým názvem \"Marian Vojtko\". Na CD se nachází 11 skladeb, jak operních, tak muzikálových a popových. Pilotní singl \"Déšť mi tenkrát smáčel tvář\" (v originále \"Remember When It Rain\" od Joshe Grobana) byl nasazena do většiny velkých českých rádií. Poslední dvě skladby jsou z muzikálu Baron Prášil a na CD zazní v netradiční úpravě, s Marianem Vojtkem je totiž zpívají v tercetu kolegové Daniel Hůlka a Josef Vojtek. Na přiloženém DVD se nachází televizní záznam prvního sólového koncertu z roku 2008.\n\nKřtem CD a zároveň sólovým koncertem byl 8. 12. 2010 scénický koncert v Divadle Hybernia, který byl doprovázen živým orchestrem, tanečníky, vzdušnou akrobacií a moderními 3D projekcemi.\n\n\n\n"}
{"id": "583310", "url": "https://cs.wikipedia.org/wiki?curid=583310", "title": "Důl Vojtěch", "text": "Důl Vojtěch\n\nDůl Vojtěch je nepoužívaný důl k těžbě stříbrné a olověné rudy na Březových Horách v Příbrami. Důl byl založen v roce 1779 Janem Antonínem Alisem a představoval jeden z nejdůležitějších dolů březohorského revíru. Jako vůbec první na celém světě dosáhl hloubky jednoho kilometru, a to v roce 1875. Souvisejících oslav se zúčastnil i císař František Josef I., který tím ukazoval světu, jak je monarchie pokroková a lidé šikovní.\n\nDůl Vojtěch byl založen Janem Antonínem Alisem, který přišel do Příbrami z Kutné Hory v roce 1772. Jan Antotnín Alis při stavbě tohoto dolu uplatnil nový systém otvírky ložiska a čerpání vody, stejně jako to udělal na dole Anna. Vojtěch byl hlouben ve staré propadlině mezi dolem Anenským a Mariánským a těžba byla zahájena v roce 1779. Součástí dolu bylo i vodní kolo, které se staralo o odvodňování. To se ale roku 1780 pro nedostatek vody zastavilo a důl byl zatopen až do sedmého patra. V průběhu roku 1782 byl do provozu uveden vodotěžný stroj. Konopné lano, jež zaručovalo správné odvodňování šachty, se ale po několika měsících přetrhlo a opět došlo k zatopení dolu, tentokrát až do čtvrtého patra. Při tom zahynulo deset horníků.\n\nV roce 1875 dosáhl důl Vojtěch hloubky jednoho kilometru a stal se tak prvním dolem na světě, který tuto hranici překonal. Důl dosáhl celkové hloubky 1 269,9 metru a měl 35 pater. Jeho hloubka byla později překonána Prokopským dolem s 1579,62 metry a 41 patry a Anenským dolem s 1449,29 metry a 39 patry. Profil jámy je 6 × 3 metry.\n\nDůl byl uzavřen a zlikvidován v roce 1981, a to zásypem na zátku v hloubce 40,4 m. Ohlubeň pak byla zakryta betonovými panely.\n\nDnes je důl Vojtěch spravován Hornickým muzeem v Příbrami a je součástí jeho prohlídkového areálu. V horní části objektu se nachází stálá expozice obrazů s hornickou tematikou malíře Karla Hojdena a sochaře Václava Šáry. Součástí prohlídky je i podzemí dolu nebo parní těžní stroj Breitfeld & Daněk z let 1873–1889. Zajímavostí je i obnovená hornická kovárna z 18. století.\n\n"}
{"id": "583313", "url": "https://cs.wikipedia.org/wiki?curid=583313", "title": "Rudné doly na Příbramsku", "text": "Rudné doly na Příbramsku\n\nTěžba rud na Příbramsku, respektive na Březových Horách a Bohutíně, je písemně doložena věnovací listinou z 21. dubna 1311. Tato listina obsahuje darování hutě biskupu Janovi pražským občanem Konrádem z Příbrami. Podle archeologického výzkumu docházelo k hornické činnosti na Březových Horách již dříve – na přelomu 12. a 13. století. Kronikář Václav Hájek z Libočan se zmiňuje ve své Kronice české o věštbě kněžny Libuše ke svým vladykům: \"„Vidím vrch březový, který jest uvnitř stříbra plný, toho vy i váš rod budete užívati“.\" Některé výzkumy však uvádí i počátky těžby v 2. polovině prvního století po Kristu a dokonce i několik staletí před Kristem. Odborníci se také shodují na tom, že v nedalekém Bohutíně byla těžba zahájena dříve než na Březových Horách.\n\nO tom, že těžba stříbrných rud pokračuje i ve 14. století svědčí hned několik dokumentů – jedná se například o listinu vydanou 30. dubna 1330, v níž je Mikulášem z Nových Dvorů věnována zbraslavskému klášteru desátá část výnosu z dolů. Z 15. století se žádné dokumenty o důlní činnosti nedochovaly, přesto ji zde můžeme předpokládat. Těžbu rud na Příbramsku v 16. století dokládají 4 horní knihy a několik listin. K velkému rozvoji důlní činnosti v březohorském revíru dochází právě na počátku 16. století. V letech 1550 – 1574 zde byly vytěženy 4 tuny stříbra, za celé 16. století přibližně 11 tun, avšak v porovnání s jinými českými významnými doly je to jen nepatrná produkce. \n\nNa konci 16. století pak přichází velký úpadek, který trval až do konce 17. století. Během této doby byla velká snaha hornickou činnost obnovit, zejména proto, že Příbram jakožto horní město mohla užívat různých výhod. Nejvýznamnějším obdobím je pak 19. století, kdy bylo vytěženo 1 416,7 tun stříbra a 168 245 tun olova. Těžba na Březových Horách byla ukončena v roce 1978. Ovšem koncentrace olova v půdě zůstává.\n\nHorizontální doprava byla na březohorském rudném revíru po dlouhou dobu zajišťována lidskou silou, teprve v roce 1875 se na hlavních chodbách dolů začali používat koně a koncem 19. století benzolové lokomotivy. Ruční doprava byla kompletně nahrazena elektrickými akumulátorovými lokomotivami až v první polovině 20. století.\n\nK vertikální dopravě se nejprve používala vodní kola a koňské žentoury. V první polovině 19. století dochází k velkému pokroku ve vertikální dopravě – roku 1846 byl na dole Marie vybudován první parní těžní stroj v březohorském revíru. Elektrifikace ve 20. století se ve vertikální dopravě příliš neuplatnila. Jednak proto, že výstavba takových strojů byla nákladná a dále proto, že panovaly obavy z případných výpadků elektrického proudu. Na dole Vojtěch a Anna se parní těžní stroje Breitfeld & Daněk zachovaly až do ukončení těžby. Dnes se jedná o technickou památku.\n\nV současné době spravuje většinu objektů, které zde zůstaly po hornické činnosti, Hornické muzeum Příbram, které je zároveň největším hornickým muzeem v České republice. Jedná se o velmi častý cíl turistů, protože součástí mnoha prohlídek je i jízda hornickým vláčkem, jehož jedna trasa vede podzemím od dolu Anna k jámě Prokop a druhá, nedávno postavená, spojuje Ševčinský a Vojtěšský důl. Mezi stále přístupné budovy patří:\n\nNe všechny objekty ale zůstaly v zachovalém stavu. Bývalá strojovna dolu Prokop, patřící společnosti Diamo, už několik let chátrá. Stále častěji se stává terčem vandalů a bezdomovců a mezi Příbramáky se navíc říká, že se zde kdysi utopil ve studni muž. Tato informace byla ale Diamem dementována.\n\nZmiňovaný státní podnik Diamo s ústředím ve Stráži pod Ralskem má v Příbrami jeden ze svých odštěpných závodů – \"Správa uranových ložisek, o. z., Příbram\".\n\n\n"}
{"id": "583316", "url": "https://cs.wikipedia.org/wiki?curid=583316", "title": "Jan Zika", "text": "Jan Zika\n\nJan Zika ( Chodouň u Hořovic – Praha) byl československý komunistický funkcionář, novinář, politik a protinacistický bojovník. Zemřel na následky zranění při zatýkání gestapem.\n\nPůvodním povoláním byl dělník, obuvník. Již od 20. let 20. století byl politicky činný, působil aktivně nejprve v dělnickém tělovýchovném hnutí, pracoval také v tehdejším Komunistickém svazu mládeže a byl angažován i v levicových Rudých odborech. V roce 1930 absolvoval jednoroční dělnickou školu v Moskvě. Ve 30. letech zorganizoval hnutí nezaměstnaných, stal se tajemníkem v průmyslovém svazu kožedělníků. Kromě toho byl také zvolen organizačním tajemníkem KSČ v Pražském kraji.\n\nBěhem nacistické okupace českých zemí, v době existence Protektorátu Čechy a Morava, se stal členem I. ilegálního ústředního výboru KSČ. Všichni členové tohoto I. ilegálního výboru (a to včetně obou bratrů Otty a Viktora Synkových) byli ve dnech 12. a 13. února 1941 gestapem pozatýkáni. Zatčení unikl pouze Zika.\n\nPoté se stal organizátorem a hlavním vedoucím ve II. ilegálním ústředí KSČ, které reálně existovalo od jara 1941 až do léta 1942. Toto vedení teprve po napadení SSSR Hitlerovským Německem navázalo spojení se složkami tehdejšího nekomunistického občanského protinacistického odboje. Nacistům se však na jaře a v létě roku 1942, především po atentátu na Hyedricha a po něm bezprostředně následující druhé heydrichiádě, podařilo II. ilegální ústřední vedení KSČ zcela rozprášit.\n\nZika byl zatčen právě při policejních raziích, které gestapo hromadně provádělo během heydrichiády. V noci z 27. na 28. května 1942 se pokusil před gestapem utéci oknem ven z bytu manželů Preisslerových, kde tehdy ilegálně bydlel. Vzhledem k tomu, že za ilegální přechovávání osob tehdy hrozil okamžitý trest smrti, nechtěl rodinu svého hostitele prozradit. Při útěku se však těžce poranil a na následky svých zranění jakož i na následky gestapáckého mučení krátce na to v Pankrácké věznici zemřel. \n\nJeho pamětní deska (evidovaná v Centrální evidenci válečných hrobů pod signaturou CZE-0006-18900) se nachází v ulici Na Malovance 724/6 v Praze 6 - Střešovicích (GPS souřadnice: ). Bustu, která je součást pamětní desky vytvořila akademická sochařka Jaroslava Lukešová (1920–2007) . Na pamětní desce je nápis:\nPo Janu Zikovi je pojmenována Zikova ulice v Praze-Dejvicích.\n\nPříběh Jana Ziky byl ztvárněn i v jednom z prvních českých tzv. normalizačních filmů Klíč z roku 1971. Film se měl původně jmenovat „Jan Zika“, ale nakonec byl zvolen název „Klíč“ (The Key, Der Schlössel). Scénář filmu byl inspirován dobrodružným a ze socialistického hlediska vzorovým životním příběhem komunistického politika a funkcionáře Jana Ziky zapojeného do odbojové činnosti v období protektorátu. Režisér Vladimír Čech se pokusil vytvořit stranicky vyhovující, jednoduchou historku o čestném komunistovi, u kterého je na prvním místě strana a lid. Ve filmu nešlo ani tak o dokumentární přesnost a věrohodnost, jako spíše o tendenčně zkreslenou interpretaci složitého období heydrichiády. Film se vyznačuje (na svou dobu) neobvykle naturalistickým zobrazením poprav gilotinou v pankrácké věznici. \n\nV roce 1941 Jana Ziku ukrýval i známý český herec Jindřich Plachta. \n\n"}
{"id": "583317", "url": "https://cs.wikipedia.org/wiki?curid=583317", "title": "Mořčák evropský", "text": "Mořčák evropský\n\nMořčák evropský (\"Dicentrarchus labrax;\" Linnaeus, 1758) je dravá mořská ostnoploutvá ryba. V gastronomii je ryba známá i pod názvem mořčák chutný či mořský vlk. Je jedním z nejvýznamnějších mořských druhů ryb chovaných v akvakultuře.\n\nDožívá se až 15 let.\n\nDorůstá délky až 100 cm, při hmotnosti až 10 kg.\n\nNa hlavě má cykloidní šupiny, ústa jsou široká. Tělo je pokryto velkými, pravidelnými šupinami. Jeho barva se značně liší v závislosti na původu ryb, od tmavě šedé, modré nebo zelené na hřbetu. Břicho mají bílé či světle žluté. Boky jsou stříbrno-modré, někdy bledě zlaté nebo bronzové.\n\nV prvním roce bývá světlejší než starší ryby a obvykle má tmavé skvrny na horní části těla. Normálně tyto skvrny po roce života zmizí, ale u některých ryb zůstává do dospělosti.\n\nMá dvě oddělené hřbetní ploutve; první s 8 až 10 trny, druhá s 1 trnem a 12 nebo 13 měkkými paprsky. Řitní ploutev se 3 trny a 10 až 12 měkkými paprsky.\n\nMořčák evropský žije ve vodách východního Atlantiku. Je rozšířen od severního Norska až po Maroko a dále na Kapverdské ostrovy a do Senegalu. Znám je i ze Středozemního a Černého moře. Chybí v Baltském, Barentsově, Bílém a Kaspickém moři.\n\nObývá pobřežní vody do 100 m hloubky, ale běžněji se vyskytuje v mělkých vodách, v pobřežní zóně, v ústí řek či v lagunách. V létě žije v pobřežních vodách a ústí řek, ale v chladnějším počasí se pohybuje v pobřežních vodách a v zimě se stěhuje do hlubokých vod na severu.\n\nSnáší velké teplotní rozdíly, pohybuje se ve vodě o teplotě 5-28 °C.\n\nJe to dravý druh, který se živí převážně malými pelagickými rybami, jako jsou sardinky a smáčci. Také se živí korýši a chobotnicemi. Mladí jedinci konzumují spíš bezobratlé. Je to oportunistický predátor, živí se jakýmkoli druhem kořisti, který je v určitém místě sezónně hojný. Během svého života rozvíjejí různé strategie, aby byl lov kořisti co nejefektivnější.\n\nTření probíhá ve skupinách. Jikry jsou pelagické. Ve Středomoří se mořčák prvně zapojuje do reprodukce mezi 2. až 4. rokem života, zatímco v Atlantiku se to děje o něco později (samci ve věku 4-7 let a samice 5-8 let). Vytírá se jednou ročně v zimě, ale v jižních oblastech se může vytřít i na jaře.\n\nVývoj embrya trvá přibližně 3 dny při teplotě 13-14 °C a vývoj larvy přibližně 40 dní při teplotě 19 ° C. Velikost jiker je 1,1-1,5 mm.\n\nMořčák evropský je vysoce ceněná sportovní ryba.\n\nPro své maso se stal prvním mořským druhem (vyjma lososovitých), který se začal komerčně chovat v Evropě a v současnosti je nejvýznamnějším komerčním rybím druhem, který je ve středomořských oblastech ve velkém množství chován. Největšími producenty jsou Řecko, Turecko, Itálie, Španělsko, Chorvatsko a Egypt.\n\n\n"}
{"id": "583320", "url": "https://cs.wikipedia.org/wiki?curid=583320", "title": "Mantinel", "text": "Mantinel\n\nMantinel či hrazení je stěna ze dřeva nebo zvláště v poslední době z umělé hmoty, ohrazující hřiště v některých sportech, například v ledním hokeji nebo ve florbale.\n\nHrazení v ledním hokeji musí být vysoké minimálně 1,15 m a maximálně 1,22 m, měřeno od povrchu ledu, a natřené bílou barvou. Hrazení musí být zhotoveno tak, aby jeho vnitřní strana byla hladká a nebyly na ní žádné překážky a předměty, které by mohly způsobit zranění hráčů. Hrazení je v rozích hřiště zaobleno o poloměru 7–8,5 m. Všechna přístupová dvířka v hrazení se musejí otevírat směrem od hrací plochy. Veškerá ochranná zařízení a podpěry musejí být namontovány na vnější straně hrazení.\n\nNa kratších stranách hřiště nad hrazení se dříve zavěšovala ochranná síť, od 70. let 20. století je nahrazována průhledným ochranným krytem z plexiskla nebo tvrzeného skla, postupně se rozšiřuje i na podélné strany hřiště. Rozměry ochranného krytu nebyly dosud stanoveny, na MS na podélných stranách je stanovena výška krytu 90 cm, v rozích na kratších stranách 180 cm. V prostoru činovníků utkání jsou v ochranném krytu otvory, sloužící k podávání kotoučů a dohovoru s hlavním rozhodčím. Na hrazení mohou být umístěny reklamy, schválené IIHF, respektive národními svazy.\n\nPodle pravidel z roku 1905 bylo hřiště bez hrazení, kotouč, který přešel postranní a brankové čáry, se zahrával do hry (aut jako ve fotbalu); podle svědectví roku 1909 z Chamonix bylo na delších stranách hrazení vysoké 20 cm, na jedné straně sněhový násep; roku 1946 pravidla připouštějí minimální výšku hrazení na delších stranách 25 cm; současné rozměry od roku 1948.\n\nMantinely ve florbale jsou vysoké 50 cm. Musí být schváleny IFF.\n\nMantinely jsou v rozích hřiště zaobleny o poloměru 2 m.\n\nSlovo se v novém českém společenském žargonu velmi často používá i v přeneseném významu, kde obvykle znamená nějakou nepřekročitelnou mez nebo hranici v mimosportovním kontextu.\n"}
{"id": "583322", "url": "https://cs.wikipedia.org/wiki?curid=583322", "title": "Lilija Šobuchovová", "text": "Lilija Šobuchovová\n\nLilija Bulatovna Šobuchovová (, rozená Volkovová ; * 13. listopadu 1977, Běloreck, Baškortostán) je ruská atletka, běžkyně, jejíž specializací jsou střední a dlouhé tratě.\n\nPrvní výrazný úspěch zaznamenala v roce 2002 na halovém ME ve Vídni, kde doběhla pátá v závodě na 3000 metrů. Na evropském šampionátu v Mnichově skončila na pětikilometrové trati na sedmnáctém místě. Na stejné trati doběhla na letních olympijských hrách 2004 v Athénách jako třináctá. V roce 2005 na halovém ME v Madridu obsadila páté místo (3000 m) a na světovém šampionátu v Helsinkách proběhla cílem běhu na 5000 metrů na devátém místě.\n\nO rok později získala stříbrnou medaili na halovém MS v Moskvě, kde zaběhla trojku v čase 8:42,18 a prohrála jen s Meseret Defarovou z Etiopie, která byla o více než tři sekundy rychlejší. Stříbro vybojovala také na mistrovství Evropy ve švédském Göteborgu, kde v závodě na 5000 metrů prohrála v cíli o 39 setin sekundy se Španělkou Martou Domínguezovou. Ve stejném roce skončila druhá (5000 m) také na světovém poháru v Athénách, kde se staly Rusky vítězkami.\n\nV roce 2007 se stala vítězkou pražského mezinárodního půlmaratonu. Na letních olympijských hrách 2008 v Pekingu skončila ve finále šestá. Na Mistrovství světa v atletice 2009 v Berlíně doběhla v závodě na 10 000 metrů na devatenáctém místě. V témže roce se stala vítězkou maratonského běhu v Chicagu. V roce 2010 vyhrála maraton v Londýně, kde zvítězila v novém osobním rekordu 2.22:00 a zároveň v nejlepším výkonu roku. V říjnu poté obhájila vítězství na maratonu v Chicagu, kde si o více než minutu vylepšila osobák a časem 2.20:25 vytvořila nový ruský národní rekord. 17. dubna 2011 na londýnském maratonu zaběhla trať dlouhou 42,195 km v čase 2.20:15.\n\n9. října 2011 dokázala potřetí v řadě zvítězit na chicagském maratonu. Trasu zaběhla v čase 2.18:20, což je čtvrtý nejlepší výkon celé historie a zařadila se na druhé místo dlouhodobých tabulek za Britku Paulu Radcliffeovou.\n\nV listopadu 2014 německá veřejnoprávní televize ARD odvysílala dokument o systematickém dopingu, korupci a vydírání v ruské atletice, včetně zakrývání pozitivních dopingových testů. Podle tohoto dokumentu měla Šobuchovová zaplatit vedení ruské atletiky 550 tisíc dolarů za zamlčení pozitivního dopingového nálezu. Když pak v roce 2014 dostala dvouletý trest za nesrovnalosti v biologickém pasu, ruská atletická federace jí údajně dvě třetiny částky vrátila.\n\nJe držitelkou evropských rekordů na tříkilometrové trati v hale a na pěti kilometrech na dráze.\n\n\n"}
{"id": "583324", "url": "https://cs.wikipedia.org/wiki?curid=583324", "title": "Vojtěšský důl", "text": "Vojtěšský důl\n\nVojtěšský důl může znamenat\n"}
{"id": "583325", "url": "https://cs.wikipedia.org/wiki?curid=583325", "title": "Žilinská dohoda", "text": "Žilinská dohoda\n\nŽilinská dohoda z října 1938 se stala faktickým vyhlášením slovenské autonomie. Dohoda byla ujednáním mezi na Slovensku působícími politickými subjekty o společném prosazování zákona o autonomii Slovenska, který pocházel z dílny Hlinkovy slovenské lidové strany (HSĽS), a zahrnovala také ľuďáky připravený fašizoidní Manifest slovenského národa.\n\nJiž 19. září 1938 zveřejnila HSĽS rezoluci, ve které požadovala samosprávné postavení Slovenska podle ustanovení Pittsburské dohody. 22. září 1938 pak připravila pro vedení HSĽS svou čtyřbodovou rezoluci i Hlinkova garda, která se začala formovat na konci května 1938 jako protižidovská a protičeská formace. Rezoluce požadovala neopuštění zásad Pittsburské dohody, dohodu s českou reprezentací jen pod podmínkou autonomie Slovenska, předání vedení Slovenska do rukou HSĽS, dokud se poměry nezklidní, a předání bratislavského radiožurnálu do rukou HSĽS. 4. října 1938 dala HSĽS ústřední vládě lhůtu 24 hodin na vyhlášení autonomie.\n\nTéhož dne přicestovali do Žiliny první delegáti Hlinkovy slovenské lidové strany (HSĽS), kteří se zabývali vnitrostranickými otázkami. Diskuse se zkomplikovala poté, co se ukázalo, že kromě zastánců autonomie existuje ve straně i nezanedbatelné křídlo zastánců okamžité nezávislosti. 5. října již byl v Žilině přítomen nejen výkonný výbor HSĽS, ale i zástupci na Slovensku působících politických stran (agrárníci, lidovci, národní socialisté, zástupci národního sjednocení, fašisté) a rusínští poslanci. Další jednání probíhala téhož dne v Ružomberku.\n\nPřítomní zástupci politických stran uzavřeli 6. října 1938 v Katolickém domě v Žilině dohodu, která vyhlásila autonomní slovenskou vládu, do jejíchž rukou byla odevzdána moc zákonodárná i výkonná nad Slovenskem. K dohodě se o den později připojila i sociální demokracie.\n\nVedle samotné dohody byl přijat i Manifest slovenského národa připravený ľuďáky, v němž bylo vyjádřeno přimknutí k národům, jež bojují proti „\"marxisticko-židovské ideologii rozvratu a násilí\"“. Účastníci se dohodli, že bude zveřejněna jen Žilinská dohoda, tiskový orgán HSĽS \"Slovák\" však již 7. října 1938 vydal plné znění Manifestu a k samotné Žilinské dohodě jen uvedl, že byla přijata dohoda o autonomním postavení Slovenska.\n\nJakmile byla z balkonu Katolického domu 6. října 1938 vyhlášena autonomie, zorganizovali ve městě ľuďáci protičeskou demonstraci a došlo k několika výtržnostem.\n\n5. října 1938 se dr. Edvard Beneš vzdal své prezidentské funkce. Pravomoci prezidenta tak přešly na vládu. Ta 6. října 1938 jmenovala Jozefa Tisa ministrem pro správu Slovenska. Tiso v pátek 7. října 1938 podal premiéru gen. Syrovému návrh na jmenování čtyř dalších ministrů. Vláda tak téhož dne jmenovala Matúše Černáka, profesora státní reálky v Bratislavě, poslance Pavola Teplanského, poslance Jána Lichnera a dr. Ferdinanda Ďurčanského, advokáta v Bratislavě, ministry. 8. října si ministři rozdělili agendu: Tiso byl premiérem a ministrem vnitra, Černák měl na starost školství, dr. Ďurčanský spravedlnost, sociální péči a zdravotnictví, min. Teplanský zemědělství, veřejné práce a finance a konečně Lichner dopravu.\n\nSlovenská autonomní vláda byla v této fázi součástí pražské ústřední vlády. Česká představa počítala se vznikem zemských vlád, které by tvořily ústřední vládu. Zahraniční politika, armáda a finance měly být společné, stejně jako funkce státního prezidenta. Slovenská představa však počítala s naprosto nezávislou slovenskou vládou, která bude rozhodovat i o zahraničněpolitických a vojenských otázkách.\n\n7. října 1938 byla v Bratislavě oficiálně založena Hlinkova garda, jejímž „doživotním“ velitelem se stal populární Karol Sidor. 9. října zastavili slovenští ministři na Slovensku činnost Komunistické strany.\n\nHSĽS dlouhodobě operovala s požadavkem vysídlení Čechů ze Slovenska, což mohlo být realizováno se slovenskou autonomií. Již v říjnu se začali především ministři Černák a Ďurčanský angažovat v zajištění odchodu Čechů ze Slovenska. Tato otázka byla upravena v prosinci vládním nařízením, které stanovilo, že 9000 českých státních zaměstnanců bude ze Slovenska přeřazeno do obvodu země České nebo země Moravskoslezské, slovenská strana naopak Čechům garantovala rovné postavení. Situace se proměnila po vyhlášení samostatného Slovenského státu v březnu 1939. Do konce června 1939 bylo nuceno Slovensko opustit 62–63 000 osob české státní příslušnosti.\n\nNávrh ústavního zákona připravilo vedení HSĽS již v červenci 1938 a Národnímu shromáždění návrh předložili již 17. srpna 1938. Navrhovateli ústavního zákona o autonomii Slovenska byli poslanci Andrej Hlinka (zemřel v srpnu 1938), Karol Sidor, Martin Sokol a Jozef Tiso. Návrh ústavního zákona byl přijat hlasy 144 poslanců (potřeba bylo 180) a v Senátu hlasy 78 senátorů (potřeba bylo 90). Návrh ústavního zákona získal ústavní většinu z počtu poslanců vypočtených poté, co 69 poslanců a 33 senátorů přišlo protiústavně o své mandáty. Z hlediska právní teorie lze říci s ohledem na skutečnost, že ústavní zákon nezískal ústavní většinu, že tento zákon byl přijat protiústavní cestou a nikdy neměl tvořit součást československého právního řádu jako prvek ústavního pořádku.\n\n\n"}
{"id": "583329", "url": "https://cs.wikipedia.org/wiki?curid=583329", "title": "Cáchovna", "text": "Cáchovna\n\nCáchovna (nebo také \"cechovna\", \"cechštůbna\", z němčiny \"cechhauz\") je místnost, která byla stavěna u dolů. Touto místností se procházelo k těžní kleci. Každý horník měl svoji kartičku (či jiný předmět – například kovovou známku, přívěsek s číslem, který ho identifikoval). Po příchodu do práce horník tuto známku-kartičku v cáchovně vložil do své přihrádky a po odchodu zase vyndal. Tento systém sloužil k tomu, aby se při případném důlním neštěstí vědělo, kdo zůstal v šachtě.\n\nEvidence horníka na směně byla trojí. Při příchodu do práce mu byla vydána z tabule ve známkovně kovová známka. Zpravidla měla tvar podle 1., 2. nebo 3. směny. Např. kulatý, hranatý či trojúhelníkový. Tuto známku horník v lampovně zavěsil na stojan odkud odebral svou lampu a poslední evidence byla ve výše uvedené cáchovně. Po jednotlivých směnách probíhala následná kontrola odevzdaných známek a zda je horníkova lampa zpět v nabíjecím stojanu v lampovně.\n"}
{"id": "583345", "url": "https://cs.wikipedia.org/wiki?curid=583345", "title": "Teenage Dream (píseň)", "text": "Teenage Dream (píseň)\n\nTeenage Dream je píseň americké popové zpěvačky Katy Perry. Píseň pochází z jejího třetího alba \"Teenage Dream\". Produkce se ujmuli producenti Max Martin, Dr. Luke a Benny Blanco.\n"}
{"id": "583351", "url": "https://cs.wikipedia.org/wiki?curid=583351", "title": "Oxid olovnatý", "text": "Oxid olovnatý\n\nOxid olovnatý (PbO) je binární sloučenina olova a kyslíku. Vyskytuje se jako červená forma (tetragonální), označovaná jako modifikace α) a žlutá forma (orthorombická), označovaná jako modifikace β). Podle způsobu přípravy může být červený, oranžový nebo žlutý. Je amfoterní a snadno se rozpuští jak v kyselinách na soli olovnaté, tak v hydroxidech alkalických kovů na olovnatany.\n\nČervená forma je stabilní za obyčejné teploty a krystalizuje v tetragonální soustavě (D – P4/nmm, Z = 2) s tetragonálně pyramidálními jednotkami {PbO}, ve vrstevnaté struktuře, ve které jsou atomy olova střídavě nad a pod rovinou atomů kyslíku a vzdálenost mezi atomy olova a kyslíku Pb-O je vždy 233 pm. Atomy olova Pb tvoří deformované těsné kubické uspořádání.\nČervená forma se označuje jako klejt . Její teplota tání je 897 °C a hustota 9,355 g/cm. V přírodě se nachází jako minerál lithargit.\n\nŽlutá forma krystalizuje v orthorombické soustavě a je deformovanou verzí červené formy. Označuje se jako masikot a je stabilní nad 488 °C. Delším varem s vodou se přeměňuje v červenou formu.. Rozpustnost žlutého oxidu olovnatého (hustota 9,642 g/cm) ve vodě je při 20 °C 1,2 mg ve 100 g vody, rozpustnost červeného asi poloviční (větší stabilita). V přírodě se nachází jako minerál massicot.\n\nOxid olovnatý se ve velkém vyrábí oxidací roztaveného olova vháněním vzduchu na hladinu kovu – oxid olovnatý pokrývá kov. Opatrnějším zahřívání a také tepelným rozkladem uhličitanu Pb(CO) nebo dusičnanu Pb(NO) olovnatého se získá jako kyprý žlutý prášek, masikot.\n\nNa mokré cestě se oxid olovnatý získá varem hydroxidu olovnatého Pb(OH) s hydroxidem sodným. Podle koncentrace hydroxidu při tom vzniká žlutý nebo červený oxid olovnatý.\nOpatrným zahříváním za přístupu vzduchu se dá oxidovat na suřík PbO, přičemž k oxidaci je však vhodná pouze kyprá, práškovitá modifikace oxidu, masikot.\nZahřívání oxidu olovičitého PbO probíhá dle následujícího způsobu:\n\nPůsobením redukčních činidel, např. vodíkem, uhlím, oxidem uhelnatým CO a kyanidem draselným KCN, je možné oxid olovnatý za žáru snadno redukovat na kov.\nV kyselinách se oxid olovnatý snadno rozpouští za vzniku solí. Ve velmi koncentrovaném hydroxidu sodném NaOH se rozpuští, ve zředěném jen málo. Rozpustnost oxidu olovnatého ve vodě se však přísadou hydroxidu sodného přece jen podstatně zvyšuje, což je dáno vznikem klastrového kationtu (PbO(OH)). Stejný kation vznikne, přidá-li se malé množství hydroxidu do vodného roztoku kyseliny chloristé HClO, ve kterém je rozpuštěný oxid olovnatý PbO.\n\nHlavní využití má při výrobě skla (např. flintové sklo, křišťal), neboť vysoký obsah olova dodává sklu větší hustotu, menší tepelnou vodivost, vyšší index lomu (vyšší lesk), větší odolnost a houževnatost.\nOxid olovnatý se také používá v keramických glazurách a skelných emailech.\nDalší značná část oxidu olovnatého se spotřebuje pro výrobu elektrických akumulátorů (buď jako klejt, nebo jako tzv. černé oxid, tj. směs olova a oxidu olovnatého).\nKlejt se dále používá při výrobě pigmentů (v USA byla jeho výroba v roce 1975 121 000t a černého oxidu 333 000 t).\n"}
{"id": "583354", "url": "https://cs.wikipedia.org/wiki?curid=583354", "title": "Jericho 941", "text": "Jericho 941\n\nJericho 941 je SA/DA samonabíjecí pistole vyvinutá v Israel Weapon Industries (IWI), na trh byla uvedena v roce 1990. Tato původně služební pistole, se začala vyvážet do zahraničí, kde se stala velmi žádaným artiklem, především v USA. Zde je často nazývána Baby Eagle, v návaznosti na proslavenou pistoli Desert Eagle z 80. let 20. století.\n\nPistole Jericho 941 je postavena na konstrukčním základě CZ 75, fakticky jde o kopii této slavné české pistole.\nDíly, ze kterých je Jericho sestaveno jsou vyráběny italskou zbrojovkou Tanfoglio, ta má dlouholeté zkušenosti s výrobou kopií CZ 75. Mimo jiné dodává díly i brněnské firmě ALFA - PROJ spol. s r. o. na výrobu pistolí Alfa.\n\n\n"}
{"id": "583357", "url": "https://cs.wikipedia.org/wiki?curid=583357", "title": "Jaroslav Kubín", "text": "Jaroslav Kubín\n\nJaroslav Kubín (* 25. listopadu 1947) je český politik a advokát, bývalý senátor za obvod č. 77 – Vsetín, starosta Rožnova pod Radhoštěm a zastupitel Zlínského kraje.\n\nV 80. letech pracoval v aparátu městského výboru KSČ, dopracoval se až k funkci obchodního náměstka rožnovské Tesly.\n\nDo roku 1989 byl členem KSČ. V září 1989 se stal předsedou tehdejšího městského národního výboru Rožnova pod Radhoštěm.\n\nV období let 1989 – 1991 a 1994 – 2002 působil jako starosta Rožnova pod Radhoštěm, tuto funkci vykonával znovu v letech 2006 až 2010.\n\nVe volbách 2000 se stal členem horní komory českého parlamentu jako nezávislý, když v obou kolech porazil tehdejšího senátora Vladimíra Oplta. V senátu se angažoval v Ústavně-právním výboru, kde v letech 2004-2006 zastával funkci místopředsedy. Ve volbách 2006 již nekandidoval.\n\nV letech 2000–2004 a opětovně v letech 2008–2012 zasedal v zastupitelstvu Zlínského kraje.\n\n"}
{"id": "583358", "url": "https://cs.wikipedia.org/wiki?curid=583358", "title": "Peanuts", "text": "Peanuts\n\nPeanuts byl americký komiks vytvořený Charlesem M. Schulzem. Vycházel od 2. října 1950 do 13. února 2000 (den po autorově smrti) ve více než 2600 novinách se 355 miliony čtenářů v 75 zemích a byl přeložen do 21 jazyků.\n\n\n\nPeanuts začal 2. října 1950. V prvním stripu se objevil Charlie Brown, Shermy a Patty. Postupem času začala jejich popularita růst a s nabídkou každodenní publikace se přidávaly další a další listy.\n\nPeanuts skončil 13. února 2000 kvůli smrti Charlese M. Schulze na rakovinu středního střeva. Poslední strip se vytiskl 13. února 2000 (Noc předtím Schulz zemřel).\n\nPeanuts film je kinech 9. listopadu 2015. Na filmu spolupracovali Steve Martino, Craig Schulz (syn Charlese M. Schulze) a další. Film je věnován památce Charlese M. Schulze.\n\nVideohry Peanuts jsou jenom 2, Snoopy Vs The Red Baron (Tato hra se asi neprodává v Česku) a Snoopy's Grand Adventure (Tato hra se bude prodávat od 6. listopadu)\n"}
{"id": "583363", "url": "https://cs.wikipedia.org/wiki?curid=583363", "title": "1995 ve filmu", "text": "1995 ve filmu\n\n\nA\nB\nC\nD\nE\nF\nG\nH\nI\nJ\nK\nL\nM\nN\nO\nP\nR\nS\nŠ\nT\nU\nV\n\nW\nZ\nŽ\n\n\n"}
{"id": "583365", "url": "https://cs.wikipedia.org/wiki?curid=583365", "title": "Vladimír Oplt", "text": "Vladimír Oplt\n\nVladimír Oplt (* 9. července 1937 Kladno) je český politik a lesní inženýr, bývalý senátor za obvod č. 77 – Vsetín a člen ODS.\n\nPo maturitě na Střední lesnické škole v Hranicích vystudoval Lesnickou fakultu v Brně. V letech 1961–96 pracoval na různých postech v lesních závodech severní Moravy.\n\nV letech 1961–1968 byl členem KSČ, ze strany vystoupil v září 1968.\n\nVe volbách 1996 se stal členem horní komory českého parlamentu, když v obou kolech porazil sociálního demokrata Roberta Dostála. V senátu se angažoval ve Výboru pro hospodářství, zemědělství a dopravu, kde v letech 1998–2000 zastával post místopředsedy. V roce 1998 zastával funkci místopředsedy Stálé komise Senátu pro krajany žijící v zahraničí. Ve volbách 2000 svůj mandát obhajoval, avšak v obou kolech prohrál s nezávislým starostou Rožnova pod Radhoštěm Jaroslavem Kubínem.\n\nV letech 2004–2008 zasedal v zastupitelstvu Zlínského kraje.\n\n"}
{"id": "583367", "url": "https://cs.wikipedia.org/wiki?curid=583367", "title": "Nicoleta Grasuová", "text": "Nicoleta Grasuová\n\nLenuța Nicoleta Grasu rozená Nicoleta Grădinaru (* 11. září 1971, Secuieni, Neamț) je rumunská atletka, jejíž specializací je hod diskem.\n\nPětkrát reprezentovala na letních olympijských hrách (Barcelona 1992, Atlanta 1996, Sydney 2000, Athény 2004 a Peking 2008). Největší úspěch zaznamenala na olympiádě v Athénách 2004, kde skončila ve finále šestá a na letních hrách v Atlantě 1996, kde se umístila na sedmém místě.\n\nJejí osobní rekord z roku 1999 má hodnotu 68,80 metru.\n\n"}
{"id": "583369", "url": "https://cs.wikipedia.org/wiki?curid=583369", "title": "Г", "text": "Г\n\nГ (minuskule г) je písmeno cyrilice. Ve slovanských azbukách a ve většině neslovanských azbuk se jedná o čtvrté písmeno v pořadí, v čuvašské, itelmenské, kalmycké, kazašské, osetské, tatarské azbuce je Г písmenem pátým, v chantyjské azbuce dokonce písmenem šestým.\n\nV některých jazycích existují varianty písmena Г:\n\nV latince písmenu Г odpovídá písmeno G (podle ruské azbuky) nebo písmeno H (podle běloruské a ukrajinské azbuky). V arménském písmu písmenu Г odpovídá písmeno Գ (գ), resp. písmeno Հ (հ), v gruzínském písmu písmeno გ, resp. písmeno ჰ.\n\nV hlaholici písmenu Г odpovídá písmeno Ⰳ.\n"}
{"id": "583371", "url": "https://cs.wikipedia.org/wiki?curid=583371", "title": "Ї", "text": "Ї\n\nЇ (minuskule ї) je písmeno cyrilice. Jedná se o variantu písmene І. Je obsaženo v ukrajinské azbuce. Písmeno Ї slouží k zápisu hlásky v češtině zapisované pomocí slabiky \"ji\".\n\n"}
{"id": "583374", "url": "https://cs.wikipedia.org/wiki?curid=583374", "title": "Výkřik do tmy", "text": "Výkřik do tmy\n\nVýkřik do tmy je název knihy, jejíž autorem je Američan Michael Jan Friedman a náleží literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název \"Star Trek The Next Generation A Call to Darkness\" a pochází z roku 1989.\n\nMístem děje je kosmická loď Enterprise cestující vesmírem ve 24. století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Georgi La Forge, šéf bezpečnosti Worf z Klingonu. \n\nV tomto příběhu má Enterprise najít ztracenou loď Gregor Mendel v oblasti ovládané válečnickou civilizací Klah'kimmbriů. Mendela nachází bez posádky na oběžné dráze planety A'klah, lodě útočné civilizace zmizely. Planetu obklopuje silové pole. Picard s několika členy své posádky provádí průzkum na Menedlu, ovšem podobně jako jeho původní posádka náhle zmizí. Záchranné operace se ujímá Riker, ovšem komplikuje mu jí neznámá epidemie posádky na lodi. Musí se rozhodnout, zda hledat pátrací tým v čele s Picardem a riskovat úmrtí posádky, nebo odletět kvůli nemoci na nejbližší (avšak vzdálenou) hvězdnou stanici. \n\nPříběh popisuje, co se vlastně na planetě děje. Všichni unesení a to nejen z Enterprise byli zbaveni paměti a umístěni na různá místa, kde se stávají členy menších bojových jednotek. Jsou tedy nuceni bojovat v nepříznivých podmínkách středověkými zbraněmi a je nad nimi prováděn dozor dozorci na létajících skútrech, kteří neváhají zajatce za chyby zabíjet. Když už hrozí, že dojde k vzájemným úmrtím nevědomého týmu z Enterprise (navzájem se ani nepoznávají), zasáhne Dat a postupně všechny ze zajetí osvobodí. Pak se podaří vrátit paměť i dalším stovkám zajatců, zarazit epidemii na palubě. Pod tlakem zajatců a Enterprise vedení planety kapitulovalo a došlo k jeho výměně. Enterprise odlétá. \nDo češtiny knihu přeložil Zdeněk Trmota a v roce 2003 ji vydalo nakladatelství Laser-books z Plzně . Je to drobná brožura s tmavou obálkou, na titulní straně mimo titulek označená číslicí 9 (devátá v řadě) a doplněná portréty Worfa a Data.\n\n"}
{"id": "583375", "url": "https://cs.wikipedia.org/wiki?curid=583375", "title": "І", "text": "І\n\nІ (minuskule і) je písmeno cyrilice. Jeho tvar se v minuskulní i majuskulní variantě shoduje s tvarem písmena I v latince. V ukrajinské a běloruské azbuce nahrazuje písmeno И. V chakaštině, v jazyce komi a v kazaštině písmeno I existuje společně s písmeny И a Ы. V kavkazských jazycích existuje písmeno podobné písmenu I, ale nazývá se paločka a spíše než jako samostatné písmeno funguje jako diakritické znaménko.\n\nV arménském písmu písmenu І odpovídá písmeno Ի (ի), v gruzínském písmu písmeno ი.\n\nV hlaholici písmenu І odpovídá písmeno Ⰻ.\n"}
{"id": "583378", "url": "https://cs.wikipedia.org/wiki?curid=583378", "title": "М", "text": "М\n\nМ (minuskule м) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena M v latince.\n\nV latince písmenu М odpovídá písmeno M (m), v řeckém písmu v moderní řečtině mu odpovídá písmeno Μ (μ), v gruzínském písmu písmeno მ a v arménském písmu písmeno Մ (մ).\n\nV hlaholici písmenu М odpovídá písmeno Ⰿ.\n"}
{"id": "583379", "url": "https://cs.wikipedia.org/wiki?curid=583379", "title": "Mistrovství světa v basketbalu žen 1998", "text": "Mistrovství světa v basketbalu žen 1998\n\n13. mistrovství světa v basketbalu žen proběhlo v dnech 26. května – 7. června v Německu.\n\nNa turnaji startovalo šestnáct účastníků, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin, týmy z prvního až čtvrtého místa postoupily do play off o medaile. Týmy na pátém a šestém místě hrály vyřazovacím systémem o 9. - 12. místo. Družstva, která v základní skupině skončila na čtvrtém místě, hrála vyřazovacím systémem o 13. - 16. místo. Mistrem světa se stalo družstvo Spojených států.\n\n Španělsko - Argentina 64:45 (37:18)\n\n26. května 1998\n\n26. května 1998\n\n27. května 1998\n\n27. května 1998\n\n28. května 1998\n\n28. května 1998\n\n Litva - Senegal 82:53 (46:34)\n\n26. května 1998\n\n26. května 1998\n\n27. května 1998\n\n27. května 1998\n\n28. května 1998\n\n28. května 1998\n\n Německo - DR Kongo 89:37 (44:14)\n\n26. května 1998\n\n26. května 1998\n\n27. května 1998\n\n27. května 1998\n\n28. května 1998\n\n28. května 1998\n\n Slovensko - Maďarsko 50:44 (29:28)\n\n26. května 1998\n\n26. května 1998\n\n27. května 1998\n\n27. května 1998\n\n28. května 1998\n\n28. května 1998\n\n USA - Čína 70:54 (42:28)\n\n30. května 1998\n\n30. května 1998\n\n30. května 1998\n\n31. května 1998\n\n31. května 1998\n\n31. května 1998\n\n1. června 1998\n\n1. června 1998\n\n1. června 1998\n\n Brazílie - Německo 77:73 (43:36)\n\n30. května 1998\n\n30. května 1998\n\n30. května 1998\n\n31. května 1998\n\n31. května 1998\n\n31. května 1998\n\n1. června 1998\n\n1. června 1998\n\n1. června 1998\n Brazílie - Litva 72:70 (39:33)\n\n4. června 1998\n\n4. června 1998\n\n5. června 1998\n\n5. června 1998\n USA - Brazílie 93:79 (44:45)\n\n6. června 1998\n\n6. června 1998\n USA - Rusko 71:65 (28:37)\n\n7. června 1998\n Austrálie - Brazílie 72:67 (33:45)\n\n7. června 1998\n Španělsko - Kuba 80:63 (45:38)\n\n6. června 1998\n\n6. června 1998\n Španělsko - Litva 70:59 (35:36)\n\n7. června 1998\n Kuba - Slovensko 83:81 (45:42, 75:75)\n\n7. června 1998\n Maďarsko - Čína 95:93 (45:40, 83:83)\n\n4. června 1998\n\n4. června 1998\n Japonsko - Maďarsko 108:82 (60:43)\n\n5. června 1998\n Německo - Čína 90:60 (42:33)\n\n5. června 1998\n Senegal - Argentina 67:59 (33:40)\n\n30. května 1998\n\n30. května 1998\n Jižní Korea - Senegal 74:70 (38:37)\n\n31. května 1998\n Argentina - DR Kongo 73:52 (38:27)\n\n31. května 1998\n1. USA\n\n2. Rusko\n\n3. Austrálie\n\n4. Brazílie\n\n5. Španělsko\n\n6. Litva\n\n7. Kuba\n\n8. Slovensko\n\n9. Japonsko\n\n10. Maďarsko\n\n11. Německo\n\n12. Čína\n\n13. Jižní Korea\n\n14. Senegal\n\n16. DR Kongo\n\n\n"}
{"id": "583381", "url": "https://cs.wikipedia.org/wiki?curid=583381", "title": "Janez Evangelist Krek", "text": "Janez Evangelist Krek\n\nJanez Evangelist Krek (27. listopadu 1865 Sveti Gregor – 8. října 1917 Šentjanž) byl slovinský křesťansko-sociální politik, kněz, novinář a spisovatel. Za Rakouska-Uherska poslanec Říšské rady.\n\nNarodil se v rolnické rodině ve vesnici Sveti Gregor (dnes součást občiny Ribnica). Po dokončení lublaňského státního gymnázia v roce 1884 nastoupil do kněžského semináře. Knězem byl vysvěcen v roce 1888. Poté nastoupil na teologickou fakultu Vídeňské univerzity. Zde se seznámil s rakouským křesťanskou-sociálním hnutím. Fakultu dokončil v roce 1892 a získal titul doktora teologie. Ve stejném roce byl jmenován vikářem v lublaňské katedrále. Od roku 1895 vyučoval v katolickém semináři tomistickou filosofii.\n\nPodílel se na výchově katolického kléru a v duchu encyklik papeže Lva XIII. podporoval politickou angažovanost církve. již roku 1892 pořádal první slovinský katolický sjezd. Zakládal družstevní spolky a spořitelny.\n\nVe volbách roku 1897 byl zvolen poslancem Říšské rady (celostátní zákonodárný sbor) za všeobecnou kurii v Kraňsku, obvod Lublaň, Vrhnika, Ribnica atd. Setrval zde do konce funkčního období sněmovny, tedy do roku 1901. V roce 1900 se totiž rozhodl, že se o mandát nebude znovu ucházet. Po několikaleté přestávce sem byl opětovně zvolen ve volbách roku 1907 konaných již podle rovného volebního práva, po zrušení kurií, nyní za obvod Kraňsko 05. Ve vídeňském parlamentu usedl do frakce Slovinský klub. Mandát obhájil ve volbách roku 1907 za stejný obvod (nyní usedl do poslaneckého klubu Chorvatsko-slovinský klub). V parlamentu setrval do své smrti roku 1917. V roce 1901 byl zvolen i do Kraňského zemského sněmu.\n\nByl strůjcem přeměny Slovinské lidové strany z konzervativní klerikální strany v masové politické hnutí volající po sociální emancipaci na základě katolické politické ideologie. Tento posun byl ztělesněn drtivým vítězstvím lidovců ve volbách v roce 1907, kdy lidová strana získala 20 z 24 míst vyhrazených ve vídeňském parlamentu pro delegáty ze Slovinska. Jedním ze zvolených poslanců byl i Krek.\n\nJiž od konce devadesátých let devatenáctého století usiloval Krek o těsnou spolupráci s Chorvatskou stranou práva Ante Starčeviće. Krekovým cílem bylo vytvoření státu jižních Slovanů v rámci rakousko-uherské monarchie na základě chorvatského státního práva. Zároveň bojoval za práva Slovinců v Terstu.\n\nV roce 1917 se Krek stal iniciátorem Májové deklarace, kterou se postavil na pozice radikální státoprávní rekonstrukce monarchie a sblížil se s postoji české opozice. Pro podporu své myšlenky odcestoval do Dalmácie a do Bosny. Po návratu z jedné ze svých cest zemřel na vyčerpání. Pohřben je v Lublani.\n\nVýznamné jsou Krekovy kontakty s českým politickým katolicismem, zejména s představiteli křesťansko-sociálního směru v čele s Janem Šrámkem. Krek několikrát navštívil české země a zprostředkovával výměnu zkušeností z fungování politických stran a přidružených (satelitních) organizací – zejména odborů.\n\n\n"}
{"id": "583384", "url": "https://cs.wikipedia.org/wiki?curid=583384", "title": "Šamanichovité", "text": "Šamanichovité\n\nŠamanichovité (\"Nitrariaceae\") je čeleď rostlin z řádu mýdelníkotvaré. Jsou to byliny až keře s jednoduchými, celistvými až hluboce členěnými listy a čtyř nebo pětičetnými, bílými nebo žlutými až žlutozelenými květy. Plodem je tobolka, bobule nebo peckovice. Čeleď zahrnuje 14 druhů ve 4 rodech. Je zastoupena s nerovnoměrnou četností v sušších oblastech všech kontinentů. V České republice se žádný zástupce nevyskytuje. V rámci Evropy roste ve Středomoří harmala stepní, ve východní či jihovýchodní Evropě jsou zastoupeny rody šamanicha a \"Tetradiclis\".\n\nČeleď nemá velký hospodářský význam. Některé druhy jsou používány v tradiční medicíně. Harmala stepní slouží také jako halucinogen.\n\nZástupci čeledi šamanichovité jsou jednoleté či vytrvalé, poléhavé či vzpřímeně rostoucí byliny, polokeře a keře. Listy jsou střídavé, ve svazečcích nebo řidčeji vstřícné (rod \"Tetradiclis\"), celistvé až hluboce členěné v čárkovité úkrojky. Květy jsou většinou oboupohlavné, jednotlivé nebo v klasovitých či vijanovitých vrcholících. Kalich je vytrvalý, čtyř nebo pětičetný. Koruna je bílá, žlutá nebo žlutozelená, čtyř nebo pětičetná. Tyčinek je 4 nebo 15, výjimečně 10. Semeník je srostlý ze 2 až 6 plodolistů a se stejným počtem komůrek. Blizny jsou sbíhavé. Plodem je tobolka, bobule nebo peckovice.\n\nČeleď šamanichovité zahrnuje 14 druhů ve 4 rodech. Je s nestejnou četností zastoupena v suchých oblastech všech kontinentů (s výjimkou Antarktidy). Největší počet druhů se vyskytuje ve Střední Asii (9 druhů) a Jihozápadní Asii (8 druhů). V obou těchto oblastech jsou také zastoupeny všechny rody této čeledi.\nV evropské květeně je čeleď zastoupena 4 druhy. Porůznu ve Středomoří roste \"Peganum harmala\", v jihovýchodní Evropě \"Nitraria schoberi\", v jižním Rusku \"Nitraria komarovi\" a \"Tetradiclis tenella\".\nV Americe jsou šamanichovité zastoupeny jediným druhem, \"Peganum mexicanum\", který se vyskytuje v jižních oblastech USA a Mexiku. Rovněž v Austrálii roste jediný druh, \"Nitraria bellardierei\".\n\nZástupci čeledi rostou ponejvíce na slaniskách a zasolených půdách v suchých, aridních oblastech. Šamanichy náležejí v tomto směru k nejodolnějším rostlinám a množství soli (chloridu sodného) v jejich sušině může dosáhnout až 14 %.\n\nV klasických taxonomických systémech byly rody čeledi \"Nitrariaceae\" kladeny do blízkosti čeledi \"Zygophyllaceae\" v rámci samostatných čeledí \"Nitrariaceae\" a \"Peganaceae\" (Dahlgren), případně i \"Tetradiclidaceae\" (Tachtadžjan), nebo byly všechny spojovány do široce pojaté čeledi \"Zygophyllaceae\" (Cronquist). Výsledky molekulárních studií ukázaly, že čeledi \"Nitrariaceae\" a \"Zygophyllaceae\" si nejsou navzdory některým společným znakům (zejm. morfologie pylu, anatomie květů, embryologie a chemotaxonomie) bezprostředně příbuzné. V systému APG se dokonce ocitly v rozdílných řádech skupiny označované jako \"Rosids\". Pojetí čeledi \"Nitrariaceae\" není dosud zcela ustálené. V systému APG IV je pojata široce a zahrnuje 4 rody. Naproti tomu např. v Kubitzkiho díle \"The families and genera of vascular plants\" je poukazováno na to, že rod \"Nitraria\" se od ostatních 3 rodů významně odlišuje a v předloženém systému je do čeledi \"Nitrariaceae\" je zařazen pouze tento rod, zatímco zbývající rody jsou odděleny do čeledi \"Tetradiclidaceae\".\n\n\nHospodářský význam celé čeledi je nízký a spíše jen lokální. Jedlé plody šamanichy \"Nitraria scheberi\" a příbuzných druhů konzumují domorodci v Kaspické oblasti. Některé druhy jsou využívány v domorodé medicíně. Harmala stepní je používána jako halucinogen a v tradiční medicíně. Rostlina je jedovatá.\nZe semen harmaly se připravuje červené barvivo, které je používáno k barvení tradičních tureckých fezů.\n\n\"Malacocarpus\", \"Nitraria\", \"Peganum\", \"Tetradiclis\"\n\n\n[Kategorie:Botanické čeledi]]\n"}
{"id": "583385", "url": "https://cs.wikipedia.org/wiki?curid=583385", "title": "Korida", "text": "Korida\n\nKorida, nebo též býčí zápasy (španělsky \"Corrida de toros\", nebo \"toreo\"), je tradiční představení provozované zvláště ve Španělsku, v Portugalsku a v některých zemích Střední a Latinské Ameriky. Aktéři této podívané, nazývaní jako toreadoři, pro potěšení publika zabodávají do býka kopí a poté ho usmrtí mečem. Jenom ve Španělsku je při zhruba 1700 zápasech ročně usmrceno asi deset tisíc býků. Stále více lidí ale tuto tradiční podívanou považuje za formu týrání zvířat, proto je postupně zakazována, např. ve španělském Katalánsku nebo v některých zemích Latinské Ameriky, jako je Uruguay, Ekvádor a Kostarika.\n\nNejstarším dokladem býčích zápasů nebo spíše her, cílem nebylo býka zranit či zabít, jsou vyobrazení z paláce v Knóssu. V období mínojské kultury zde mladí muži, snad kněží, předváděli rituál známý jako \"taurokathapsina\", při němž přeskakovali přes hřbet běžících býků. Podobné rituály jsou doloženy i z říše Chetitů, starověké Baktrie, Kanaánu a zřejmě i Harappské civilizace v Indii. Na území Španělska se býčí zápasy poprvé objevily v 1. století za vlády římského císaře Claudia, údajně šlo původně o zvyk z řecké Thesálie. V 6. století však bylo předvádění zvířecích zápasů zakázáno křesťanskou církví. Ze středověku nejsou o býčích zápasech žádné zprávy. Za renesance (zřejmě v důsledku obnovy zájmu o antiku a římskou kulturu) se býčí zápasy pořádaly na některých místech Španělska i v Itálii. S býky rád zápasil např. Cesare Borgia. První moderní korida se konala v Madridu roku 1726.\n\nNejznámějším typem zápasu je klasická korida, rozšířená ve Španělsku a některých zemích Latinské Ameriky, včetně Mexika, Guatemaly, Venezuely, Paraguaye, Bolívie a Peru. Při zápase s jedním býkem je přítomno šest torerů: dva \"pikadoři\" na koních ozbrojení píkami, tři \"bandarilleros\" s opentlenými vrhacími oštěpy a jeden \"matador\" vybavený muletou a kordem. Býk je před zápasem důkladně vydrážděn ve zvláštní kleci v zázemí arény, odkud jej na daný signál vypustí. Nejprve proti býkovi nastoupí pikadoři. Jejich koně jsou od 30. let 20. století chráněni vycpaným oděním, ale i tak nejsou výjimkou jejich vážná zranění. Původně koně chráněni nebyli (jako to popisuje např. Hemingway ve své \"Fiestě\") a býk jich v každém zápase zpravidla několik usmrtil. Alfred Brehm viděl v polovině 19. století zápas, při němž bylo šesti býky postupně usmrceno dvacet koní! Úkolem pikadora je pobodat býka dlouho, velmi ostrou píkou, zejména do oblasti šíje a plecí. Poté následuje druhé kolo, kdy nastoupí bandarilleros a zabodají býkovi do těla své bandarilly, asi 80 cm dlouhé opentlené oštěpy, jejichž hroty mají zpětné háčky. Jde o velmi rafinované týrání, mající zvýšit býkovu zuřivost, ale přitom jej poněkud oslabit před vystoupením matadora. Bandarilly býkovi působí bolest a není možno je setřást. Zuřící býk se jich snaží zbavit a bandarilly při tom do sebe s třeskem naráží, což býka ještě vice stresuje. Nakonec vystupuje matador, mající mezi torery výsadní postavení, je vedle býka hlavním aktérem koridy. Matador je vybavený muletou, jíž odvádí býkovy útoky od svého těla a jeho zbraní je kord. Zpravidla nechá býka několikrát naprázdno zaútočit do mulety a nakonec, když býka dostal do vhodného postavení, jej probodne kordem. Někdy není bodnutí smrtelné a následují další rány kordem. Výjimečně se stává, že si publikum pro býka ještě před probodnutím vyprosí milost, což se děje máváním bílými šátky nebo kapesníky. V případě, že býk matadora vyřadí z boje, je proti němu nasazen další matador, býk tedy zápas nemůže \"vyhrát\". Probodnutý býk obvykle není ihned mrtvý, matadorův kord zpravilda projde jeho plícemi a jen zřídkakdy zasáhne srdce. Jeden z pomocníků proto dává býkovi řeznickým nožem ránu z milosti, v minulosti usmrcoval i vážně zraněné pikadorské koně. Býka potom pomocný personál přiváže za rohy na dvě lana a spřežení mul či mezků jej vytáhne z arény- Usmrcený býk se v zázemí arény nebo na blízkých jatkách rozbourá. O maso je značný zájem. V jednom zápase obvykle bojuje šest býků se třemi matadory.\nVe Španělsku existují i jiné formy býčích zápasů. Jedním z nich je v okolí Valencie \"toro embolado\", při němž se býkovi upevní na rohy koule ze slámy, hadrů namočených v oleji či jiný hořlavý materiál a při vypuštění býka se zapálí. Vyděšený býk s hořícími rohy se vypustí do ulic, lidé ho dráždí, utíkají před ním, cílem není býka usmrtit. Ve městě Tordesillas se zase koná 8. září fiesta zvaná \"toro de la vega\", při níž je na vytyčené dráze městskými ulicemi býk pronásledován jezdci na koních, vyzbrojenými píkami. Jezdci se snaží býka probodnout, oceňuje jak první rána, tak smrtelné bodnutí. Pokud býk proběhne trasu rychleji než jezdci, dostává milost.\n\nRůzné formy býčích zápasů jsou rozšířeny i jinde ve světě, na rozdíl od španělské koridy při nich ale býci vesměs nejsou zabíjeni. Při portugalské koridě není býk usmrcován, jízdní toreador zvaný \"cavaleiros\" do něj musí zabodnout čtyři \"bandarilly\" (opentlené vrhací oštěpy). Poté nastoupí neozborjení pěší zápasníci \"forcados\", kteří se snaží býka drážděním unavit. Vyčerpaný býk je po zápase odveden do zázemí arény a podle vážnosti zranění buď ošetřen nebo utracen. \nNa Azorských ostrovech je znám zápas \"tourada à corda\", kdy se skupina mladých mužů snaží přemoci býka uvázaného na laně, unavit ho a povalit na zem. Zápas se provozuje v ulicích.\nV severním Španělsku, hlavně v Navaře a v kraji La Rioja se provozuje \"recortes\", forma býčích zápasů, při nichž býci nejsou zabíjeni, cílem je dráždění býka, obratné uskakování nebo přeskoky přes jeho hřbet. Podobný zvyk je znám i z baskické části Francie. Obdobným sportem je i kapea.\nBýčí zápasy byly v minulosti známy i v Anglii, jednalo se o souboje býků se psy, pŕedky dnešního anglického buldoka. Tato představení organizovali řezníci, zápas končil ve chvíli, kdy se psu podařilo zakousnout býkovi do čenichu a pevně jej držet. Byly však zakázány zákonem na ochranu zvířat proti týrání již roku 1835.Ve městě Stamford se konal běh s býky v ulicích, zanikl však již v 18. století. \n\nV jižní Francii, zvláště ve městech Nimes a Arles, se pořádají býčí zápasy či spíše vystoupení zvané \"Course libre\". Zápasníci zvaní \"razatuerové\" se při zápase snaží strhnout červenou kokardu, kterou má býk přivázanou k rohům. Jedinou zbraní zápasníka je rukavice s háčky, jimiž je kokarda zachycována. Pokud se zápasníkovi nepodaří býkovi kokardu strhnout během 20 minut, vítězí býk. Při těchto zápasech jsou používáni volně žijící býci z oblasti Camargue a po zápase jsou býci vraceni na pastviny.\nBýčí zápasy zvané \"džallikattu\" se pořádají v jižní Indii, především ve vnitrozemí státu Tamilnádu, a připomínají spíše americké rodeo. Býkkům je před zápasem na krk nebo na rohy uvázán šátek či květinový věnec, cílem je šátek či věnec býkovi sejmout, v některých případech je cílem býka povalit doslova \"na lopatky\". Zápasníci nejsou ozbrojeni a se zápasy bývají spojeny sázky. Podobné zápasy, jejichž cílem není usmrcení býka, se konají i na některých místech v Africe, především na ostrově Pemba), a v jižní Arábii, užívá se při nich i jakási muleta, obvykle vyrobená z rohoží.\n\nDalším typem zápasů jsou souboje dvou býků proti sobě, známé z Vietnamu, Thajska, Ománu nebo japonského ostrova Okinawa a dokonce i z Bosny, zápas zpravidla nekončí zabitím ani vážným zraněním úćinkujících býků. Někdy proti sobě místo býků zápasí krávy, což je známo z některých částí Švýcarska, především kantonu Valais, kde se na jaŘe konají zápasy krav místního plemene eringer. .\n\nObhájci býčích zápasů často zdůrazňují, že si býci, určení ke koridě před svým \"vystoupením\" užijí 3-4 roky luxusního života, nesrovnatelného s životními podmínkami býků chovaných v zemědělství. Tvrdí se také, že při samotném zápase je býk tak vydrážděn, že kvůli vysoké hladině adrenalinu téměř necítí bolest. Samotné usmrcení býka matadorem je srovnatelně rychlé jako obvyklá porážka. Navíc existuje teoretická možnost, že býk svou statečností vzbudí obdiv diváků a ti si pro něj vyžádají milost. Takové případy však obvykle končí utracením býka v zázemí arény, neboť zranění jsou obvykle příliš vážná, než aby mohl být vyléčen.\n\nOdpůrci zdůrazňují krutost a rafinovanost týrání býka pomocí bodců, kopí a \"bandarillas\" (opentlených vrhacích oštěpů), které mají za úkol postupně zvyšovat bolest a tím i zuřivost zvířete. Je možné, že při závěrečném souboji s matadorem býk bolest necítí, ale předtím jistě ano. Kritizováno je i \"nesportovní\" chování matadora, který často před útočícím býkem poklekne, čímž vyjadřuje podřízenost, ale vzápětí opět zaútočí. Terčem kritiky je i chování diváků, které krvavá podívaná často uvede do stavu nadšení a extáze.\n\nV roce 2011 došlo při koridě ke tragické události, býk jménem Marqués vypíchl toreadoru Juanu Josému Padillovi rohem oko. V roce 2016 došlo při koridě, poprvé v 21. století, k úmrtí toreadora Víctora Barrii.\n\nBýčí zápasy jsou kontroverzní téma. Mezi slavnými osobnostmi se najde mnoho jejich odpůrců i obdivovatelů. Mezi odpůrci převažují ochránci zvířat a zoologové, jako byl už v 19. stol. Alfred Brehm a později např. Konrad Lorenz. Z našich autorů býčí zápasy odmítal např. Karel Čapek.\n\nKorida se ale také stala inspirací mnoha umělců, zejména, ale nejen, španělského původu. Patří k nim malíři Francisco Goya, Edouard Manet, Vasilij Surikov, Pablo Picasso či Joan Miró. V literatuře inspirovala např. Ernesta Hemingwaye nebo Federica Garcíu Lorcu, ve vážné hudbě ji ztvárnil zejména Georges Bizet ve své opeře Carmen. Koridou je inspirován také známý společenský tanec passo doble.\n\n\n"}
{"id": "583389", "url": "https://cs.wikipedia.org/wiki?curid=583389", "title": "SIG Sauer Mosquito", "text": "SIG Sauer Mosquito\n\nSIG Sauer Mosquito je poloautomatická pistole v ráži .22 Long Rifle navržena a vyráběná švýcarskou společností Swiss Arms AG známou jako SIG Sauer. Jde o zmenšeninu modelu SIG P226. S tou je téměř identická jak tvarem, úchopem a ovládacími prvky (až na pojistku). Jedná se o malorážový tréninkový model, ale není vyloučeno ho používat v obraně.\n\nRám pistole je vyroben z lehké hliníkové slitiny, vyztužený ocelovými vložkami. Zbraň pracuje v dvojčinném režimu (SA/DA). Závěr je neuzamčený dynamický. Všechny modely a varianty jsou v přední části vybaveny montážní lištou např. pro svítilnu nebo laser. Pro pistole značky SIG je SIG Mosquito vybavena v zadní části závěru v oblasti úchopových drážek netradiční oboustrannou manuální pojistkou. Z důvodu prodeje na americkém trhu je pistole na spodní straně rukojeti za zásobníkem opatřena zámkem proti zneužití zbraně.\n\nZásobník je jednořadý na 10 nábojů ráže .22 Long Rifle. Oproti ostatním zbraním SIG Sauer disponuje SIG Mosquito také odlišným postupem při rozebírání k čistění.\n\nZbraň je prodávána ve dvou variantách a to Standard a Sport (delší). Dále pak ve speciálních barevných provedeních.\n"}
{"id": "583395", "url": "https://cs.wikipedia.org/wiki?curid=583395", "title": "Stahovatelný obsah", "text": "Stahovatelný obsah\n\nStahovatelný obsah (anglicky: Downloadable content; DLC) je forma digitálního média distribuovaná prostřednictvím internetu. Výraz je používán pro specifický obsah videohry, který je distribuován odděleně od vydávané videohry. Fráze je také používána pro jakýkoliv typ digitálního, zábavního média distribuovaného online.\n\nNejstarší formou digitální distribuce ve videohrách byla služba Gameline service (na konzoli Atari 2600), která umožňovala uživatelům stahovat hry pomocí telefonní linky. Podobně Sega Channel umožňovala stahování na konzoli Sega Genesis přes kabelovou linku (\"cable line\"). \n\nKdyž služby Gameline a Sega Channel umožnily distribuci plných her, tak ale nenabízely stahovatelný obsah pro už vydané hry. Asi nejblíže službě stahovatelného obsahu byla speciální edice hry Earthworm Jim od firmy Shiny Entertainment, nabízená přes Sega Channel. Ta se ale dala spustit i zcela samostatně, takže to nebyl pravý stahovatelný obsah.\n\nStejně jako rostla popularita internetového připojení, rostla i jeho rychlost. S tím rostla i popularita používání internetu pro digitální distribuci médií. Módy a mapy vytvořené uživateli, byly distribuované výlučně online. Byly vytvořené lidmi bez infrastruktury, schopné šíření obsahu bez fyzických medií. Internet byl jedinou možností distribuce jejich výtvorů.\n\nDrtivá většina obsahu byla dostupná zdarma a fráze \" \"stahovatelný obsah - downloadable content\" \" byl obvykle používán pro obsah, kterému se dnes říká \" \"uživateli vytvořený obsah - user-created content\" \".\n\nDreamcast byla první konzole, která standardně obsahovala online podporu (online support). Stahovatelný obsah byl k dispozici, ač objemově omezený kvůli úzkopásmovému připojení (narrowband connection) a velikostnímu omezení paměťové karty. Tyto online vlastnosti byly považovány za průlom ve videohrách, ale bezprostřední konkurenti Dreamcastu, PlayStation 2 a Nintendo GameCube, nepřišly s vestavěnými síťovými adaptéry.\n\nS příchodem Xboxu se stal Microsoft druhou společností, která implementovala do konzole stahovatelný obsah. Mnoho originálních Xbox Live her, včetně titulů jako Splinter Cell, Halo 2, a Ninja Gaiden, nabízelo různé množství bonusového obsahu, dostupného přes službu Xbox Live. Většina z tohoto obsahu, kromě titulů vydaných přímo pro Microsoft (\"Microsoft-published titles\"), byla k dispozici zdarma.\n\nMicrosoft byl první společností, která vyžadovala poplatek za stahovatelný obsah (k videohrě Mech Assault).;\n\nS Xboxem 360 Microsoft integroval stahovatelný obsah přímo do své konzole tím, že věnoval celou sekci konzole uživatelskému rozhraní na Xbox Live Marketplace. Také, zavedením měny Microsoft Points, odstranil platbu přes kreditní karty. Tuto strategii později zavedlo i Nintendo s Wii points a Sony s PlayStation Network Card.\n\nSony přijalo mnoho z vlastností Xbox Live Marketplace do svého stahovatelného systému PlayStation Store. S Gran Turismem HD Sony plánovala zcela holý titul (\"barebones title\"). V tomto případě je nutno požadovanou část obsahu ručně zakoupit samostatně prostřednictvím mnoha samostatných online mikrotransakcí. Projekt byl později ukončen. Nintendo má menší množství stahovatelného obsahu na svém Wii Shop Channel. Mnoho z tamějšího obsahu jsou digitálně distribuované a emulované hry Nintendo z předchozích generací.\n\nHudební hry, jako například Guitar Hero či Rock Band, mají výraznou výhodu ve stahovatelném obsahu. Harmonix oznámil, že Guitar Hero II bude obsahovat \"více online obsahu, než cokoliv jste doteď viděli\" , ale vydáním nástupce znásobil toto tvrzení. Rock band nabízí největší počet položek ke stažení mezi konzolovými hrami vůbec ; další skladby jsou přidávané každý týden . Získáním všech stahovatelných obsahů pro Rock Band by stálo nejméně 2× více než původní hra.\n\nDíky Nintendo Wi-Fi Connection si uživatelé mohou stahovat DLC na Nintendo DS pro určité hry. Dobrým příkladem je Picross DS, ve kterém uživatelé můžou stahovat balíčky klasických puzzlů z předcházejících her (jako například Mario's Picross), stejně jako uživateli vytvořený obsah. Professor Layton and the Curious Village měl \"bonusové puzzly\", které mohly být \"stáhnuty\" při použití Nintendo Wi-Fi Connection, nicméně spojení jednoduše odemklo puzzly, které už ve hře byly. Podobně, hra Moero! Nekketsu Rhythm Damashii Osu! Tatakae! Ouendan 2 měla skryté kostýmy, které se na limitovanou dobu odemkly používáním DS Download Stations.\n\nBěhem používání cartridge v Nintendo DS se u hard disku po určité době projevil nedostatek místa. Kvůli malému místu pro DLC na disku, plánovali vývojáři ukládací prostor v cartridgi. Picross DS má samostatně pouze místo pro 10 balíčků puzzlů a DLC od her Professor Layton a Ouendan 2 jsou také v cartridgi a stačí je odblokovat jednoduchým kódem.\n\nStahovatelný obsah od Nintendo DS je poněkud vzdálen původním představám a je v současnosti nabízen zdarma. Nicméně Nintendo DSi používá obchod podobný tomu na Wii, který obsahuje hry a aplikace, jež musí být kupovány přes Nintendo Points.\n\nPočínaje vydáním iPhone OS version 3.0 od firmy Apple se stahovatelný obsah stal přístupným pro aplikace kupované na App Store. Zatímco tato možnost byla zpočátku k dispozici pouze vývojářům placených aplikacích, v říjnu 2009 to Apple umožnil vývojářům nabízet i v aplikacích volných.\n\nOd doby, kdy Microsoft popularizoval mikrotransakce, mnoho lidí stahovatelný obsah kritizovalo za předraženost a motivaci vývojářů odebrat předměty z plné verze a dát je do stahovatelného obsahu. Některé kritiky pochází z faktu, že data (bonusové předměty, mise, aj.) nejsou na Xbox Live Marketplace, ale jsou uloženy na disku se hrou. Proto se používají klíče, které daný obsah \"jenom\" odemknou, a tak se někteří lidé cítí podvedeni, protože si myslí, že si hru koupili, a platit \"znovu\" za \"již jednou koupený\" obsah jim nepřipadá správné.\n\nMicrosoft a Nintendo jsou kritizovány za prodávání obsahu pouze za částky v jejich vlastní měně. Například, když si někdo chce koupit položku za 15 $, je nucen utratit 20 $ za koupení potřebné měny ve výší 15 $.\n80 Xbox Live Marketplace Points stojí stejně jako jeden dolar a jeden Wii point stojí stejně jako jedna penny. Obě společnosti jsou kritizovány za výhodu měnových parit a vedení zákazníka od pochopení aktuální ceny položky. \nPodobně na tom jsou Disney Dollars, které prý také razí strategii, že hráči budou raději utrácet určitou částku v bodech než v určité dollarové hodnotě. \n\nPoskytování DLC zdarma může také poskytnout příjmy na úkor pohodlí uživatelů. Například pro Playstation 3 byl dodáván bez některých určitých vlastností. Nicméně, uživatelé mohli svobodně stahovat balíčky ke znovupřístupnění chybějícího obsahu z PlayStation Store. V důsledku toho jsou pak uživatelé vystaveni reklamě a dalším starostem. \n\nKontroverze je také v neschopnosti dále prodávat obsah. Kde se disk s normální licencí mohl znovu prodat, tam je stahovatelný obsah uzamčen na určitého uživatele nebo konzoli a neumožňuje převést licenci na jiného uživatele.\n\nKritika vznikla nad stahovatelným \"Versus Mode\" pro Resident Evil 5. Na Xbox Live měl celý balíček jen 2MB, a tak si lidé mysleli, že tento mód už na disku byl a Capcom se jen rozhodl nabízet ho jako přídavek, který by se měl odemknout až po další platbě.\n\n"}
{"id": "583402", "url": "https://cs.wikipedia.org/wiki?curid=583402", "title": "Policajti z předměstí (seriál)", "text": "Policajti z předměstí (seriál)\n\nPolicajti z předměstí je televizní seriál stanice TV Nova, který měl premiéru v roce 1999. TV Nova první díl seriálu odvysílala ku příležitosti svého pátého výročí. První díl byl vysílán v úterý 2. února 1999. Bylo natočeno 21 epizod.\n\nSeriál vypráví o jednom zchátralém policejním oddělení v pražských Strašnicích, kde se policisté pod vedením poručíka Sluníčka dostávají do různým všedních i nevšedních situací.\n\n\nPo sitcomu Nováci a seriálu Hospoda se TV Nova rozhodla pokusit natočit další seriál a opět to měl být sitcom. Úkolu se zhostil režisér Vít Olmer. Seriál se začal natáčet v roce 1998 a na televizní obrazovky se dostal v roce 1999.\n"}
{"id": "583407", "url": "https://cs.wikipedia.org/wiki?curid=583407", "title": "Energy Ústí nad Labem", "text": "Energy Ústí nad Labem\n\nENERGY Ústí nad Labem, a.s. je energetická společnost, která je vlastníkem kongenerační jednotky v areálu bývalého potravinářského koncernu Setuza v Ústí nad Labem.\n\nSpolečnost byla založena 30. září 1998, když se manažeři Setuzy v čele s nově zvoleným předsedou představenstva Janem Gottvaldem rozhodli vyčlenit energetická aktiva do samostatné firmy. 5. října 1998 byla pod názvem SETUZA energetika, a.s. zapsána do obchodního rejstříku. \n\nV únoru 1999 Setuza svůj podíl prodala za 750 milionů korun americké společnosti Cinergy, která změnila název společnosti na CINERGETIKA Ú/L, a.s. V únoru 2005 Cinergy svůj podíl prodala slovenské finanční skupině Slavia Capital, která ho o rok později prodala společnosti PONCE a.s. Základní kapitál společnosti PONCE činí pouze 2 miliony korun. Peníze na nákup získala půjčkami ve výši 250 milionů korun od společnosti NLB Factoring a.s. (za kterou ručí Setuza, a.s.) a 191 milionů korun od samotné ENERGY Ústí nad Labem a.s. Podle Mladé fronty DNES je vlastníkem společnosti PONCE podnikatel Tomáš Pitr.\n\n26. dubna 2013 byla od NLB Factoring odkoupena směnka za společností LKOCZ splatná 17. května 2012 avalovaná společností Via Chem Group. V dubnu 2014 Energy do insolvenčního řízení přihlásila Energy pohledávku ze směnky znějící na částku 305 milionů korun. Energy je věřitelem společnosti Kratolia Trade. \n\nPředsedou představenstva mateřské Elrond Holding CZ (dříve Ponce) a členem představenstva Energy je Miloš Hrubý, který od roku 2000 do roku 2005 seděl v Tomášem Pitrem v představenstvu společnosti Agrocredit.\n"}
{"id": "583411", "url": "https://cs.wikipedia.org/wiki?curid=583411", "title": "Reijo Kela", "text": "Reijo Kela\n\nReijo Kela (* 8. října 1952 v Suomussalmi, Finsko) je finský tanečník. V roce 1970 se přestěhoval do Helsinek a začal studovat obor laboratorní asistent. Jeho zájem o gymnastiku a pohyb jej přivedlo ke studiu moderního tance . Z laboratorního asistenta se stal tanečník.\n\nModerní tanec studoval nejen ve Finsku, ale také v New Yorku pod vedením Merge Cunninghamové, Violy Faberové, Sary Rudnerové, Lara Lubovitche a Douglase Dunna.\n\nV letech 1978–1980 spolupracoval s tanečním divadlem Raatiko Dance Theatre. Později se vydal na samostatnou kariéru jako nezávislý tanečník a choreograf. Sám pak vyučoval na finské střední divadelní škole (Theatre High Shool) a střední škole průmyslového umění (High Shool of Industrial Art).\n\nOd roku 1977 Reijo Kela vytváří unikátní choreografie pro taneční představení, jak pro uměleckou galerii, tak i pole,\nlesy a i pro divadelní pódia. Jeho nejkratší představení trvá 1,5 sekundy, nejdelší představení trvá 164 po sobě\njdoucích hodin. Reijo Kela vytváří choreografii pro prostory od 25 cm až do 100 ha pole. Jeho publikum čítá od jednoho diváka až po 10.000 diváků. Od roku 1990 Reijo Kela vytváří různé typ společných inscenací a vystoupení založené na improvizaci s řadou hudebníků.\n\nReijo Kela vytváří svůj jedinečný výkon v závislosti na situaci a okolí. Představení \"Zmrazení vodopád\" (Freezing\nWaterfall, 2000), byl realizován roce ZOH v Lillehammeru (Norsko, 1994), dílo bylo vytvořeno ve spolupráci s severskými\nhudebníky a technickými odborníky.\n\nChoreografii pro některá svá díla realizoval zcela sám, např.: \"Tanec pro tebe\" (Dance for You, 1983), což je\npředstavení pro jednoho diváka, \"Ilmari's Ploughed Fikmet\"(Ilmarin Kynnös, 1989) o oblasti Suomussalmi,\n\"Měšťan\" (City Man, 1989), představení trvající 164 hodin, které se odehrává v malém skleněném domě v Helsinkách, a \"Obětní kříž\" (Sacrificial Frame, Uhrituli, 1998), realizované na písečných dunách v Suomussalmi.\n\nMimo choreografie se Reijo Kela věnuje i ojedinělým výtvarným dílům. Dílo o kterém se ve Finsku dlouho hovořilo, a Reijo Kelu proslavilo, má název Tiší lidé (The Silent People). Domovské místo díla je poblíž Suomussalmi, ale proslavila jej až expozice v Helsinkách.\n\n\n"}
{"id": "583414", "url": "https://cs.wikipedia.org/wiki?curid=583414", "title": "Serdar Tasci", "text": "Serdar Tasci\n\nSerdar Tasci (: ) (* 24. dubna 1987, Esslingen am Neckar, Západní Německo) je německý fotbalový obránce s tureckými kořeny a bývalý německý reprezentant, naposledy hráč klubu Spartak Moskva a od léta 2018 bez angažmá. Tento pravonohý fotbalista hraje na pozici středního nebo pravého obránce.\n\n\nTasci působil ve Stuttgartu od roku 1999. Postupně se přes mládežnické týmy propracoval do A-týmu, za který debutoval 20. srpna 2006. Od té doby byl členem základní jedenáctky. Na konci srpna 2009 prodloužil kontrakt se Stuttgartem až do roku 2014. V lednu 2012 se stal novým kapitánem Stuttgartu, trenér Bruno Labbadia jej jmenoval místo francouzského obránce Matthieu Delpierra, který tuto funkci vykonával od prosince 2009.\n\n30. srpna 2013 přestoupil do ruského celku Spartak Moskva. V lednu 2016 odešel na půlroční hostování s opcí na přestup do Bayernu Mnichov.\n\nZa A-mužstvo Německa poprvé nastoupil 20. 8. 2008 v přátelském zápase v Norimberku proti Belgii (výhra 2:0). Joachim Löw jej nominoval do reprezentační sestavy pro mistrovství světa 2010 v Jihoafrické republice. Zahrál si pouze v závěru utkání o třetí místo proti Uruguayi, když v 91. minutě vystřídal dalšího německého reprezentanta s tureckými předky – Mesuta Özila. Celkem odehrál v letech 2008–2010 za německý národní tým 14 zápasů, branku nevstřelil.\n\n\n\n\n"}
{"id": "583418", "url": "https://cs.wikipedia.org/wiki?curid=583418", "title": "Declan Quinn", "text": "Declan Quinn\n\nDeclan Quinn ( ; narozený 1957, Chicago, Illinois) je irsko-americký kameraman, držitel tří ocenění \"Independent Spirit Award\" za nejlepší kameru.\n\nNarodil se a vyrostl v illinoiském Chicagu jako jedno z pěti dětí. Sourozenci jsou herci, nejznámějším je Aidan Quinn. V mládí se rodina přestěhovala do Irska, do Spojených států se vrátil na vysokoškolská studia na Columbia College Chicago. V Dublinu se poté ve studiích Windmill Lane potkal s Bonem a U2 a zahájil svou kameramanskou kariéru natočením videoklipů a dokumentů pro skupinu \"U2: Unforgettable Fire\" (1984) a \"U2: Outside It's America\" (1987).\n\nPravidelně přijížděl do Spojených států, kde v roce 1989 nasnímal neo-noirové drama \"The Kill-Off\". Na pěti projektech spolupracoval s režisérkou Mirou Nairovou včetně filmů \"Kámasútra,\" \"Bouřlivá svatba\", \"Jarmark marnosti\" a \"Duševní slepota\", která mu zajistila nominaci na Cenu Emmy za nejlepší kameru. Z dalších snímků pracoval na \"2x4\", za nějž získal Cenu pro kameramana 1998 na Sundance Film Festival, \"Vanya on 42nd Street\", \"Leaving Las Vegas\", \"Jediná správná věc\", \"In America\", \"Cold Creek Manor\", \"Šťastlivci\", \"Rachel se vdává\" či \"Soukromé životy Pippy Lee\".\n\nK roku 2010 žil v newyorském okresu Orange se ženou Ettou a čtyřmi dcerami.\n"}
{"id": "583422", "url": "https://cs.wikipedia.org/wiki?curid=583422", "title": "Zdenko Kalin", "text": "Zdenko Kalin\n\nZdenko Kalin (11. dubna 1911, Solkan – 11. listopadu 1990, Lublaň) byl slovinský sochař.\n\nGymnázium a střední odbornou školu absolvoval v Lublani v roce 1928, v roce 1934 pak dokončil Akademii výtvarných umění v Záhřebu. Zpočátku byl portrétistou, později se zaměřil na plastiky. Od roku 1948 byl docentem na Akademii výtvarných umění v Lublani. Od 25. března 1976 byl mimořádným a od 24. dubna 1981 řádným členem Slovinské akademie věd (SAZU) a umění. V období května 1981 až ledna 1985 byl tajemníkem sekce umění SAZU. V roce 1959 obdržel Prešernovu cenu za plastiku na budově slovinského parlamentu v Lublani a v roce 1982 za celoživotní přínos v oblasti umělecké tvorby.\n\nJeho plastika \"\" (Chlapec s píšťalkou) je dnes symbolem RTV Slovenija.\n\n"}
{"id": "583424", "url": "https://cs.wikipedia.org/wiki?curid=583424", "title": "Carex microglochin", "text": "Carex microglochin\n\nCarex microglochin je druh jednoděložné rostliny z čeledi šáchorovité (\"Cyperaceae\").\n\nJedná se o vytrvalou rostlinu, která dosahuje výšky 7–20 cm s oddenky, je netrsnatá, lodyhy vyrůstají jednotlivě nebo po několika. Lodyha je skoro oblá, hladká, delší než listy. Listy jsou střídavé, přisedlé, s listovými pochvami. Čepele listu jsou žlábkovité a štětinovité, asi 0,5–0,8 mm široké. \"Carex microglochin\" patří mezi jednoklasé ostřice, to znamená, že na vrcholu lodyhy je pouze 1 klásek, který asi 4–11 mm dlouhý. Je to rostlina jednodomá, v horní části klásku se nacházejí samčí květy, v dolní samičí. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 3,5–4,5 mm dlouhá, na vrcholu zakončená málo zřetelným zobánkem, z jehož ústí vyčuhuje cca 0,5–2,8 mm osinovitý vrchol osy klásku. Mošničky jsou úzce vejčitě kopinaté, delší než plevy, za zralosti jsou dolů skloněné. Každá mošnička je podepřená plevou, která je kratší než mošnička a opadává ještě před dozráním mošničky. Počet chromozómů: 2n=50.\n\nJedná se o severský a horský druh. Roste na Islandu, v Grónsku, ve Skandinávii, v severním Rusku, na Sibiři, velehory centrální Asie, na jihu jen izolovaně Kavkaz a Alpy. Dále roste v Severní Americe, hlavně Aljaška a Kanada. Další rozšíření je v Jižní Americe, Patagonie, Falklandy, Ohňová země aj.\n\n\n \n"}
{"id": "583428", "url": "https://cs.wikipedia.org/wiki?curid=583428", "title": "Otakar Švec (sochař)", "text": "Otakar Švec (sochař)\n\nOtakar Švec (23. listopadu 1892 Praha-Nové Město – 4. dubna 1955 nebo 3. března 1955 Praha) byl český sochař, jehož nejznámějšími díly jsou pískovcová socha Karla IV. v Karlových Varech a \"Stalinův pomník\" v Praze na Letné.\n\nNarodil se v rodině cukráře Josefa Švece a matky Františky, rozené Žemlové. Byl třetím ze sedmi dětí.\n\nStudoval v letech 1908–1911 na Uměleckoprůmyslové škole u Josefa Drahoňovského a Jana Kastnera a na Akademii výtvarných umění v Praze u Josefa Václava Myslbeka a Jana Štursy. Od roku 1912 pracoval jako pomocník ve Štursově ateliéru, v roce 1919 se stal Štursovým asistentem na AVU. Po jeho smrti vedl speciálku až do roku 1927. V roce 1920 pobyl v sochařském ateliéru Émile-Antoine Bourdella v Paříži. Vystavoval na reprezentačních výstavách v Benátkách, Paříži a Filadelfii.\n\nOd roku 1919 byl členem SVU Mánes. Ze spolku vystoupil na vlastní žádost v roce 1932.\n\nŠvecova manželka spáchala sebevraždu († duben 1954), Otakar Švec rok poté, několik dní před odhalením pomníku Josefa Stalina.\n\n\nRoku 1949 se podobně jako jiní čeští sochaři přihlásil do soutěže na pomník J.V. Stalina a ke svému překvapení v soutěži zvítězil. Od roku 1949 do roku 1955 pracoval na monumentálním projektu spolu s architekty Jiřím Štursou, a jeho manželkou Vlastou Štursovou, kteří řešili podstavec a okolí pomníku. V roce 1952, kdy již bylo o hrubé podobě pomníku rozhodnuto, Švec pracoval na třímetrovém modelu. Před válkou navrhoval Švec na témže místě pomník T. G. Masaryka. K samotné stavbě byli povoláni studenti Akademie a množství pražských i mimopražských kameníků. Opracované žulové kvádry byly naskládány na rozlehlé železobetonové konstrukci o výšce 15,5 m.\n\nPomník byl slavnostně odhalen 1. května 1955. Odstraněn byl v listopadu 1962.\n\n\n\n\n"}
{"id": "583429", "url": "https://cs.wikipedia.org/wiki?curid=583429", "title": "Fabrice Luchini", "text": "Fabrice Luchini\n\nFabrice Luchini, rodným jménem Robert Luchini (* 1. listopadu 1951 Paříž, Francie), je francouzský herec italského původu. Jeho rodiče byli italští prodavači zeleniny, kteří se přestěhovali do Francie.\n\nOd mládí se zajímal o literaturu. Původně měl být kadeřníkem, ale nakonec vystudoval herectví. Měl rád soulovou hudbu, což jej přivedlo na diskotéky a do nočních klubů, zde se setkal s Philippem Labroem, který mu v roce 1969 svěřil i jeho první filmovou roli ve snímku \"Všechno se může stát\". Následovala spolupráce s režisérem Éricem Rohmerem, který mu v roce 1970 svěřil nejprve malou roli ve snímku \"Klářino koleno\" a posléze i hlavní roli ve filmu \"Percival Galský\" v roce 1978. Studium herectví absolvoval u Jeana Laurenta Cocheta, který jej také přivedl k divadlu. Opravdu populárním a velmi známým se stal až v roce 1990 poté, co si zahrál ve filmu \"Diskrétnost\". V roce 1994 získal své první francouzské filmové ocenění Césara (ze 7 nominací celkem), je i držitelem prestižní filmové ceny Jeana Gabina, kterou získal v roce 1991.\n\n"}
{"id": "583433", "url": "https://cs.wikipedia.org/wiki?curid=583433", "title": "Julian Sands", "text": "Julian Sands\n\nJulian Richard Morley Sands (* 4. února 1958, Otley, Anglie, Spojené království) je anglický herec známý především rolemi ve filmu \"Vražedná pole\" (1984) a kultovním snímku \"Warlock\" (1989), stejně jako ztvárněním postavy Vladimira Bierka v televizním seriálu \"24 hodin\". Mezi jeho další známé filmy patří \"Arachnofobie\" (1990)\", Leaving Las Vegas\" (1995) a \"Dannyho parťáci 3\" (2007).\n\nCelkem třikrát navštívil Mezinárodní filmový festival Karlovy Vary.\n\nJe dobrým přítelem režiséra Mikea Figgise, který jej často obsazuje do svých filmů.\n\nV roce 2019 se objeví společně s Udo Kierem a Harvey Keitelem v českém filmu \"Nabarvené ptáče\".\n\nMá čtyři sourozence, byl posluchačem \"Central School of Speech and Drama\" v Londýně, kde se poznal se svou první manželkou. Na škole vystudoval také jeho bratr, herec Quentin Sands, který zde v letech 2002–04 přednášel dramatické umění.\n\nJeho první ženou se stala novinářka Sarah Harveyová, se kterou má syna Henryho (* 1985). Po rozvodu v roce 1987 se za tři roky oženil podruhé se spisovatelkou Jevgenijí Citkowitzovou, s níž má dvě dcery. Rodina žije v Los Angeles.\n\n"}
{"id": "583460", "url": "https://cs.wikipedia.org/wiki?curid=583460", "title": "Vincent Valladon", "text": "Vincent Valladon\n\nVincent Valladon (* 13. března 1994, Francie) je francouzský dětský herec.\n\nFrancouzský herecký talent tohoto mladého umělce se poprvé projevil v roce 2003, kdy se objevil ve filmu \"Fanfán Tulipán\" s Vincentem Perezem a Penélope Cruz. V dalších třech letech se objevil například v seriálech \"Joséphine, ange gardien\" nebo \"Mademoiselle Joubert\" nebo v TV filmu \"Monsieur Léon\". V roce 2007 dostal dvě větší herecké příležitosti, první ve filmu \"Zkáza zámku Herm\" s Gaspardem Ullielem a Tchéky Karyem a druhou ve filmu \"Velké město\", kde ztvárnil hlavní úlohu. Dále následovaly další dva TV filmy \"J´ai pensé á vous tous les jours\" a \"Beauregard\".\n\n\n"}
{"id": "583461", "url": "https://cs.wikipedia.org/wiki?curid=583461", "title": "Činovník (hokej)", "text": "Činovník (hokej)\n\nČinovník utkání je podle 5. části pravidel ledního hokeje jeden nebo dva hlavní rozhodčí, dva čároví rozhodčí, dva brankoví rozhodčí, videorozhodčí, časoměřič, trestoměřič a zapisovatel. Za činovníka utkání se považuje i hlasatel v boxu činovníků.\n\n"}
{"id": "583462", "url": "https://cs.wikipedia.org/wiki?curid=583462", "title": "Gérald Thomassin", "text": "Gérald Thomassin\n\nGérald Thomassin (* 8. září 1974, Pantin, Francie) je francouzský herec.\n\nPoprvé se na obrazovce objevil v roce 1990 ve filmu \"Malý kriminálník\". Rok na to si zahrál malou roli ve filmu \"Contre l´oubli\", ve kterém se objevily takové herecké hvězdy, jako Catherine Deneuve nebo Philippe Noiret. V roce 2002 si zahrál ve filmu \"Soukromé záležitosti\" s Marion Cotillard nebo Frédéricem Diefenthalem (známým ze serie \"Taxi\"). V roce 2006 dostal roli ve filmu \"Satan\" s Vincentem Casselem a Monicou Bellucci a v roce 2007 pak ve filmu \"Zkáza zámku Herm\" s Gaspardem Ullielem a Tchéky Karyem.\n"}
{"id": "583463", "url": "https://cs.wikipedia.org/wiki?curid=583463", "title": "Lokomotiva 311D", "text": "Lokomotiva 311D\n\nLokomotiva 311D je motorová lokomotiva, která vznikla přestavbou z motorové lokomotivy typu M62 sovětského původu. Přestavby lokomotiv M62 na 311D provádí polská společnost NEWAG Nowy Sącz ve spolupráci s General Electric (GE).\n\nModernizovaná lokomotiva typu 311D je postavena na původním rámu lokomotivy M62, původní zůstaly také podvozky a nádrž na palivo. Na koncích hlavního rámu lokomotivy jsou umístěny nové kabiny strojvedoucího, mezi něž je nainstalován hnací modul společnosti GE. Tento modul se skládá ze čtyřdobého vznětového motoru GE 7FDL12 o výkonu 2163 kW a elektrického generátoru. Z generátoru jsou napájeny původní trakční motory ED118. Lokomotiva je dále vybavena novým řídicím systémem GE BrightStar. Hmotnost lokomotivy ve službě je 120 tun, maximální rychlost 100 km/h. Modernizace jsou prováděny ve verzích pro normální (1435 mm) i široký (1520 mm) rozchod.\n\nPrvních 20 modernizací provedla společnost NEWAG pro leasingovou firmu CBRail. 12. září 2007 byly lokomotivy tohoto typu schváleny pro provoz v Polsku. První lokomotivu tohoto typu převzala společnost Heavy Haul Power International pro svoji polskou dceru Kolej Bałtycka. Dalším provozovatelem se stal dopravce PCC Rail, který si od CBRail pronajal 15 strojů na 10 let. Stroje v širokorozchodné verzi si pak objednal dopravce PKP Linia Hutnicza Szerokotorowa (PKP LHS). Širokorozchodné lokomotivy jsou výrobcem označeny jako typ 311Da, u PKP LHS byly posléze označeny řadou ST40s.\n\nPo schválení českým Drážním úřadem zajíždějí od roku 2008 lokomotivy tohoto typu ve službách PCC Rail také do české pohraniční stanice Petrovice u Karviné.\n\nOd roku 2018 používá tyto lokomotivy rovněž největší polský nákladní dopravce PKP Cargo, který tím řeší aktuální nedostatek velkých traťových lokomotiv.\n"}
{"id": "583464", "url": "https://cs.wikipedia.org/wiki?curid=583464", "title": "Elliott Valence", "text": "Elliott Valence\n\nElliott Valence (* 1995, Francie) je francouzský dětský herec.\n\nČeským divákům může být znám z filmu z roku 2007 s názvem Zkáza zámku Herm, kde si zahrál jednu z dětských vedlejších rolí po boku Gasparda Ulliela nebo Tchékyho Karya. Objevil se také v TV filmu \"L´abbaye du revoir\" nebo v seriálu \"Louis Page\".\n\n"}
{"id": "583465", "url": "https://cs.wikipedia.org/wiki?curid=583465", "title": "August Kubizek", "text": "August Kubizek\n\nAugust Kubizek (3. srpna 1888, Linz, Rakousko-Uhersko – 23. října 1956, Linz, Rakousko) byl blízký přítel Adolfa Hitlera z mládí. Jeho rodiče byli českého původu. Později psal o jejich přátelství.\n\nAugust Kubizek byl první narozené a jediné dítě Michaela a Marie Kubizekových, které přežilo. Jeho sestry Maria, Therese a Karoline zemřely v raném dětství. Kubizek to později považoval jako rozhodnutí osudu. Hitlerova matka Klára Pölzlová totiž také ztratila čtyři děti (Gustava, Idu, Otta a Edmunda), jediný Adolf s Paulou přežili dětství. Kubizek a Hitler se poprvé setkali v Linci asi roku 1906. Oba milovali opery Richarda Wagnera, a tak se stali nejbližšími přáteli a pozdějšími spolubydlícími na pokoji na chlapecké ubytovně. Kubizek byl přijat na studia do Vídeňské Akademie múzických umění, zatímco Hitler takové štěstí neměl. V roce 1908 se Hitler s Kubizekem již dále nestýkal a bloudil bez cíle Vídní.\n\nKubizek dokončil studia v roce 1912 a byl najat jako vedoucí orchestru v Mariboru. Další práce mu překazila první světová válka. Před odchodem na frontu se oženil a narodili se mu tři synové: Augustin, Karl Maria a Rudolf. Během války sloužil Kubizek jako člen 2. regimentu armády. V Prešově na Slovensku se zranil a byl dopraven do Budapešťského lazaretu. Po měsících rekonvalescence se Kubizek vrátil a pracoval s motorizovanými sbory ve Vídni.\n\nPo válce přijal Kubizek pozici úředníka na magistrátu v Eferdingu a hudba se stala jeho koníčkem.V roce 1923 se dozvěděl o tom, že jeho dávný přítel se pokoušel provést Pivní puč a převzít vládu v Mnichově. Převrat se však nezdařil a Hitler dostal pět let vězení. Kubizek se ho nepokusil kontaktovat až do roku 1933, kdy mu poblahopřál k získání moci v Německu. Roku 1939 pozval Hitler Kubizeka jako svého hosta do Bayeruthu. Kubizek toto setkání popsal jako \"nejšťastnější hodiny mé pozemské existence\". Hitler se zase údajně o Kubizekovi vyjadřoval jako o \"jediném Čechovi, který má právo být přítelem Vůdce\". V roce 1938 byl Kubizek najat nacistickou stranou aby sepsal brožury o jeho přátelství s Hitlerem z mládí.\n\nKdyž se válečné štěstí začalo obracet proti Hitlerovi, Kubizek, který se o politiku příliš nezajímal, se v roce 1942 stal členem NSDAP. Jak sám řekl, ne proto, že by věřil v antisemitismus, ale jako gesto loajality vůči svému příteli.\n\nV roce 1945 shromáždil Kubizek sbírku pohlednic a dalších upomínek, které mu Hitler posílal během jejich mládí a ukrýval je pečlivě v suterénu svého domu v Eferdingu. Brzy však byl zatčen a držen v Glasenbachu, kde ho vyslýchalo Americké armádní vyšetřovací trestné komando. Roku 1947 byl propuštěn. V roce 1951 uveřejnil Kubizek knihu \"Znal jsem mladého Hitlera\". Kniha zahrnuje také skici malované Hitlerem v letech 1906 a 1908. Kniha je rozdělena na tři části a skládá se z prologu, 24 kapitol a epilogu. Roku 1956 byl Kubizek jmenován prvním čestným členem hudebního spolku v Eferdingu. Zemřel téhož roku, 23. října 1956 v Linci a je pohřben v Eferdingu.\n"}
{"id": "583466", "url": "https://cs.wikipedia.org/wiki?curid=583466", "title": "John Arbuthnot Fisher", "text": "John Arbuthnot Fisher\n\nJohn Arbuthnot Fisher, první baron Fisher (25. ledna 1841 Cejlon – 10. července 1920 Londýn, Spojené království) byl britský admirál. Byl reformátorem královského námořnictva a duchovním otcem několika nových typů válečných lodí, včetně bitevní lodi nového typu, dreadnoughtu.\n\nRoku 1904 se admirál Fisher stal prvním námořním lordem a v následujících letech zavedl řadu reforem. Jednalo se například o redislokaci loďstva, soustředění jeho hlavních sil do domácích vod a ostatních lodí do strategických bodů (Dover, Gibraltar, Alexandrie, Kapské Město a Singapur). Fisher rovněž prosadil stavbu nových kategorií válečných lodí. Bitevní loď HMS \"Dreadnought\" byla natolik revoluční konstrukcí, že se termín dreadnought stal obecným pojmenováním nového typu bitevních lodí. Převratné bylo rovněž zavedení bitevních křižníků, zatímco Fisherův nápad na stavbu velkých lehkých křižníků třídy \"Glorious\" skončil fiaskem a všechny tři byly později přestavěny na letadlové lodi.\n\n"}
{"id": "583467", "url": "https://cs.wikipedia.org/wiki?curid=583467", "title": "Letenský kolotoč", "text": "Letenský kolotoč\n\nLetenský kolotoč se nachází v Praze na Letenské pláni v \"Kostelní ulici\" před Národním technickým muzeem. Kolotoč byl zkonstruován v roce 1892. Jedná se tak o nejstarší dochovaný kolotoč v Evropě. V současnosti je rekonstruován.\n\nKarusely vycházely z italské vojenské hry, která se v Evropě rozšířila na přelomu 17. a 18. století a spočívala v tom, že šlechtici jezdili na koních v kruhu a trefovali se kopím do terče na kůlu uprostřed. Mechanický karusel bez živých koní je doložen již ve Francii roku 1662. Moderní vývoj pak směřoval přes krinolíny, řetízkové kolotoče, ruská kola a centrifugy.\n\nKolotoč nechal postavit majitel Josef Nebeský, bytem v Praze v č. 417/I, projekt i realizaci zajistil tesařský mistr Matěj Bílek, bytem Vinohrady č. p. 545. Původně kolotoč stál v Královských Vinohradech nedaleko zájezdní hospody „Na Kravíně“. Datum zdejšího zprovoznění není známo, protože jako provizorní dřevěná stavba nepodléhal stavebnímu povolení – předpokládá se, že byl postaven na letní sezónu 1892.\n\nRoku 1894 majitel přenesl kolotoč na Letnou, která již od roku 1884 patřila k Praze, do sousedství stanice první pražské elektrické dráhy i horní stanice lanové dráhy, kde fungoval v letních sezónách ode dne kolaudace 11. července 1894 až do 90. let 20. století. Podle velikosti koní se předpokládá, že původně nesloužil pro zábavu jen dětem, ale i dospělým.\n\nOd 13. listopadu 1991 je kolotoč chráněn jako památka a evidován pod rejstříkovým číslem 11880/1-2163. V Ústředním seznamu nemovitých kulturních památek ČR je evidován pod číslem 1-1545/7. Roku 1994 byl ukraden orchestrion a zvon. V roce 1995 došlo k první větší restaurátorské rekonstrukci budovy kolotoče, obnově historických prvků a odstranění nevhodných úprav a ke kompletní výměně elektroinstalace (s ponecháním motoru z roku 1981).\n\nRoku 2004 koupilo kolotoč Národní technické muzeum. Náklady na obnovu se odhadují na několik milionů (v roce 2006 se uvádělo 6 milionů), čistý výtěžek veřejné sbírky konané od 1. května 2005 do 4. dubna 2008 podle konečného vyúčtování byl 302 707 Kč. Rekonstrukci potřebuje zejména vlastní točna, koně, autíčka a čáp, stahovací rolety, okolní terén a odvodnění, opět elektrorozvody a elektrická svítidla. \n\nNa opravu kolotoče se vybralo přes dva miliony korun. K srpnu 2019 byli opraveni dřevění koně, rytíři a interiér kolotoče. Samotná budova stále rekonstruována nebyla, problémem bylo nalézt vhodnou restaurátorskou firmu. Dokončení oprav se plánuje na rok 2020.\n\nV archivu odboru výstavby Obvodního úřadu pro Prahu 7 se zachoval původní plán i kompletní spisová dokumentace řízení o stavebním povolení i kolaudaci.\n\nKolotoč dosud tvoří původní renesanční dřevěný pavilon s půdorysem pravidelného dvanáctiúhelníku o rozpětí 12 metrů, trámovou konstrukcí s prkennými výplněmi, jehlanovou střechou s dvanácti valbami zakončenou lucernou ve výši 7,7 metru. Střecha byla původně kryta plechem a v úžlabích se nacházely chrliče. Zátěž střechy je přenášena především na obvodové stěny, aby nebyl přetěžován čep hřídele kolotoče. Obvodové stěny jsou na podezdívkách, vysoké 4,5 metru, na styčných hranách je tvoří trojice dřevěných sloupků, z nichž krajní nesou půlkruhové oblouky nad vstupy. Nad těmito oblouky se nacházejí vlysy s vyřezávanými ornamenty. Po přesunu kolotoče na Letnou bylo všech 12 oblouků doplněno ještě železnými vysouvacími roletami.\n\nNa svislou hřídel ve středu stavby je nosnými trámy upevněna točna o průměru 7,6 metru. Kolem točny se nachází ještě pevná podlaha o šířce 1,6 metru. Ložisko hřídele se nachází ve vyzděné části, 1,8 metru pod podlahou.\n\nKolotoč obsahuje vycpaniny 21 koní různých velikostí potažené pravou koňskou kůží, plněné slámou, se skleněnýma očima. Původní sedla a uzdění se dochovaly u čtyř koní: Poly, Flora, Blesk a Šemík. Původní čtyři lavice byly pravděpodobně ve 30. letech 20. století nahrazeny čtyřmi autíčky, z nichž dvě jsou dřevěná a dvě plechová. Sloup středové točny je vyzdoben původními třemi rytíři v brnění z papírmaše natřenými stříbřenkou.\n\nSoučástí byl i secesní skříňový orchestrion značky Dalibor od firmy p. Klepetáře v Praze, ten však byl roku 1994 ukraden, stejně jako původní zvon o výšce asi 30 centimetrů.\n\nPůvodně na Vinohradech poháněl kolotoč člověk, který pod podlahou chodil dokola a tlačil před sebou vzpěru podlahy. Při přesunu na Letnou byl tento pohon nahrazen strojním převodem, takže byl kolotoč poháněn strojníkem stojícím pod podlahou ručně pomocí kliky se setrvačníkem i brzdou. Elektromotor byl ke kolotoči prvně zabudován ve 30. letech 20. století. Od roku 1981 poháněl kolotoč trojfázový asynchronní elektromotor značky MEZ. Kvůli nevhodnému převodu vzhledem k výkonu otáčel točnou příliš rychle.\n\n"}
{"id": "583468", "url": "https://cs.wikipedia.org/wiki?curid=583468", "title": "Národní zemědělské muzeum", "text": "Národní zemědělské muzeum\n\nNárodní zemědělské muzeum v Praze na Letné se nachází v Kostelní ulici v městské části Praha 7. Funkcionalistická budova v těsném sousedství budovy Národního technického muzea je zároveň ústředím muzea, které má řadu detašovaných pracovišť, kde jsou umístěny různé vědecké sbírky a vědecká kurátorská pracoviště.\n\nPrvní sbírky muzea vznikly po Jubilejní zemské výstavě v Praze, která se konala roku 1891. Instituce byla nejprve součástí Národopisného muzea, v roce 1918 se osamostatnila pod názvem Zemědělské muzeum. Prvním sídlem muzea se stal palác Silva-Tarouca v ulici Na Příkopě v Praze, v letech 1902–1938 muzeum sídlilo v letohrádku Kinských.\n\nBěhem první republiky muzeum zřídilo pobočky v Brně (v Berglově paláci), Opavě, Bratislavě a v Mukačevě. Ty zanikly během druhé světové války a předměty ze sbírek byly soustředěny v Praze.\n\nV letech 1937–1939 byla postavena nová budova pro zemědělské a technické muzeum v Praze na Letné podle projektu architekta Milana Babušky, kde ihned otevřeli nové expozice. Po dostavbě však byla budova zabrána německou okupační armádou. Muzeum budovu získalo zpět v roce 1945, avšak v roce 1950 byla zabavena pro účely Státní dislokační komise. Muzeum tak muselo přestěhovat své sbírky na zámek Konopiště a do zámku Kačina u Kutné Hory. V roce 1961 se sbírky z Konopiště přesunuly na zámek Ohrada u Hluboké nad Vltavou, kde muzeum získalo také zoologickou zahradu. Ta však patřila pod muzeum pouze do roku 1972. V roce 1961 také získalo také prostory v pronájmu na zámku Lednice. V roce 1967 otevřely nové expozice na zámku Kačina, v roce 1972 vznikly nové expozice lesnictví, myslivosti a rybářství na zámku Ohrada.\n\nNa přelomu 80. a 90. let získalo muzeum další prostory ve Zdechovicích, Valticích a na Janově hradě. Do budovy na Letné se muzeum vrátilo až v roce 1994. Ve stejném roce otevřelo nové expozice ve Valticích a o čtyři roky později pak také v přízemí zámku Kačina. V roce 2003 muzeum získalo areál v Čáslavi, kam byly přestěhovány sbírky ze Zdechovic.\n\nV roce 2006 došlo ke změně názvu na Národní zemědělské muzeum Praha. Od roku 2006 pak muzeum otevřelo několik nových expozic ve svých objektech. V současnosti má muzeum své pobočky v Čáslavi, na zámku Kačina, Ohrada a Valtice.\n\nV současné době (2017) prochází budova na Letné a její výstavní prostory generální rekonstrukcí, při níž jsou postupně otevírány nové expozice. V rámci ní byla m.j. na třeše budovy vybudovaná otevřená terasa. Výhled z ní se přiřadil k nejkrásnějším výhledům na Prahu. Expozice (včetně terasy) získaly bezbarierový přístup. Muzeum navíc se svými partnery organizuje různé další akce, které buď přímo, nebo nepřímo souvisí se zemědělstvím (např. je partnerem Noci vědců, spolupořádá trhy, poskytuje prostory pro edukativní přednášky i soukromé akce). V tomto roce (2017) byly také zahájeny přípravné akce na vybudování a otevření nové pobočky v Ostravě.\n\nKromě uvedených činností je v muzeu pracoviště zabývající se související archeologickou činností.\n\nOd roku 2014 je generálním ředitelem muzea Milan Půček.\n\n\n\n\n\n\n\n"}
{"id": "583474", "url": "https://cs.wikipedia.org/wiki?curid=583474", "title": "Josef Zeman (zápasník)", "text": "Josef Zeman (zápasník)\n\nJosef Zeman (24. prosince 1925 Praha, Československo – 2003) byl československý zápasník. V roce 1952 startoval na olympijských hrách v Helsinkách, kde v zápase řecko-římském vypadl v kategorii do 52 kg ve druhém kole. Desetkrát se stal mistrem Československa, sedmkrát v zápase řecko-římském a třikrát ve volném stylu.\n\n"}
{"id": "583479", "url": "https://cs.wikipedia.org/wiki?curid=583479", "title": "Chorvatská válka za nezávislost", "text": "Chorvatská válka za nezávislost\n\nChorvatská válka za nezávislost (v Chorvatsku známa jako \"Domovinski Rat\" − Vlastenecká válka, nebo Válka za nezávislost) je název válečného konfliktu na území dnešního Chorvatska v letech 1991 až 1995. Šlo převážně o konflikt mezi Chorvaty a chorvatskými (krajinskými) Srby. Fakticky byla součástí první části jugoslávských válek. Překvapila svou krutostí, nebývalou od druhé světové války.\n\nJiž na konci zimy a na jaře 1991 začaly přerůstat dlouhodobé chorvatsko-srbské animozity v drobné ozbrojené srážky (Plitvice, Pakrac, Benkovac, atp.).\n\nV referendu z 19. května 1991 se pro nezávislost Chorvatska vyslovilo 94,7 procenta hlasujících. Sněm Republiky Chorvatsko 25. června 1991 vyhlásil nezávislost republiky. Referendum neuznali Srbové žijící na území bývalé Vojenské hranice. S podporou jugoslávské armády, tvořené převážně Srby, Srbové tuto část Chorvatska během několika měsíců trvající války ovládli.\n\nK významným bitvám patří dobytí Vukovaru (srbské vítězství) a obléhání Dubrovniku (chorvatské vítězství). Materiální škody, především v oblasti Slavonie, byly ohromné a celá města byla zpustošena (těžce poškozen právě Vukovar, dále rozsáhlá poškození Osijeku, který bombardovalo jugoslávské letectvo). Na podzim 1991 se fronta stabilizovala. Mezi oběma stranami bylo uzavřeno příměří, které měly kontrolovat jednotky OSN (nikdy nebylo 100% dodržováno) a Jugoslávská lidová armáda se pod mezinárodním diplomatickým tlakem stáhla. Území za frontovými liniemi fungovalo pod názvem mezinárodně neuznané republiky Srbská krajina s hlavním městem Knin a prezidentem dr. Milanem Martićem. Loajální bylo k srbsko-černohorské Jugoslávii.\n\nV rukou Srbů se udržela po roce 1995 jen oblast Východní Slavonie, která byla pod správou OSN až do roku 1998.\n\nSrbové na dnes už chorvatském území měli husté osídlení již od počátku 14. století. Prudký nárůst počtu Srbů v těchto oblastech nastal kvůli vyhoštění srbských uprchlíků z území obsazených Osmanskou říší a tvorbou rakousko-habsburské vojenské hranice. Od roku 1918 bylo Chorvatsko součástí Království Srbů, Chorvatů a Slovinců (od roku 1929 Království Jugoslávie).\n\nBěhem druhé světové války nezávislý stát Chorvatska spolupracoval s nacistickým Německem a prováděl genocidu Srbů. To v roce 1941 vyústilo v odvetu jednotek srbských nacionalistických četníků, kteří se v některých případech po boku Třetí říše se zapojovali do etnických čistek bosenských Muslimů a Chorvatů .\n\nZ podnětu Tita v listopadu 1943 na druhém zasedání AVNVYU bylo rozhodnuto, aby byla jugoslávská vláda organizována na federálním základě, na principech rovnosti a sebeurčení národů. V roce 1945 byl vyhlášena Lidově svazová republika Jugoslávie (FPRY), která se skládala z šesti republik. Principy pro stanovení hranice mezi nimi nebyly jasné a jednoznačné - v některých případech použili historický přístup, v jiných etnický. Nejspornější byly rozdíly mezi chorvatským a srbským územím zejména kvůli nerovnoměrnému rozložení obyvatel. Z toho důvodu byla stanovena komise v čele s Milovanov Zhylasam, která měla rozhodnout o podobě hranice. Chorvatsko dostalo několik obcí s většinou srbského obyvatelstva a Vojvodinu .\n\nVálka v Chorvatsku začala v době, kdy byla světová pozornost zaměřena na válku v Perském zálivu, jakož i na prudký nárůst cen ropy a zpomalení globálního ekonomického růstu. Růst nacionalistické a separatistické nálady ve světě vedlo k politice nevměšování Západu a Ruska. To se netýká jen Balkánu, ale také občanské války ve Rwandě v roce 1994. V roce 1989 mezinárodní společenství již z velké části podpořilo vládu Jugoslávie. Mezi 19. a 23. prosincem 1991 Německo, Švédsko a Itálie oznámili uznání nezávislosti Chorvatska a Slovinska , 15. ledna 1992 to udělala i Evropská unie.\n\nVelká Británie - vláda Johna Majora zaujala pozici neutrality, což podporuje územní celistvost Jugoslávie .\n\nUS - George H. W. Bush prosazoval politiku nevměšování se do konfliktu . Avšak po zvolení Billa Clintona prezidentem, USA aktivně zasahovaly v jugoslávském konfliktu. V roce 1994 Spojené státy a Chorvatsko podepsaly dohodu o spolupráci ve vojenské oblasti. Americká armáda podporuje Chorvatsko ve věcech chování útočných operací proti srbské Krajině .\n\nNěmecko - Německo zpočátku nepodporovalo rozpad Jugoslávie . Nicméně po diplomatickém uznání Slovinska a Chorvatska vládou Helmuta Kohla, vzhledem k historickým vazbám, aktivně podporovala Chorvatsko během konfliktu .\n\nRusko - Rusko se postavilo proti uznání Chorvatska , ale do konfliktu nezasahovalo. Během předsednictví Borise Jelcina prošla ruská zahraniční politika na Balkáně složitou cestu - z klidu ve snaze zaměřit se na své národní zájmy až k pomoci v omezení ztrát srbského obyvatelstva (civilního), aktivně se zapojit do dění na Balkáně (velice krátce a hlavně v obranné válce).\n\n\n\n\n\n\n\n"}
{"id": "583480", "url": "https://cs.wikipedia.org/wiki?curid=583480", "title": "Střešní okno", "text": "Střešní okno\n\nStřešní okno je výplň otvoru v šikmé střeše. Zajišťuje osvětlení a výměnu vzduchu v obývaných podkrovních místnostech, ve zvláštním provedení umožňuje také výstup na střechu.\n\nHistorie střešních oken se datuje prakticky od vynálezu skla, tedy cca 3000 let před naším letopočtem. Aktivní využití střešních oken však začíná až ve starověké antice, kdy se začaly vytvářet první předchůdci světlíků – atria, tedy dvory s prosklenou střechou, díky kterým mohlo do zpravidla významnějších římských domů dopadat sluneční světlo. Některé budovy, jako například Pantheon v Římě, pak používaly světlo shora pro dramatické efekty.\n\nPřístup světla shora (skrze střechu) byl v celém pozdním starověku a raném středověku spíše výjimečnou záležitostí, stejně jako se teprve začalo rozvíjet sklářské řemeslo, které bylo základní podmínkou pro větší rozšiřování skleněných oken jako takových. Po roce 1000 n.l. zažívá sklářství velký rozmach. Dílny vyrábějí sklo především pro potřeby církve. Skleněné výplně – vitráže, které jsou k vidění například na gotických chrámech, byly nejčastěji složeny z malých tabulek (mnohdy různobarevných) spojovaných olovem v dřevěném rámu. Ve 14. století se začalo používat u domů a veřejných míst zasklívání oken skleněnými terčíky. V 16. století začala šlechta používat okna s pravoúhlým čirým sklem, začaly se objevovat různé tvary a stále častěji i okna, která bylo možné otevírat. \n\nNejstarší historické dokumenty zmiňující střešní okna jako architektonický prvek pocházejí z 19. století. Viktoriánská doba v Anglii přinesla rozšíření světlíků, určených k lepšímu prosvětlení soukromých domů i průmyslových objektů. Právě světlíky, přestože jsou dnes stále hojně využívané, lze považovat za přímé předchůdce moderních střešních oken. Důkazem využití světla získávaného shora byl na přelomu 19. a 20. století například velký obchodní dům Wertheim v Berlíně. V roce 1894 si nechali vynálezci P. Saar a A. Schmeil zaregistrovat patent, který světlíky vylepšoval o možnost otevírání. V roce 1924 přichází Američan Ch. Whitnell s konstrukčním vylepšením, které podstatně zjednodušilo otevírání a zavírání světlíků. V průběhu 20. století se stále více architektů a vývojářů odvažuje pracovat s podkrovím. Především bohatší vrstvy si začínají dopřávat luxusnějších půdních místností. Zpočátku jde sice stále jen o druhořadé prostory s jednoduchým technickým řešením, ale se stále častější potřebou dostat do nich světlo. První polovina 20. století proto přináší mnoho patentů v oblasti konstrukce domu a osvětlování jeho jednotlivých částí. \n\nVýznamným konstruktérem byl pak Villum B. K. Rasmussen, který v roce 1941 založil v Dánsku společnost V. KANN RASMUSSEN & CO. Jeho cílem bylo zajistit, aby střešní okno osazené v šikmé střešní rovině mělo stejné vlastnosti, jako běžná okna. Ve svém podniku nejprve vyvinul zvláštní typ prosklené střechy a následně i první střešní okno dnešního typu. Nazval ho Velux, protože mělo přinášet vzduch (latinsky \"Ventilation\") a světlo (latinsky \"Lux\"), a v roce 1942 získal na něj patent. Celkově si nechal dánský vizionář vystavit 55 patentů a zaregistrovat 9 unikátních designů. Je považován za vynálezce moderního střešního okna. V 70. letech došlo k velkému nárůstu popularity střešních oken, která přestala být výsadou bohatých. Postupně se objevily další značky: německé Roto, v Polsku Fakro, v Maďarsku Rooflite a celá řada dalších, Velux si však stále udržuje vedoucí postavení.\n\nDnes se moderní střešní okna dělí na kyvná (otevírají se podle středové osy) a výklopně-kyvná (vyklápí se i podle horní osy). Nejběžnější jsou okna dřevěná, ale praktická jsou i okna bezúdržbová (poplastovaná s dřevěným jádrem), která jsou vhodná do místností s vyšší vlhkostí, jako jsou koupelny a kuchyně. V luxusnějším provedení jsou k dostání také střešní okna hliníková.\n\nStřešní okna, více než běžná vertikalní okna, jsou náchylnější k rosení. I proto existuje mnoho druhů zasklení od základních až po několikanásobná, vhodná i do nízkoenergetických staveb.\n\nOkno je třeba pořizovat s lemováním podle osazování do ploché nebo profilované střešní krytiny a doporučuje se použít zateplovacího rámu, který vhodně napojuje rám okna na izolaci střechy. Při použití takového rámu dnes výrobci poskytují prodloužené záruky i na 10 let.\n\nStřešní okna je rovněž možné doplnit vhodnou roletou či žaluzií v mnoha barvách a vzorech. Pro ochranu před teplem se dají použít venkovní markýzy nebo rolety, pro dekoraci, stínění či úplné zatemnění pak vnitřní rolety nebo žaluzie.\n"}
{"id": "583481", "url": "https://cs.wikipedia.org/wiki?curid=583481", "title": "Policejní akademie České republiky v Praze", "text": "Policejní akademie České republiky v Praze\n\nPolicejní akademie České republiky v Praze (zkratka PA ČR, někdy též podle domény POLAC) je jediná policejní vysoká škola v České republice.\n\nPolicejní akademie České republiky v Praze je státní vysoká škola univerzitního typu, která má na rozdíl od veřejných vysokých škol omezenou samosprávu, není právnickou osobou, ale organizační složkou Ministerstva vnitra a práva příslušející jinak ministru školství (MŠMT) vůči vysokým školám vykonává ministr vnitra. Lze zde studovat bakalářské, magisterské i doktorské (Ph.D.) studijní programy, v prezenční i kombinované formě.\n\nTato policejní státní vysoká škola byla původně zřízena zákonem č. 26/1993 Sb., který uvádí jako její oficiální název: Policejní akademie České republiky, novější zákon č. 111/1998 Sb. (\"vysokoškolský zákon\") však ve své příloze uvádí jakožto oficiální název této školy: Policejní akademie České republiky v Praze, ten má rověž tato škola uveden ve svém statutu a používá jej (včetně ofic. zkratky PA ČR).\n\nNa PA ČR mohou studovat nejen policisté ve služebním poměru, ale i zaměstnanci ministerstva vnitra a ostatních resortů, jejichž složky rovněž uskutečňují ochranu práva, rovněž na škole mohou studovat i civilní uchazeči, po dosažení maturity, kteří mají zájem studovat na vysoké škole s bezpečnostně právní problematikou a projdou přijímacím řízením.\n\nPA ČR vzdělává především odborníky pro odpovídající stupně řídících funkcí a pro specializované profese v bezpečnostních sborech, jedná se především o resort Ministerstva vnitra České republiky, Policii České republiky, obecní a městské policie, Vojenskou policii, Celní správu, Bezpečnostní informační službu, Vězeňskou službu, ale též i pro soukromé bezpečnostních služby. Civilní absolventi se po ukončení studia mohou ucházet o přijetí do služebního poměru u Policie ČR nebo se případně mohou uplatnit jako řídící pracovníci a specialisté při zajišťování bezpečnosti ve veřejném a soukromém sektoru bezpečnostních služeb, v průmyslu, peněžnictví a v jiných hospodářských oborech, rovněž mohou absolventi PA ČR nacházet uplatnění jako pracovníci úřadů státní správy či místní samosprávy.\n\n\n"}
{"id": "583482", "url": "https://cs.wikipedia.org/wiki?curid=583482", "title": "Brankový rozhodčí", "text": "Brankový rozhodčí\n\nBrankový rozhodčí je jeden z činovníků hokejového utkání; při utkání za každou brankou jeden brankový rozhodčí. Brankoví rozhodčí jsou umístěni ve vhodných ochranných boxech a během utkání nemění své branky. Brankový rozhodčí musí rozhodnout, zda kotouč prošel mezi brankovými tyčkami a přešel úplně brankovou čáru, a dát příslušný signál (rozsvítí červené světlo). Při sporné brance rozhoduje s konečnou platností hlavní rozhodčí, před svým rozhodnutím se však může poradit s videorozhodčím, brankovým rozhodčím nebo s čárovými rozhodčími. Původně stáli brankoví rozhodčí bez ochrany mezi diváky, často podléhali jejich nátlaku, v Kanadě někdy přímo za brankou. Podle předpisu je od roku 1984 prostor boxu 2 m, ochranné krytí z plexiskla nebo tvrzeného skla s větracími otvory, sedadlo na zvýšené podlaze k zajištění spolehlivého výhledu na brankovou čáru a brankoviště, panel s tlačítky pro ovládání brankových světel. \n\nPodle pravidel z roku 1920 \"domácí klub opatří brankovým soudcům malé, bílé praporky, jejichž zdvižením oznamuje se docílení branky\". Od roku 1946 \"úkolem brankového rozhodčího jest oznámiti rozhodčímu zdvižením praporku nebo bílého kapesníku, že kotouč přešel úplně brankovou čáru\". Podle pravidel z let 1948 a 1952 \"dožaduje-li se jedna strana uznání branky, rozhoduje příslušný brankový rozhodčí, zda kotouč prošel mezi brankovými sloupky a úplně přes brankovou čáru či ne, jeho rozhodnutí zní prostě \"branka\" nebo \"není branka\"\". Podle pravidel z let 1956 a 1964 odpovídal tehdejší brankový dohlížitel na každou otázku rozhodčího jen \"ano\" nebo \"ne\".\n\n"}
{"id": "583483", "url": "https://cs.wikipedia.org/wiki?curid=583483", "title": "Vladislav Sekal", "text": "Vladislav Sekal\n\nVladislav Sekal (* 18. ledna 1930 Tábor, Československo) je bývalý československý zápasník. V roce 1952 startoval na olympijských hrách v Helsinkách v obou stylech v kategorii do 73 kg. V zápase řecko-římském vypadl ve druhém kole, ve volném stylu ve čtvrtém kole (dělené páté místo). Šestkrát se stal mistrem Československa, třikrát v zápase řecko-římském a třikrát ve volném stylu.\n\n"}
{"id": "583487", "url": "https://cs.wikipedia.org/wiki?curid=583487", "title": "August Salaba", "text": "August Salaba\n\nAugust Salaba (12. březen 1840 Bohorodczany, Halič, dnes Ukrajina– 28. leden 1894 Praha) byl český strojní inženýr a vynálezce, profesor Pražské techniky a ve dvou funkčních obdobích (1878–1879; 1883–1884) rovněž její rektor.\n\nNarodil se v Haliči, jeho rodiče pocházeli ze Semil. Vystudoval reálku ve Lvově a Samboru. V letech 1853–1858 strudoval na lvovské polytechnice. Následující rok (1858–1859) pak architekturu na vídeňské akademii. V roce 1868 působil jako asistent katedry pro stavbu strojů na Spolkové vysoké technické škole v Curychu. V roce 1869 byl jmenován řádným profesorem stavby strojů a encyklopedie mechaniky na C. a k. České vysoké škole technické v Praze, kde působil až do své smrti. V roce 1884 byl jmenován profesorem teoretické nauky o strojích a technické mechaniky.\n\nByl členem Spolku inženýrů a architektů; v roce 1892 byl jeho předsedou. Zasloužil se o zahájení vydávání časopisu \"Technický obzor\".\n\nByl vynikajícím konstruktérem a vynálezcem. V roce 1891 obdržel zlatou medaili na Jubilejní zemské výstavě v Praze za stroj na zkoušení pevnosti materiálů.\n\nJe spoluautorem českého strojírenského názvosloví.\n\nJe po něm pojmenována Salabova ulice v areálu ČVUT v Praze 6 – Dejvicích.\n\n"}
{"id": "583493", "url": "https://cs.wikipedia.org/wiki?curid=583493", "title": "Antonín Jelínek (zápasník)", "text": "Antonín Jelínek (zápasník)\n\nAntonín Jelínek (* 4. listopadu 1956 Chomutov, Československo) je bývalý československý zápasník, reprezentant v zápase řecko-římském. V roce 1980 vybojoval na olympijských hrách v Moskvě páté místo v kategorii do 52 kg. V roce 1979 vybojoval páté a v roce 1980 čtvrté místo na mistrovství Evropy. Třikrát se stal mistrem Československa.\n\n"}
{"id": "583500", "url": "https://cs.wikipedia.org/wiki?curid=583500", "title": "Píšťalka", "text": "Píšťalka\n\nPíšťalka (neboli malá píšťala) je speciální akustické zařízení určené pro vydávání intenzivního zvuku o vyšších frekvencích pomocí vyfukování vzduchu z lidských plic. Může sloužit jako dětská hračka, speciální hudební nástroj, signalizační zařízení, sportovní náčiní, pomůcka pro výcvik zvířat apod.\n\nV ledním hokeji píšťalka slouží pro potřeby rozhodčího přerušovat hru. Ve vyšších soutěžích v Česku se používá převážně výrobek anglické firmy The Acme Thunderer, v licenci vyráběný též ve Finsku, buď bakelitový, nebo kovový. Kovové píšťalky nyní převládají, mají nejintenzívnější hvizd s výrazně odlišnou barvou od případných píšťalek mezi diváky. Píšťalka Thunderer má na zadní části pevně vbudovaný oválek s otvorem pro dva prsty, nepoužívá se tedy k připevnění na ruku řemínkem. Píšťalka byla používaná od počátku českého ledního hokeje podle vzoru jiných sportovních her. V Kanadě při utkáních pod širým nebem za velkých mrazů kovové píšťalky přimrzaly ke rtům, proto rozhodčí Fred C. Waghorne používal na počátku 20. století uzpůsobených kravských zvonců.\n\nNejen ve skautské a junácké praxi, ale obecně v tábornické a při práci s dětmi a mládeží, se píšťalka používá, mimo jiné, kupříkladu pro nácvik morseovy abecedy, svolávání osob k nástupu, k signalizaci při hrách i pobytu v přírodě apod. Jsou zde často pro tyto účely používány speciální vícehlasé (dvou, tří i čtyřhlasé) píšťalky.\n"}
{"id": "583504", "url": "https://cs.wikipedia.org/wiki?curid=583504", "title": "Ševčinský důl", "text": "Ševčinský důl\n\nŠevčinský důl je dnes již nepoužívaný důl k těžbě stříbrné a olověné rudy na Březových Horách. Po 2. světové válce byla tato šachta přejmenována na šachtu císaře Františka Josefa. Současný název získala až po převratu. Bylo zde dosaženo maximální hloubky 1 108,2 metrů, a to v roce 1914. Důl má 32 pater.\n\nŠevčinský důl byl založen roku 1813 na popud vrchního horního úřadu, který navrhoval, aby na Mučednické žíle byla založena nová jáma. Okolo roku 1600 na tomto místě byla již hloubena pumpařská šachta. Pro tento důl svědčil i velice pozitivní fakt, a to ten, že žíla vedla svisle dolů. Nemuselo být tudíž raženo mnoho horizontálních chodeb. Byla také vytvořena Ševčinská štola, kterou se ruda dostávala do úpravny. Po roce 1918, tedy po skončení 1. světové války, byla těžba na dole pozastavena.\n\nK jejímu obnovení došlo až po konci 2. světové války, kdy důl přijal nové jméno - šachta císaře Františka Josefa (tzv. \"francšachta\"). Po převratu dostal důl současné jméno, totiž Ševčinský důl, a to podle Ševčinské žíly, jedné z nejdůležitějších žil v březohorském rudním revíru.\n\nMaximální dosažená hloubka na Ševčinu byla 1 108,2 metrů v roce 1914. Důl má 35 pater a jako většina březohorských dolů je na 2. patře propojen Dědičnou štolou s ostatními doly. Profil jámy činí 5,4x3 m.\n\nDůl byl zlikvidován roku 1989, kdy byl zasypán na zátku v hloubce 47 metrů a ohlubeň byla zakryta betonovou deskou.\n\nDnes patří Ševčinský důl pod správu Hornického muzea Příbram, jež sídlí nedaleko odsud. 37,5 metrů vysoká budova těžní věže patří k jedné z nejzachovalejších a nejznámějších. V rámci prohlídky je nahoru do věže možné vystoupat. Na nádvoří dolu se nachází stálá expozice huntíků a dalších důlních vozů a lokomotiv, které byly používány jak k přepravě rudy, tak k přepravě horníků. V uplynulých letech také byla zrekonstruována trasa pro důlní vláček vedoucí po povrchu od Ševčinského dolu k ústí Ševčinské šachty.\n\n"}
{"id": "583506", "url": "https://cs.wikipedia.org/wiki?curid=583506", "title": "Seznam filmů s tematikou druhé světové války z východní fronty", "text": "Seznam filmů s tematikou druhé světové války z východní fronty\n\nToto je seznam audiovizuálních děl bez rozdílu žánru, země či doby svého původu, která se zabývají tematikou druhé světové války na východní frontě sovětsko-německé v letech 1941-1945 (nebo i ději či událostmi přímo s tím souvisejícími) a to ať už se jedná o filmy dokumentární nebo o díla hraná.\n\n\n\n\n\n\n"}
{"id": "583510", "url": "https://cs.wikipedia.org/wiki?curid=583510", "title": "Ning-po", "text": "Ning-po\n\nNing-po (čínsky: znaky zjednodušené 宁波, tradiční 寧波, pinyin Níngbō; doslova „Klidné vlny“; dřívější jméno: Ming-čou, 明州, Míngzhōu) je čínské přístavní město ležící na severovýchodě provincie Če-ťiang. Město je hlavním centrem stejnojmenné administrativní jednotky se statusem subprovinčního města. Vlastní město má cca 3 500 000 obyvatel, subprovinciální město Ning-po pak 7 639 000 obyvatel.\n\nOblast je osídlená nejméně od dob kultury Che-mu-tu 4800 př. n. l. Pod jménem Ming-čou bylo už před dvěma tisíci lety místo známé jako východisko hedvábné cesty. Bylo důležitým přístavem a střediskem zahraničního obchodu za dynastií Tchang, Sung i Ming. Podle Nankingské smlouvy z roku 1842 se stalo jedním z pěti otevřených přístavů.\n\nNing-po je ekonomické centrum východního pobřeží a významné přístavní město (zdejší přístav společně s Chang-čou byl v roce 2014 pátým největším kontejnerovým přístavem na světě, v roce 2015 to byl přístav s nejvyšším objemem odbaveného zboží – 889 milionů tun). Je exportérem spotřebního a průmyslového zboží i potravin. Relativní geografickou izolaci od dalších velkých měst východní Číny ukončilo roku 2008 zprovoznění 33 km dlouhého mostu přes Changčouskou zátoku, které zkrátilo cestu do Šanghaje na méně než dvě hodiny. Most měl kladný vliv na vzestup místní ekonomiky. Od roku 1990 má Ning-po vlastní letiště, mezinárodní letiště Ning-po Li-še.\n\nRoku 2009 hrubý produkt Ning-po dosáhl 60,8 miliard USD, přičemž vzrostl proti roku 2008 o 10,4 %. Vývoz se zvýšil o 16,6 % na 38,65 miliard USD, dovoz vzrostl o 3,1 % na 22,16 miliard USD. Ekonomický výkon na hlavu dosáhl roku 2009 10 833 USD, trojnásobku celostátního průměru.\n\nV Ning-po bylo založeno několik ekonomických a technologických rozvojových zón. Kromě zóny volného obchodu Ning-po vzniklé roku 1992 existuje na severovýchodě Ning-po ekonomická a technologická rozvojová zóna Ning-po zaměřená na průmysl, k významným investorům patří Exxon Mobile, Dupont a Dow Chemical. Národní hi-tech průmyslová rozvojová zóna Ning-po byla založena roku 1999, je zaměřena na výzkum a vývoj zejména v oblasti chemie a biotechnologií. Nordic Industrial Park (NIP) je jedním z prvních průmyslových parků Číny zcela v zahraničním vlastnictví, je provozován skandinávským managementem.\n\nV roce 2015 zde proběhlo Mistrovství Asie ve sportovním lezení.\n\n\n"}
{"id": "583511", "url": "https://cs.wikipedia.org/wiki?curid=583511", "title": "Fu-čou", "text": "Fu-čou\n\nFu-čou () je hlavní a největší město čínské provincie Fu-ťien se statusem městské prefektury.\n\nMěsto je střediskem strojírenství, chemického, potravinářského, papírenského a textilního průmyslu. Hrubý domácí produkt (HDP) na hlavu roku 2008 dosáhl 33 615 ¥ (4 840 USD). Celkový HDP byl roku 2008 228,4 miliard ¥, při růstu 13 %.\n\nFu-čou tvoří společně s prefekturou Ning-te na severovýchodě Fu-ťienu kulturní a jazykovou oblast Min-tung (, doslova „východní Min“, Min je totiž starý název pro Fu-ťien).\n\nPřesné datum založení není známo. Po dobytí státu Jüe v dnešním Če-ťiangu státem Čchu roku 306 př. n. l. přišli do Fu-ťienu uprchlíci vedení členy královské rodiny Jüe a založili zde stát Min-jüe, roku 202 př. n. l. bylo do Fu-čou přeneseno hlavní město Min-jüe. Roku 110 př. n. l. obsadila Fu-ťien říše Chan. Ve 4. století po dobytí severní Číny kočovníky přišla do města vlna uprchlíků. Roku 725 za dynastie Tchang město získalo dnešní název. V letech 909–945 bylo centrem království Min. Za říše Sung bylo prosperujícím střediskem námořního obchodu i vzdělanosti, žili zde filozof Ču Si a básník Sin Čchi-ťi. V mingské éře bylo východiskem plateb Čeng Chea. Přední postavení mezi čínskými přístavy si uchovalo i v 19. století, kdy bylo jedním z pěti otevřených přístavů uvedených v Nankingské smlouvě.\n\nHlavním letiště pro Fu-čou je mezinárodní letiště Fu-čou Čchang-le, které leží přibližně padesát kilometrů východně od města na území obvodu Čchang-le.\n\n"}
{"id": "583519", "url": "https://cs.wikipedia.org/wiki?curid=583519", "title": "Comité de liaison de la majorité présidentielle", "text": "Comité de liaison de la majorité présidentielle\n\nComité de liaison de la majorité présidentielle (česky \"Výbor spojení prezidentské většiny\") je francouzská politická struktura iniciovaná Nicolasem Sarkozym na podporu jeho prezidentství a na podporu vlády Svazu pro lidové hnutí (UMP).\n\nKromě UMP sdružuje výbor ke straně přidružené organizace (strany, hnutí) i politické strany na UMP nezávislé (viz přehled členů). Smyslem výboru je koordinace společného postupu ve volbách, včetně tvorby jednotných kandidátek (poprvé pro volby do Evropského parlamentu 2009). Podle Françoise Fillona má představovat \"laboratoř idejí, místo pro konfrontaci rozličných projektů, které ztělesňují pokud možno co největší rozmanitost francouzské společnosti\". Ve výboru jsou přítomny i strany, které se hlásí k levici politického spektra, což odpovídá Sarkozyho politice \"otevření se levici\".\n\n"}
{"id": "583520", "url": "https://cs.wikipedia.org/wiki?curid=583520", "title": "Volta (přehradní nádrž)", "text": "Volta (přehradní nádrž)\n\nVolta je přehradní nádrž v Ghaně, která je největší na světě podle rozlohy vodní plochy a čtvrtá největší podle objemu zadržované vody. Má rozlohu 8502 km². Nachází se na nultém poledníku šest stupňů severně od rovníku. Nejsevernější místo vodní plochy dosahuje k městu Yapei a nejjižnějším místem je přehradní hráz Akosombo o 520 km níže po proudu řeky. Hráz zadržuje vody Bílé a Černé Volty, které se před vybudováním přehrady stékaly v místech, kde je dnes střed vodní plochy přehradní nádrže. Vodu z přehrady odvádí řeka Volta do Atlantského oceánu.\n\nHráz Akosombo se začala stavět v roce 1961 a byla dokončena v roce 1965. Z důvodu zatopení muselo být přestěhováno přibližně 78 000 obyvatel a 200 000 zvířat do nových měst a vesnic. Bylo zbouráno přibližně 120 budov.\n\nV hrázi je zabudovaná vodní elektrárna, která zásobuje elektrickou energií většinu země a také se vyváží, především do Toga a Beninu. Vodní plocha je rovněž využívaná pro vodní dopravu a rybolov. Na západním břehu se nachází národní park Digya.\n"}
{"id": "583535", "url": "https://cs.wikipedia.org/wiki?curid=583535", "title": "Eugen Dostál", "text": "Eugen Dostál\n\nEugen Dostál (23. prosince 1889, Příbor – 27. ledna 1943, Brno) byl český historik umění, výtvarný kritik a vysokoškolský pedagog.\nOd roku 1908 studoval na Vídeňské univerzitě práva a od roku 1910 také dějiny umění na Ústavu pro rakouský dějezpyt (\"Institut für Österreichische Geschichtsforschnung\", prof. Franz Wickhoff, Alois Riegl). Roku 1914 obhájil rigorózní práci \"Die gotische Architektur in Rom\". Od roku 1919 do roku 1926 působil jako zemský konzervátor při Státním památkovém úřadu pro Moravu a Slezsko v Brně. \n\nOd roku 1921 byl soukromým docentem, 1923 řádným docentem, 1927 mimořádným profesorem, 1928 řádným profesorem dějin umění na Masarykově univerzitě v Brně. Byl zakladatelem Semináře dějin umění (1927-1943), děkanem (1937-1938) a proděkanem (1938-1939) Filozofické fakulty Masarykovy univerzity. V letech 1938-1942 působil jako externí profesor dějin umění na bratislavské univerzitě. \n\nByl výtvarným referentem Lidových novin, Moravské orlice, Moravských novin a Radiojournalu Brno (1929-1940), aktivním členem Kruhu pro pěstování dějin umění.\n\nDne 2. července 1940 se v Brně oženil s Olgou Heberovou (1906–1980).\n\nZabýval se zprvu italskou gotickou architekturou, českými iluminovanými rukopisy 14. století a gotickými madonami. Je autorem monografie o Václavu Hollarovi. Roku 1932 objevil v kapli Matky Boží poblíž hradu Veveří v nepůvodním rokokovém rámu vzácný raně gotický obraz Madony. O svém nálezu publikoval článek v německém deníku Prager Presse. \n\nSepsal katalog kroměřížské arcibiskupské obrazárny a publikoval stať o Tizianově obrazu Apollo a Marsyas. Později se věnoval také modernímu umění (Bohumil Kubišta, Antoš Frolka, Jaroslav Veris) a publikoval medailony historiků umění Karla Boromejského Mádla, Vojtěcha Birnbauma a Karla Chytila.\n\n\n\n"}
{"id": "583554", "url": "https://cs.wikipedia.org/wiki?curid=583554", "title": "Videorozhodčí", "text": "Videorozhodčí\n\nVideorozhodčí je jeden z činovníků hokejového utkání, který posuzuje opakované záznamy sporných branek. Jelikož nemá přístup k televizním monitorům, rozhodnutí videorozhodčího při sporných brankách je bráno jako konečné.\n\nBranky mohou být posuzovány pouze v následujících situacích:\n\n"}
{"id": "583555", "url": "https://cs.wikipedia.org/wiki?curid=583555", "title": "Sixtinská madona", "text": "Sixtinská madona\n\nSixtinská madona (někdy též zvaná Madona di San Sisto) je světoznámý obraz italského renesančního malíře Raffaela Santiho (1483–1520), který je dnes umístěn v obrazárně v drážďanském Zwingeru (Gemäldegalerie Alte Meister). Jedná se o vrcholné oltářní dílo, v němž v minulosti mnozí spatřovali „ideální zobrazení zbožného rozjímání, tiché vznešenosti i vnitřní křesťanské síly“.\n\nObraz je obměnou tradiční \"sacra conversazione\", což je renesanční ikonografický typ madony s Ježíškem a anděly u nohou, jež trůní mezi stojícími světci, jakoby při duchovním rozhovoru. Zobrazuje Pannu Marii, jež drží na rukou malého Ježíše a stojí přitom na oblaku před roztaženou oponou. Na oblacích před ní klečí sv. Sixtus po levé ruce a sv. Barbora po pravé. Madona jako ztělesnění vznešenosti a humánnosti sestupuje jakoby k divákovi a ukazuje mu budoucího Spasitele. Papež Sixtus II. jí v hluboké úctě naznačuje cestu z oblaků na zem, do kostela sv. Sixta (San Sisto), zatímco sv. Barbora upírá pohled na dvojici andílků, kteří se se znuděnými výrazy opírají o spodní rám obrazu.\n\nObraz obsahuje symbolické prvky. Lze je nalézt v Ježíšově poloze v Mariiných rukou, v rozhrnuté oponě a v tiáře stojící u papežových nohou. Podle katolického chápání se chléb a víno proměňují v tělo a krev Páně. Sv. Sixtus a sv. Barbora rozhrnuli oponu, aby tak umožnili návrat Krista na Mariiných rukou k svaté oběti. Panna Marie nabízí Krista jako eucharistii: neobjímá jej tak, jako si matka přivine dítě, ale drží ho před sebou. Obraz byl původně umístěn naproti kříži, papež odkazuje na budoucí ukřižování Krista.\nTiára u papežových nohou je přímým odkazem na rodinu papeže Julia II., jejímž patronem sv. Sixtus byl. Symbolizuje ji žalud, který tiáru korunuje. Občanské jméno Julia II. znělo Giuliano della Rovere ( znamená slovo \"rovere\" dub).\n\nObraz si u Raffaela objednali benediktýni z kláštera San Sisto v Piacenze. Součástí zadání bylo, že na obraze má být jak sv. Sixtus, tak sv. Barbara, neboť klášter byl zasvěcen oběma světcům. Raffael dílo pro klášter vytvořil jako oltářní obraz. Namaloval tuto olejomalbu nedlouho před svou smrtí, asi kolem roku 1513 / 1514. Byla to poslední madona a současně poslední obraz, který dokončil vlastní rukou.\n\nV roce 1754 zakoupil obraz za 110 000 až 120 000 franků polský král, velkokníže litevský a saský kurfiřt August III. či Fridrich August II. a nechal jej převézt do Drážďan, kde se mu opět dostalo výsostného uznání. Německý historik umění Hans Belting popisuje společně s Helen Atkinsovou v \"Neviditelném veledíle\" z roku 2001, jaký obrovský vliv měl obraz v Německu:\nRaffaelova \"Sixtinská madona\" v Drážďanech podnítila jako žádné jiné umělecké dílo německou představivost, rozdělujíc či spojujíc je v debatě o umění a náboženství... Tento obraz byl znovu a znovu vynášen jako vrcholné dílo světového malířství a označován přídomkem „božský“...\nUznání, jemuž se začal obraz v Německu okamžitě těšit, dobře ilustruje legenda, v níž se praví, že August III. posunul svůj trůn stranou, aby se dílo mohlo lépe vyjímat. \"Sixtinskou madonu\" ve svých populárních a oblíbených \"Dějinách starověkého umění\" (Geschichte der Kunst des Alterthums) z roku 1764 vynesl estetik, historik a archeolog Johann Joachim Winckelmann, jenž k ní přitáhl pozornost veřejnosti a učinil ji předmětem diskuse o významu klasických a křesťanských prvků na obraze, označuje přitom Raffaela střídavě za „oddaného křesťana“ a „božského pohana“ (vzhledem k jeho pojetí Panny Marie, jež by mohla stejně dobře být Junonou. Němci si obraz svázali s vlastní legendou o „Raffaelově vizi“, jejíž vznik se datuje do posledních desetiletí 17. století. Podle této legendy – jež byla zpracována v řadě příběhů, a byla podle ní napsána i hra – se Raffaelovi dostalo božského vnuknutí, které mu umožnilo stvořit toto nesmrtelné dílo. Sama legenda způsobovala, že řada lidí upadala při spatření obrazu do stavu náboženského vytržení a učinila z něj svým způsobem ikonu německého romantismu. Obraz ovlivnil Goetha, Wagnera a Nietzscheho. V roce 1855 bylo ve Zwingeru otevřeno Nové královské muzeum (Neues Königliches Museum), jehož architektem byl Gottfried Semper, a \"Sixtinská madona\" v něm obdržela samostatnou místnost.\n\n\"Sixtinská madona\" byla sice uchráněna před bombardováním Drážďan, neboť byla spolu s ostatními uměleckými předměty z drážďanských sbírek ukryta v podzemní štole nedaleko Pirny, avšak poté co úkryt objevila speciální brigáda Rudé armády, jejímž úkolem bylo shromažďovat umělecké předměty nalezené v sovětské zóně a odesílat je do Moskvy, putovala do SSSR i ona. Obraz byl spolu s jinými díly krátce umístěn v zámku Pillnitz u Drážďan, odkud byl v bedně převezen po železnici do Moskvy, kde byl umístěn do Puškinova muzea. Zde byl také v roce 1946 dočasně vystaven spolu s dalšími uměleckými poklady, jichž se Sověti zmocnili. Po Stalinově smrti se však v roce 1955 sovětská vláda rozhodla vrátit obraz zpět do Německa „pro podporu a utužení rodícího se přátelství mezi sovětským a německým lidem“. Ve světovém tisku se následně rozběhla polemika, v níž se tvrdilo, že drážďanská umělecká sbírka byla v době svého pobytu v SSSR poškozena.\nSověti kontrovali námitkou, že ve skutečnosti zmíněná umělecká díla zachránili, neboť podzemní štola, v níž byla ukryta, sice byla opatřena klimatizací, avšak vzhledem k přerušení dodávky proudu ohrožovala umělecká díla nebezpečná vlhkost.\n\nZačaly se šířit příběhy o hrozných podmínkách, z nichž byla \"Sixtinská madona\" zachráněna, ale jak v roce 1991 uvedl časopis \"ARTnews\", ruský historik umění Andrej Čegodajev, který byl v roce 1945 vyslán Sověty do Německa, to popřel:\n\nByla to ta nejnestoudnější lež... Na snímku jsou dva (ve skutečnosti čtyři) vojáci, kteří v šeru nějaké jeskyně vynášejí po kolena ve vodě na popruzích Sixtinskou madonu. Nesou ji ve svislé poloze a s velkou lehkostí, jako by jen dvěma prsty. Ale ten obraz se tímhle způsobem nedal zdvihnout... ani kdyby tam byl tucet chlapů... protože byl zarámovaný. Vše, co je spojeno s touto imaginární záchranou, je prostě a jednoduše lež.\n\n\"ARTnews\" také uvedl, že i velitel brigády, která obraz vyzvedla z úkrytu, označil ve svém dopise časopisu \"Literaturnaja gazeta\", jenž byl publikován v padesátých letech, tyto příběhy za lživé. Uvedl v něm, že \"Sixtinská madona\" byla, podobně jako řada jiných obrazů, uložena... v suché štole, v níž byla řada přístrojů, jež sledovaly vlhkost, teplotu atd. Ať už je to pravda, či nikoli, příběhy o zachránění \"Sixtinské madony\" se zakořenily v představivosti lidí a dostaly se coby fakta i do řady knih.\n\nPo svém návratu do Německa byl obraz restaurován a umístěn do obrazárny v drážďanském Zwingeru, jejíž ozdobou a chloubou se opět stal. V mnohých turistických průvodcích je uváděn jako zdejší nejslavnější umělecké dílo.\n\nVýrazným prvkem obrazu je již zmíněná dvojice andílků opírajících se o spodní rám obrazu a sledujících výjev nad sebou. Ti se proslavili sami o sobě. Již v roce 1913 prohlásil americký hudební kritik Gustav Kobbé, že „žádný anděl či skupina andělů nejsou tak slavní, jako ti dva, kteří se opírají o vršek oltáře naznačeného v samé spodní části obrazu“. Tato dvojice se objevila na poštovních známkách a na pohlednicích, jako potisk na tričkách a na balicím papíru, a dokonce i na krabičkách kondomů. O jejich vzniku koluje řada legend. Podle článku, který vyšel v roce 1912 v americkém časopisu \"Fra\", byly jejich předlohou děti jedné z žen, jež stály Raffaelovi modelem, které se přišly podívat, jak mistr pracuje. Raffaela zaujal jejich postoj, a tak je, přesně jak byly, zachytil na obraze. Jiný příběh, vylíčený v americkém dětském časopisu \"St. Nicholas Magazine\" v roce 1912, vypráví, že Raffaela spíše inspirovaly dvě děti, jež potkal na ulici, „kterak se toužebně dívají do výkladu pekařství“.\n"}
{"id": "583556", "url": "https://cs.wikipedia.org/wiki?curid=583556", "title": "Josef Šolín", "text": "Josef Šolín\n\nJosef Šolín (4. březen 1841 Trhová Kamenice – 19. září 1912 Praha ) byl český matematik a inženýr, profesor pražské techniky.\n\nNarodil se v Trhové Kamenici. Absolvoval nižší reálku v Chrudimi a vyšší reálku v Ječné v Praze. V letech 1860–1864 studoval pražský Polytechnický institut. V roce 1863 studoval též na filosofické fakultě Univerzity Karlovy. V letech 1864–1868 byl asistentem na katedře deskriptivní geometrie. Po získání aprobace z matematiky a deskriptivní geometrie v roce 1868 vyučoval na reálce. Matematiku vyučoval také na Vyšší dívčí škole v Praze . V roce 1869 nastoupil jako docent stavební mechaniky zpět na pražskou techniku. V roce 1873 byl jmenován mimořádným a v roce 1876 řádným profesorem. V roce 1878 předal svou funkci Eduardu Weyrovi a obdržel profesuru pružnosti a pevnosti. Ve třech funkčních obdobích (1879–1880, 1889–1890 a 1905–1906) byl zvolen rektorem, jedenáctkrát byl děkanem.\n\nPůsobil rovněž jako redaktor Ottova slovníku naučného, kde byl vrchním redaktorem pro technické obory.\n\nPodrobný obsah a rozbor všech jeho prací byl uveřejněn v časopise \"Technický obzor\" (r. 1911, str. 47 a dále).\n\n\n\n\n"}
{"id": "583557", "url": "https://cs.wikipedia.org/wiki?curid=583557", "title": "Václavický potok", "text": "Václavický potok\n\nVáclavický potok je pravostranný přítok Lužické Nisy v okrese Liberec v Libereckém kraji. Délka toku činí 8,2 km. Plocha povodí měří 15,0 km².\n\nPramen Václavického potoka, který je vodohospodáři uváděn jako hlavní, vyvěrá jihovýchodně od Václavic v nadmořské výšce okolo 365 m. Jako pramen bývá též uváděn vodní tok \"(ID: 207570000400)\" vyvěrající západně od Horního Vítkova, na jihozápadním úbočí kopce Výhledy (569 m n. m.), v nadmořské výšce 410 m. Teče převážně jihozápadním směrem. Během svého poměrně krátkého toku vytváří nesčetné kaskády, svým tokem napájí dva rybníky. Do Lužické Nisy se vlévá v Chotyni v nadmořské výšce okolo 255 m.\n\nPrůměrný průtok Václavického potoka u ústí činí 0,20 m³/s.\n"}
{"id": "583558", "url": "https://cs.wikipedia.org/wiki?curid=583558", "title": "Palestra", "text": "Palestra\n\nPalestra též palaistra (z řeckého παλαίστρα \"palaístra\" „zápasiště“, latinsky palaestra) byla plocha vysypaná pískem nebo štěrkem určená ke cvičení zápasů a obklopená sloupovím. Později se tento výraz používal jako synonymum pro řecký gymnasion. Byla součástí nejen gymnasií, ale též lázní.\n\nV 6. století př. n. l. byla palestra čistě sportovně výchovné zařízení, které zajišťovalo vojenskou výuku. V 5. století př. n. l. se palestra stala běžným výchovným místem, kde probíhala nejen tělesná, ale též duchovní výchova a palestra se tak přiblížila gymnasionu.\nŘecká palestra měla vždy obdobný tvar. Velký dvůr obklopený kolonádou (jako peristyl) členěný a doplněný několika prostory:\n\nPalestry tohoto druhu se dochovaly v Athénách, Epidauru, Olympii, Priéné a Délu. Původně se nacházely na okrajích měst, později, když se stávaly veřejnými institucemi, se stavěly blíže k centrům měst (např. v Korintu, Pergamonu a Milétu).\n\nU Římanů se palestry stávaly součástí veřejných lázní. Bohem palestry byl Hermés.\n"}
{"id": "583562", "url": "https://cs.wikipedia.org/wiki?curid=583562", "title": "Turov (Bělorusko)", "text": "Turov (Bělorusko)\n\nTurov (; , v českém přepisu Turaŭ) je město v Žytkavičském rajónu Homelské oblasti, jedno z nejstarších měst Běloruska a hlavní město Turovského knížectví ve XII.—XIII. stol. Leží v Polesí na řece Pripjať a na 25 km severozápadně od železniční stanice města Žytkavičy, 258 km od města Homel. Je také spojen silnicí s obcemi Davyd-Haradokem a Lelčycemi. Nejbližší města jsou Žytkavičy — 25 km, Mikaševičy — 69 km, Lelčicy — 57 km, Stolin — 81 km. V roce 2009 zde žilo 3000 obyvatel.\n\n"}
{"id": "583564", "url": "https://cs.wikipedia.org/wiki?curid=583564", "title": "Větrovec (Hanušovická vrchovina)", "text": "Větrovec (Hanušovická vrchovina)\n\nVětrovec (německy Widkopf nebo Windenberg) je kopec v moravské části podhůří Králického Sněžníku. Nadmořská výška je 785 m. Nachází se asi 1,3 km severovýchodně od středu vesnice Vysoká a asi 1,4 km SZ od kostela ve Vysokých Žibřidovicích.\n\nZ jihozápadních svahů hory odtéká voda do Zeleného potoka, na severovýchod do Prudkého potoka, oblast se nachází v povodí Moravy.\n\nVrcholová partie a části svahů (hlavně do údolí Zeleného potoka) jsou zalesněny, nejčastěji kulturními smrčinami. Na ostatních svazích se pak nachází louky.\n"}
{"id": "583565", "url": "https://cs.wikipedia.org/wiki?curid=583565", "title": "Kapalinový teploměr", "text": "Kapalinový teploměr\n\nKapalinový teploměr je běžný typ teploměru, který měří teplotu rozpínáním kapalin v tenké skleněné trubičce (kapiláře). Skleněná nádobka obsahuje kapalinu, nejčastěji rtuť nebo obarvený líh, které jsou velmi citlivé na změny teploty. Rozpínání těchto kapalin je téměř rovnoměrné. Rtuť se používá pro vyšší teploty (maximální rozsah −39 až 357 °C, tj. mezi body tání a varu) a líh pro nižší teploty. Rtuťový teploměr používaný v laboratoři měří v rozmezí teplot od −30 °C do 300 °C. Lihový teploměr používaný v laboratoři měří v rozmezí teplot −170 °C do 70 °C.\n\nSpeciální teploměry[editovat | editovat zdroj]\n\nLékařský teploměr – má větší baňku se rtutí a nad ní je trubička zúžená. Při poklesu teploty se rtuťový sloupec ve zúženém místě přeruší a tak zůstane zaznamenána nejvyšší teplota, která se měří s přesností na desetiny stupně. Před dalším měřením se rtuť vrátí zpět „sklepnutím“.\n\nMaximo-minimální teploměr – teploměr s trubicí ve tvaru „U“. Baňka s lihem je na horním konci ramene a spodní část trubice je vyplněna rtutí. Nad její hladinou jsou v obou ramenech ocelové značky. U obou ramen jsou stupnice (jedna je obrácená). Když stoupá teplota, líh zvětšuje objem a vytlačuje před sebou rtuť do druhého ramene a ta před sebou posouvá ocelovou značku, která pak ukáže největší dosaženou teplotu. Pokud teplota klesá, líh zmenšuje objem a rtuť se vrací zpět a posouvá druhou značkou, která pak ukáže nejnižší teplotu. Tak můžeme zjistit maximální a minimální dosaženou teplotu za sledované období. Před dalším měření se provádí nulování, pomocí magnetu se značky posunou zpět. Používá se např. v meteorologii. \n"}
{"id": "583566", "url": "https://cs.wikipedia.org/wiki?curid=583566", "title": "Anheuser-Busch", "text": "Anheuser-Busch\n\nSpolečnost Anheuser-Busch Companies, Inc. je největší pivovarnický podnik v USA. Patří pod belgickou síť pivovarů Anheuser-Busch InBev, což je největší společnost zabývající se výrobou a prodejem piva na světě. Od roku 1907 vede rozsáhlé soudní spory s českým pivovarem Budějovický Budvar o ochrannou známku Budweiser, z nichž většinu prohrál.\n\n"}
{"id": "583567", "url": "https://cs.wikipedia.org/wiki?curid=583567", "title": "Pater familias", "text": "Pater familias\n\nPater familias (lat. \"otec rodiny\") byl v antickém Římě hlavou patriarchální rodiny. Jeho postavení bylo velmi silné: formálně vlastnil veškerý rodinný majetek (ostatní členové rodiny nesměli vlastnit vůbec nic, všechno, co nabývali, nabývali pro otce), měl prakticky neomezenou \"moc otcovskou\" (\"patria potestas\") nad dětmi a obdobnou moc (\"manus\") nad manželkou, nad rodinnými příslušníky měl dokonce i \"právo nad životem a smrtí\" (\"potestatem vitae necisque\"), své děti mohl v krajním případě i prodat (\"ius vendendi\").\n\nUvnitř rodiny byl pater familias jedinou svéprávnou osobou (\"sui iuris\"), ostatní členové rodiny (manželka, děti, manželky neemancipovaných synů, vnoučata, pravnoučata) mu byli přísně podřízeni a zcela závislí na jeho právu (byli \"alieni iuris\", práva cizího – svého otce), jejich postavení z hlediska práva soukromého bylo tak nicotné, že byli dokonce přirovnáváni k otrokům (\"servorum loco\"). Na druhou stranu však byl pater familias odpovědný za škodu, kterou způsobily osoby jemu podřízené, a z deliktů těchto lidí musel platit pokutu on. V případě, že osoba jemu podřízená spáchala delikt, mohl tuto osobu vydat na přechodnou dobu poškozenému, v jeho rodině pak setrvával (v jakémsi přechodném otroctví – \"mancipiu\") do té doby, dokud škodu neodpracoval. Po tuto dobu však nad danou osobou ztrácel \"patria potestas\".\n\nDalší pravomoce otce rodiny pak byly: právo jmenovat dětem poručníka v poslední vůli, právo dát dětem souhlas k zásnubám a uzavření manželství, právo ustanovit dětem dědice na případ, že by po smrti otce zemřely v nedospělosti. Trojím obrazným prodejem syna (mancipací) či jediným dcery a ostatních descendentů docházelo k tzv. emancipaci: zániku moci otcovské. Emancipací docházelo ke kapitisdeminuci, zrušení agnátských vztahů a zejména k osamostatnění dotyčného: přestává být \"alieni iuris\" a stává se \"sui iuris\".\n\nPater familias měl čtyři silné pravomoci:\n\nOtcovská moc byla vykonávána nad všemi potomky – descendenty, jež se do této pozice narodili, tedy byli řádně přijati otcem rodiny, nebo byli adoptováni. Přijetí novorozeněte otcem rodiny probíhalo jako obřad, kdy bylo novorozeně položeno na zem před otce rodiny a jím ze země zvednuto. Tím se stalo členem rodiny.\n\nAdopcí (\"adoptio\") se rozumí adopce jako taková, ale i adrogace (\"adrogatio\"). Adopce v užším slova smyslu je přechodem osoby \"alieni iuris\" z moci jednoho otce rodiny do moci nového. V praxi se prováděla propuštěním adoptovaného, který následně vstoupil do mancipia u otce nového a ten pomocí věcné žaloby usiloval o otcovskou moc nad adoptovaným. Soudce následně rozhodl, že adoptovaný je legitimním potomkem adoptujícího. Justiniánské právo zřídilo následně povinnost souhlasu adoptovaného, který zároveň musel být alespoň o 18 let mladší, nežli adoptující. Adrogace je podřízením jednoho otce rodiny jinému. Adrogovaný se stává osobou \"alieni iuris\" a získal postavení syna adrogátora.\n\nZánik moci otcovské nastával v případě, zemřel-li potomek, na kterého moc působila, nebo byl-li potomek adoptován jiným otcem rodiny. Dále pak zanikala, pokud byl otec rodiny adrogován jiným otcem rodiny, nebo zemřel. Z moci otcovské bylo možno se též emancipovat. Rozvázána byla i při vstupu osoby \"alieni iuris\" do kněžského kolegia flaminů u mužů či kněžského kolegia vestálek u žen. \n\nObsah moci otcovské:\n\n"}
{"id": "583568", "url": "https://cs.wikipedia.org/wiki?curid=583568", "title": "Svatopluk Vladimirovič", "text": "Svatopluk Vladimirovič\n\nSvjatopolk I. Vladimirovič (rusky Святопо́лк Влади́мирович, ve staroruské tradici \"Святопо́лк Окая́нный\" - \"Svjatopolk Prokletý\" - okolo. 979—1019) byl jedním ze starších synů kyjevského knížete Vladimíra I. z manželství s Řekyní, jež byla původně ženou Vladimírova bratra Jaropolka. Odtud pramení pochybnosti, zda byl vůbec Vladimírovým synem nebo zda jej Vladimír přijal za svého. \n\nOd roku 988 spravoval z pověření svého otce Turov, v letech 1015—1016 a 1018—1019 vládl jako kníže Kyjevské Rusi. Přízvisko \"Окая́нный\" - Prokletý, Zatracený získal v důsledku tří bratrovražd, kterých se dopustil na samém počátku své vlády. Své bratry Borise, Gleba, a Svjatoslava nechal zabít pravoděpodobně proto, aby mohl na Rusi vládnout jako samovládce. Boris a Gleb byli později svatořečeni.\n\nRoku 1016 se dostal do konfliktu s dalším z bratří Jaroslavem, který jej s pomocí varjažských oddílů dvakrát vyhnal z Kyjeva a nakonec se vlády na Rusi ujal sám. Svjatopolk uprchl ze země a zemřel na neznámém místě.\n"}
{"id": "583570", "url": "https://cs.wikipedia.org/wiki?curid=583570", "title": "Boris a Gleb", "text": "Boris a Gleb\n\nBoris a Gleb (při křtu \"Roman\" a \"David\", zabiti v roce 1015) byla ruská knížata, synové kyjevského knížete Vladimíra I. Svjatoslaviče. V bratrovražedném boji, vzplanuvším roku 1015 po smrti jejich otce, byli zabiti na příkaz svého staršího bratra Svjatopolka I., který se zmocnil vlády. \n\nBoris a Gleb začali být již v polovině 11. století uctíváni v panovnické rodině jako \"strastotěrpci\" – mučedníci. K jejich svatořečení došlo roku 1072 u příležitosti přenesení ostatků do nově postaveného chrámu ve Vyšgorodě, který jim byl zasvěcen. Stali se prvními ruskými svatými, patrony ruských zemí a nebeskými pomocníky ruských panovníků. \n"}
{"id": "583572", "url": "https://cs.wikipedia.org/wiki?curid=583572", "title": "Vissarion Džugašvili", "text": "Vissarion Džugašvili\n\nVissarion Vanovič Džugašvili (gruzínsky \"ბესარიონ ჯუღაშვილი\", rusky \"Виссарион Ванович Джугашвили\", asi 1850, Didi-Lilo, Ruské impérium – 25. srpna 1909, Tiflis, Ruské impérium) byl otec Josifa Stalina. \n\nVissarion Džugašvili se narodil ve vesnici Didi-Lilo v Gruzii, nejspíš v roce 1850. Měl bratra Georgije, který byl později zavražděn loupežníky. Kvůli chudobě se přesunul do Gori za lepší prací. Na konci šedesátých a začátku sedmdesátých let 19. století si kupec Josif Baramov otevřel opravnu obuvi, do níž povolával nejlepší gruzínské mistry, mezi kterými byl i Džugašvili.\nPozději se seznámil s Jekatěrinou Geladzeovou, kterou si roku 1874 vzal. Narodili se jim synové Michail, Georgij a Josif. První dva synové brzy zemřeli.\n\nDžugašvili brzy propadl alkoholu a začal bít svou ženu i dítě. Později chtěl, aby syn převzal jeho místo v dílně, matka však Josifa poslala do Tbiliského duchovního semináře.\nDalší osud Vissariona Džugašviliho není moc znám. Podle úvah Džugašviliho vnučky Světlany Allilujevové zahynul její děd v hospodské rvačce po ráně nožem v roce 1890. Podle oficiálních zpráv však zemřel 25. srpna 1909 v tbiliské nemocnici na tuberkulózu. Pohřben je ve městě Telavi.\n"}
{"id": "583574", "url": "https://cs.wikipedia.org/wiki?curid=583574", "title": "Železniční trať Siegburg–Olpe", "text": "Železniční trať Siegburg–Olpe\n\nŽelezniční trať Siegburg–Olpe (také zvaná , tedy \"Železnice údolím Aggeru\") je jednokolejná neelektrifikovaná lokální železniční trať v Severním Porýní-Vestfálsku. Používána je ovšem v současnosti jen její část z Overathu (kde se připojuje trať z Kolína nad Rýnem) do Dieringhausenu, úseky Siegburg–Overath a Dieringhausen–Olpe jsou mimo provoz.\n"}
{"id": "583576", "url": "https://cs.wikipedia.org/wiki?curid=583576", "title": "Cacau", "text": "Cacau\n\nClaudemir Jerônimo Barretto (* 27. března 1981, Santo André, Brazílie), známý jako Cacau, je německý fotbalový útočník narozený v Brazílii. Od léta 2014 nastupuje za japonský tým Cerezo Osaka.\n\nStal se německým reprezentantem. Byl nominován na mistrovství světa 2010 v Jihoafrické republice.\n\nV letech 2009–2012 odehrál za německý národní tým celkem 23 utkání, v nichž šestkrát skóroval.\n\nCacau je ženatý, má dceru a syna.\n\n"}
{"id": "583577", "url": "https://cs.wikipedia.org/wiki?curid=583577", "title": "Guimiliau", "text": "Guimiliau\n\nGuimiliau ( ) je obec v departmentu Finistère v regionu Bretaň ve Francii.\n\nNázev pochází ze spojení bretonského slova \"\" (město) a světce jménem Miliau. V roce 1330 se obec nazývala \"Ploemilau\", v roce 1459 \"Ploemiliau\", následně \"Ploumiliau\", roku 1793 \"Guimilian\" a od roku 1801 \"Guimiliau.\"\n\nSoučástí obce je osada Kerzu, která se nachází směrem na západ ve směru na Saint-Jacques en Guiclan.\n\nObyvatelstvo do počátku 20. století bylo stabilní, poté se značně snížilo o více než 50 % (důvodů bylo více: vylidňování venkova na počátku století způsobené migrací obyvatelstva do měst a pustošení dvou světových válek). V posledních 25 letech dochází ke zpětnému zvyšování populace.\n\nFarní oblast Guimiliau patřila do arcidiakonie Léon podřízené leónskému biskupovi a byla zasvěcena svatému Miliauovi.\n\nNejvýznamnější historickou památkou je enclos paroissial se sousoším kalvárie s více než 200 postavami.\n"}
{"id": "583584", "url": "https://cs.wikipedia.org/wiki?curid=583584", "title": "Irena Ondrová", "text": "Irena Ondrová\n\nIrena Ondrová (* 19. června 1949 Chomutov) je česká politička, bývalá senátorka za obvod č. 78 – Zlín a primátorka Zlína v letech 2006 až 2010, v letech 2003 až 2015 radní pro rozhlasové a televizní vysílání, členka ODS.\n\nDo roku 1994 pracovala ve zlínských mateřských školách jako učitelka, v poslední z nich se stala ředitelkou. V roce 2003 dokončila studia kulturologie na Filozofické fakultě Univerzity Karlovy. Je vdaná, má syna.\n\nV roce 1992 vstoupila do ODS. V letech 1994–1998 a 2002–2006 působila jako náměstkyně primátora města Zlína pro oblast školství, kultury a sociálních věcí, kde v letech 2006 až 2010 vykonávala funkci primátorky.\n\nVe volbách 1996 se stala členkou horní komory českého parlamentu, když v obou kolech porazila křesťanského demokrata Jaromíra Schneidera. V senátu se angažovala jako místopřesedkyně Výboru petičního, pro lidská práva, vědu, vzdělávání a kulturu (1996–1998 a 2000–2002), kterému v letech 1998–2000 předsedala.\nVe volbách 2002 svůj mandát obhajovala, a přestože první kolo vyhrála s 30,36 % hlasů, tak ve druhém kole 42,97 % hlasů a nebyla zvolena.\n\nOd roku 2003 zasedala v Radě pro rozhlasové a televizní vysílání. Funkce jí vypršela v červenci 2015.\n\n"}
{"id": "583586", "url": "https://cs.wikipedia.org/wiki?curid=583586", "title": "Isenheimský oltář", "text": "Isenheimský oltář\n\nIsenheimský oltář je nejvýznamnějším a současně také nejrozměrnějším dílem německého renesančního malíře a představitele pozdně gotického expresívního spiritualismu Matthiase Grünewalda (kolem 1470–1528). Oltář, jenž patří k nejvýznačnějším dílům světového malířství, a který umělec zhotovil v letech 1513–1515, je kombinací sochařství a malířství s dokonalým zobrazením výrazu a lidského těla v pohybu.\n\nGrünewald jej vytvořil na zakázku preceptora Guida Guersiho pro hlavní oltář bratrstva sv. Antonína v alsaském Isenheimu nedaleko Colmaru. Mniši zdejšího kláštera zasvěceného právě sv. Antonínovi se věnovali léčení nemocných, zejména lidí postižených ergotismem, jehož příznaky nesou jednotlivé postavy na oltáři včetně ukřižovaného Krista.\n\nAutoři oltáře kombinují v souladu s pozdně gotickou tradicí křídlových oltářů malbu s řezbou, malba zde však má mnohem větší podíl. Oltář má dvojitá křídla, jež umožňují tři různé konfigurace. Při uzavřeném oltáři je vidět scénu Ukřižování, na křídlech ji doprovází vyobrazení svatého Antonína a svatého Šebestiána a na predelle ve spodní části scéna Oplakávání Krista, jež zůstává viditelná i při prvním otevření.\n\nZavřený oltář vyjadřuje mystérium oběti. Uprostřed vidíme, zmučené Kristovo tělo, vlevo podpírá svatý Jan Evangelista omdlévající Pannu Marii. Pod křížem klečí a spíná k Ukřižovanému ruce svatá Máří Magdaléna. Vpravo stojí svatý Jan Křtitel s beránkem a ukazuje na Spasitele.\n\nSochařská práce, která je dílem Niklause von Hagenaua, se objeví teprve při rozevření skříně. Na rozdíl od středověkých oltářů, jež byly rozděleny na jednotlivá pole se samostatnými výjevy, se před námi v případě \"Isenheimského oltáře\" odehrává jednotný výjev viděný z jediného bodu a ve společném prostoru. První otevření ostře kontrastuje se zavřeným oltářem. Ve veselých barvách jsou zde líčeny nejpodstatnější okamžiky Kristova života – Zvěstování Panně Marii na levém křídle, Narození Páně uprostřed a Zmrtvýchvstání na pravém křídle. K nejoblíbenějším madonám německé renesanční malby patří postavička Panny Marie která vychází z chrámu za doprovodu andělské hudby a je zahalena zlatým božím mrakem. „Neposkvrněné početí symbolizují růžový keř bez trnů, uzavřená zahrada a benátské sklo.“\n\nPři druhém otevření se před námi objeví výjev Pokušení svatého Antonína a setkání sv. Antonína s poustevníkem Pavlem. Grünewald se zde představuje jako pozdně gotický fantaskní malíř. „Mocí své fantazie, vynalézavostí, schopností spojovat zdánlivě k sobě nepatřící věci, magickým účinkem barev a sugestivním působením akce se k jeho Pokušeni sv. Antonína přiblížili jen někteří surrealisté.“\n\nV současné době je \"Isenheimský oltář\" umístěn v Colmaru v Muzeu Unterlinden na východě Francie v Alsasku. Jeho části jsou rozloženy a opatrně rozřezány, aby bylo možné prohlédnout si všechny tři pozice samostatně.\n"}
{"id": "583588", "url": "https://cs.wikipedia.org/wiki?curid=583588", "title": "MND", "text": "MND\n\nMND a.s. (Moravské naftové doly) je akciová společnost zabývající se těžbou ropy a plynu. Vznikla v roce 1958 jako československý státní podnik. Od roku 2010 je jejím vlastníkem investiční skupina KKCG Karla Komárka mladšího.\n\nNa počátku roku 1946 vznikla společnost Československé naftové závody. O 12 let později byly sloučeny s podobnou společností na Slovensku, nový podnik získal pojmenování Moravské naftové doly. Po společenských změnách (rok 1989) se slovenská část odtrhla a podnik změnil na akciovou společnost. V ní získaly své podíly Slovenský plynárenský priemysel, E.ON.Rhugas a společnost Karla Komárka mladšího \"KKCG\". Poslední z nich počátkem roku 2010 zbývající podíly odkoupila a stala se 100% vlastníkem. Hodnota aktiv společnosti dosahuje 24 mld. Kč. Společnost KKCG je vlastníkem společnosti i v roce 2014.\n\nPo roce 1990 společnost své aktivity rozšířila i do zahraničí (Blízký východ, severní Afrika, území bývalého Sovětského svazu). Vyhledává a těží ropy, zemní plyn, staví zásobníky plynu. Na území České republiky těží ročně 6 000 barelů ropy a plynu, v zahraničí až 250 000 000 barelů.\n\nV roce 1948 v podniku pracovalo na různých pracovištích 1858 pracovníků. V roce 2005, o slovenskou část zredukovaná, společnost vykázala 618 zaměstnanců.\n\nMoravské naftové doly jsou největší těžební společností ropy a zemního plynu v České republice. Zároveň nabízí druhou největší skladovací kapacitu plynu v ČR. \n\nSpolečnost MND a.s. vstoupila dne 27. 1. 2014 na trh prodeje plynu pro domácnosti a maloodběr. Plyn MND nabízí pod označením \"Plyn z první ruky\". Tento produkt vyjadřuje skutečnost, že společnost plyn přímo těží a skladuje ve vlastních zásobnících na jižní Moravě.\n\nOd 1. 5. 2014 vstoupila společnost MND také na trh prodeje elektřiny. Elektřinu nabízí pod označením \"Proud\" se stejnými smluvními podmínkami jako plyn. \n\nV letech 2017 a 2018 dosáhla společnost MND největšího počtu nových odběrných míst plynu mezi novými dodavateli. Dalo by se říci, že je tedy nejpreferovanějším dodavatelem zemního plynu v ČR. Svým zákazníkům umožňuje například volně si nastavit hranici pro vrácení výše přeplatku. Automaticky zasílá pouze přeplatky vyšší než 500 Kč, zákazník se však na MND může obrátit a tuto hranici změnit.\n\nSe vstupem na retailový trh došlo i ke změně loga.\n\n\n\n"}
{"id": "583591", "url": "https://cs.wikipedia.org/wiki?curid=583591", "title": "Josef Kaňa", "text": "Josef Kaňa\n\nJosef Kaňa (9. února 1943 – 10. srpna 2017 ) byl český politik a technik, bývalý senátor za obvod č. 79 – Hodonín, bývalý místopředseda České národní rady (1986-1990) a člen KDU-ČSL.\n\nOdmaturoval v roce 1961 na SPŠ stavebních hmot v Hodoníně. Do roku 1971 dálkově studoval Chemickou fakultu Slovenské vysoké školy technické. V roce 1961 pracoval v Poštorenských keramických závodech, poté absolvoval základní vojenskou službu. V letech 1966-1998 byl zaměstnán v Moravských naftových dolech Hodonín, kde po roce 1990 působil jako personální ředitel. Byl ženatý, měl dvě děti a 6 vnoučat. Žije v Dolních Bojanovicích na Hodonínsku. Do roku 2012 se aktivně věnoval svému vinohradu, kvůli Parkinsonově nemoci své mnohé koníčky musel omezit.\n\nV letech 1986-1990 zasedal za Československou stranu lidovou v České národní radě, kde po celou dobu vykonával funkci místopředsedy. V té době byl i místopředsedou ČSL.\n\nVe volbách 1998 se stal členem horní komory českého parlamentu, když v obou kolech porazil sociálního demokrata Zdeňka Lukeše. V senátu vykonával místopřesednické posty ve Výboru petičním, pro lidská práva, vědu, vzdělávání a kulturu (1998-2002) a v senátorském klubu KDU-ČSL (1998-2000), kde v následujícím období (2000-2002) zastával funkci 1. místopředsedy a v letech 2002-2004 této stranické frakci předsedal. Také se věnoval činnosti Výboru pro zahraniční věci, obranu a bezpečnost. Ve volbách 2004 svůj mandát obhajoval, ovšem v obou kolech jej porazila občanská demokratka Alena Venhodová.\n\n"}
{"id": "583596", "url": "https://cs.wikipedia.org/wiki?curid=583596", "title": "Bažanka", "text": "Bažanka\n\nBažanka (\"Mercurialis\") je rod rostlin z čeledi pryšcovité.\n\nDeset druhů se vyskytuje převážně v mírném podnebném pásmu, patří mezi mezofyty i xerofyty. Jsou rozšířeny v západní, střední a jižní Evropě, v jižních oblastech Skandinávie, v Pobaltí, Bělorusku a v Rumunsku. Areál výskytu zasahuje na sever Afriky, do Malé Asie, na Blízký východ, pod Himálaj, do Thajska, Číny, Taiwanu a Japonska. Jako zavlečená rostlina vyrůstá na jihozápadě i jihovýchodě Austrálie, na Novém Zélandu a dále na severozápadě a severovýchodě USA a východě Kanady.\n\nV ČR rostou ve volné přírodě v nižších a středních polohách tři druhy, hojně, roztroušeně i vzácně. Nejlépe jim vyhovují humózní křoviny nebo listnaté a smíšené lesy, objevují se často v souvislých kobercích poblíž vodních toků. Nejsou však všechny stejně hojné, např. bažanka vejčitá je v České republice považována za kriticky ohrožený druh a na Slovensku se nevyskytuje vůbec.\n\nBažanka je jedním ze dvou rodů rostlin čeledě pryšcovitých vyskytujících se na území ČR, druhým rodem je pryšec.\n\nRod bažanka je tvořen jednoletými i vytrvalými bylinami nebo polokeři vysokými 10 až 50 cm, v převážné většině dvoudomými. U některých druhů, rostoucích mimo ČR, rostlinné pletivo obsahuje buňky s latexem. Mívají vřetenovitý kořen, vytrvalé druhy se rozmnožují i oddenky. Čtyřhranná lodyha bývá nevětvená i větvená. Řapíkaté nebo přisedlé vstřícné listy s drobnými šupinatými, listnatými nebo ostnatými palisty jsou kopinaté až podlouhle vejčité, tupě pilovitě zubaté, nervatura listů je zpeřená.\n\nSamčí květy jsou uspořádány v klasnatá nebo hroznovitá květenství, jejich drobné žluté nebo zelené květy nemají korunu, kalich je vytvořen pouhými třemi lístky. V květu bývá 8 až 20 volných tyčinek. Samičí květenství vyrůstají z úžlabí listů, nejsou větvená, žlutozelené květy mají krátké stopky a shlukují se ve 1 až 3 květých klubkách, jejich květy také nemají korunu, kalich je opět vytvořen třemi šupinovitými lístky, mají 2 až 3 patyčinky. Svrchní semeník má 2 až 3 pouzdra a 2 až 3 čnělky opatřené uvnitř po celé délce bliznami.\n\nOpylování je závislé na hmyzu. Vykvétá většinou v dubnu a květnu. Plody jsou dvoupouzdré pukající tobolky se semenem vejčitého nebo kulovitého tvaru. Rostlina se nejčastěji rozmnožuje autochorně, svá semena rozstřeluje do okolí.\n\nJako téměř všechny rostliny z čeledě pryšcovitých obsahuje bažanka toxické látky, které se mohou u lidí při požití většího množství čerstvé rostliny projevit nechutenstvím, průjmem nebo narušením srdeční činnosti, následky nebývají smrtelné. Sušením se toxicita drogy výrazně snižuje. V lidovém léčitelství se natě bažanky vytrvalé používalo vně jako prostředku s projímavým a močopudným účinkem nebo zevně na špatně se hojící rány.\n\nNěkteré druhy, např. bažanka roční, jsou hodnoceny jako obtížný polní plevel, zapleveluje převážně okopaniny, zeleniny a ostatní širokořádkové plodiny nevytvářející zapojený porost.\n\nRod bažanka se dělí na 10 druhů, z toho 3 druhy bažanka roční, b. vejčitá a b. vytrvalá jsou původní druhy flóry České republiky.\n\n\n \n"}
{"id": "583600", "url": "https://cs.wikipedia.org/wiki?curid=583600", "title": "Boris Kalin", "text": "Boris Kalin\n\nBoris Kalin (24. června 1905, Solkan – 22. května 1975, Lublaň) byl slovinský sochař.\n\nAbsolvoval nižší gymnázium a střední odbornou školu. V letech 1924 až 1929 studoval na Akademii umění v Záhřebu. Jeho první výstava byla uspořádána v roce 1938 v Lublani. V roce 1942 se zapojil do Osvobozenecké fronty. Po osvobození byl zvolen poslancem slovinské skupščiny. Od roku 1945 byl profesorem sochařství na lublaňské akademii. V roce 1947 obdržel Prešernovu cenu za sochu \"\", v roce 1948 za bustu maršála Tita a v roce 1950 za Památník národněosvobozeneckého boje na Vrhnice. Od roku 1953 byl členem Slovinské akademie věd a umění.\n\n"}
{"id": "583613", "url": "https://cs.wikipedia.org/wiki?curid=583613", "title": "Akvadukt Lutetia", "text": "Akvadukt Lutetia\n\nAkvadukt byl pravděpodobně postaven ve 2. polovině 2. století n. l. pro římské město Lutetia, které se nacházelo na levém břehu řeky Seiny. Přestal fungovat v době stěhování národů ve 4. století kvůli nedostatečné údržbě. Obyvatelé opustili špatně chráněný levý břeh a nalezli lepší útočiště na ostrově Cité, takže akvadukt ztratil svůj význam.\n\nAkvadukt nezmizel úplně. Dochovaly se zbytky mostu v obci Arcueil a v Paříži se na něj několikrát též narazilo při výkopových pracích. Ve 2. polovině 19. století inženýr Eugène Belgrand při průzkumu rekonstruoval jeho původní trasu. Poslední významný objev se konal v Paříži v roce 1996, kdy při přestavbě oblasti, kde se nacházely dílny bývalé železniční trati \"Sceaux\", byla mezi ulicemi \"Rue d'Alesia\" a \"Avenue Reille\" objevena část akvaduktu.\n\nVoda pocházela z pramenů na pláni mezi obcemi Wissous, Rungis, Chilly-Mazarin a Morangis na severu dnešního departementu Essonne. Voda byla od pramenů přiváděna několika menšími akvadukty do nádrže o objemu asi 15 m, která se nacházela severozápadně od dnešní obce Wissous. Odtud vedl hlavní akvadukt, který sám nabíral vodu z dalších zdrojů podél své cesty. Měřil 16 km a vedl přes dnešní departement Val-de-Marne a obce Rungis, Fresnes, L'Haÿ-les-Roses, Cachan, Arcueil a Gentilly a na území dnešní Paříži vstupoval v prostoru parku Montsouris. Přes dnešní ulici \"Rue Saint-Jacques\" se dostal na montagne Sainte-Geneviève, odkud zásoboval vodou lázně, fontány a celé město.\n\nVoda tekla betonovým kanálem kolísajících rozměrů (zhruba 0,62 m vysoký a 1,28 m široký), který byl položen v podzemí, asi 1 metr hluboko a zakrytý deskami. Průměrný sklon činil 0,56 m/km. Odhaduje se, že jeho průtok činil 1500 m za den. \n\nV obcích Arcueil a Cachan vedl akvadukt přes údolí řeky Bièvre po mostě. Dnes z něj zůstal jediný oblouk a několik sloupů zabudovaných ve zdi. Most byl asi 300 metrů dlouhý, 18 metrů vysoký a skládal se z jednoho patra.\n\nNa tomto místě byl později vybudován jiný akvadukt pro zásobování Paříže. Nechala jej vystavět Marie Medicejská na počátku 17. století (zprovozněn 1623) a trasa byla velmi podobná jako u antického akvaduktu.\n"}
{"id": "583614", "url": "https://cs.wikipedia.org/wiki?curid=583614", "title": "Patagosaurus", "text": "Patagosaurus\n\nPatagosaurus („Patagonský ještěr“) byl sauropodní dinosaurus z čeledi Cetiosauridae, který žil v období střední jury (asi před 165 miliony let) na území dnešní argentinské Patagonie. Šlo o menší druh sauropoda. který dosahoval délky asi 15 až 16,5 metru a hmotnosti kolem 8,5 tuny. Fosilie tohoto dinosaura byly objeveny v sedimentech souvrství Cañadón Asfalto na jihu Argentiny (provincie Chubut). Mezi blízké příbuzné patagosaura patřily rody \"Amygdalodon\", \"Cetiosaurus\" a \"Haplocanthosaurus\".\n\n"}
{"id": "583616", "url": "https://cs.wikipedia.org/wiki?curid=583616", "title": "Michal Vejsada", "text": "Michal Vejsada\n\nMichal Vejsada (* 26. března 1960 Praha, Československo) je bývalý československý zápasník, reprezentant v zápase řecko-římském. V roce 1980 obsadil na olympijských hrách v Moskvě osmé místě v kategorii do 62 kg, když vypadnul ve třetím kole. Ve stejném roce vybojoval čtvrté místo na mistrovství Evropy. V roce 1981 obsadil na ME dvanácté místo. Dvakrát, v roce 1983 a 1985, se stal mistrem Československa. V roce 1979 vybojoval druhé místo na mistrovství světa juniorů. Na mistrovství Evropy juniorů vybojoval čtvrté místo v roce 1978, páté v roce 1980 a šesté v roce 1976.\n\n"}
{"id": "583617", "url": "https://cs.wikipedia.org/wiki?curid=583617", "title": "Východní lázně", "text": "Východní lázně\n\nVýchodní lázně (francouzsky \"Thermes de l'Est\") též Lázně Collège de France (\"Thermes du Collège de France\") je název pro pozůstatky antických lázní, které se nacházejí v Paříži v ulicích \"Rue des Écoles\", \"Rue du Cimetière-Saint-Benoist\" a \"Rue Saint-Jacques\" převážně pod budovami dnešní Collège de France.\n\nLázně vznikly v době římského města Lutetia, které se rozkládalo na levém břehu řeky Seiny, pravděpodobně v 1. století n. l. Byly opuštěny ve 4. století a postupně zbourány pro využití stavebního materiálu. Na jejich místě mnohem později vznikla Collège de France.\n\nLázně byly ohraničeny zdí a zabíraly obdélníkovou plochu o délce stran 170 m a 73-85 m. Podle průzkumů se rozsáhlá palestra rozkládala v blízkosti dnešní ulice \"Rue Saint-Jacques\". Možná byla obklopená kolonádou, jak bylo zvykem, neboť byly nalezeny části desek sloupů. Když byla palestra ve 3. století přestavěna, byl její povrch vysypán štěrkem. Při archeologických průzkumech se podařilo dobře lokalizovat frigidarium (studené lázně), caldarium (parní lázně), tepidarium (teplé lázně), kruhový bazén a hypokaust (vytápěcí soustava). Voda byla do lázní přiváděna akvaduktem, jehož některé pozůstatky se podařilo též objevit. Odpadní voda byla odváděna podzemním kanálem.\n\n"}
{"id": "583622", "url": "https://cs.wikipedia.org/wiki?curid=583622", "title": "Golem (muzikál)", "text": "Golem (muzikál)\n\nGolem je muzikál s hudbou Karla Svobody a s texty písní Lou Fanánka Hagena, libreto napsal Zdeněk Zelenka. Muzikál měl premiéru 23. listopadu 2006 v nově otevřeném Divadle Hybernia. Golem je poslední muzikál, ke kterému skladatel Karel Svoboda hudbu složil. \n\nIniciátorem muzikálu byli libretista Zdeněk Zelenka s režisérem Filipem Renčem, producent Oldřich Lichtenberg rozhodl, že muzikál zrealizuje ke slavnostnímu otevření divadla Hybernia. Muzikál vychází ze známé staré české pověsti o Golemovi, libretista Zdeněk Zelenka však do ní zasadil příběh milostného trojúhelníku Rebeky, Vojtěcha a překvapivě i Golema, který při svém zrození byl omylem vybaven citem. V novém divadle vytvořil Filip Renč multimediální projekt, který využívá jak moderní divadelní techniku, tak černé divadlo či obrovské loutky známého světového výtvarníka Michaela Curryho. Kritiky byly vesměs negativní, objevilo se i několik pozitivnějších. Divácký zájem byl od začátku velký, první dva měsíce bylo zcela vyprodáno (denně cca 1 100 diváků, někdy dvojité představení), muzikál se hrál několik měsíců. Byl to poslední český muzikál, který byl souvisle na repertoáru divadla téměř rok. Tento muzikál završil sérii velkokapacitních muzikálů, dále se z drtivé většiny hrály jen muzikály v krátkodobém nasazení a s úspornou výpravou. \n\n2. července 2007 měla v Divadle Hybernia premiéru zkrácená letní taneční verze muzikálu, uváděná pod jménem The Legend Of Golem. Choreografie pro tuto verzi vytvořila Kristina Kloubková. The Legend Of Golem byl určen výhradně pro turisty, průvodní slovo bylo nahráno anglicky, písně byly česky pouštěny na playback a představení doprovázely titulky v mnoha světových jazycích. Taneční představení bylo uváděno také v následující léto 2008.\n\n\n"}
{"id": "583623", "url": "https://cs.wikipedia.org/wiki?curid=583623", "title": "Brno Alligators", "text": "Brno Alligators\n\nBrno Alligators je brněnský tým amerického fotbalu hrající českou nejvyšší soutěž ČLAF. Klubovými barvami jsou zelená a bílá.\n\nDomácí zápasy hraje na stadionu RC Bystrc. Trénink mužstva bývá v areálu TJ Tatran Bohunice. Od roku 2005 hraje juniorský tým Alligators také Českou juniorskou ligu amerického fotbalu. Po dvou neúspěšných sezónách se rozhodli Alligators nepodat přihlášku do nejvyšší české soutěže. Jmenovitě to byla sezona 2014, kdy Alligators, přivedli do teamu amerického QB Ferniho Garzu, od kterého se očekávalo mnoho. V roce 2012 přivedl totiž Prague Black Hawks(současné Black Panthers) až do finále, kde nakonec zvítězili. Bohužel ani Garza nepomohl Alligators postoupit do semifinále a ti skončili předposlední s dvěma výhrami. Dvě výhry team získal nad celkem Pardubice Stallions, kteří v té době hráli, jako jediný team bez jakékoliv akvizice. V sezóně 2015 se krokodýlům znovu nedařilo v nejvyšší české soutěže, kde nebyli schopni získat ani jedinou výhru. Nutno podotknout že Alligators byli tentokrát bez svého amerického QB, který našel uplatnění v Bratislavě Monarchs, a potýkali se také s vysokými počty zranění na klíčových postech. \n\nKlub byl založen v roce 1991, převážně studenty Fakulty strojní Vysokého učení technického v Brně a od tohoto roku začal rozvíjet svoji sportovní činnost na tehdejší katedře FS VUT Brno. V roce 1994 se účastnil prvního ročníku České ligy amerického fotbalu, společně s týmy Prague Panthers, Prague Lions a Ostrava Cobras. V roce 1997 v semifinále ligy prohráli aligátoři s Panthers 34:35, když v zápase vedli 34:8. V roce 2001 se tým dostal poprvé do finále České ligy, které však prohráli s Prague Panthers 13:35. Stejná sestava finále se zopakovala i o rok později, kde opět vítězí Panthers, tentokráte 14:52.\n\nV základní části sezóny 2010 se umístil na 4.místě s bilancí 3-3 a skóre 154:162. V playoff pak podlehl Prague Panthers na jejich hřišti 0:38.\n\n\n"}
{"id": "583625", "url": "https://cs.wikipedia.org/wiki?curid=583625", "title": "Coronel Fabriciano", "text": "Coronel Fabriciano\n\nCoronel Fabriciano je město v Brazílii, ve státě Minas Gerais přibližně 200 jihovýchodně od brazilského hlavního města. Město má 105 037 obyvatel (údaj z roku 2008) a rozkládá se na 221,049 km².\n"}
{"id": "583630", "url": "https://cs.wikipedia.org/wiki?curid=583630", "title": "Jindřich Vavrla", "text": "Jindřich Vavrla\n\nJindřich Vavrla (* 12. února 1967 Ostrava, Československo) je bývalý československý zápasník, reprezentant v zápase řecko-římském. V roce 1992 startoval na olympijských hrách v Barceloně, kde v kategorii do 62 kg vypadl ve druhém kole. V roce 1989 obsadil sedmé a v roce 1991 deváté místo na mistrovství světa. Třikrát se stal mistrem Československa.\n\n"}
{"id": "583632", "url": "https://cs.wikipedia.org/wiki?curid=583632", "title": "Walery Rzewuski", "text": "Walery Rzewuski\n\nWalery Rzewuski (14. června 1837 – 18. listopadu 1888) byl polský portrétní fotograf, sociální aktivista a radní Krakova.\n\nByl oblíbeným fotografem. Pořídil celou řadu portrétů předních osobností světa kultury a vědy své doby. Fotografoval také šlechtu, podnikatele a členy vlády. V Krakově ve svém studiu zaměstnával několik zaměstnanců – první byl na Grodzka Street v Krakově. V letech 1864–1867 postavil dům v ulici Kolejowaja (nyní Westerplatte), kde vytvořil moderní studio a laboratoř. Po jeho smrti měl být dům určen pro fotografickou školu, ale město, které bylo dědicem, nikdy tento závazek nesplnilo. Je však po něm pojmenováno muzeum historie fotografie v Krakově.\n\nOd roku 1869 do 1888 byl členem městské rady. Dvakrát podal návrh na vybudování nové divadelní budovy (v roce 1872 a 1877) a v důsledku těchto snah byl návrh nakonec v roce 1886 schválen a v roce 1891 byla výstavby divadla \"Stará synagoga\" zahájena. Snažil se také překlenout staré koryto řeky Visly, postavit Národní muzeum nebo pomník Adama Mickiewicze.\n\nJeho fotografie jsou hodnotné a vyhledávané sběratelské předměty.\n"}
{"id": "583635", "url": "https://cs.wikipedia.org/wiki?curid=583635", "title": "Juraj Štěch", "text": "Juraj Štěch\n\nJuraj Štěch (* 25. dubna 1968 Liptovský Mikuláš, Československo) je bývalý československý zápasník, volnostylař. V roce 1992 startoval na olympijských hrách v Barceloně, kde v kategorii do 130 kg vypadl ve druhém kole. V roce 1990 vybojoval čtvrté místo na mistrovství světa a v roce 1989 na mistrovství Evropy. V roce 1990 se stal mistrem Československa.\n\n"}
{"id": "583638", "url": "https://cs.wikipedia.org/wiki?curid=583638", "title": "EAV (model)", "text": "EAV (model)\n\nEntity-Attribute-Value model (EAV), je datový model určený k uložených takových datových struktur, kde existuje (zpravidla velké) množství atributů (attribute) k popisu prvku (entity) hodnotami (value).\n\nPříkladem použití EAV model je klasický elektronický obchod. Obchod nabízí množinu produktů (entity), které se dají popsat vlastnosti. Výhody použití EAV oproti jiným modelům uložení (například uložení atributů a hodnot prvku jako textového řetězce) spočívá v tom, že nad těmito produkty poté můžeme provádět porovnání atp.\n"}
{"id": "583644", "url": "https://cs.wikipedia.org/wiki?curid=583644", "title": "Milan Revický", "text": "Milan Revický\n\nMilan Revický (* 20. května 1965 Bojnice, Československo) je bývalý československý zápasník, volnostylař. V roce 1992 startoval na olympijských hrách v Barceloně, kde v kategorii do 74 kg vypadl ve třetím kole. Pětkrát, v letech 1988 až 1992, se stal mistrem Československa.\n\n"}
{"id": "583672", "url": "https://cs.wikipedia.org/wiki?curid=583672", "title": "Česká liga amerického fotbalu", "text": "Česká liga amerického fotbalu\n\nČeská liga amerického fotbalu (ČLAF) je nejvyšší soutěž amerického fotbalu na území České republiky. Tato soutěž vznikla v roce 1994. Jejím řídícím orgánem je Česká asociace amerického fotbalu (ČAAF). První liga je v roce 2017 nazvaná Bitters liga. \n\nTýmy jsou (stav k roku 2019) rozděleny do čtyř lig.\n\n1. Liga - Paddock Liga (8 týmů, rozdělena do dvou divizí):\n\n\n2. liga (6 týmů): Prague Black Panthers 2, Příbram Bobcats, Přerov Mammoths, Prague Mustangs, Hradec Králové Dragons, Třinec Sharks\n\n3. liga (6 týmů): Trutnov Rangers, Zlín Golems, Šumperk Dietos, Mladá Boleslav Greenraiders, Liberec Titans, Brno Sígrs 2\n\n4. liga (6 týmů): Budweiss Hellboys, Jičín Hurricanes, Karlovy Vary Warriors, Tábor Foxes, Teplice Nordians, Most Hunters\n\nV minulosti se ligy účastnily i jiné týmy ze zahraničí, například polský tým Wroclaw Giants či slovenské týmy Bratislava Monarchs, Zvolen Patriots a Trnava Bulldogs. Šampion poslední sezóny, Prague Black Panthers nyní hrají Rakouskou Austrian Football League (AFL). V 2. Lize však hraje jejich druhý tým Prague Black Panthers 2.\n\nV Paddock lize po základní části postupují první dva z obou skupin do semifinále. První z Divize Západ vyzve druhého z Divize Východ, a vítěz Divize Východ vyzve druhého vítězové se pak utkají ve finále (tzv. Czech Bowl).\n\nVe 2. - 4. lize sehrají finále (tzv. Silver Bowl, Bronze Bowl a Iron Bowl) rovnou první dva týmy z tabulky. Ve 3. lize. se hrají i semifinále napříč skupinami. Finále je nazýváno Bronze Bowl.\n\nVýhodu domácího hřiště (pokud ČAAF neurčí jinak) mají v semifinále a finále všech soutěží týmy, které se lépe umístily v základní části.\n\n\n\nV Česku jsou první zmínky datovány od 1990, kdy Martin Vybořil vedl k založení první tým Prague Lions. ČAAF bylo založena v roce 1994 od kdy se koná pravidelně soutěž o mistra České republiky. Historicky nejúspěšnějšími týmy jsou Prague Black Panthers.\n\nFinále ligy amerického fotbalu se nazývá Czech Bowl podle Super Bowlu – finále americké NFL. Pravidelně se hraje od roku 1995, je to zakončení každé sezóny České ligy amerického fotbalu. První ligový ročník v roce 1994 se hrál systémem každý s každým, bez playoff (a bez Czech Bowlu). Vítězem ligy se tak stal nejlepší tým po základní části.\n\nPři prvním ročníku v roce 1994 se hrálo bez play-off.\n\nSilver Bowl – finále 2. ligy (dříve B ligy nebo II. divize) se pravidelně hraje až od roku 2010, při prvním ročníku B ligy v roce 2000 se hrálo bez play-off.\n\nBronze Bowl – finále 3. ligy (dříve C ligy nebo III. divize) se hraje od roku 2012, pravidelně od roku 2014.\n\nIron Bowl – finále 4. ligy se hrálo poprvé roku 2015.\nRose Bowl – finále 1. ženské ligy se hrálo poprvé roku 2015.\n"}
{"id": "583673", "url": "https://cs.wikipedia.org/wiki?curid=583673", "title": "Carex arenaria", "text": "Carex arenaria\n\nCarex arenaria (syn.: \"Vignea arenaria\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 15–60 cm. Je vytrvalá, netrsnatá s dlouhými podzemními oddenky, za kterých vyrůstají jednotlivé lodyhy. Hlavní osa oddenku může dosáhnout až 18 m.Listy jsou střídavé, přisedlé, s listovými pochvami. Lodyha je trojhranná, nahoře drsná. Čepele listu jsou asi 1,5–5 mm široké, žlábkovité, dosti tuhé. Pochvy dolních listů jsou bledě až šedě hnědé. \"Carex arenaria\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. V dolní části klásku jsou samičí květy, v horní samčí. Horní klásky však mohou být čistě samčí a dolní zase čistě samičí. Klásky jsou uspořádány do až 8 cm dlouhého složeného květenství. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je světle zelenohnědá, žilnatá, křídlatá, cca 4–5,5 mm dlouhá, nahoře s pilovitým okrajem, na vrcholu zakončená dvouklaným zobánkem, dole křídlatým. Každá mošnička je podepřená plevou, která je světle červenohnědá, se zeleným středním žebrem a suchomázdřitými okraji, 5–6 mm dlouhá. Počet chromozómů: 2n=58, 60–64.\n\n\"Carex arenaria\" je typickým druhem písčitých dun při mořském pobřeží. Roste v Evropě, na pobřeží Velké Británie a Irska, Skandinávie, při pobřeží Baltu a Atlantského oceánu. Řidčeji ji najdeme i ve vnitrozemí. Byla zavlečena do Severní Ameriky, odkud je známa od roku 1870. V ČR neroste.\n\n \n \n"}
{"id": "583677", "url": "https://cs.wikipedia.org/wiki?curid=583677", "title": "Beachy Head", "text": "Beachy Head\n\nBeachy Head je křídový mys, který se nachází na jižním pobřeží Anglie v hrabství East Sussex, nedaleko města Eastbourne. Se svojí nadmořskou výškou 162 m je nejvyšším křídovým útesem ve Spojeném království. Vrchol umožňuje pohled na jihovýchodní pobřeží od Dungenes na východě po Selsey Bill na západě. Pro svou úctyhodnou výšku je jedním z nejznámějších míst pro sebevrahy. Útes byl zformován v období před 65 až 100 milióny let.\nDramatické útesy vznikly na konci poslední doby ledové po roztátí ledovců, kdy vzrůstající hladina vytvořila Lamanšský průliv.\n"}
{"id": "583679", "url": "https://cs.wikipedia.org/wiki?curid=583679", "title": "Neil Postman", "text": "Neil Postman\n\nNeil Postman (8. března 1931 v New Yorku - 5. října 2003) byl americký odborník na masmédia a mediální teoretik, kulturní kritik.\n\nNeil Postman se narodil a většinu života strávil v New Yorku. V roce 1953 promoval na univerzitě v New Yorku. Akademickou hodnost magistra získal v roce 1955. Posléze (v roce 1959) začal učit na New York University (NYU). V roce 1993 byl jmenován univerzitním profesorem, jako jediný s pouze magisterským titulem, také byl předsedou Oddělení kultury a komunikace až do roku 2002. Zemřel na rakovinu plic 5. října 2003 ve Flushingu.\n\nPostman napsal 18 knih a více než 200 časopisových a novinových článků pro časopisy jako The New York Times Magazine, The Atlantic Monthly, Harper's, Time Magazine, The Harvard Education Review, The Washington Post, Los Angeles Times.\n\n\n"}
{"id": "583686", "url": "https://cs.wikipedia.org/wiki?curid=583686", "title": "Boulevard du Temple (snímek)", "text": "Boulevard du Temple (snímek)\n\nBoulevard du Temple je název daguerrotypie francouzského fotografa Louise Daguerra, která vznikla někdy na přelomu let 1838 a 1839 v Paříži a je pojmenována podle stejnojmenné ulice v pařížském 3. obvodu.\n\nJedná se nejstarší fotografii, na níž je zachycen člověk. Zobrazuje rušnou ulici, ale kvůli více než desetiminutové expozici jsou pohybující se objekty rozmazané. Výjimku tvoří muž, který si nechává čistit boty. Kvůli tehdejší metodě záznamu na měděnou postříbřenou desku se jedná o zrcadlově převrácený obraz.\n\nDaguerre pro snímek použil svůj vlastní proces daguerrotypii, kterou vynalezli společně s Nicéphorem Niépcem po 23 let dlouhém výzkumu.\n"}
{"id": "583688", "url": "https://cs.wikipedia.org/wiki?curid=583688", "title": "Hrbáč (film, 1997)", "text": "Hrbáč (film, 1997)\n\nHrbáč (francouzsky \"Le Bosssu\") je francouzsko-italsko-německý dobrodružný film z roku 1997 režiséra Philippe de Brocy. Jedná se o remake filmu, který byl natočen již pošesté na námět stejnojmenného románu francouzského spisovatele Paula Févala staršího z roku 1857.\n\nPříběh pochází z doby panování francouzského krále Ludvíka XIV. v 17. století. Hlavní postavou děje je Lagardere (Daniel Auteuil), voják a dobrodruh, skvělý šermíř, který vyrostl jako nalezenec u hodných lidí, kteří se ho ujali a vychovali ho jako kejklíře a šermíře. Díky svým šermířským dovednostem se seznámí s bohatým člověkem a vynikajícím šermířem vévodou Philippem de Nevers (Vincent Perez), který se právě od něj náhodou dozví, že se nedávno stal otcem nemanželského dítěte. Oba pak spolu cestují za jeho matkou. Vévodův bratranec hrabě Gonzague (Fabrice Luchini), který byl donedávna jediným dědicem všeho vévodova majetku začne kvůli dědictví vévodovi i jeho dítěti ukládat o život. Vévoda se s Lagarderem spřátelí a během cesty jej povýší do šlechtického stavu, pasuje jej na rytíře. Vévoda de Nevers se stihne ještě s Blanche oženit a své dítě tak legalizovat, nicméně se Gonzagueovi podaří s houfem ozbrojencům proniknout na nevěstin hrad a všechny lidi během svatebního veselí nacházející se uvnitř hradu povraždit a zmasakrovat. Padle i sám vévoda de Nevers, Lgardere mu před smrtí slíbí, že jej pomstí. Jeho novomanželka, vévodkyně de Nevers je vrahy zajata, rytíř Lagardere stačí ještě hraběte Gonzaguea ošklivě poranit na ruce a unikne s vévodským miminkem pryč, to ještě neví, že to Phillippem toužebně očekávaný mužský dědic holčička, vévodská princezna Aurore. Lagardere s malým dítětem v náručí uniká pronásledování také díky italským kejklířům, kteří mu poskytnou úkryt, pomoc a nakonec i rodinné zázemí, kde může mladá Aurora vyrůst v krásnou mladou dívku (Marie Gillain). když je Auroře 16 let, kejklíři se vydají do Paříže. Tam rytíř Lagardere, v převlečení za hrbáče, pomsti vévodu de Nevers, potrestá smrtí všechny zloduchy a vrátí Auroře její společenské postavení, vrátí ji matce. Příběh končí happyendem, kdy si Aurore a rytíř Lagarden vzájemně vyznají lásku a veřejně se poprvé políbí.\n\n"}
{"id": "583689", "url": "https://cs.wikipedia.org/wiki?curid=583689", "title": "Hugo II. Logothetti", "text": "Hugo II. Logothetti\n\nHugo Wladimir Emanuel Karl Borromäus Franz de Paula Johannes Nepomuk hrabě Logothetti (2. října 1852 Kluž – 3. srpna 1918 Teherán) byl rakousko-uherským diplomatem a posledním zástupcem habsburského mocnářství v Teheránu.\n\nLogothetti pocházel ze starého byzantského rodu, ve kterém se traduje, že zakladatel rodu byl byzantský císař Nikeforos I. Logothetis (vládl 804-811). Po pádu Konstantinopole (1453) se rod usadil na tehdy benátském ostrově Zante (Zakynthos). V 18. století odešel potomek rodu, benátský námořní kapitán Jakub hrabě Logothetti (1741–1802) do Moldavského principátu. Po anektování Bukoviny Rakouskem (1775) se stal rakouským občanem. Jeho potomci hráli důležitou roli při obhajobě této nejvýchodnější provincie rakouského mocnářství a patřili mezi přední měšťany hlavního města Černovic (nyní: Černovice, Чернівці, Ukrajina).\n\nHugův děd Hugo I. hrabě Logothetti (1801–1861) se oženil s Pavlínou svobodnou paní z Bartensteina, vnučkou kancléře císařovny Marie Terezie Jana Kryštofa z Bartensteina, a koupil v roce 1830 statky Bílovice a Březolupy v okrese Uherské Hradiště. Byl znám jako mecenáš malíře Josefa Mánesa (1820–1871), kterému dal podnět k namalování obrazu Veruny Čudové. Malba je dodnes nejznámějším lidovým obrazem malíře.\n\nHugo II. se narodil 2. října 1852 v Kološváru, (dnešní Cluj-Napoca/Kluž v Rumunsku), kde jeho otec Vladimír hrabě Logothetti (1822–1892) sloužil v rakouské armádě. Vzhledem k tomu, že jeho matka pocházela z vysoké sedmihradské šlechty (Nemes de Hidvég) a s manželem vlastnili palác a domy v Kluži, byl Hugo pokřtěn v klužské katolické katedrále. V roce 1858 se rodina vrátila na Moravu. \n\nLogothetti nastoupil po maturitě na gymnáziu v Uherském Hradišti jako dobrovolník do 54. liniového pluku v Olomouci. Z důvodu slabého zdraví (astma) musel opustit vojenskou službu v roce 1871. Pak šel studovat do Vídně (1872–1877) na tzv. Orientální akademii. To byla diplomatická škola, kterou založila císařovna Marie Terezie jako předchůdkyni dnešní rakouské Diplomatické akademie. Logothetti měl talent pro jazyky a naučil se kromě běžných cizích jazyků (francouzština, italština, španělština) i arabštinu, perštinu a turečtinu. Jeho první misií po studiu byl Cařihrad, tehdy jedno z nejdůležitějších diplomatických zastoupení Rakousko-Uherska.\n\nDalší Logothettiova kariéra byla typická pro nadaného diplomata: konsul-elève v Istanbulu (Konstantinopoli) 1877–1880, konsul-elève v Alexandrii (Egypt) 1880–1882, zástupní konzul v Alexandrii in 1882, v stejném roce konzul v Port Said. V r. 1883 se stal zástupcem Rakousko-Uherska v odškodňovací komisi v Alexandrii. Od září 1883 byl atašé v Cařihradu, kde se stal v roce 1886 tajemníkem ambasády a seznámil se s rakouskouherským vojenským atašé Juliem svobodným. pánem Zwiedinek ze Südenhorst (1833–1918), svým pozdějším tchánem.\n\nDne 17. července 1886 se Logothetti oženil s Frídou Barbarou svobodnou paní Zwiedinek ze Südenhorstu (1866–1945). Sňatek se konal v kostele Sv. Maria Draperis v evropské čtvrti Cařihradu, Pera. V roce 1889 byl Logothetti jmenován soudcem prvního odvolacího soudu Mezinárodního tribunálu v Alexandrii. Tuto funkci zastával do roce 1897, kdy se stal generálním konsulem Rakousko-Uherska v Rumunsku v Galaţi, kde byl zároveň zástupcem mocnářství v Evropské dunajské komisi. V letech 1899 až 1906 byl generálním konsulem v Barceloně, 1906-1907 konsulem v Miláně, 1907–1911 konsulem v Hamburku, 1911–1912 generálním konsulem v Tunisu.\n\nV době stoupajícího napětí na Balkánu a na Blízkém východě potřebovalo mocnářství zkušeného diplomata s dobrými jazykovými znalostmi k obsazení legace v Persii. Nový rakouskouherský ministr zahraničí, Leopold hrabě Berchtoldt (1863–1942) proto jmenoval dne 12. května 1912 Logothettiho c. a k. extraordinárním zplnomocněným ministrem a vyslancem v Teheránu. Při této příležitosti byl namalován jeho oficiální portrét. Logothetti byl ostatně díky babičce Karoliny hr. Berchtoldové příbuzným pana ministra.\n\nVelká Británie a Rusko rozdělily své mocenské zájmy v Persii v roce 1906 následujícím způsobem - Rusům připadla severní část Persie s ropnými poli v dnešním Ázerbájdžánu, Britové prakticky obsadili jihovýchodní část Persie poblíž Britské Indie. Na západě se snažilo získat určitý mocenský vliv Otomanské impérium. Velká Británie a Rusko se pokusily o sestavení tajné smlouvy (1907), ve které by legalizovaly danou situaci z mezinárodního hlediska. Perským občanům se to ovšem nelíbilo a v březnu 1912 vypukla konstituční revoluce, která byla potlačena ruskými a britskými vojáky. Nicméně se pak snažila i nová perská vláda zachovat alespoň zdání neutrality během první světové války.\n\nDne 4. listopadu 1912 Logothetti předal jmenovací dekret perskému králi a nastoupil do funkce v Teheránu. Z Vídně dostal příkaz, aby pomohl perské vládě při zachování neutrality proti snahám Velké Británie a Ruska, aby se Persie stala i oficiálně spojencem těchto zemí. Dále měl ovšem dbát na rakouskouherské zájmy (ropa) na Blízkém východě.\n\nKdyž vypukla první světová válka, Logothetti byl právě na dovolené na Moravě. Nechal svou rodinu doma a vrátil se sám do Teheránu, kde byl po příjezdu proti všem diplomatickým zvyklostem zatčen ruskými vojáky a deportován do Sibiř. Po protestech rakouskouherské vlády ho Rusové propustili, obrali ho ovšem o veškerý majetek a poslali přes neutrální Švédsko domů. Dne 27. dubna 1915 se Logothetti vrátil znovu do Teheránu. Když se v srpnu 1915 německé velvyslanectví snažilo o sesazení perské vlády, aby tak centrální mocnosti získaly druhou frontu v Persii a Afganistanu proti Britské Indii, museli všichni diplomaté centrálních mocností opustit Persii. Logothetti byl jedinou výjimkou - od roku 1916 zastupoval zájmy prakticky všech centrálních zemí na Blízkém východě. Téměř nezraněný přežil opakované pokusy o vraždu (1916, 1917). \nV lednu 1918 se chtěla nová perská vláda vrátit ke skutečné neutralitě. Po ruské revoluci (1917) a následném odchodu ruských vojsk ze severní Persie se Logothetti pokusil o osvobození všech válečných zajatců Rakouska-Uherska z ruských a turkmenských koncentračních táborů, aby mohli přes Persii a Osmanskou říši domů. Jeho snahy byly částečně úspěšné, ale skončily dne 3. srpna 1918, kdy Logothetti náhle zemřel (pravděpodobně následkem otrávení arsenem). Byl pochován v kostele francouzské misie.\n\nLogothetti měl s manželkou Fridou (umřela v roce 1945) 10 dětí, ze kterých tři umřely v dětském věku. Nejstarší dcery Marie-Rose (1888–1976) a Karolina (Lola) (1891–1978) se vdaly za diplomaty – Marie-Rose za italského vyslance Giulia Cesare Cavagliere Montagna (1874–1954), Lola za nizozemského konsula Willema-Bernarda Engelbrechta (1881–1955). Hermine (Meta) se vdala za maďarského soudce Géza de Ertsey a nejmladší dcera Carmen za moravského inženýra Lothara Schmida. Nejstarší syn Felix sloužil jako rakouskouherský armádní důstojník (rytmistr) a oženil se v druhém manželství se Stellou hr. Barbo-Waxenstein. V roce 1942 byli Felix, jeho manželka a syn z prvního manželství Deodat zavražděni na dědičném hradu rodu Barbo, hrad Watzenberg (tehdy Castello dob, dnes Mokronog) v dnešním Slovinsku během boje mezi komunistickými partyzány a italským okupačním vojskem. Druhý syn Hugo III. hrabě Logothetti (1901–1975) zůstal do roku 1945 na moravském rodovém statku v Bílovicích, stejně jako nejmladší syn Emanuel (1907–1990), který byl do roku 1938 úředníkem v Československu, během války se přesunul do Vídně a po roce 1945 se stal bavorským státním tajemníkem pro pomoc utečencům a odsunutým. Oženil se s Miou de Lagarde.\n\n\n"}
{"id": "583692", "url": "https://cs.wikipedia.org/wiki?curid=583692", "title": "Claude Zidi", "text": "Claude Zidi\n\nClaude Zidi (* 25. července 1934 v Paříži, Francie) je francouzský scenárista, režisér a kameraman, který se stal známým zejména díky svým lehkým situačním komediím.\n\nJeho rodiče pocházeli z Alžírska.\nNa filmové škole Louise Lumèria v Paříži nejprve studoval kameru a s touto filmovou profesí také u filmu začínal. Postupně se ale vypracoval a stal se z něj asistent režie. K vlastní režii se dostal až v roce 1971 kdy natočil svůj první film \"Bažanti\" s s herci francouzské hudební skupiny Les Charlots. S nimi pak natočil ještě několik úspěšných lehkých situačních komedií, např. \"Bažanti jdou do boje\", \"Blázni ze stadiónu\" nebo snímek, \"Velký bazar\". Ve filmu \"Hořčice mi stoupá do nosu\" spolupracoval s komikem Pierrem Richardem.\nVelmi úspěšný byl také film \"Zvíře\" s Jean-Paulem Belmondem a Raquel Welchovou v hlavní roli. Velmi známými i úspěšnými se staly další komedie natočené s komikem Louisem de Funèsem \"Křidýlko nebo stehýnko\" a \"Jeden hot a druhý čehý\". Mezi jeho nejznámější filmy patří i \"Asterix a Obelix\".\n\nZa film \"Prohnilí\" s Philippem Noiretem v hlavní roli obdržel v roce 1985 francouzskou filmovou cenu César za nejlepší film a režii.\n"}
{"id": "583694", "url": "https://cs.wikipedia.org/wiki?curid=583694", "title": "Logothetti", "text": "Logothetti\n\nLogothetti byl šlechtický rod:\n\n"}
{"id": "583696", "url": "https://cs.wikipedia.org/wiki?curid=583696", "title": "Veronika Gajerová", "text": "Veronika Gajerová\n\nVeronika Gajerová (* 25.květen 1963 Praha) je česká herečka a dabérka, dcera režiséra Václava Gajera a herečky Naděždy Gajerové.\n\nJiž v roce 1970 se objevila v jednom z dílů tehdejší show \"Televarieté\". Následovalo několik menších i větších úloh v seriálech či televizních filmech, dokud v roce 1987 nepřišla role \"Vlasty\" ve filmu \"Copak je to za vojáka...\". Od té doby se však spíše stále věnuje televizním filmům, seriálům či dabingu.\n\n\n\n"}
{"id": "583697", "url": "https://cs.wikipedia.org/wiki?curid=583697", "title": "Zidi", "text": "Zidi\n\nPříjmení Zidi nosí více různých osobností:\n\n"}
{"id": "583700", "url": "https://cs.wikipedia.org/wiki?curid=583700", "title": "Tomáš Valík", "text": "Tomáš Valík\n\nTomáš Valík (22. prosinec 1964, Opava – 8. října 2016) byl český herec a dabér.\n\nV roce 1987 se jako mladý objevil ve filmu \"Copak je to za vojáka\". Hrál dále i v dalších známých filmech či seriálech, ke kterým patří \"Dobří holubi se vracejí\", \"Princezna Fantaghiró\", \"O Janovi a podivuhodném příteli\" či \"Ulice,\" kde ztvárňoval roli Richarda Zajíčka.\n\n\n\n"}
{"id": "583701", "url": "https://cs.wikipedia.org/wiki?curid=583701", "title": "Philippe de Broca", "text": "Philippe de Broca\n\nPhilippe de Broca (15. března 1933, Paříž, Francie – 26. listopadu 2004, Neuilly-sur-Seine, Francie) byl francouzský režisér.\n\nU filmu začínal v padesátých letech 20. století, kdy působil nejprve jako příležitostný herec drobných rolí, posléze i jako asistent režie u významných francouzských režisérů, jakými byli Claude Chabrol a Francois Truffaut. Jeho režijní debut přišel v roce 1960, kdy natočil snímek \"Hry lásky\" s tehdy známým a populárním hercem Jeanem-Pierrem Casselem. Opravdu známým se stal ale až o dva roky později v roce 1962 dobrodružným snímkem \"Cartouche\", kde hlavní roli hrál Jean-Paul Belmondo s Claudií Cardinalovou, výraznou vedlejší roli zde ztvárnil také známý herec Jean Rochefort. S Jeanem-Paulem Belmodem pak spolupracoval i v dalších dílech, velmi známá je kupříkladu dvojice dobrodružných komedií \"Muž z Ria\" a \"Muž z Hongkongu\" i jejich následná parodie \"Muž z Acapulca\". Později točil situační komedie také s Philippem Noiretem a Annie Girardotovou, z této doby pochází známé komediální snímky \"Něžné kuře\" a \"Ukradli torzo Jupitera\". Ke konci života točil často dobrodružné filmy na klasické náměty, jedním takovým byl i film \"Hrbáč\" z roku 1997 s Danielem Auteuilem a Fabricem Luchinim v hlavní roli.\n\n"}
{"id": "583707", "url": "https://cs.wikipedia.org/wiki?curid=583707", "title": "SMS Königsberg (1905)", "text": "SMS Königsberg (1905)\n\nSMS Königsberg byla vedoucí loď stejnojmenné třídy lehkých křižníků německého císařského námořnictva. Pojmenován byl podle hlavního města Východního Pruska Königsbergu. Kýl byl založen v lednu 1905, na vodu spuštěn v prosinci téhož roku. Loď byla dokončena v červnu 1906. Třída zahrnovala tři další jednotky: \"Stettin\", \"Stuttgart\" a \"Nürnberg\". Hlavní výzbroj Königsbergu tvořilo deset děl ráže 105 mm, nejvyšší rychlost dosahovala 24,1 uzlu (44,6 km/h).\n\nPo uvedení do služby byl Königsberg určen k provádění průzkumu v rámci \"Hochseeflotte\". V tomto období často doprovázel císaře Viléma II. na jeho plavbách jachtou při zahraničních návštěvách. V dubnu roku 1914 byla loď poslána na, jak se tehdy zdálo, dvouletou misi v německé východní Africe, kterou však přerušilo vypuknutí první světové války v srpnu toho roku. Königsberg se zpočátku pokoušel napadat britské a francouzské obchodní trasy v oblasti, ale během celého působení zničil jedinou obchodní loď. Nedostatek uhlí silně omezoval schopnost napadat cizí lodě. Během bitvy u Zanzibaru překvapil 20. srpna 1914 britský chráněný křižník HMS \"Pegasus\" a potopil jej.\n\nPoté se Königsberg stáhl do delty Rufiji k opravě strojů. Než mohly být opravy dokončeny, loď objevily britské křižníky a, neschopny vplout do řeky a zničit nepřátelské plavidlo, zahájily blokádu. Po několika pokusech potopit loď v deltě řeky v bitvě, vyslali Britové dva monitory, Mersey a Severn, aby loď zničily. Oba monitory se 11. července 1915 přiblížily dost blízko, aby mohly loď poškodit natolik, že ji posádka musela potopit. Námořníci zachránili všech deset hlavních děl a připojili se k vojskům generálporučíka von Lettow-Vorbeck ve Východní Africe. Königsberg byl v letech 1963–65 zčásti rozebrán na šrot a zbytek se potopil na říční dno.\n\n\"Königsberg\" a jeho sesterské lodě byly určeny k průzkumu v domácích vodách i v koloniích. Byl to výsledek rozpočtových škrtů, kvůli kterým Císařské námořnictvo nemohlo stavět specializované křižníky.\n\n\"Königsberg\" byl zadán do výstavby pod jménem \"Ersatz Meteor\", kýl byl založen v Imperiální loděnici () v Kielu 12. ledna 1905. \n"}
{"id": "583708", "url": "https://cs.wikipedia.org/wiki?curid=583708", "title": "Kormorán ušatý", "text": "Kormorán ušatý\n\nKormorán ušatý (\"Phalacrocorax auritus\") je 70–90 cm velký druh veslonohého ptáka z čeledi kormoránovitých (Phalacrocoracidae). V rozpětí křídel dorůstá 114–132 cm a váží 1,2-2,5 kg. Je celý černý, leskle zelený s hnědými, jakoby šipunatými křídly a neopeřenou, žluto-oranžovou kůží u kořene zobáku. Ve svatebním šatu mu po stranách hlavy vyrůstají také charakteristická bílá péřová ouška. Běžně se vyskytuje na rozsáhlém území Severní Ameriky, kde osidluje vnitrozemní i pobřežní vody. Živí se především rybami, ale občas požírá také korýše a obojživelníky. Je společenský a žije zpravidla v hejnech, často společně s jinými vodními ptáky. Hnízdo staví na stromech, útesech nebo na zemi.\n\n\n"}
{"id": "583710", "url": "https://cs.wikipedia.org/wiki?curid=583710", "title": "Jiří Horáček (lékař)", "text": "Jiří Horáček (lékař)\n\nProfesor MUDr. Jiří Horáček, CSc. (24. března 1941, Plzeň – 28. března 2010, Hradec Králové) byl český virolog a mikrobiolog, s prioritou ve výzkumu cytomegaloviru, působící na lékařské fakultě Univerzity Karlovy v Hradci Králové, v letech 1995 - 2003 jako přednosta Ústavu klinické mikrobiologie lékařské fakulty a Fakultní nemocnice v Hradci Králové.\n\nNarodil se 24. března 1941 v Plzni. Rodina se záhy přestěhovala do Hradce Králové, kde vystudoval gymnázium Josefa Kajetána Tyla - maturita 1959. Po gymnáziu vystudoval lékařskou fakultu Univerzity Karlovy v Hradci Králové (promoce 1965) a ihned se orientoval na mikrobiologii. V roce 1964 se oženil s MUDr. Miluší Horáčkovou (1942), v roce 1965 se manželům Horáčkovým narodil syn Jiří, v roce 1970 dcera Jana, která se rovněž stala lékařkou. Pro onemocnění pohybového aparátu byl připoután na invalidní vozík, což jej nijak neomezilo ve společenských kontaktech, ani vědecké práci. Zemřel čtyři dny po svých 69. narozeninách v hradecké fakultní nemocnici v důsledku kardiálních komplikací.\n\nCelý svůj život pracoval v hradecké fakultní nemocnici a na hradecké lékařské fakultě. Se svými kolegy izoloval cytomegalovirus a tomuto viru se věnoval celý život. V Hradci Králové rozvíjel mikrobioologii v celém rozsahu, včetně transplantační medicíny. V roce 1979 získal vědeckou hodnost kandidáta lékařských věd, v roce 1992 byl habilitován docentem mikrobiologie, v roce 1998 byl jmenován profesorem Univerzity Karlovy pro obor mikrobiologie. V letech 1995-2003 byl přednostou Ústavu klinické mikrobiologie FN a LF UK v Hradci Králové. Byl autorem a spoluautorem více než 100 odborných prací, členem redakčních rad odborných časopisů, členem vědeckých a zkušebních rad a komisí.\n\n"}
{"id": "583711", "url": "https://cs.wikipedia.org/wiki?curid=583711", "title": "Pereira", "text": "Pereira\n\nPříjmení Pereira nosí více různých osobností:\n\n"}
{"id": "583713", "url": "https://cs.wikipedia.org/wiki?curid=583713", "title": "Třída Wave", "text": "Třída Wave\n\nTřída Wave je třída tankerů postavených pro Royal Fleet Auxiliary, podpůrnou složku britského královského námořnictva. Jejich úkolem je zásobování válečných lodí královského námořnictva při operacích na širém moři. Postaveny byly dvě jednotky, které ve službě nahradily tankery třídy \"Ol\". Třídu \"Wave\" nahradí čtyři jednotky nové třídy \"Tide\", jejíž zařazení do služby je plánováno na rok 2016.\n\nBritská loděnice BAE Systems v Barrow-in-Furness postavila dvě jednotky této třídy, které byly do služby zařazeny v letech 2002–2003.>\n\nJednotky třídy \"Wave\":\n\nPosádku tvoří 80 námořníků a 22 příslušníků leteckého personálů. Plavidla mají námořní vyhledávací radar, navigační radar Type 1007 a identifikační radar Type 1017. Obranu zesiluje odpalovací zařízení klamných cílů. Kapacita lodí je 16 000 m paliva, 500 m dalšího nákladu a osm chladicích kontejnerů o délce 6,1 m. Na zádi tankerů je přistávací plocha s hangárem pro jeden vrtulník velikosti typu Merlin. Obrannou výzbroj tvoří dva 30mm kanóny a čtyři 7,62mm kulomety. V případě potřeby mohou být instalovány rovněž dva systémy blízké obrany Phalanx CIWS. Pohonný systém je dieselelektrické koncepce. Tvoří ho dva dieselové generátory Wärtsilä 12V 32E a čtyři elektromotory General Electric CLM o výkonu 14 195 kW. Nejvyšší rychlost je 18 uzlů. Dosah 8000 námořních mil při rychlosti 18 uzlů.\n"}
{"id": "583717", "url": "https://cs.wikipedia.org/wiki?curid=583717", "title": "Větrný vrch (Králický Sněžník)", "text": "Větrný vrch (Králický Sněžník)\n\nVětrný vrch (německy Hof Kuppe) je kopec v podhůří Králického Sněžníku. Nadmořská výška je 807 m. Kopec se nachází mezi vesnicemi Horní Lipka a Dolní Morava u Králík a leží v Pardubickém kraji.\n\nKopec leží na hlavním evropském rozvodí. Na západ odtékají vody do Lipkovského potoka, který patří do úmoří Severního moře, zatímco na východ odtékají vody do Moravy, úmoří Černé moře.\n\nVrcholová partie kopce jsou zalesněny, převážně se jedná o kulturní smrčiny. Na svazích se pak nachází podhorský typ ovsíkových luk sv. \"Arrhenatherion\", méně i smilkové trávníky sv. \"Violion caninae\". Na východním svahu směrem k obci Dolní Morava se nachází lyžařské středisko se sjezdovkou.\n"}
{"id": "583719", "url": "https://cs.wikipedia.org/wiki?curid=583719", "title": "Wave", "text": "Wave\n\nWave anglicky znamená vlna, může jí být:\n\n\n"}
{"id": "583720", "url": "https://cs.wikipedia.org/wiki?curid=583720", "title": "Vladimír Forst", "text": "Vladimír Forst\n\nVladimír Forst (13. července 1921 Praha – 28. července 2010 Vlašim) byl český literární historik, kritik, lexikograf a vedoucí redaktor \"Lexikonu české literatury\". \n\nVyučil se jako soustružník kovů ve firmě Sellier a Bellot (1936–1938) a poté pracoval jako dělník. V roce 1949 absolvoval Státní kurz pro přípravu pracujících na vysoké školy v Mariánských Lázních a následně v letech 1949–1953 vystudoval češtinu, filozofii a obecný jazykozpyt na Filozofické fakultě Univerzity Karlovy v Praze. V průběhu studia strávil dva semestry na univerzitě v Budapešti. Od roku 1956 působil jako odborný asistent na katedře české literatury FF UK. V roce 1957 obhájil práci \"Antonín Zápotocký spisovatel\" a získal titul CSc. V roce 1966 mu byl přiznán titul PhDr. za jeho diplomovou práci \"Česká literatura v Maďarsku\". V letech 1962–1991 působil v Ústavu pro českou literaturu ČSAV. Významnou měrou se podílel na vzniku \"Lexikonu české literatury\", jehož byl v letech 1971–1990 vedoucím redaktorem. Za tuto práci byl spolu se svými nástupci ve funkci vedoucího redaktora Jiřím Opelíkem a Lubošem Merhautem oceněn v roce 2009 cenou Magnesia Litera za přínos české literatuře. Byl autorem mnoha učebnic pro základní i střední školy. Zemřel 28. července 2010 ve Vlašimi.\n\n\n"}
{"id": "583721", "url": "https://cs.wikipedia.org/wiki?curid=583721", "title": "Kormorán modrooký", "text": "Kormorán modrooký\n\nKormorán modrooký (\"Phalacrocorax atriceps\") je 70–78 cm velký druh veslonohého ptáka z čeledi kormoránovitých (Phalocrocoracidae).\nVyskytuje se ve skalních pobřežních regionech i na velkých vnitrozemních jezerech na samotném jihu Jižní Ameriky, několika subantarktických ostrovech a na Antarktickém poloostrově. Spodinu těla má čistě bílou, svrchu je převážně černý. Jiného zbarvení má pouze růžové končetiny, modrý kroužek kolem oka a žlutý hrbol u kořene zobáku. Na hlavě má také malou vztyčitelnou chocholku. Živí se malými rybami, korýši, mnohoštětinatci, plži a chobotnicemi. Hnízdí v koloniích, často společně s jinými vodními ptáky a je monogamní. Do hnízda z řas zpevněného blátem a exkrementy klade obvykle 2-3, občas až 5 vajec, na kterých sedí po dobu asi 5 týdnů oba rodiče.\n\n\n"}
{"id": "583724", "url": "https://cs.wikipedia.org/wiki?curid=583724", "title": "Větrný vrch", "text": "Větrný vrch\n\nVětrný vrch je název více kopců:\n\n"}
{"id": "583727", "url": "https://cs.wikipedia.org/wiki?curid=583727", "title": "Čechratka", "text": "Čechratka\n\nČechratka v češtině označuje dva rody hub:\n\n"}
{"id": "583729", "url": "https://cs.wikipedia.org/wiki?curid=583729", "title": "Bouška", "text": "Bouška\n\nPříjmení Bouška nosí více různých osobností:\n\n\n"}
{"id": "583730", "url": "https://cs.wikipedia.org/wiki?curid=583730", "title": "Rezá Símcháh", "text": "Rezá Símcháh\n\nMadžíd Rezá Símcháh Asíl (* 1. února 1970 Naušáhr) je bývalý íránský zápasník – klasik.\n\nZápasení se věnoval od útlého dětství. Později se specializoval se na řecko-římský styl. V roce 1988 jako 18letý mladík sbíral zkušenosti na olympijských hrách v Soulu ve váze do 48 kg. Na olympijských hrách v Barceloně v roce 1992 již patřil k favoritům na jednu z medaili. Od úvodního kola váhové kategorie do 48 kg potvrzoval výbornou připravenost. Doplatil však tehdejší turnajový systém, který zápasy rozděloval do tří dní. Druhý den měl před rozhodujícím zápasem o vítězství ve skupině s Italem Vincenzo Maenzou o 400 gramů více než byl limit jeho váhy. Z bojů o medaile tak byl hlavně chybou svého relalizačního týmu vyřazen.\n\nPo skončení sportovní kariéry v druhé polovině devadesátých let se věnoval trenérské práci. Specializuje se na juniorské kategorie. V roce 2008 byl šéftrenérem íránského týmu klasiků na olympijských hrách v Pekingu.\n\n\n"}
{"id": "583737", "url": "https://cs.wikipedia.org/wiki?curid=583737", "title": "Freeman", "text": "Freeman\n\nFreeman nebo i Freemann může být:\n\n\n\n"}
{"id": "583739", "url": "https://cs.wikipedia.org/wiki?curid=583739", "title": "Víctor Capacho", "text": "Víctor Capacho\n\nVíctor Hugo Capacho Pinto (* 22. února 1968) je bývalý kolumbijský zápasník, reprezentant v zápase řecko-římském. Dvakrát, v roce 1987 a 1991, vybojoval stříbro na Panamerických hrách. V roce 1988 vypadl na olympijských hrách v Soulu ve druhém kole váhové kategorie do 48 kg.\n\n"}
{"id": "583747", "url": "https://cs.wikipedia.org/wiki?curid=583747", "title": "Technologický pokrok", "text": "Technologický pokrok\n\nTechnologický pokrok, technický pokrok je proces zdokonalování výrobních prostředků, technologií, organizace práce a vyráběných produktů, který vede k úsporám společné práce, ke zvýšení užitečného efektu výroby a výrobků.\n\nProjevy technologického pokroku jsou mnohostranné; na základě technických opatření se vyrábějí nové výrobky nebo výrobky s novými užitnými vlastnostmi, které lépe uspokojují společenské i individuální potřeby. Jedná se o technický pokrok ve výrobě a i samotných výrobků (inovace).\n\nV průběhu technického pokroku dochází i ke strukturálním a organizačním změnám výroby i společnosti v souvislosti se změnou a zdokonalením pracovních prostředků v závislosti na jejich využití, tzv. technicko-organizační změny.\n\nTechnologický pokrok se nejvýznamněji projevuje v rozvoji pracovních prostředků. Významným rysem technického pokroku je proces náhrady živé práce prací strojní, tedy modernizace, automatizace.\n\nTechnický pokrok působí jako faktor růstu produktivity práce.\n\n"}
{"id": "583749", "url": "https://cs.wikipedia.org/wiki?curid=583749", "title": "Dov Grobermann", "text": "Dov Grobermann\n\nDov Grobermann (; * 5. dubna 1965) je bývalý izraelský zápasník, reprezentant v zápase řecko-římském. V roce 1988 startoval na olympijských hrách v Soulu, kde ve váhové kategorie do 48 kg vypadl ve třetím kole. V roce 1980 vybojoval stříbro na juniorském mistrovství světa.\n\n"}
{"id": "583750", "url": "https://cs.wikipedia.org/wiki?curid=583750", "title": "Jardin Villemin", "text": "Jardin Villemin\n\nJardin Villemin (česky \"Zahrada Villemin\") je veřejný park, který se nachází v Paříži v 10. obvodu. Park byl vybudován v roce 1977 na místě bývalé vojenské nemocnice Villemin a jeho rozloha činí 19 690 m.\n\nMonumentální vstup do staré nemocnice je stále vidět v domě č. 8 v ulici \"Rue des Récollets\". Tato nemocnice byla založena v roce 1861 v bývalém klášteru v blízkosti železničních stanic Gare de l'Est a Gare du Nord, aby se raněným z fronty dostala rychlá pomoc. Nemocnice nesla jméno doktora Jeana Antoina Villemina (1827-1892), který se zabýval studiem tuberkulózy.\n\nPark zde vznikl v roce 1977 a několikrát se rozšiřoval (1980, 1986 a 2000), až se jeho původní rozloha zdvojnásobila.\n\n"}
{"id": "583754", "url": "https://cs.wikipedia.org/wiki?curid=583754", "title": "Asijská čtvrť v Paříži", "text": "Asijská čtvrť v Paříži\n\nAsijská čtvrť v Paříži (francouzsky \"Quartier asiatique\") je především oblast na jihu Paříže ve 13. obvodu mezi Porte de Choisy a Porte d'Ivry, kde žije největší koncentrace obyvatel z Asie ve francouzské metropoli. Zde žijí především obyvatelé z Číny, Vietnamu, Kambodži, Thajska a Laosu, kteří ve čtvrti provozují své obchody. Ovšem v Paříži je více asijských čtvrtí. Další dvě menší asijské čtvrti se nacházejí ve 20. obvodu v Belleville na východě města a ve 3. obvodu v Le Marais v centru Paříže.\n\nAsijská čtvrť ve 13. obvodu tvoří zhruba trojúhelník ulic \"Avenue de Choisy\" na západě, \"Avenue d'Ivry\" na severovýchodě a \"Boulevard Masséna\" na jihu. V této oblasti se koncentruje nejvíce asijských, převážně čínských podniků jako jsou restaurace, kadeřnictví a obchody s potravinami, včetně dvou velkých supermarketů. I přes tyto podniky netvoří Asiaté většinu obyvatelstva ve čtvrti. Ta slouží především jako místo setkání pro všechny asijské komunity v celé Île-de-France. Nachází se zde rovněž sídla krajanských spolků. Na den čínského Nového roku se vždy v ulicích koná velký průvod s tančícími lvy a draky.\n\nPařížská asijská čtvrť nemá výraznou exotickou architekturu jako čínská čtvrť v Londýně nebo San Franciscu. Zajímavostí je, že nákupní centrum v této čtvrti má sice střechy ve tvaru pagod, to ovšem nemá žádnou souvislost s Asiaty, protože bylo postaveno ještě před jejich příchodem.\n\nDalší čtvrť s vyšší koncentrací Asijců, především z Číny a francouzské Indočíny je Belleville a ulice \"Rue Rébeval\". Rovněž v centru města ve 3. obvodu, ovšem ne tak patrná, je komunita v ulicích \"Rue au Maire\", \"Rue du Temple\" a \"Rue des Gravilliers\". Tato čtvrť je historicky nejstarší a obývají ji lidé původem z Číny, často z prefektury Wen-čou, kteří obvykle pracují ve velkoobchodu s koženými výrobky a bižuterií nebo v textilním průmyslu. Další etnické skupiny se nacházejí na vnějším předměstí v oblasti Marne-la-Vallée.\n\nPrvní vlna čínské imigrace spadá do období první světové války, kdy Francie požádala Čínu o pracovní výpomoc namísto Francouzů, kteří byli mobilizováni. Čína pak do Francie vyslala na práci více než 150 000 svých státních příslušníků za podmínky, že nebudou nasazeni do bojů. Po válce jich ve Francii přibližně 3000 zůstalo a místní se usídlili ve 3. obvodu kolem ulice \"Rue au Maire\".\n\nVe 20. letech 20. století se někteří čínští studenti usadili rovněž ve 13. obvodu, kde Čou En-laj založil francouzskou pobočku Čínské komunistické strany.\n\nNicméně největší vlna přistěhovalectví z jihovýchodní Asie proběhla v letech 1955-1975 . Důvody byly politické (válka ve Vietnamu a Laosu a občanská válka v Kambodži) i ekonomické. Velká část přistěhovalců pochází rovněž z jižní Číny. Tito noví přistěhovalci vytvořili další, mnohem rozsáhlejší asijskou čtvrť na jihovýchodě Paříže ve 13. obvodu.\n\nTuto část města si vybrali kvůli množství dostupného bydlení. V 70. letech zde byly v rámci obnovy čtvrti (Operace \"Italie 13\") vybudovány rozsáhlé výškové obytné domy. Tento projekt však nebyl tak úspěšný, jak doufali projektanti a mnoho bytů zůstalo neobsazených. Právě asijští imigranti nakonec obsadili tyto nemovitosti, přinesli oživení v podobě obchodů a zabránili tak pádu cen realit v této oblasti. Mnoho přistěhovalců z Kambodže, Laosu, Thajska nebo Číny považuje zdejší čtvrť pouze za přechodný krok po příjezdu do Francie a později odcházejí do jiných francouzských měst.\n\nZpočátku hleděli místní obyvatelé na asijské přistěhovalectví s podezřením, ale nově příchozí jsou poměrně široce přijímáni.\n\n\n\n"}
{"id": "583755", "url": "https://cs.wikipedia.org/wiki?curid=583755", "title": "David Henrie", "text": "David Henrie\n\nDavid Clayton Henrie (* 11. července 1989, Mission Viejo, Kalifornie, USA) je americký herec, kterého proslavily role syna v seriálu Jak jsem poznal vaši matku a role Olivera Palumba ve filmu Vražda v Hollywoodu.\n\nKdyž mu byly 2 roky přestěhovala se jeho rodina do Arizony. Už v 5 letech začal hrát. Pak se dostal na filmové nebe s Petey Pitt . Dál pak hostoval v Dr. House, Námořní vyšetřovací služba a jiných známých seriálech. Pak dostal roli v Jak jsem poznal vaši matku a poté Kouzelníci z Waverly.\n\n"}
{"id": "583756", "url": "https://cs.wikipedia.org/wiki?curid=583756", "title": "Jardin Alice-Saunier-Seïté", "text": "Jardin Alice-Saunier-Seïté\n\nJardin Alice-Saunier-Seïté, dříve Jardin de la rue Visconti (\"Zahrada v ulici Visconti\") je veřejný park, který se nachází v Paříži v 6. obvodu v ulici \"Rue Visconti\" mezi domy č.p. 8 a 12. Park byl vybudován v roce 2000 a se svými 80 m je nejmenším parkem v Paříži. Park byl původně pojmenován podle ulice dle francouzského architekta Louise Viscontiho. V lednu 2017 byl park pojmenován po političce Alice Saunier-Seïté (1925–2003).\n\n"}
{"id": "583761", "url": "https://cs.wikipedia.org/wiki?curid=583761", "title": "Palais Royal", "text": "Palais Royal\n\nPalais Royal (česky \"Královský palác\") je významná historická památka v Paříži v 1. obvodu. V rozsáhlém komplexu dnes sídlí několik veřejných institucí, např. Comédie-Française. Na nádvoří paláce se nachází Jardin du Palais-Royal.\n\nPalác byl původně postaven architektem Jacquesem Lemercierem na žádost kardinála Richelieu roku 1622, který chtěl mít sídlo nedaleko Louvru. Tehdy se nazýval Kardinálským palácem. V roce 1781 byla stavba kompletně přestavěna a jednotlivé části prodány obchodníkům a podnikatelům, takže z původního paláce zůstalo pouze jihovýchodní křídlo \"Galerie des Proues\".\n\nPo kardinálově smrti roku 1642 zdědil palác král Ludvík XIII. Od roku 1643 po smrti Ludvíka XIII. regentka Anna Rakouská a její syn mladý Ludvík XIV. přesídlili z Louvru do tohoto paláce, který se tak od té doby nazývá královský. V roce 1661 Ludvík XIV. opět přesídlil do Louvru a jeho bratr Filip I. Orleánský získal palác pro svou potřebu. V roce 1662 palác zdědil jeho syn Filip II. Orleánský. Před Francouzskou revolucí palác získal Ludvík Filip II. Orleánský, který jej nechal přestavět po požáru v roce 1773. V letech 1781-1784 bylo kolem palácové zahrady postaveno asi 60 domů s arkádami, kde se nacházely byty, obchody, sklady, divadla a kavárny. Protože stavba patřila vévodovi z Orléansu, příbuznému krále, neměla sem přístup policie a tak zde existovala určitá svoboda shromažďování.\n\nV roce 1636 bylo v přístavbě otevřeno divadlo, kde v letech 1660-1673 hrál se svým souborem Molière. Po jeho smrti sloužila budova jako opera a později vyhořela. Na konci 18. století byla znovu postavena a od roku 1786 zde sídlí Comédie-Française.\n\nV době revoluce se Palais Royal stal centrem lidových nepokojů. Řečníci zde hovořili k davu při nepokojích, které předcházely útoku na Bastillu. 12. července 1789 Camille Desmoulins kázal přítomným a zval kolemjdoucí, aby nosili jako rozlišovací označení zelený list stromu, který znamená naději. Revolucionářka Anne-Josèphe Théroigne de Méricourt (1762-1817) se zde také objevovala čas od času se svou skupinou žen. V paláci byl v roce 1793 bývalým členem pařížské stráže zabit poslanec Louis-Michel Lepeletier de Saint-Fargeau, který hlasoval pro smrt krále. V tomto roce se palác stal majetkem státu.\n\nPalais Royal sloužil po Brumairovém převratu (9. listopadu 1799) tribunátu (legislativní část konzulátu) až do jeho zrušení v roce 1807.\n\nPalác byl vrácen rodině Orléans v roce 1814 a zůstal bydlištěm vévodů Orléans až do roku 1848. 24. prosince 1814 byl Pierre-François-Léonard Fontaine jmenován architektem orléanského vévody, aby provedl nezbytné úpravy k pohodlnému užívání. Po jmenování Ludvíka Filipa Orleánského francouzským králem byl Palais Royal krátce bydlištěm hlavy státu (od 9. 8. 1830 do jeho přesídlení do Tuilerijského paláce v září 1831). Palác vyplenili rebelové, kteří svrhli červencovou monarchii dne 22. února 1848.\n\nBěhem bojů za Komuny byl palác v roce 1871 poničen. Byl obnoven o dva roky později pro sídlo Státní rady.\n\nV roce 1985 ministr kultury Jack Lang vybral umělce Daniela Burena, aby na nádvoří paláce instaloval jedno ze svých uměleckých děl. Jedná se o černobílé mramorové sloupy různé výšky, které jsou v noci osvětlené zeleně fluoreskujícím světlem.\n\nV paláci dnes sídlí několik institucí:\n\n\n"}
{"id": "583762", "url": "https://cs.wikipedia.org/wiki?curid=583762", "title": "Jardin du Palais-Royal", "text": "Jardin du Palais-Royal\n\nJardin du Palais-Royal (česky \"Zahrada Královského paláce\") je veřejný park, který se nachází v Paříži v 1. obvodu na nádvoří Palais Royal. Park byl vybudován v roce 1633 a jeho rozloha činí 20850 m.\n\nZahrada byla založena z rozhodnutí kardinála Richelieu jako výzdoba jeho paláce a jejím autorem byl královský zahradník Pierre Desgotz. Palác i se zahradou odkázal kardinál králi Ludvíku XIII., který se sem se svou matkou Annou Rakouskou přestěhoval. Vzhled zahrady se změnil za Karla X., kdy získala současnou podobu.\n\nUprostřed zahrady se nachází fontána s vodotryskem, je zde i Wallaceova fontána s pitnou vodou a mnoho soch.\n\nNejzajímavějším objektem v zahradě je ovšem malé mosazné dělo, které zde bylo instalováno v roce 1786 z iniciativy pana Rousseau, hodináře, který měl v galerii svůj obchod. Dělo označovalo svým výstřelem poledne a sloužilo tak k nastavení hodin. Zahradou prochází Pařížský poledník a dělo stálo přímo v jeho trase. U děla byla připevněna lupa, která při dopadu slunečních paprsků v pravé poledne zažehla doutnák a způsobila výstřel. V roce 1799 bylo dělo mírně posunuto a umístěno uprostřed zahrady. Takto pracovalo až do roku 1914.\n\nNa podstavci je vyryto motto v latině: „\"Horas non numero nibi serena signifiant\"“ (Počítám jen šťastné hodiny). V roce 1990 bylo restaurováno a začalo opět oznamovat výstřelem poledne. Ovšem v rámci protiteroristických opatření bylo v roce 1998 nahrazeno nefunkční replikou.\n\n"}
{"id": "583764", "url": "https://cs.wikipedia.org/wiki?curid=583764", "title": "Dwayne Johnson", "text": "Dwayne Johnson\n\nDwayne Douglas Johnson (* 2. května 1972, Hayward, Kalifornie, USA), také známý pod svoji zápasnickou přezdívkou <nowiki>\"The Rock\"</nowiki>, je americký herec, producent, profesionální wrestler a zpěvák (po vzoru svého otce a praotce), který v současnosti opět působí ve WWE.\n\nPochází z rodiny zápasníků ve wrestlingu sám se také pod jménem The Rock dal na wrestling, kde také 7× zvítězil na mistrovství. Poté se jako herec dostal do role Škorpiona ve filmu Mumie se vrací po boku Brendana Frasera, a poté do nejdražší role světa ve filmu Král Škorpion. Pak se stal prozatímním filmovým nástupcem Arnolda Schwarzenegra. Samozřejmě účinkoval i v některých seriálech, jako jsou Kouzelníci z Waverly, nebo Griffinovi. Mezi jeho nejlepší filmy patří např filmová série Rychle a Zběsile, Pobřežní hlídka a Jumanji:Vítejte v džungli i nově Jumanji:Další level.\n\nZahrál si ve spoustě akčních filmů, nicméně jeho hlavní role byly ve filmech o wrestlingu a dokumentech.. Hodně se proslavil v akčních filmech a komediích (např. ve filmové sérii Rychle a Zběsile(5-8), Pobřežní Hlídce, Jumanji:Vítejte v džungli a Rampage).\n\nV roce 1997, přesněji den po jeho 25. narozeninách, 3. května, se oženil s Danny Garciou. Johnson má se svou ženou dceru Simone Alexandru, která se narodila 14. srpna 2001. 1. června 2007 bylo oznámeno, že Johnson a Garcia se po 10 letech manželství rozvedli. Uvedli, že jejich rozvod byl přátelský a že se chystají strávit zbytek svého života společně, jako nejlepší přátelé.\n\nJeho autobiografie, kterou mu pomohl napsat Joe Layden, \"The Rock Says...\", byla vydána v roce 2000 a debutovala na prvním místě v žebříčku bestsellerů od New York Times. Johnson je dobrý přítel s hercem a bývalým guvernérem Arnoldem Schwarzeneggerem.\n\n\n\n\n\n\n\n\n\n"}
{"id": "583779", "url": "https://cs.wikipedia.org/wiki?curid=583779", "title": "Mumie: Hrob Dračího císaře", "text": "Mumie: Hrob Dračího císaře\n\nAlex narazí při vykopávkách v Číně na hrobku Čchin Š’-chuang-tiho a v něm nalezne kromě hrobky také terakotovou sochu. Mezitím Rick dostává s Evelyn nabídku na převoz oka Šangri-La ve kterém je voda života do Šanghaje kde žije také Jonathan a vlastní zde bar Imhotep pověstný svou exkluzivitou. Bohužel po předání oka je Rick přepaden fanatickými vojáky kteří chtějí oživit neporazitelného císaře a Evelyn ho nedopatřením oživí. Alex zjistí že Čchin se snaží dostat do Šangri-La kde se promění v mocného démona. Spojuje se s Lin, dcerou legendární mocné čarodějky C' Jüan. V chrámu odkud se dá najít Šangri-La zjistí že císař je pánem všech živlů a také kde se Šangri-La nachází. Potkávají C' Jüan ale to už je Čchin nesmrtelný a jeho terakotová armáda připravená dobýt svět. Jediná možnost je oživit mrtvé Čchinovy nepřátele a zabít ho.\n\n"}
{"id": "583781", "url": "https://cs.wikipedia.org/wiki?curid=583781", "title": "Třída Fort Victoria", "text": "Třída Fort Victoria\n\nTřída Fort Victoria je třída bojových zásobovacích lodí postavených pro Royal Fleet Auxiliary, podpůrnou složku britského královského námořnictva. Kombinují v sobě funkci tankeru a zásobovací lodi. Postaveny byly dvě jednotky této třídy. Jedna byla kvůli úsporným opatřením vyřazena již roku 2011.\n\nV letech 1986–1987 byla objednána stavba prvních dvou jednotek této třídy, přičemž celkem jich mělo být postaveno až šest. Nakonec však další již nebyly objednány. První jednotku \"Fort Victoria\" rozestavěla loděnice Harland & Wolff v Belfastu. Dne 6. září 1990 byly na nedokončenou \"Fort Victoria\" Irskou republikánskou armádou umístěny dvě výbušniny. Výbuch jedné z náloží vážně poškodil strojovnu, přičemž plavidlo se téměř převrátilo. \"Fort Victoria\" musela být dokončena loděnicí Camell Laird. Do služby zařazena se zpožděním 24. června 1994. Druhou jednotku \"Fort George\" loděnice Swan Hunter v Tyne and Wear. Do služby byla loď přijata 16. července 1993.\n\nJednotky třídy \"Fort Victoria\":\nElektroniku tvoří vyhledávací radar Type 996, navigační radar Kelvin Hughes 1007, řídící radar pro vrtulníky NUCLEUS a bojový datový systém SCOT 1D. Obranu zesilují čtyři odpalovače klamných cílů a vlečený torpédový klmný cíl Type 182. Kapacita lodí je 12 505 m³ paliva a 6234 m dalšího nákladu. K zásobování palivem a zásobami dslouží čtyři stanice na obou bocích. Palivo přitom lze čerpat rovněž na zádi. Obrannou výzbroj tvoří dva 30mm kanóny DS 30B a dva systémy blízké obrany Phalanx CIWS. Na zádi nesou přistávací plochu pro dva vrtulníky a hangár pro pět transportních vrtulníků o velikosti typu Merlin. Vrtulníky tak hrají důležitou úlohu při zásobování. V případě nouze může na palubě těchto lodí přistát též letoun VSTOL Harrier II. Lodě pohánějí dva diesely Crossley-Pielstick 16PC 2V400. Nejvyšší rychlost je 20 uzlů.\n\n"}
{"id": "583789", "url": "https://cs.wikipedia.org/wiki?curid=583789", "title": "Aromaterapie", "text": "Aromaterapie\n\nAromaterapie je druh alternativní medicíny, který užívá rostlinné těkavé látky známé jako éterické oleje a další vonné složky za účelem změny mysli, nálady, procesu poznávání nebo zdraví.\n\nAromaterapie doslova znamená „léčbu pomocí vůní“. Je složen ze dvou slov: „aroma“ – vůně a „terapie“ – léčba.\n\nV aromaterapii se používají rostlinné oleje (slunečnicový, olivový, sezamový, mandlový aj.), do kterých se přidávají přírodní éterické oleje. Oleje se míchají těsně před masáží a to podle potřeby účinku buď stimulující (jang), nebo uklidňující (jin). Tato forma ošetřování se řadí pod alternativní medicínu. Mezi nejrozšířenější éterické oleje patří: citrusy (citron, pomeranč, mandarinka, bergamot..), jehličnany (borovice, jedle, cypřiš...) citronová tráva, levandule, cedrové dřevo, zázvor, a pod. Mezi drahé a vzácnější éterické oleje patří např. santalové dřevo, jasmín, růže.\n\nAromamasáž neboli aromaterapeutická masáž zahrnuje ošetření celého těla od vlasové části hlavy až po prsty u nohou vonnými oleji.\n\nInhalace aromatických olejů může navodit zvýšení či snížení krevního tlaku, pocit chladu, tepla nebo povzbuzení. Je využívána při léčbě psychických nebo psychosomatických onemocnění.\n\nAromatická koupel se od klasické léčebné koupele liší přidaným éterickým olejem nebo aroma směsí. Koupel je příjemně relaxační a uklidňující.\n\nDle průzkumu, který mezi 101 náhodně vybranými odborníky APA provedl John Nocross, jde o zcela zdiskreditovanou metodu léčby k léčbě duševních poruch a poruch chování. \n\n\n"}
{"id": "583792", "url": "https://cs.wikipedia.org/wiki?curid=583792", "title": "Datel zemní", "text": "Datel zemní\n\nDatel zemní (\"Geocolaptes olivaceus\") je 22-30 cm velký zástupce čeledi datlovitých (Picidae), žijící ve výše položených otevřených skalnatých krajinách na území Jihoafrické republiky. Je stálý. Jak již z jeho samotného názvu plyne, zdržuje se hlavně na zemi, a to v párech nebo malých skupinách. Živí se především mravenci a jejich larvami, požírá však také hmyzí kukly a vajíčka. Hnízdí v norách, které si sám buduje nejčastěji ve strmých potočních březích. V jedné snůšce pak bývají obvykle 3 bílá vejce.\n\n"}
{"id": "583795", "url": "https://cs.wikipedia.org/wiki?curid=583795", "title": "Jakub Sedláček", "text": "Jakub Sedláček\n\nJakub Sedláček (* 5. dubna 1990, Zlín) je český hokejový brankář a bývalý mládežnický reprezentant, v dubnu 2018 se vrátil do mateřského klubu PSG Berani Zlín. Mimo Česko působil na klubové úrovni v Lotyšsku. Nyní chytá za HC Sparta Praha.\n\nSedláček je odchovancem hokejového klubu ze Zlína, kde se začal výrazněji prosazovat od sezony 2008/2009. Ve svém prvním ročníku si zahrál 28 zápasů, kde odchytal 1617 minut a připsal si 1090 zákroků. Vychytal také 4 čistá konta a stal se nejlepším brankářem základní části s úspěšností 94,29% zákroků. V ročníku 2009/2010 odchytal 44 zápasů, kdy byl na ledě 2588 minut a připsal si 1237 zákroků. V sezoně 2010/2011 ho z postu prvního zlínského gólmana částečně sesadil Tomáš Duba. V ročníku 2011/2012 se v brance pravidelně střídal s Lubošem Horčičkou. Podobné to bylo i v ročníku 2012/2013, kdy získal se Zlínem stříbro. Poté se však Sedláček nedohodl s moravským klubem na dalším pokračování smlouvy a upsal se lotyšské Rize, kde od sezony 2013/2014 hájí barvy Dinama. V srpnu 2017 se vrátil do vlasti a podepsal dvouměsíční smlouvu do 30. září 2017 s Mountfieldem HK z Hradce Králové, který tehdy hledal náhradu za zraněného Patrika Rybára.\n\nReprezentoval českou juniorskou reprezentaci na MS juniorů v roce 2009 a 2010.\n\n"}
{"id": "583799", "url": "https://cs.wikipedia.org/wiki?curid=583799", "title": "Jan Benda", "text": "Jan Benda\n\nJan Benda (14. prosince 1933 – 1. prosince 1999) byl český politik, bývalý senátor za Senátní obvod č. 79 – Hodonín a člen KDU-ČSL.\n\nPo studiu na gymnáziu pracoval v brněnské Zbrojovce a poté v hodonínské Sigmě. Po převratu se začal věnovat politice na místní úrovni. Dlouhá léta spoluorganizoval a konferoval Mezinárodní folklórní festival ve Strážnici. 1. prosince 1999 podlehl v hodonínské nemocnici dlouhodobé nemoci.\nV letech 1994–1998 působil jako místostarosta Hodonína.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Pavel Hofírek v poměru 29,93 % ku 21,23 % hlasů. Ve druhém kole však zvítězil Benda se ziskem 54,04 % hlasů. V senátu se angažoval ve Výboru petičním, pro lidská práva, vědu, vzdělávání a kulturu a zastával funkci místopředsedy senátorského klubu KDU-ČSL. Ve volbách 1998 svůj mandát neobhajoval.\n\n"}
{"id": "583801", "url": "https://cs.wikipedia.org/wiki?curid=583801", "title": "Datel červenohlavý", "text": "Datel červenohlavý\n\nDatel červenohlavý (\"Melanerpes erythrocephalus\") je široce rozšířený druh šplhavého ptáka z čeledi datlovitých (Picidae). Je rozšířený především v otevřených, stromy porostlých krajinách na území jižní Kanady a ve středu a na východě Spojených států amerických. Je částečně tažný, zatímco severní ptáci migrují směrem na jih, jižní populace na svých hnízdištích mnohdy setrvávají po celý rok. Dorůstá 24 cm, je celý černobílý s jasně červenou hlavou a hrdlem. Živí se hmyzem, semeny, bobulemi, ovocem, ořechy a občas i vejci jiných druhů ptáků. Hnízdí v dutinách odumřelých stromů, kam klade 4-7 vajec, na kterých sedí po dobu 2 týdnů. Ročně hnízdí 1x až 2x.\n\n"}
{"id": "583803", "url": "https://cs.wikipedia.org/wiki?curid=583803", "title": "József Faragó", "text": "József Faragó\n\nJózsef Faragó (* 8. července 1966 Eger, Maďarsko) je bývalý maďarský zápasník, reprezentant v zápase řecko-římském. V roce 1990 vybojoval bronzovou medaili na mistrovství Evropy. Dvakrát startoval na olympijských hrách v kategorii do 48 kg. V roce 1988 v Soulu vypadl ve třetím, v roce 1992 ve druhém. Třikrát startoval na mistrovství světa, nejlépe se umístil v roce 1990, kdy vybojoval 6. místo. V roce 1987 vybojoval 7. a v roce 1989 9. místo. Na mistrovství Evropy kromě bronzu z roku 1990 vybojoval ještě 5. místo v roce 1989 a 6. místo v roce 1992. Vše v kategorii do 48 kg.\n\n"}
{"id": "583804", "url": "https://cs.wikipedia.org/wiki?curid=583804", "title": "Vatikánská lékárna", "text": "Vatikánská lékárna\n\nVatikánská lékárna je jedna z nejlépe zásobených a nejvíce navštěvovaných lékáren světa. Denně zde nakupuje přes 1000 zákazníků.\nPotřeba soukromého dodavatele léčiv vzrostla v období po sjednocení Itálie, kdy v letech 1870–1929 došlo k izolaci papežů ve Vatikánu. Tuto situaci později vyředšilo podepsání Lateránských smluv. \n\nStátní sekretář Giacomo Antonelli oslovil Eusebia Ludvika Fronmena, člena řádu milosrdných bratří, který vedl v Římě vlastní špitál. Eusebio Ludvik Fronmen v roce 1874 upravil malou místnost k uchování léků pro papeže a další čelné představitele církve. Členové řádu milosrdných bratří zároveň o papeže pečovali. \n\nSkutečná lékárna byla otevřena v roce 1892 a v roce 1917 se přesunula do blízkosti brány sv. Anny. Od roku 1929 vatikánská lékárna sídlí na svém současném místě, poblíž supermarketu a pošty. Lékárnu dodnes vede řád milosrdných bratří. \n\nMnoho lidí sem přichází pro zahraniční léky a medikamenty, které jinde v Římě nejsou dostupné. Díky zboží nepodléhajícímu zdanění jsou ceny navíc o 12–25 % nižší oproti italským obchodům. Lékárna nenabízí medikamenty, které jsou v rozporu s katolickou morálkou, jako jsou antikoncepce a abortiva, stimulační látky, farmaka z konopí a podobně. Naopak jsou v nabídce parfémy, kosmetika a zkrášlující krémy, o něž byl takový zájem, že byla původní lékárna rozšířena o nové křídlo. Lékárnu zde připomínají jen starobylé keramické nádoby a medicínské urny na vrchu jednotlivých skříní, portrét papeže a sv. Jana Božího.\n\n"}
{"id": "583808", "url": "https://cs.wikipedia.org/wiki?curid=583808", "title": "Vousák červenožlutý", "text": "Vousák červenožlutý\n\nVousák červenožlutý (\"Trachyphonus erythrocephalus\"), známý také pod názvem perlák červenožlutý je pták z čeledi lybiidae.\n\nVousák červenožlutý je průměrně 21,5 cm velký. Samci mají čelo a vrchol hlavy černý, mají také malou péřovou čepičku na zadní straně hlavy. Zátylek je červenožlutý a žlutý s černými skvrnami. Krk je žlutý, uši jsou oranžové. Ve výšce ucha je bílý pás půlměsícovitého tvaru. Horní část těla je černá s velkými bílými skvrnami. Pera ocasu jsou oranžové se žlutými špičkami. Křídla jsou černě hnědé s nažloutlým až krémově bílým příčným pásem.\n\nBrada je žlutá u většiny jedinců, uprostřed hrdla je černá skvrna, která se rozšiřuje směrem k hrudi. Střed prsou je oranžový nebo červenožlutý a na bocích se zbarví nažloutlé. Přes střed hrudníku probíhá úzký černý pás s velkými bílými skvrnami. Spodní strana těla je žlutá. Boky jsou žlutošedé až šedobílé. Zobák je ve vztahu k velikosti těla velký, červený, načervenalý rohovitý nebo purpurový. Oblast kolem očí je tmavě šedá až černá. Oči jsou žlutavě hnědé až červenohnědé nebo tmavě hnědé. Nohy jsou břidlicově šedé až modrošedé.\n\nSamice obvykle postrádají černé hrdlo a většinou černé horní části. Většinou jsou žlutooranžová až oranžově žlutá. Celkově jsou samice menší než samci a ve svém peří mají více žluté a bílé. Mladí ptáci jsou také bledší než dospělí samci. Mladí samci mají stále šedožlutý krk a jsou celkově mírně nažloutlé. U obou pohlaví je černá hnědá, skvrny na tmavém Körperobergefieder jsou krémové nebo žluté. Oči jsou šedé.\nŽije především v otevřených krajinách se stromy, vyskytuje se také v otevřených lesích. Jeho areál rozšíření pokrývá značné území východní Afriky, a to od Súdánu jižně až po Tanzanii. Je stálý.\nKonzumují širokou škálu bobulí, semen a ovoce. Významnou roli v potravě tvoří brouci, kobylky, termity, mravenci, pavouci a ještěrky. Nepohrdnou vejci a mláďaty jiných druhů ptáků.\nHnízdí v krátké noře vyhloubené ve strmém břehu nebo termitišti, kam klade 2-6 vajec.\nHnízdní dutina je vytvořena většinou v termitištích nebo strmých březích. Hnízdní komora má průměr od 9,0 do 11,2 centimetrů. Zpravidla do této komory vede tunel dlouhý asi 40 centimetrů. Hnízdní sezóna spadá buď do období dešťů, nebo začíná na konci období dešťů. Snůška se skládá ze dvou až šesti bílých hladkých lesklých vajec. Mláďata jsou krmena všemi dospělými ptáky skupiny, samci přinášejí více potravy než samice.\n"}
{"id": "583812", "url": "https://cs.wikipedia.org/wiki?curid=583812", "title": "Gleb Vladimirovič", "text": "Gleb Vladimirovič\n\nGleb Vladimirovič (rusky Гле́б Влади́мирович, okolo 987 – 9. září 1015), po křtu David, kníže muromský (okolo 1013 – 1015), syn kyjevského knížete Vladimíra I. (Svatého) od «bolgariny» (zřejmě se jedná o bulharskou carevnu, dceru vládce Volžského Bulharska).\n\nByl kanonizován spolu se svým bratrem Borisem Ruskou pravoslavnou církví jako strastotěrpec – svatý Boris a Gleb. Den jejich památky se vzpomíná 6. srpna (24. července podle starého kalendáře). Pohřbeni jsou ve Vyšgorodě. Boris a Gleb se stali prvními ruskými svatými, jejich svatořečení mučedníků-strastotrpitelů, je učinilo patrony ruských zemí a nebeskými pomocníky ruských panovníků.\n"}
{"id": "583814", "url": "https://cs.wikipedia.org/wiki?curid=583814", "title": "Heterodynní detekce", "text": "Heterodynní detekce\n\nHeterodynní detekce je způsob detekce elektromagnetického záření používaný v nelineární spektroskopii, telekomunikaci či astronomii. Signál, který je zpravidla slabý, se smíchá s elektromagnetickým zářením o stejném směru a o známé frekvenci, zvaným lokální oscilátor nebo heterodyn. Tím se jednak detekce usnadní a jednak je tak možno detekovat kromě intenzity záření i fázi měřeného pole.\n\nJelikož pro intenzitu záření \"I\" v závislosti na intenzitě elektrického pole \"E\" platí\nspočteme intenzitu celkového záření pomocí intenzit záření signálu formula_2 a lokálního oscilátoru formula_3 a příslušných fázorů elektrických intenzit polí formula_4, formula_5 jako\nPřitom pokud formula_7, platí \nprotože formula_9 je druhého řádu v formula_10, zatímco formula_11 jen prvního řádu. Je tedy výhodnější měřit formula_11 než formula_9 samotné. Změnou fáze formula_3 se navíc hodnota formula_11 mění podle toho, zda je signál ve fázi nebo v protifázi k lokálnímu oscilátoru. Tím je fáze přímo měřitelná.\n"}
{"id": "583816", "url": "https://cs.wikipedia.org/wiki?curid=583816", "title": "Kuzma Minin", "text": "Kuzma Minin\n\nKuzma Minin (, vlastním jménem Kuzma Minič Zacharijev-Suchorukij , okolo 1570 – 1616) byl obchodník z Nižného Novgorodu, který na počátku 17. století spolu s Dmitrijem Požarským vyhnal Poláky z Ruska.\n\nVe městě byl Minin také řezníkem a starostou. Po invazi Poláků se rozhodl zachránit Rus. Ve městě se sešla silná vojenská posádka. K nim se přidávali měšťané a řemeslníci a byla vytvořena domobrana. Vojenským velitelem se stal kníže Dimitrij Požarskij. K Rusům se začali přidávat i okolní národy: Čuvaši, Komijci, Marijci i Seveřané. Minin poslal bojarům dopisy, v nichž napsal, aby se spojili, vyhnali katolické okupanty a znovu nastolili pravoslaví.\n\nK rozhodujícímu střetu mezi polsko-litevskou armádou a ruskými vlastenci došlo u bran Moskvy. V čele polsko-litevského vojska stál hejtman Jan Karol Chodkiewicz. Polsko-litevská vojska však byla rozdrcena. Několik okupantů se ještě drželo za branami Kremlu a odmítlo kapitulovat. Po dlouhém obléhání se nakonec okupanti 26. října 1612 vzdali. Kuzma Minin byl za svůj čin později povýšen do šlechtického stavu.\n\nMěl také rozhodující vliv na volbě nového cara Michaila I. Roku 1616 zemřel.\n"}
{"id": "583817", "url": "https://cs.wikipedia.org/wiki?curid=583817", "title": "Jiří Stodůlka", "text": "Jiří Stodůlka\n\nJiří Stodůlka (* 7. února 1950) je český politik a energetik, bývalý senátor za obvod č. 80 – Zlín a člen KDU-ČSL.\n\nDálkově vystudoval energetiku na Vysokém učení technickém v Brně, poté až do vstupu do senátu pracoval jako energetik. Je ženatý, má dvě dcery a tři syny.\n\nV letech 1990-2000 působil jako zastupitel a radní města Otrokovice, na tento post v roce 2000 rezignoval. V roce 1999 kandidoval na místopředsedu KDU-ČSL, avšak nebyl zvolen.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Zdeněk Dostál v poměru 31,48 % ku 29,48 % hlasů. Ve druhém kole však vyhrál Stodůlka s 60,16 % hlasů. V senátu vykonával funkci místopředsedy Ústavně-právního výboru (1996-2000), od roku 1998 zasedal v Mandátovém a imunitním výboru a od téhož roku předsedal Komisi Senátu pro Ústavu České republiky.\n\nVe volbách 2000 svůj mandát obhájil, přestože jej v prvním kole předčil tehdejší starosta Otrokovic Stanislav Mišák v poměru 39,25 % ku 33,93 % hlasů. Druhé kolo vyhrál křesťanský demokrat s 51,01 % hlasů. V horní komoře usedl opět do Ústavně-právního výboru, pokračoval v předsednictví rozšířené Stálé komise Senátu pro Ústavu České republiky a parlamentní procedury a stal se místopředsedou senátorského klubu KDU-ČSL, kde v letech 2002-2006 zastával post 1. místopředsedy. Angažoval se také zase v Mandátovém a imunitním výboru.\nVe volbách 2006 opět kandidoval na post senátora, tentokráte vyhrál první kolo se ziskem 23,01 % hlasů oproti nezávislé Janě Juřenčákové, která získala 19,18 % hlasů. Ve druhém kole obdržel 41,41 % hlasů, což na obhajobu mandátu nestačilo a do horní komory byla zvolena Juřenčáková.\n\nV lednu 2007 nastoupil jako náměstek ministra a předsedy Legislativní rady vlády na Úřad vlády, v lednu 2009 pak jako 1. náměstek ministra a státní tajemník na Ministerstvo pro místní rozvoj.\n\nDo roku 2010 působil jako generální sekretář KDU-ČSL.\n\nRedaktoři Mladé fronty DNES se rozhodli vyzkoušet odolnost vedoucích pracovníků stranických sekretariátů před lákavými nabídkami ze strany lobbistů kvůli změně zákona. Jednalo se o tehdy o změně loterijního zákona, KDU-ČSL proti hazardu silně brojila. Stodůlka jako tehdejší generální sekretář strany se s redaktory, představujícími majitele sítě heren, dvakrát sešel. Z jeho chování vyplývalo, že by nabídku milion za změnu loterijního zákona přijal, avšak po poradě s tehdejším předsedou Cyrilem Svobodou odmítl. V září 2009 na post kvůli této kauze rezignoval.\n\n"}
{"id": "583818", "url": "https://cs.wikipedia.org/wiki?curid=583818", "title": "Návrat do reality", "text": "Návrat do reality\n\nNávrat do reality (anglicky \"Back to Reality\") je šestý díl páté série (a celkově třicátý) britského kultovního sci-fi seriálu \"Červený trpaslík\". \n\nPosádka Červeného trpaslíka prozkoumává vrak oceánské lodě Esperanto (\"Naděje\"). Lister s Krytonem a Kocourem objeví pozůstatky tří mužů, kteří skončili svůj život sebevraždou (zastřelení, oběšení, harakiri) a jedné ryby, jež si dobrovolně uzavřela žábry, v důsledku čehož se udusila. Kryton objeví zvláštní látku a uvědomí si, že jsou v nebezpečí. Prchnou na palubu Kosmika, byli však již zasaženi inkoustem z olihně beznaděje, tvora jenž se na planetě vyvinul díky genetickému inženýrství vědců z korábu Esperanto. Užijí stabilizátor nálady: lithium carbonicum, mezitím se však oliheň začne přibližovat ke Kosmikovi. Posádka se snaží s Kosmikem uniknout, přesto je mořské monstrum dostihne a loď zmizí v inkoustu. Záhy narazí do skály a posádka se probudí v budově Mezinárodní společnosti pro zábavu. \n\nPostupně zjišťují, že poslední čtyři roky byli připojeni do videohry Červený trpaslík (získali pouhá čtyři procenta) a nikdo z nich není tím, kým byl v této hře. Kocour musí přijmout, že je břídil bez stylu, s účesem podle hrnce, předkusem a beznadějně nemoderním oblečením. Rimmer je konfrontován s tím, že v životě na rozdíl od svého nevlastního bratra (Lister) nic nedokázal. Lister pro změnu musí přijmout fakt, že je masovým vrahem v totalitním státě. \n\nKryton zastřelí fašistického policistu, všichni musí prchat, zmizí v temné uličce a Kryton obrátí pistoli proti sobě. Má však jediný náboj ,a tak se všichni čtyři pokusí o skupinovou sebevraždu, čemuž zabrání Holly, jež v poslední chvíli přiměje vysíláním na vyšší frekvenci Krytona, aby otočil uzávěrem tlakové láhve s lithiem carbonicem. Všichni začnou přicházet k sobě a uvědomí si, že celá \"realita\", v níž se ocitli byla jen skupinovou halucinací způsobenou inkoustem z olihně beznaděje, kterou mezitím Holly vyřídila přísavnými minami.\n\n"}
{"id": "583822", "url": "https://cs.wikipedia.org/wiki?curid=583822", "title": "Sauer &amp; Sohn", "text": "Sauer &amp; Sohn\n\nJ.P. Sauer & Sohn GmbH či jen Sauer & Sohn ( ) je německá zbrojovka vyrábějící pistole a lovecké pušky (a brokovnice). Byla založena v roce 1751 v Suhlu v Německu (Durynsko). Sauer a Syn tak je nejstarší německý podnik vyrábějící střelné zbraně. V po druhé světové válce v roce 1951 byla po dvou stoletích výroba přesunuta do města Eckernförde.\n\nPrvní pistole byly v dílně Sauer und Sohn vyrobeny v roce 1913. Byly to první kapesní pistole ráže 7,65 mm.\n\nSpolečnost Sauer und Sohn byla uznávaným výrobcem kvalitních palných zbraní s dobrým zpracováním, ale druhá světová válka tuto firmu značně zasáhla tím, že byla omezena výroba zbraní v Německu. Firma Sauer und Sohn se nejvíc proslavila především jako výrobce slavné kapesní pistole Sauer 38H. Sauer model 1938 byla první masově vyráběná pistole s dvoučinným režimem spouště a funkcí vypouštění (a napínání) kohoutku. Po roce 1951 byla vyráběna jako \"model 1958\".\n\nV roce 1985 došlo ke spojení se švýcarskou firmou SIG, to díky tomu, že společnost SIG se tímto krokem snažila obejít přísné švýcarské zákony o vývozu zbraní (jedná se hlavně o krátké palné zbraně – pistole). Obě firmy spolu od sedmdesátých let spolupracovaly na výrobě krátkých zbraní.\n\n\n\nDalší zbraně jsou již uvedeny jako výrobky společné firmy SIG-Sauer.\n\n"}
{"id": "583823", "url": "https://cs.wikipedia.org/wiki?curid=583823", "title": "Princezna Viktorie", "text": "Princezna Viktorie\n\nPrincezna Viktorie je kniha Thomase Breziny. V českém překladu byla vydána v roce 2009 nakladatelstvím Fragment. Původní německý originál nese název \"Pia Princess\", do češtiny text přeložila Michaela Škultéty. Doporučený věk, pro který je kniha určena, je od 13 let. \n\nHlavní postavou je mladá dívka Viktorie, která tráví prázdniny v Anglii, kam ji rodiče poslali, aby se zdokonalila v angličtině. Cítí se však osamělá a nešťastná, protože jí okolí dává najevo, že o ni nestojí. Po čase se jí náhodou dostane do ruky starý deník, který před více než sto lety psala mladá princezna Philippa. Zápisky skrývají hrozné tajemství a Viktorie se náhle ocitá v princeznině kůži.\n\nKniha pojednává o dívce Viktorii, která bydlí v Německu. O prázdninách ji rodiče poslali do Anglie, aby se tam pocvičila v anglickém jazyku. Bydlet měla u bohaté rodiny Cooperových. Jejich dcera Clarie je o rok starší než Viktorie. Snaží se k ní sice chovat hezky, ale moc jí to nejde. Nesnáší ji. Ne proto, že by byla Viktorie nějaká hloupá, ale pan a paní Cooperovi ji pořád chválili, a tak ji to Clarie jednoduše záviděla. Viktorii se v Anglii ze začátku vůbec nelíbí. Všechno je takové jiné. Jednou potká nějakého kluka – kadeřníka a ten ji úplně zadarmo udělal nějaký účes. Prý si ji potřeboval vyfotit do nějakého katalogu.Viktorie se s ním spřátelí. V domě Cooperových je velká knihovna. Viktorie tam jednou zašla, aby si našla něco ke čtení. Objevila nějaký starý deník jedné princezny, která v tom domě kdysi žila. Začne si ho pročítat. Zaujalo ji, jaký život můžou mít princezny. Ke Cooperovým jednou přišel na návštěvu princ a Viktorie se s ním seznámila. Oba zajímají zvířata, takže si měli, o čem povídat. Pak ji princ pozval na nějaký koncert. Viktorie chtěla odmítnout, protože zpěváka nezná, ale pak si vzpomněla, že by tím docela dobře mohla naštvat Clarie, tak šla. V knize se nepíše jen o Viktorii, je proložena i několika kapitolami, kde se nějaký špatný člověk snaží dostat k Viktorii a zabít ji. Viktorie na jeden večer zůstala sama v tom velkém domě. Ten zlý měl tedy prostor ke svému hroznému činu. Zavřel Viktorii za police s knihami, takže tam neměla vzduch (a málem se udusila). Ještě, že do domu přišel syn Cooperových, Nathan a Viktorii zachránil. Přišlo se na to, že ji chtěl zabít onen kadeřník. Jeho sestra totiž umřela a on od té doby zabíjí všechny holky, co ji jsou alespoň trochu podobné.\n\n"}
{"id": "583827", "url": "https://cs.wikipedia.org/wiki?curid=583827", "title": "Rás al-Chajma (emirát)", "text": "Rás al-Chajma (emirát)\n\nRás al-Chajma ( , doslova znamená „\"vrcholek stanu\"“) je jedním ze sedmi autonomních emirátů Spojených arabských emirátů. Stejně se jmenuje i jeho hlavní město Rás al-Chajma.\n\nEmirát se nachází v severní části Spojených arabských emirátů u Perského zálivu. Skládá se ze územně nesouvisejících částí, větší severní, v níž se nachází metropole emirátu, a o něco menší jižní. Západ severní části je pokryt pouští. Obě části od sebe odděluje výběžek sousedního emirátu Fudžajra). Charakteristické pro tento emirát je příjemné podnebí a místy zalesněné pohoří Al-Hadžar. Je to 4. největší emirát. Byl vždy považován za důležité obchodní centrum mezi východem a západem.\n\nEmirát je absolutní monarchií, která se navzdory svojí velikosti a rozdělení území na dvě nesouvisející části, nečlení na žádné nižší správní celky. Přesto zde však podobně jako v dalších administrativně nečleněných emirátech (Dubaj, Umm al-Kuvajn) působí od roku 1959 správní instituce zvaná „Obec Rás al-Chajma“ \"(anglicky Ras Al-Khaimah Municipality)\", mající na starosti běžné každodenní záležitosti emirátu.\n\nVývoj počtu obyvatel a hustoty zalidnění zachycuje tabulka:\nOd roku 1964 vydával emirát poštovní známky označené \"Ras al-Khaima\". Přes nevyjasněnou poštovní funkci některých emisí odborníci tyto známky do katalogů zařadili. Celkové množství vydaných známek je 617 a 6 služebních, přičemž se jednalo o typické obchodně filatelistické emise a přibližně třetina známek byla leteckých. Známky vycházely do roku 1972.\n\nAl Marjan Island je umělý korálový ostrov v Ras-al-Chajmá. Marjan Island je turistickým centrem se spousty hotelů(Hlavě luxusních 5 hvězdičkových hotelů), v moři je spoustu živočichů od hvězdic, přes kraby až po ryby (Různých velikostí). Na ostrově je spoustu aktivit – lety hydroplánem, šlapadla, půjčování lodí apod. V roce 2018/2019 (Silvestr) byl na ostrově ohňostroj, který získal 2 světové rekordy! Výstavba ostrova stála přes 19 miliard AED (133 miliard KČ).\n\n"}
{"id": "583830", "url": "https://cs.wikipedia.org/wiki?curid=583830", "title": "Ježíšovo hnutí", "text": "Ježíšovo hnutí\n\nJežíšovo hnutí (anglicky \"Jesus Movement\") bylo křesťanské hnutí, které se zrodilo na konci šedesátých let ve Spojených státech amerických, později se rozšířilo i do Evropy. Jednalo se o hlavní křesťanský element v hnutí hippies, které ovlivnilo moderní pojetí protestantismu. Členové hnutí byli nazýváni \"Jesus People\" (Ježíšovi lidé) nebo pejorativně \"Jesus Freaks\" (Ježíšovi blázni).\n\nGospel beat music (též Ježíšova hudba), vzešlá z hnutí, výrazně ovlivnila současnou křesťanskou hudbu, včetně křesťanského rocku a křesťanského metalu.\n"}
{"id": "583831", "url": "https://cs.wikipedia.org/wiki?curid=583831", "title": "Seznam prezidentů Ruska", "text": "Seznam prezidentů Ruska\n\nToto je seznam prezidentů Ruské federace, kteří složili přísahu do úřadu prezidenta po přijetí a ratifikaci Ústavy Ruské federace, jež vstoupila v platnost 25. prosince 1993.\n\n12. června 1991 byl Boris Jelcin zvolen ve všeobecných volbách 57 % hlasů za prezidenta Ruské sovětské federativní socialistické republiky, a stal se tak prvním prezidentem (nejvyšším politickým představitelem) zvoleným lidem. Série hospodářských a politických krizí, které zemi postihly v 90. letech způsobila, že jeho počáteční vysoká popularita nebyla obnovena. Jelcinova éra se vyznačovala formováním nového řádu, korupčními skandály, ekonomickým propadem a značnými sociálními problémy a napětím. Podle některých průzkumů jeho obliba v době, kdy odcházel z úřadu činila přibližně jen 2 %.\n\nDruhý prezident Vladimir Putin se po dvě funkčních období v úřadu i následného výkonu premiérské funkce v první dekádě třetího milénia těšil vysoké podpoře Rusů. Za osm let ve funkci se ekonomika země vymanila z krize, hrubý domácí produkt vzrostl šestkrát (parita kupní síly činila 72 %), chudoba klesla více než o polovinu a průměrná měsíční mzda stoupla z 80 na 640 dolarů. Období jeho vlády také doprovázel nesouhlas domácích odpůrců, výtky zahraničních vlád a organizací zaměřujících se na základní lidská práva, které mu vytýkaly vzestup autoritářství, špatný způsob vedení vnitrozemských konfliktů v Dagestánu a Čečensku, politiku ve věci individuálních lidských práv a svobod a jeho provázanost s tzv. oligarchy, mocnými ruskými podnikateli, jež drželi v jednotlivých oblastech federálních okruhů i politickou moc. Dané výhrady byly Kremlem považovány za protiruskou propagandu vedenou odpůrci ze Západu a oligarchy, kteří přišli o moc.\n\n14. listopadu 2005 byl 1. vicepremiérem vlády jmenován právník Dmitrij Medveděv, dřívější vedoucí prezidentské kanceláře a předseda představenstva ropného gigantu Gazprom. 10. prosince 2007 byl nejsilnější stranou Jednotné Rusko navržen za prezidentského kandidáta pro nadcházející ruské prezidentské volby 2008 a 17. prosince se jím oficiálně stal. Klíčovým krokem byla volba stávajícího prezidenta Putina, jenž mu dal přednost před dalším uvažovaným kandidátem, od května 2007 druhým 1. vicepremiérem a předchozím ministrem obrany Sergejem Ivanovem. 7. května 2008 proběhla inaugurace do úřadu, kritici hovoří o technokratickém charakteru výkonu Medveděvova prezidenství. Vladimir Putin se stal předsedou vlády.\n\n\n"}
{"id": "583833", "url": "https://cs.wikipedia.org/wiki?curid=583833", "title": "Mezinárodní filmový festival Karlovy Vary 2010", "text": "Mezinárodní filmový festival Karlovy Vary 2010\n\nMezinárodní filmový festival Karlovy Vary 2010 se konal ve dnech 2. – 10. července 2010.\n\n\nVe znělce vystupuje John Malkovich.\n"}
{"id": "583836", "url": "https://cs.wikipedia.org/wiki?curid=583836", "title": "Seznam dílů seriálu Sonny ve velkém světě", "text": "Seznam dílů seriálu Sonny ve velkém světě\n\nToto je seznam dílů seriálu \"Sonny ve velkém světě\", který v ČR vysílá Disney Channel od 5. prosince 2009. U dílů, u kterých je český název, byl v ČR už odvysílaný. 9. 6. 2010 vyšlo DVD s kompletní 1. sérií v češtině, bez toho, aby je Disney Channel odvysílal.\n\n\n"}
{"id": "583840", "url": "https://cs.wikipedia.org/wiki?curid=583840", "title": "Tapio Sipilä", "text": "Tapio Sipilä\n\nTapio Olavi Sipilä (* 26. listopadu 1958 Kiiminki, Finsko) je bývalý finský zápasník, reprezentant v zápase řecko-římském, kategorie do 68 kg. Třikrát startoval na olympijských hrách. V roce 1980 v Moskvě vypadl ve druhém kole, v roce 1984 v Los Angeles vybojoval stříbrnou a v roce 1988 v Soulu bronzovou medaili. V roce 1983 se stal mistrem světa, v roce 1981 a 1986 vybojoval stříbro. Čtyřikrát vybojoval bronz na mistrovství Evropy.\n\n"}
{"id": "583843", "url": "https://cs.wikipedia.org/wiki?curid=583843", "title": "Patrick Wilson", "text": "Patrick Wilson\n\nPatrick Wilson (* 3. července 1973, Norfolk, Virginia, USA) je americký herec a zpěvák.\n\nPochází z uměleckého prostředí, jeho otec i bratr Mark pracuje v televizi jako moderátor, maminka je učitelka zpěvu a zpěvačka. Po středoškolských studiích v roce 1995 vystudoval výtvarné umění na univerzitě Carnegie Mellon v Pittsburghu. Herectví se věnoval od středoškolských studií nejprve ochotnicky, poté začal vystupovat v drobných rolích v televizních reklamách. Později začal hrát divadlo profesionálně, byl poměrně úspěšný a to i na v New Yorku na Broadwayi, získal zde několik divadelních cen, byl zde podvakrát (v roce 2001 a 2002) nominován na prestižní divadelní cenu Tony. Mezi jeho tehdejší nejúspěšnější divadelní role patřil muzikál \"Donaha!\".\n\nV roce 2003 debutoval i ve filmu, nejprve účinkoval v televizním seriálu \"Andělé v Americe\" režiséra Mike Nicholse, za tuto roli byl nominován na Zlatý glóbus a cenu Emmy. I tento jeho start byl velmi úspěšný, další filmové role na sebe nenechaly dlouho čekat.\n\nJe ženatý, s manželkou herečkou Dagmarou Dominczykovou má syny Kalina Patricka (2006) a Kassiana McCarrela (2009).\n\n"}
{"id": "583849", "url": "https://cs.wikipedia.org/wiki?curid=583849", "title": "To (kniha)", "text": "To (kniha)\n\nTo (: \"It\") je hororový román od Stephena Kinga, na kterém Stephen King pracoval čtyři roky (od roku 1981 až do roku 1985), do češtiny přeložil Gabriel Gössel. Dílo získalo v roce 1987 Cenu Augusta Derletha.\n\nKniha je rozdělena na pět částí, které jsou rozděleny na 23 kapitol, každá část končí mezihrou a celá kniha je zakončena epilogem.\nPříběh se odehrává ve fiktivním americkém městě Derry ve státě Maine v letech 1957,1958, 1984 a 1985.\n\nBratři, mladí kluci, Bill a George Denbroughové, spolu vyrábějí lodičku z papíru. Když ji George jde pustit na vodu, potká klauna Pennywise, který Georgovi nabízí nafukovací balónek, George si bere balónek a klaun ho zavraždí.\nKoktající Bill se stále obviňuje z bratrovy smrti, poté se stává vůdcem klubu „Smolařů\", jenž má sedm členů (Bill, astmatik Eddie, černoch Mike, ukecaný Richie, tlustý Ben, žid Stanley a dívka z chudé rodiny Beverly), jde o klub „nezapadajících“ dětí, které často šikanuje Henry Bowers a jeho kumpáni Krkavec a Viktor. Henry velmi surově zbil a pořezal Bena Hanscoma, protože mu neumožnil opsat školní test.\nObjevují se opět neobjasněné vraždy převážně malých dětí. Tento cyklus se opakuje každých sedmadvacet let a vražda George byla začátkem nového cyklu.\n\nTo se objevuje v různých svých podobách (klaun Pennywise, malomocný, krev). Bill je přesvědčen, že To zabilo George a myslí si, že objevil úkryt, ve kterém se To skrývá (dům číslo 29 na Neibolt Street). Kamarádi dojdou do koupelny, vidí To v podobě vlkodlaka. Beverly má však prak a stříbrné kulky. Podaří se jim To zranit a To poprvé cítí bolest a strach.\nBeverly později napadne její otec, ale posléze si uvědomuje, že nejde o jejího otce, ale o To. Podaří se jí utéci. Potkává ostatní členy klubu a všichni jdou do Lad. Tam na ně čeká Henry a začíná je pronásledovat. Smolaři běží k přečerpávací stanici, přes kterou se dostanou do kanálů pod Derry, kde žije To.\n\nTo zabilo Viktora a Krkavce. Smolaři se dostanou až do obrovské místnosti a uvidí To v podobě Pavouka. Bill použije rituál Chüd, který ho přenese do vesmíru, odkud To pochází. K Billovi nyní mluví Želva, která mu pomůže přemoci To. Bill ale musí překonat sám sebe, musí říct jazykolam (\"Tlačí pěstmi na ty sloupy a přesto tvrdí, že vidí duchy\"). To je přemoženo, Bill se vrací zpět do místnosti a To mizí. Není ale mrtvé, proto \"Smolaři\" skládají přísahu, pokud by se cokoliv stalo, tak To zabijí. V Derry zůstává jen Mike, aby sledoval situaci, ostatní odjíždějí z města, zapomínají na Derry a také na To.\n\nMike je znepokojen sérií nevysvětlených vražd, které se začínají v Derry objevovat, zavolá tedy své přátele, aby se vrátili, protože se vrátilo i To. Členové klubu „Smolařů“ žili svůj život, na To téměř zapomněli.\nRichard Tozier pracuje jako moderátor v rádiu. Z Bena Hanscoma se stal slavný architekt, který rád a poměrně hodně pije. Beverly Marshová (nyní Beverly Roganová) se vdala za Toma Rogana, který ji často bije. Bill Denbrough se stal spisovatelem a scenáristou hororů, v jeho sedmnácti mu zemřel otec, na rakovinu plic, později se oženil s mladou herečkou Audrou a žijí spolu v Portlandu.\n\nNa Mikeovo zavolání se sejdou téměř všichni až na Stana, který se bál vrátit nebo porušit přísahu, takže si ve vaně podřezal žíly a zemřel. To je volá zpět, aby se s nimi mohlo znovu setkat. Smolaři se sejdou u Mika v knihovně, kde vzpomínají. Poté všichni kromě Mikea odcházejí do hotelu.\nMike si píše deník a náhle spatří Henryho Bowerse, kterému To pomohlo dostat se z léčebny duševně chorých. Henry na Mikea zaútočí nožem a prořízne Mikovi stehenní tepnu. Následuje souboj, po kterém Henry prchá a Mike je donucen zavolat si sanitku a poté upadá do bezvědomí.\n\nHenry je pod vlivem To a „musí“ zabít i ostatní členy klubu Smolařů. Jeho první obětí má být Eddie, ten ale Henryho zabije a spolu s ostatními jde do kanálu zabít To.\nVe stoce nalezne Bill kabelku své ženy Audry. Ve velké místnosti vidí Pavouka. Bill začíná s rituálem Chüd. Želva je však mrtvá a Bill padá hluboko do vesmíru. Richie se tedy též zapojí do rituálu Chüd. Eddie v místnosti zaútočí svým respirátorem na Pavouka. Bill a Richie se vrátí, ale Pavouk Eddiemu ukousne celou paži a Eddie zemře. Pavouk prchá, Bill, Richie a Ben ho pronásledují. Nalézají pavoučí vajíčka. Ben zůstává, aby mohl vajíčka zničit. Bill a Richie pokračují dál, Billovi se podaří Pavouka zabít.\nMěstské centrum v Derry se propadá do země. Smolaři nacházejí v brlohu Audru a dostávají se na zemský povrch, vracejí se do hotelu. Audra je odvezena do nemocnice. Po fyzické stránce je zdráva, ale duševně je stále mimo náš svět. Bill ji vezme na zběsilou projížďku na kole, Audra se posléze zotavuje a po dlouhé době na Billa promluví.\nV roce 1990 byl natočen americko-kanadský televizní film \"To\" (: \"It\") v režii Tommyho Lee Wallace, v hlavní rolích hráli: Richard Masur, Annette O'Toole, Tim Reid, John Ritter. Další adaptace se kniha dočkala v roce 2017, stejnojmenný film natočil argentinský režisér Andy Muschietti.\n"}
{"id": "583855", "url": "https://cs.wikipedia.org/wiki?curid=583855", "title": "Richard Lewis", "text": "Richard Lewis\n\nRichard Philip Lewis (* 29. června 1947 Brooklyn, New York) je americký herec a komik.\n\nNarodil se v newyorském Brooklynu a vyrostl v Englewoodu, stát New Jersey. Otec pracoval jako dodavatel košer potravin, matka byla herečka. Lewis je Žid. Na veřejnosti se objevuje pouze v černém oblečení.\n\n\n"}
{"id": "583859", "url": "https://cs.wikipedia.org/wiki?curid=583859", "title": "Sauer 38H", "text": "Sauer 38H\n\nSauer 38H je poloautomatická kapesní pistole v ráži 7,65 Browning navržena a vyráběná německou firmou Sauer und Sohn v letech 1938–1945. Tím pádem byla také používána vojskem nacistické Třetí říše během druhé světové války. Jde o nejznámější pistoli z dílny firmy Sauer und Sohn. Sauer model 1938 byla první masově vyráběnou pistolí s dvoučinným režimem spouště a funkcí vypouštění (a napínání) kohoutku. Po roce 1951 byla v Eckernförde vyráběna jako Sauer model 1958.\n\nPísmeno \"H\" značí \"\"hammerless\"\" – tj. že jde o pistoli se skrytým kohoutkem.\n\nTento kapesní (a policejní) model byl tvarem i spouštovým ústrojím velmi podobný pistoli Walther PPK. Hlavní odlišností byl skrytý kohoutek. V té době kdy byla pistole vyráběna měla netradiční součást, vypouštěcí a napínací páčku (skrytého) kohoutku. Ta byla umístěna na levé straně zadní části pouzdra závěru. U poválečných modelů se nevyskytuje.\n\n\n"}
{"id": "583860", "url": "https://cs.wikipedia.org/wiki?curid=583860", "title": "Hodinový manžel", "text": "Hodinový manžel\n\nHodinový manžel je druh služby pro domácnost, jež nahrazuje dříve velmi rozšířenou sousedskou výpomoc. Služba nabízí všestranné řemeslníky, kteří ovládají základní práce týkající se fungování domácnosti či zahrady. Tyto osoby jsou schopny opravit zásuvku, světlo, zvonek, pomohou s montáží nábytku, vymalují menší prostory, naštípou dřevo, dovezou nákup a podobně.\n\nTato služba se v Česku nejvíce šíří od roku 2010, v tuto chvíli je evidováno přes 400 firem a živnostníků, kteří se tomuto oboru věnují.\n"}
{"id": "583862", "url": "https://cs.wikipedia.org/wiki?curid=583862", "title": "Overath", "text": "Overath\n\nOverath je město v Německu v Severním Porýní-Vestfálsku. Leží přibližně pětadvacet kilometrů na východ od Kolína nad Rýnem v údolí Aggeru. V současnosti má zhruba 27 tisíc obyvatel.\n\nPrvní zmínka o městě je z roku 1060, kdy je známo pod jménem \"Achera\" (podle názvu řeky Agger). Okolo roku 1280 je už známo jako \"Ouerode\", v roce 1304 jako \"Ovverode\", v roce 1582 jako \"Overadt\" a později už jako \"Overath\".\n\n"}
{"id": "583867", "url": "https://cs.wikipedia.org/wiki?curid=583867", "title": "Bažanka vytrvalá", "text": "Bažanka vytrvalá\n\nBažanka vytrvalá (\"Mercurialis perennis\") je druh vytrvalé byliny z čeledi pryšcovitých.\n\nJe převážně rozšířena v západní a střední Evropě, v oblastech Pyrenejského, Apeninského a severu Balkánského poloostrova, na Korsice i Sardinii a většinou v jižních oblastech Skandinávie. Ojediněle se také vyskytuje v Pobaltí, Bělorusku a v Rumunsku. Přes Turecko zasahuje až na Kavkaz. V České republice je na příhodných místech hojným druhem od nížin až do podhůří.\n\nRoste s oblibou v bučinách, smíšených jedlobučinách nebo lužních lesích, kde je součástí základního bylinného podrostu. Vyskytuje se i houštinách poblíž říčních koryt v podhorských oblastech. Vyhovuje ji zastíněné prostředí s vyšší vlhkostí, upřednostňuje půdy slabě kyselé a bohaté na živiny. Hojný výskyt ukazuje na nejvyšší bonitu lesní půdy, dostatek rozkládající se hrabanky.\n\nBažanka vytrvalá je rostlina se čtyřhrannými lodyhami, převážně vzpřímenými, dorůstajícími do výšky 10 až 40 cm. Má plazivé oddenky kterými se rozšiřuje, ty se v období sucha zbarvující fialově. Přestože patří mezi rostliny pryšcovité, její buňky neobsahují latexové mléko. V horní části poněkud pýřité lodyhy vyrůstají listy s krátkými řapíky a s palisty dlouhými 2 mm. Čepele opadavých listů se zubatým okrajem mají tvar vejčitý až kopinatý, jsou dvojnásobně až trojnásobně delší než širší a jsou řídce chlupaté.\n\nJe to rostlina dvoudomá, existují rostliny se samčími nebo samičími květy, oba jsou zelené barvy. Květy nemají korunu, mají jen po třech volných kališních plátcích. Samčí květy, mající 9 až 12 volných tyčinek, tvoří drobná klubka poskládaná v řídká hroznovitá květenství. Samičí květy vyrůstají po jednom nebo po dvou na dlouhých stopkách v úžlabí horních listů, jejich svrchní semeník vznikl srůstem dvou plodolistů, obsahují také dvě patyčinky. Rostlina kvete od dubna do června.\n\nPlody jsou dvoupouzdré, štětinaté tobolky o délce 4 až 5 mm, pouzdro obsahuje vždy jen po jednom semeni, které je vystřelováno do okolí.\n\nRostliny obsahují silice, hořčiny, saponiny a glykosidy. Dříve se bažanky vytrvalé používalo v lidovém léčitelství jako projímadla a diuretika, zevně pak na spáleniny a otevřené rány. Při požití většího množství může vyvolat zdravotní komplikace, např. průjem, nevolnost a srdeční slabost, otrava však nehrozí. Její používání jako léčivky se nedoporučuje. Pokud se větší množství rostliny vyskytuje v čerstvé píci, je možná otrava dobytka, sušením rostlina ztrácí své účinky. Semena obsahují olejnaté látky, vrcholky lodyh se používaly na zabarvení látky na šedě žlutý odstín.\n\n"}
{"id": "583887", "url": "https://cs.wikipedia.org/wiki?curid=583887", "title": "Valeria Golinová", "text": "Valeria Golinová\n\nValeria Golinová (* 22. října 1966 Neapol) je italsko-řecká herečka, známá rolemi ve filmu \"Rain Man\", komediích \"Big Top Pee-wee\" a \"Žhavé výstřely\", kde se objevila po boku Charlieho Sheena. Za své výkony obdržela ceny Davida di Donatella, Stříbrnou stuhu a ocenění Coppa Volpi.\n\nNarodila se v Neapoli do rodiny germanisty a učitele a řecké matky, která byla malířka. Jedna z babiček měla egyptsko-francouzské předky. Vyrůstala v uměleckém prostředí, po rozvodu rodičů žila střídavě v Athénách a Neapoli. Je neteří Enza Golina, novináře časopisu \"L'Espresso\", bratr je hudebník. Začínala jako athénská modelka. Po filmové zkušenosti, kdy ji objevila režisérka Lina Wertmullerová, opustila střední školu.\n\nJe svobodná, jejími příteli postupně byli herci Benicio del Toro (1988–1992), Fabrizio Bentivoglio (1993–2001) a k roku 2010 žila s hercem Riccardem Scamarciem (ve vztahu od dubna 2006).\n\nZa italský snímek \"Příběh lásky\" obdržela v roce 1986 na Benátském filmovém festivalu \"Cenu pro nejlepší herečku\". V roce 1988 začala pracovat v Hollywoodu, byla obsazena ve filmu \"Big Top Pee-wee\", hrála postavu přítelkyně Toma Cruise v oscarovém \"Rain Manovi\", a také se objevila ve dvou bláznivých komediích \"Žhavé výstřely\" a \"Žhavé výstřely 2\".\n\nZahrála si v úspěšném francouzském thrilleru \"Válka policajtů\", kritikou oceněném depresivním dramatu \"Leaving Las Vegas\" či v krimikomedii \"Ca$h\". V roce 1996 také hrála ve videoklipu \"Bittersweet Me\" kapely R.E.M..\n\n\n"}
{"id": "583902", "url": "https://cs.wikipedia.org/wiki?curid=583902", "title": "Carex baldensis", "text": "Carex baldensis\n\nCarex badensis je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–30 cm. Je vytrvalá, řídce až hustě trsnatá. Listy jsou střídavé, přisedlé, s listovými pochvami. Lodyha je nezřetelně trojhranná, nahoře drsná. Čepele listu jsou asi 2–4 mm široké, žlábkovité až ploché, sivozelené. \"Carex baldensis\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Na bázi květenství je 2–5 odstálých listenů, cca 2–5 (zřídka až 20) cm dlouhých. Složené květenství je hlávkovitě stažené, do 2,5 cm dlouhé a obsahuje nejčastěji 3–9 klásků, které jsou nápadně bílé až nažloutlé. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 4–5 mm dlouhá, bělavá až světle hnědá, žilnatá, kratší než plevy, zobánek je nezřetelný. Každá mošnička je podepřená plevou, bílá až nažloutlá se zeleným středním žebrem.\n\n\"Carex baldensis\" je endemitem východních a centrálních Alp. Roste na skalách a chudých trávnících na vápnitém podkladu. Druh byl pojmenován podle Monte Baldo v severní Itálii.\n\n"}
{"id": "583903", "url": "https://cs.wikipedia.org/wiki?curid=583903", "title": "FK Dynamo Moskva", "text": "FK Dynamo Moskva\n\nFK Dynamo Moskva (Rusky: ФК Динамо Москва) je ruský fotbalový klub, který hraje ruskou Superligu. Byl založen roku 1923 v Moskvě. V éře Sovětského svazu patřil pod ministerstvo vnitra.\n\nSvé domácí zápasy hraje na stadionu VTB Arena, který byl postaven v roce 2019 na místě, kde stál dřívější stadion zbouraný v roce 2011.\n\nV sezoně 2002/03 zde působil český trenér Jaroslav Hřebík, který do mužstva přivedl také pět hráčů z české ligy. Byli jimi: Erich Brabec, Martin Hašek, Martin Hyský, Stanislav Vlček a Martin Zbončák.\n\n\n\n"}
{"id": "583909", "url": "https://cs.wikipedia.org/wiki?curid=583909", "title": "Crusader (herní série)", "text": "Crusader (herní série)\n\nCrusader je dvoudílná série akčních počítačových her vyvinutá společností Origin Systems a vydaná Electronic Arts vydaná v polovině 90. let. Skládá se z her \"Crusader: No Remorse\", vydané v roce 1995 a \"Crusader: No Regret\" vydané o rok později. Původně byly napsány pro MS-DOS, v letech 1996 a 1997 přibyly verze pro Sony PlayStation a SEGA Saturn. Děj obou her se odehrává v dystopickém světě budoucnosti na konci 22. století. Středobodem příběhu je elitní voják, jež „sešel z cesty“ obránce zájmů WEC (světového ekonomického konsorcia) a spojil síly s organizací bojující proti tomuto konsorciu, nazvané Resistance.\n\nVlivem ekonomickým kolapsům z konce 20. století se národy Země začaly postaupně organizovat do obrovských ekonomických konglomerátů, které se nakonec spojily do Světového ekonomického konsorcia (World Economic Consortium, WEC). WEC se stalo novodobým tyranem – odepřelo lidem většinu základních práv a svobod, svobodu tisku, nastavilo daně přes 90 % a používá vojenské síly k potření jakéhokoli odporu. Jen elitní třída uvnitř WEC se těší moci a bohatství. Patří mezi ně prezident Gauthier a předseda Nathaniel Draygan.\n\nProti WEC se vytvořila organizace, která si říká Resistance (jakési hnutí odporu), vedená bývalým plukovníkem WEC a nyní generálem Quentinem Maxisem. Resistance proti WEC v přesile a je to nesourodá směsice lidí jako bývalých vojáků a zaměstnanců pro WEC, politických disidentů, zavilých odpůrců WEC a kriminálníků.\n\nV intru \"Crusader: No Remorse\" se trio elitních vojáků WEC (tzv. \"Silencers\") vrací z nezdařené mise, ve které neposlechli příkazu pálit na civilisty, které chybně měli za rebely. Jsou přepadeni mechanoidem WEC a dva z nich jsou zabiti. Třetímu z nich, kapitánovi beze jména (který se stane hráčovou postavou) se podaří stroj zneškodnit granátem.\n\nKapitán pak přehodnotí morálku konsorcia, pro které pracoval, a připojí se k hnutí odporu, kde se coby bývalý voják WEC setkává se záští, nedůvěrou i nenávistí.\n\nV průběhu hry se kapitán bez okolků a reptání pouští do nebezpečných misí, často s nedostatečným vybavením a jeho nepřetržitým úspěchem v nich si postupně získává respekt ze strany členů hnutí odporu.\n\nNakonec odhalí tajné plány na vesmírnou stanici WEC – „Platformu bdělosti“, která může zaútočit na jakékoli místo na Zemi z vesmíru, což znamená, že celá města, ve kterých WEC ví, že sídlí hnutí odporu, mohou být vymazána z mapy – záleží jen na milosti či nemilosti konsorcia. Hnutí odporu v těchto městech se pod pohrůžkou bombardování musí vzdát. Ve stejné době je buňka hnutí odporu zrazena zevnitř a téměř všichni v ní jsou zabiti. I přes zradu z vlastních řad se kapitánovi podaří infiltrovat Platformu bdělosti a zničit ji. Zrádce je též na této stanici, bránící kapsle s podporou životních funkcí, a vyzve kapitána na souboj o přístup k poslední kapsli. S tím, jak Platforma vybuchuje, volá kapitánovi předseda WEC Draygan, který mu slibuje pomstu.\n\nPříběh \"Crusader: No Regret\" začíná 46 hodin po posledních událostech z \"Crusader: No Remorse\". Vesmírná fregata WEC míří k Měsíci, kde vyzvedne životapodpůrnou kapsli s kapitánem a ještě se stačí spojit s místním hnutím odporu. WEC používá Měsíc jako důl a vězení, kde většina politických odpůrců a členů hnutí odporu je nuceno k těžbě vzácné radioaktivní sloučeniny, di-corelia. Tento minerál je základem pro prakticky veškerou energetiku na Zemi. Zhruba půlka známých zásob se nachází na Měsíci a jeho nedostatek by WEC dokázal způsobit problémy. Z toho důvodu je předseda WEC Draygan zde, aby měl dohled na těžbou, která se v poslední době opožďovala – možná vlivem akcím buňky hnutí odporu situované přímo na Měsíci, na základně na jeho odvrácené straně. Draygan proto není zrovna rád, když se dozví, že kapitán zřejmě přežil a je možné, že je právě on v aktivitách hnutí odporu zde může mít prsty.\n\nV průběhu deseti misí \"Crusader: No Regret\", kapitán pracuje na podrytí přítomnosti WEC na Měsíci, což kulminuje v setkání s Drayganem tváří v tvář. Měsíční ústředí WEC je zničeno a hnutí odporu se zmocní těžebních operací, což jen zaručí budoucí ultimátní střet s konsorciem. Příběh \"Crusader: No Regret\" oproti \"No Remorse\" je o dost plošší.\n\n"}
{"id": "583911", "url": "https://cs.wikipedia.org/wiki?curid=583911", "title": "Šelmberk (rozcestník)", "text": "Šelmberk (rozcestník)\n\nŠelmberk může být:\n\n\n"}
{"id": "583912", "url": "https://cs.wikipedia.org/wiki?curid=583912", "title": "Šelmberk (hrad, okres Tachov)", "text": "Šelmberk (hrad, okres Tachov)\n\nŠelmberk (též \"Starý zámek\") je zaniklý hrad nebo opevněný strážný bod v Českém lese nedaleko německých hranic asi 6 km západně od obce Lesná v okrese Tachov. Zbytky hradu se nacházejí na vrchu \"Na Skalkách\" ve stejnojmenné přírodní památce v nadmořské výšce 769 m n. m.\n\nPohnutky, které vedly k vybudování malého hradu v pustých pohraničních lesích nejsou objasněny. Nabízí se domněnka, že souvisel s ochrannou rýžovišť zlata u nedalekého Zlatého Potoka, jejichž existence ale není bezpečné prokázána. Těžbu drahých kovů v okolí naznačují zprávy z roku 1708, kdy v lesích u Ostrůvku nechali Waldthurnští zřídit těžní štolu a z roku 1739, kde zde dokonce vystavěli hornický dům.\n\nVzhledem k malému rozsahu opevnění se jednalo spíše o opevněný strážní bod než o skutečný hrad. Český historik August Sedláček označil tento hrad chybně za Šelmberk. Skutečný Schellenberg existuje jen o několik kilometrů dále na německé straně hranice.\n\nHrad byl založen nejspíš kolem roku 1300 v obtížně prostupných lesích. Brzy poté zanikl. Archeologicky doložené zbytky vypálené mazanice svědčí o požáru.\n\nJednodílný hrad měl okrouhlý půdorys. Z opevnění, ve kterém hrálo významnou roli dřevo, se dochoval příkop a vnější val. Na západní straně byl příkop zdvojený. Hradní jádro se nacházelo na vrcholu 9 m vysoké skály ve středu areálu. Na skále zřejmě stála dřevěná budova vytápěná kachlovými kamny. Na severovýchodní straně ke skále přiléhala obdélná budova.\n\n\n"}
{"id": "583913", "url": "https://cs.wikipedia.org/wiki?curid=583913", "title": "Imiprothrin", "text": "Imiprothrin\n\nImiprothrin (systematický název [2,5-dioxo-3-(2-propynyl)-1-imidazolidinyl]methyl-(1\"R\")-2,2-dimethyl-3-(2-methyl-1-propenyl)cyklopropankarboxylát) je syntetický pyrethroid používaný jako insekticid. Za běžných podmínek jde o čirou jantarově zbarvenou viskózní kapalinu. Je složkou některých přípravků k hubení hmyzu v interiérech. Má nízkou akutní toxicitu pro člověka, na hmyz však působí neurotoxicky a způsobuje paralýzu. Technický imiprothrin je směs izomerů \"cis\" a \"trans\" v poměru cca 20:80.\n"}
{"id": "583915", "url": "https://cs.wikipedia.org/wiki?curid=583915", "title": "André Gorz", "text": "André Gorz\n\nAndré Gorz (9. únor 1923 – 22. září 2007) byl francouzský a rakouský sociální filozof českého původu. Gorz byl teoretikem hnutí Nové levice, proponentem politické ekologie, a spoluzakladatelem týdeníku Nouvel Observateur.\n\nNarodil se ve Vídni pod jménem Gerhard Hirsch židovskému otci a katolické matce, kteří v roce 1918 emigrovali z Moravy. Otec pracoval jako obchodník se dřevem. Matka, jejíž otec byl český operní pěvec a dirigent, byla sekretářka. Za druhé světové války Gorz chodil do švýcarské školy, po válce se stěhoval do Francie.\nV padesátých letech začal pracovat jako novinář, pod pseudonymem Michel Bosquet a v roce 1964 spoluzakládá Nouvel Observateur.\n\nByl mu blízký existencialistický vztah k marxismu Jean-Paul Sartra, s nímž se seznámil už v roce 1946. Byl členem redakční rady \"Les Temps Modernes\", vlivný časopis záložen Sartrem, až do Sartrovy smrti. Byl i přítelem Herberta Marcuse a Ivana Illicha.\nPrávě otázkám odcizení a osvobození se věnovaly jeho první knihy, které podepsal jako André Gorz. Zajímal se i o krizi práce.\n\n\n"}
{"id": "583918", "url": "https://cs.wikipedia.org/wiki?curid=583918", "title": "Agger", "text": "Agger\n\nAgger je řeka v Německu v Severním Porýní-Vestfálsku, pravý přítok Siegu. Je dlouhá 69 kilometrů. Pramení blízko Meinerzhagenu ve výšce 437 m n. m., poté teče přes Engelskirchen, Overath a Lohmar, aby se do Siegu vlila poblíž Siegburgu.\n\n"}
{"id": "583920", "url": "https://cs.wikipedia.org/wiki?curid=583920", "title": "Dave Steckel", "text": "Dave Steckel\n\nDavid Steckel (* 15. března 1982 ve West Bendu, Wisconsin, USA) je americký hokejový útočník.\n\nTýmem Los Angeles Kings byl draftován v roce 2001 v prvním kole, 30. celkově. Celou jednu sezónu hrál za americký juniorský národní tým Spojených států před vstupem do Ohio State University. V týmu odehrál čtyři sezóny a později se připojil k týmu Manchester Monarchs (AHL). 25. srpna 2005 jako volný hráč podepsal smlouvu s týmem Washington Capitals na podkladě doporučení Bruce Boudreaua.\n\nZa Capitals hrál často ve třetí řádě a byl klíčovým hráčem v oslabení. Ukázal se jako velmi efektivní hráč v playoff, a obvykle byl poslán na led v kritických momentech hry v playoff. Na konci sezóny si zlomil prst, ale vynechal velmi málo zápasů a zpátky se na led vrátil v průběhu playoff. Za dokončeni sezony se zraněním se trenér Capitals rozhodl, že bude mít Steckel větší úlohu v týmu v další sezoně (2008/09).\n\nV sezoně 2008/09 byl opět jednou z hlavních tváří hokejistů Capitals. Během své pravidelné sezony vstřelil 8 branek a 11 asistencí celkem 19 bodů. V playoff ve 2. zápase proti Pittsburgh Penguins vstřelil svůj první vítězný gól v prodloužení. V sezóně 2010/11 se stal nejlepším hráčem na vhazování, úspěšnost při buly měl 60.2 procent. Ve Washingtonu odehrál 291 zápasů, ve kterých nasbíral 58 bodů a 113 trestných minut. 28. února 2011 byl vyměněn do týmu New Jersey Devils za Jasona Arnotta.\n\nZa Devils pouze dohrál sezónu, ve které zaznamenal z 18 odehraných zápasů jednu branku. 4. října 2011 byl vyměněn do týmu Toronto Maple Leafs za 4. kolo draftu (touto volbou byl vybrán Ben Thomson).\n\nZ Toronta byl 15. března 2013 vyměněn do Anaheimu výměnou za práva na Ryana Lasche a sedmou volbu v draftu 2014.\n\n\n\n"}
{"id": "583921", "url": "https://cs.wikipedia.org/wiki?curid=583921", "title": "Jižní Vazíristán", "text": "Jižní Vazíristán\n\nJižní Vazíristán ( ) je jižní částí Vazíristánu, hornatého regionu v severozápadním Pákistánu na hranici s Afghánistánem. Spadá pod Federálně spravovaná kmenová území.\n\nNa obyvatele je bohatší než Severní Vazíristán — ten má jen (údaje z roku 1998) zhruba 361 tisíc obyvatel, zatímco jižní Vazíristán má zhruba 430 tisíc obyvatel. Je větší i rozlohou – má 6618 kilometrů čtverečních.\n"}
{"id": "583927", "url": "https://cs.wikipedia.org/wiki?curid=583927", "title": "Alessandro Nivola", "text": "Alessandro Nivola\n\nAlessandro Antine Nivola (* 28. června 1972 Boston, Massachusetts) je americký herec, který se objevil ve filmech \"Jurský park 3\" a \"Coco Chanel\".\n\nPo předcích je, mimo jiné, italsko-německého a židovského původu. Dědeček byl italský sochař Costantino Nivola. Otec je univerzitní profesor a politolog Pietro S. Nivola, má jednoho bratra Adriana.\n\nSpolečně s bratrem úspěšně absolvoval studium angličtiny na Yaleově univerzitě. Krátce poté začal hrát profesionálně divadlo. Vystupoval na Broadwayi. Díky znalosti angličtiny si osvojil britský přízvuk, což mu umožňuje hrát role Angličanů i shakespearovský repertoár, čehož několikrát využil jak na divadle tak i ve filmu. Kromě toho má i sportovní nadání, které využil ve filmové trilogii \"Góóól!\".\n\nOd roku 2003 je jeho manželkou britská herečka Emily Mortimerová. Mají spolu syna Samuela Johna.\n\n"}
{"id": "583929", "url": "https://cs.wikipedia.org/wiki?curid=583929", "title": "LinkedIn", "text": "LinkedIn\n\nLinkedIn je profesní sociální síť, na které se setkávají profesionálové a diskutují o svých pracovních zájmech. V březnu 2011 síť překonala metu 100 milionů registrovaných uživatelů, čím dál více získává popularitu i v Česku. Mezi uživatele patří manažeři, konzultanti a odborníci z nejrůznějších oborů. Také firmy mají své účty na LinkedIn.\n\nV roce 2016 převzala síť společnost Microsoft. Zaplatila za ni 26,2 miliard dolarů (631 miliard korun).\n\nLinkedIn je největší profesní sítí na světě, a v polovině roku 2019 má více než 562 milionů členů ve více než 200 zemích. V ČR je na LinkedIn 1,5 milionu uživatelů. V profilu uživatele se nachází jeho životopis obsahující položky kariéra, pracovní místa a vzdělání. Prostřednictvím kontaktů je uživatel zapojen i do kontaktů svých kontaktů, čímž vzniká provázaná síť uživatelů. LinkedIn nabízí také nejrůznější skupiny a aplikace. Je možné vyhledat bývalé i současné kolegy, spolužáky z univerzit, nebo najít nové obchodní partnery díky možnosti uveřejnění podrobností spolupráce.\n\nLinkedIn je vítaným pomocníkem personalistů a headhunterů, kteří mohou hledat vhodného kandidáta na pracovní pozici mezi obrovským množstvím potenciálních zaměstnanců. Základní profil, který je pro běžného uživatele zcela dostačující, je zdarma, pouze doplňkové funkce jsou placené.\n\nDíky funkci LinkedIn Answers lze klást různé otázky, které mohou být odborného i obchodního charakteru.\n\nLinkedIn není vyhrazen jednomu oboru, existují ale i specializované sítě, např. síť Sermo.com sdružuje lékaře.\n\nLinkedIn se rozhodl emitovat akcie ve jmenovité výši 45 amerických dolarů, které se ve čtvrtek 19. května 2011 začaly obchodovat na americké burze NYSE.\n\n"}
{"id": "583931", "url": "https://cs.wikipedia.org/wiki?curid=583931", "title": "Coco Chanel (film, 2009)", "text": "Coco Chanel (film, 2009)\n\nCoco Chanel, ve francouzském originále Coco avant Chanel, je francouzský životopisný film z roku 2009 o francouzské módní návrhářce Coco Chanel režisérky Anne Fontaine s Audrey Tautou v hlavní roli. Film pojednává víceméně o první polovině života známé zakladatelské osobnosti světového módního odívání, pokrývá období jejího života od dob dětství, kdy byla se sestrou v sirotčinci přibližně až do 40 let jejího věku, kdy už byla v Paříži renomovanou módní návrhářkou.\n\nFilm ukazuje Coco Chanel jakožto na svou dobu nejen velmi moderní a emancipovanou, ale i citlivou i vnímavou ženu, která byla rozpolcena především díky době a společnosti, v níž byla nucena žít, ženu která žila především ve světě zcela ovládaném vlivnými a bohatými muži.\n\nPo úvodních scénách z dob jejího dětství v sirotčinci se její příběh zaobírá jejími prvopočátečními uměleckými sklony, kdy společně se sestrou (Marie Gillain) začínala jakožto zpěvačka v nepříliš významném kabaretu, zároveň s tím pracovala jako švadlena. Zde se také seznámila také se svým bohatým a vlivným mecenášem i ochráncem v jedné osobě Étiennem Balsanem, se kterým později mnoho let na jeho zámku žila. U něj pak poznala jeho společníka vojáka, hráče pola a obchodníka Artura Boye Capela (Alessandro Nivola), což byl bohatý Angličan, který s jejím ochráncem společně obchodoval a který se stal její velkou láskou.\n\nFilm byl nominován na cenu Americké akademie filmového umění a věd Oscar za kostýmy, dále čtyřikrát na britskou filmovou cenu BAFTA, pětkrát na francouzskou filmovou cenu César a třikrát na Evropskou filmovou cenu. Z toho všeho ovšem získal pouze jednoho Césara, Catherine Leterrierová obdržela tuto cenu za kostýmy.\n\n"}
{"id": "583934", "url": "https://cs.wikipedia.org/wiki?curid=583934", "title": "Pistolníci z Apokalypsy", "text": "Pistolníci z Apokalypsy\n\nPistolníci z Apokalypsy (anglicky \"Gunmen of the Apocalypse\") je třetí díl šesté řady (a celkově třicátý třetí) britského kultovního sci-fi seriálu \"Červený trpaslík\". Scénář napsali Rob Grant a Doug Naylor, režie Andy de Emmony. Ve Spojeném království byla poprvé epizoda odvysílána na kanále BBC2 21. října 1993. Epizoda následně získala mezinárodní cenu Emmy.\n\nKryton se pokouší odstranit virus, jímž replikanti zamořili navigační počítač (navicomp) Kosmiku. Ten se ukáže jako příliš odolný a Kryton slábne. Ostatní členové posádky se za androidem vydávají do počítačové simulace městečka Lareda na divokém západě, aby svému příteli pomohli bojovat se čtyřmi pistolníky z Apokalypsy.\n\nKosmik se setká s lodí replikantů, ti jeho posádku uspí a Kosmika samotného vylepší tak, aby byl schopen klást odpor. Hra se replikantům vymkne z rukou, když Kosmik na jejich loď úspěšně zaútočí a dokonce ji zničí. Ještě předtím však stihnou replikanti nakazit jejich navicomp počítačovým virem Armagedon tak, že ten se zasekne a lodi hrozí srážka s velkým měsícem. Aby tomu Kryton zabránil, rozhodne se obětovat běh svého programu na tvorbu antivirového programu. Lister se zeptá, jak mu mohou pomoci, android odpoví, aby sledovali jeho sny.\n\nJádro Krytonova programu převede boj s virem do podoby westernového příběhu odehrávajícího se v městečku Laredo na Divokém západě. Kryton je v tomto snu laredským věčně opilým a slabošským šerifem. Virus na sebe vezme podobu čtyř jezdců ze Zjevení Janova, čili Apokalypsy, poslední knihy Nového zákona - jsou to bratři Smrt (nápadně podobný kapitánovi replikantské lodě), Válka, Hlad a Mor. Jezdci hrozí šerifovi, že pokud do hodiny nezmizí z Lareda, zabijí jej.\n\nPrůběh snu sledují ostatní členové posádky Kosmika na monitoru, rozhodnou se Krytonovi pomoci a napojí jej na počítačovou hru z prostředí Divokého západu, do které vstoupí jako postavy se zvláštními schopnostmi. Kocour je Riviéra Kid a skvělý střelec, Drsňák Dan McGrew (Rimmer) disponuje obávanými pěstmi a Brett Broďák (Lister) to umí s nožem. V saloonu Lareda zastihnou šerifa (Krytona), jak se snaží prodat své dva revolvery za láhev kořalky. Přivedou jej k sobě, dají mu sníst několik misek syrové kávy, v důsledku čehož vystřízliví a jejich snaha vzdorovat jezdcům z Apokalypsy (viru, který se mezitím rozšířil do počítačové hry a vymazal jejich zvláštní schopnosti) poskytne Krytonovi dost času na tvorbu antivirového programu, který na sebe vezme podobu dvou holubic, ve které se změnily jeho revolvery. Virus je poražen, apokalyptičtí jezdci zmizí.\n\nPosádka má právě ještě tolik času, aby v poslední chvíli unikla smrti v lávovém jezeře na povrchu měsíce.\nScénář byl původně pojmenován „The Four Horsemen of the Apocalypse“ a poté dostal pracovní název „High Midnight“, než byl definitivně změněn na „Gunmen of the Apocalypse“. Nejdříve vzniklo westernové téma, zápletka s replikanty byla přidána posléze. Grant a Naylor popsali epizodu jako „roast beef western“ - parodii spaghetti westernu.\n\nZápletka s opilým šerifem, který brání své městečko před gangem kovbojů paroduje americký western z roku 1959 \"Rio Bravo\". Příběh z umělé reality také vykazuje podobnosti s epizodou „A Fistful of Datas“ sci-fi seriálu \"\". Jak je zmíněno v „The A to Z of Red Dwarf“, Patrick Stewart (představitel Jean-Luc Picarda ve Star Treku) viděl tuto epizodu Červeného trpaslíka, aniž by předtím o seriálu vůbec slyšel. Považoval seriál za seriozní sci-fi a už se chystal kvůli přílišné podobě příběhu se Star Trekem volat svým právníkům, ale díval se dál a když pochopil zaměření seriálu, rozesmál se.\n\nEpizoda také odkazuje na film z roku 1971 \"Gumshoe\" a \"Butch Accountant and the Yuppie Kid\" odkazuje na film z r. 1969 \"Butch Cassidy a Sundance Kid\".\n\nJméno Rimmerovy postavy ve videohře Drsňák Dan McGrew (v angličtině „Dangerous Dan McGrew“) je pravděpodobně odkaz na báseň Roberta W. Service z roku 1907 „The Shooting of Dan McGrew“.\n\nSoundtrack k epizodě od Howarda Goodalla je inspirován osobitým stylem hudby Ennia Morriconeho v trilogii Man With No Name (\"Pro hrst dolarů\", \"Pro pár dolarů navíc\", \"Hodný, zlý a ošklivý\").\n\nNázev epizody odkazuje na čtyři jezdce Apokalypsy.\n\n"}
{"id": "583936", "url": "https://cs.wikipedia.org/wiki?curid=583936", "title": "Usumacinta", "text": "Usumacinta\n\nUsumacinta je významná středoamerická řeka. Horní tok se nachází v Guatemale, potom zhruba 200 km tvoří mexicko-guatemalskou státní hranici, poté vtéká na území mexického státu Tabasco. Jedná se o nejvodnější řeku jak Mexika, tak Guatemaly.\n\nPramení v guatemalském departementu El Quiché a ústí do Mexického zálivu.\nŘeka ústí do Mexického zálivu ve formě delty. Největší a nejvýznamnější rameno řeky se asi 20 km před ústím spojuje s další významnou řekou Grijalvou. Společné povodí obou řek má rozlohu 128 390 km² , z toho 83 553 km² v Mexiku a 44 837 km² v Guatemale. Obě řeky do zálivu průměrně za rok přivedou 115 536 km³ vody .\n"}
{"id": "583946", "url": "https://cs.wikipedia.org/wiki?curid=583946", "title": "Elektronické mýtné v Česku", "text": "Elektronické mýtné v Česku\n\nTento článek potřebuje úpravy, neboť je již zastaralý.\n\nV České republice bylo elektronické mýtné pro vozidla s celkovou hmotností nad 3,5 tuny zavedeno od 1. ledna 2007 novelou Zákona o pozemních komunikacích (13/1997 Sb.) na 970 kilometrech dálnic a silnic pro motorová vozidla, kde je vybudováno asi 178 mýtných bran. Na rozdíl od Německa se vztahuje i na autobusy, ač byly silné snahy alespoň veřejnou linkovou dopravu z povinnosti vyjmout. Pro autobusy však platí zvýhodněné sazby mýta. Od 1. ledna 2008 se začalo platit na 200 kilometrech silnic I. třídy, které svým charakterem nahrazují chybějící tranzitní dálnice. Ke konci roku 2014 je tak v provozu celkem 265 mýtných bran na 1400 kilometrech, z toho 47 je kontrolních. Vlastníkem mýtného systému je Česká republika, konkrétně Ministerstvo dopravy ČR, které k provozování a správě mýta zmocnilo Ředitelství silnici a dálnic. Příjmy z výběru mýtného plynou do Státního fondu infrastruktury. \n\nOd 1. ledna 2010 se povinnost platit elektronické mýtné začala vztahovat na všechna vozidla o celkové hmotnosti nad 3,5 tuny. Sazby jsou u dálnic a rychlostních silnic od 1,67 do 5,30 Kč/km v závislosti na ekologické kategorii vozidla a počtu náprav (v pátek od 15.00 hod. do 21.00 pak od 2,12 do 8,1 Kč/km). Na silnicích první třídy pak od 0,79 do 2,55 Kč/km (v pátek od 15.00 hod. do 21.00 pak od 1,00 do 3,90 Kč/km). V březnu 2010 kritizoval v pořadu \"Otázky Václava Moravce\" profesor Fakulty dopravní ČVUT Petr Moos plánované zavedení elektronického mýtného pro vozidla do 3,5t od roku 2011 s tím, že tento systém do roku 2016 přinese ztrátu 4-8 miliard korun. Nakonec bylo rozhodnuto mýtné pro osobní auta zatím nezavádět.\n\nMýtné pro vozidla nad 3,5 t je vysoce ziskové. Od svého zavedení již vybralo přes 58 mld.Kč (k prosinci 2014). Od vybraného mýta je třeba odečíst investiční a provozní náklady. Investice do mýta přišla na 3,4 mld. Kč bez DPH (výstavbu financoval dodavatel mýta Kapsch, stát investici splatil až z vybraného mýta). \n\nRoční provozní náklady se podle provozovatele pohybují mezi v Evropě obvyklými 18 – 22 %. Podle kontrolní zprávy NKÚ celkové náklady na zavedení a provoz mýtného systému v letech 2007 až 2016 přesáhly 24 miliard korun. Ministerstvo dopravy za stejnou dobu vybralo na mýtném 78,5 miliardy korun. Náklady tedy dosáhly přibližně 31 procent. „Průměrná provozní nákladovost za celé období - tedy bez zohlednění nákladů na vybudování mýtné infrastruktury - byla 24 procent,\" uvádí ve zprávě kontroloři. \n\nVybrané mýtné v roce 2013 tvořilo 16,5 % příjmů státního fondu dopravní infrastruktury. Očekává se, že pokud budou výnosy z mýtného do konce roku 2016 stejné, vybere stát kolem 80 mld. Kč za prvních deset let provozování mýta. \n\nNovela 196/2012 Sb. zákona č. 13/1997 Sb. o pozemních komunikacích stanovuje možnost uplatňovat slevy na mýtném.\n\nDo výběrového řízení na vybudování a 10leté provozování systému se v roce 2005 přihlásili čtyři uchazeči (firmy či konsorcia), všichni s mikrovlnným nebo kombinovaným systémem: \"Mytia (Ascom Fela + Damov + ABD Group)\" za 15 miliard, \"Autostrade\" za 17,5 miliardy, \"Kapsch\" za 22 miliard, A-Way + AŽD za 33,7 miliardy. Dodavatelé satelitních systémů (německý T-systems, francouzská Logica) se do soutěže nepřihlásili, protože měli výhrady k zadávacím podmínkám, například příliš brzkému termínu zavedení, příliš velkým rizikům pro dodavatele, nehotové legislativě a netransparentnosti výběru. Nakonec se nepřihlásily ani firmy Siemens, IBM a mnohé další, které předběžně projevovaly zájem. Někteří z neúspěšných konkurentů se odvolali k Evropské komisi.\n\nMinisterstvo tři ze čtyř nabídek vyloučilo z technických či jiných důvodů. Okolnosti, za kterých byla nakonec vybrána firma Kapsch, byly předmětem kritiky, média v investigativních reportážích naznačovala pravděpodobnost korupce a zmanipulování výběru. Úřad pro ochranu hospodářské soutěže v lednu 2006 potvrdil výsledek soutěže. Závěrečná zpráva parlamentní vyšetřovací komise v roce 2008 žádné porušení zákona neprokázala, nebyly zjištěny ani žádné zásadní nedostatky provozu mýta. Ke stejnému závěru došel i Nejvyšší správní soud, který zamítl kasační stížnost vyloučených uchazečů. (ibidem) Výběrovým řízením se však zabývala policie i po více než deseti letech od přidělení zakázky firmě Kapsch, okolnosti výběrového řízení tak zůstávají i nadále krajně pochybné.\n\nVe druhé fázi se mělo podle původní smlouvy do poloviny roku 2007 zpoplatnit dalších 1200 kilometrů silnic první třídy. Ministerstvo dopravy nakonec od této varianty ustoupilo. Od 1. ledna 2008 se začalo platit jen na necelých 200 kilometrech silnic I. třídy. Smlouva s Kapschem se několikrát pomocí dodatků měnila, podle poslední verze obsahuje zpoplatnění současných i budoucích dálnic, 203 kilometrů vybraných silnic I. třídy i pilotní otestování tzv.hybridního mýta (kombinuje výhody satelitní i mikrovlnné technologie). Stát si v průběhu času objednal implementaci dalších telematických služeb využívajících mýtnou infrastrukturu – dopravní informační systém na vybraných dálnicích, telematická platforma, systém odhalování vozidel v protisměru, pilot vysokorychlostního vážení a odhalování přetížených kamionů. Tím cena narostla na 24 miliard. Postupem času došlo k rozšíření z 968 zpoplatněných kilometrů na více než 1400.\n\nZakázka pro společnost Kapsch, která měla původně skončit v roce 2016 novým výběrovým řízením, byla o tři roky prodloužena bez výběrového řízení do konce roku 2019. Kapsch tak získal zakázku na tři roky za 5,25 mld. Kč. Ministerstvo dopravy ČR totiž nestihlo včas vypsat řádné výběrové řízení. To se podařilo ministru Danu Ťokovi (ANO) až v roce 2017.\n\nV rámci vyhlášeného jednacího řízení s uveřejněním informace se přihlásili čtyři zájemci o provozování mýtného systému v Česku v letech 2020 až 2030: společnost Kapsch, česko-slovenské konsorcium společností CzechToll a SkyToll, maďarská společnost National Toll Payment Services a německá T-Systems. Vypsané výběrové řízení napadl ještě před oznámením výsledků dosavadní provozovatel mýta, společnost Kapsch, u Úřadu pro ochranu hospodářské soutěže.\n\n11. dubna 2018 vyhlásilo Ministerstvo dopravy ČR vítězem konsorcium společností CzechToll a SkyToll, které nabídlo cenu 10,75 mld. Kč za vybudování a desetiletý provoz elektronického mýtného systému v ČR od roku 2020.\n\nCílem uzavírání dodatků je primárně vývoj systému – například portály na doplacení\nnezaplaceného mýta, liniové řízení dopravy atd. \n\n\n\n\n\n\"Tabulka příjmů do roku 2018.\"\n\nNa běžný provoz a údržbu systému připadá cca 20 % vybraných prostředků, což odpovídá nákladům v jiných zemích, které používají mýtný systém. Podle kontrolní zprávy NKÚ celkové náklady na zavedení a provoz mýtného systému v letech 2007 až 2016 přesáhly 24 miliard korun. Ministerstvo dopravy za stejnou dobu vybralo na mýtném 78,5 miliardy korun. Náklady tedy dosáhly přibližně 31 procent. „Průměrná provozní nákladovost za celé období - tedy bez zohlednění nákladů na vybudování mýtné infrastruktury - byla 24 procent,\" uvádí ve zprávě kontroloři.\n\nAčkoliv se běžně dává rovnítko mezi mýtný systém a firmu Kapsch, ve skutečnosti je Kapsch pouze jedním z členů konsorcia, které mýtný systém provozuje. Dalšími účastníky konsorcia byla firma PVT (dnes Asseco Central Europe), která se podílela na podání nabídky. Dalšími firmami jsou je firma Stavby železnic a silnic, nebo Teplotechna, které zajišťovaly stavební činnosti. ČSOB, která vyvinula platební a zúčtovací systém a podílí se na zaúčtování platební karet a výběru poplatků. Kromě Kapsch se podílí dodavatelsky zejména: HP, ČSOB, O2, AŽD, Eltodo, Cross Zlín. Celkové provozní náklady se rozdělují v poměru 60 % pro subdodavatele a 40 % pro Kapsch.  \n\nMýtný systém vlastní pro stát Ministerstvo dopravy ČR, provoz mýta a výběr mýtných poplatků pak zajišťuje Ředitelství silnic a dálnic ČR (ŘSD). Konsorcium Kapsch mýtný systém dodalo a do roku 2016 bude zajišťovat jeho provoz. Na nezávislou kontrolu provozu si ŘSD najalo firmu Logica (dnes CGI), ta mj. kontroluje účinnost výběru mýta. Výstavbu pro stát kontrolovala firma Deloitte. Odhalováním a sankciováním neplatičů se zabývají speciálně vybavené mobilní jednotky Generální ředitelství cel. \n\nMýtný systém se od spuštění v roce 2007 postupně vyvíjí a rozšiřuje. Každý z jeho uživatelů je povinně vybaven elektronickou jednotkou komunikující s mýtným systémem. Za uživatele jsou považováni provozovatelé zpoplatněných vozidel a jejich řidiči. Od okamžiku evidování v mýtném systému je uživatel povinen dodržovat povinnosti stanovené zákonem 13/1997 Sb., o pozemních komunikacích, ve znění zákonů č.80/2006 Sb., č.347/2009 Sb. a č. 196/2012 Sb. a souvisejícími prováděcími předpisy. Mýtné je účtováno za pomoci palubní jednotky zcela automaticky bez zásahu řidiče, který je pouze informován akustickým signálem. OBU (On Board Unit) je dopravci zapůjčeno zdarma, musí ale za každou jednotku složit kauci ve výši 1550 Kč. Kauce je vratná, pokud byla OBU vrácena nepoškozená. Kauce propadá, pokud po dobu jednoho roku nebyla provedena jedna mýtná transakce. Kauce také propadá v případě poškození OBU.\n\nStát musel přistoupit k vymáhání pohledávek za dlužným mýtem od dopravců, ale stalo se tak až tři roky po spuštění mýtného systému, což vedlo k nesouhlasu několika dopravců. Podle českých dopravních firem dochází k chybám při výběru mýta, které není správně účtováno a následně jsou dle mínění dopravců neoprávněně vymáhány nedoplatky za mýto. Sdružení automobilových dopravců ČESMAD BOHEMIA doporučuje svým členským firmám vymáhané nedoplatky nehradit a pomocí soudních sporů se snaží dokázat neoprávněnost výběru dlužných částek. \"Nedoplatky většinou vznikly chybou systému, který pro ŘSD provozuje firma Kapsch a v jednom případě jsou dokonce účtovány nedoplatky za mýtnou bránu u Poděbrad, která v uvedené době nestála,\" napsal v tiskové zprávě z 18. 7. 2012 tajemník Sdružení Martin Špryňar. Důvodem chyby bylo, že mýtný systém dopočítával chybějící mýtný úsek a ŘSD poté doobjednalo výstavbu mýtné brány u Poděbrad.\n\nTisková zpráva NKÚ z 13. 5. 2013 poukazuje na neefektivitu výběru mýtného a kritizuje podcenění přípravy systému Ministerstvem dopravy a Ředitelstvím silnic a dálnic. Doslova se pak ve zprávě uvádí, že \"Výběr mýtného sice svůj účel – tedy získat nové prostředky na rozvoj silniční sítě – splnil, ale stalo se tak za cenu vysokých nákladů a významného zvýšení ceny za užívání zpoplatněných komunikací. V letech 2007 až 2011 se na mýtném vybralo 31,3 miliardy korun, avšak náklady na jeho výběr dosáhly 15,6 miliardy, tedy téměř 50 procent vybrané částky.\" Do částky 15,6 mld. Kč ale kontroloři NKÚ započítali kromě nákladu na samotný provoz také investici do výstavby mýta (který je v majetku státu), ale i řadu dalších projektů jako je: dopravní informační systém na dálnicích, pilot hybridního mýta, atd.\n\nPodle Ředitelství silnic a dálnic (ŘSD) je zavádějící posuzovat ekonomickou výhodnost či nevýhodnost kontraktu v polovině jeho desetileté doby trvání. Problémy byly dle ŘSD způsobeny kolizí mezi zněním zákona a poptávaným řešením mýtného systému v ČR. Také Kapsch ostře protestoval proti metodice NKÚ. Představitelé firmy poukazovali na to, že není možné zahrnovat do nákladů na provoz mýtného systému náklady na jeho vybudování. Firma dokonce zvažovala podání žaloby na NK. Náklady na vybudování byly zaplaceny po sedmi měsících provozování systému. \n\nV letech 2007-2010 došlo k vývoji a ke zkušebnímu provozu, který prokázal, zdali je možné zkombinovat satelitní a mikrovlnou technologii a tak rozšířit počet zpoplatněných komunikací. Ačkoliv testy dopadly úspěšně, tehdejší ministr dopravy Vít Bárta ukončil testování OBU jednotek jiných dodavatelů, což byl první krok zavedení EETS. Tento systém byl připraven na integraci do Evropského mýtného systému. Je pravděpodobné, že budou podány návrhy tento systém vybudovat v souvislosti s tendrem na další provoz mýtného systému po roce 2016. Celý systém byl vytvořen pro snadnou integraci do stávajícího mýtného systému, došlo by k napojení na stávající struktury, z pohledu uživatele by byl pouze nutné vyměnit OBU. Mýtné na dálnicích by ale i v případě zavedení zůstalo hlavním zdrojem příjmů, jelikož je na dálnicích mnohem větší provoz a navíc satelitní technologie má nižší efektivitu výběru z důvodu kontrolní činnosti, zatímco u mikrovlnného je to 99 %. \n\nEvropská služba elektronického mýtného (EETS) je iniciativa EU, jejímž cílem je zjednodušit platbu mýtného pro dopravce v EU. EETS by měla umožnit průjezd zeměmi EU s jedinou palubní jednotku a vyúčtování na jednu fakturu. Funkci lze přirovnat k mobilnímu roamingu – dopravce získá po uzavření smlouvy s jedním poskytovatelem jednu palubní jednotku, funkční ve všech zemích. Finanční zúčtování proběhne také přes „domácího“ poskytovatele, se kterým má smlouvu a jedno sumární vyúčtování. \n\nProjekt REETS (Regionální evropská služba elektronického mýtného) analyzuje smluvní, procedurální a technické otázky za účelem vypracování doporučení a konkrétního řešení, které povede k zavedení EETS. Jeho cílem je přenést dosud technologický koncept EETS do ekonomické a vztahové reality provozovatelů mýtných systémů a budoucích poskytovatelů interoperabilních palubních jednotek.\n\nK této iniciativě se přihlásilo sedm členských států EU (Rakousko, Belgie, Německo, Dánsko, Španělsko, Francie, Itálie a Polsko) a nečlenský stát Švýcarsko. Je koordinována ze strany ASFINAGu – rakouského provozovatele mýtného systému.\n\nProjekt je spolufinancován Evropskou unií skrze TEN-T (transevropská dopravní síť) s cílem urychlit zavedení EETS prostřednictvím povzbuzení dialogu mezi výběrčími mýtného a poskytovateli služeb. \n\nKromě iniciativy EETS existuje možnost použít jednu OBU jednotku ve Francii, Španělsku a Portugalsku. Jedna OBU jednotka je použitelná na zpoplatněných úsecích v Dánsku, Švédsku, Norsku a nově také v Německu a Rakousku (EasyGo+). Nová OBE v sobě uchovává větší množství pasportních informací o vozidle než její předchůdce EasyGo. Proto je zaručena plná interoperabilita ve výše uvedených zemích. Samozřejmostí je také plná kompatibilita s evropskou legislativou kolem Evropské služby elektronického mýtného (EETS).\nInteroperabilita konkrétně spočívá v možnosti použití jednotky AutoPASS či\nBroBizz na zpoplatněných komunikacích v Norsku a Rakousku, na vybraných mostech\nve Švédsku, Norsku a Dánsku a pro trajektové služby zejména mezi Dánskem a\nokolními státy (včetně Německa). V ČR, Polsku a Bělorusku je mýtný systém postaven na stejné technologii jako EasyGo+.\n\nExistuje i interoperabilita mezi rakouským a švýcarským mýtným systémem. V neposlední řadě je od 1. 9. 2011 zprovozněná interoperabilita TOLL2GO, kdy je možné s OBU jednotkou německého mýtného systému (Toll Collect) jezdit i v Rakousku.\n\nCeny stanovuje nařízení vláda ČR, která se musí řídit evropskými směrnicemi. Ceny v ČR však patří k nižším v rámci EU, kupříkladu řidič nákladního vozidla zaplatí o 159 % více za kilometr v Rakousku než na českých zpoplatněných komunikacích pro vybranou kategorii vozidel. Výši a výpočet mýtných sazeb upravuje směrnice ES 1999/62/ES upravená směrnicí 2006/38/ES , která zároveň určuje, na co smí být vybrané prostředky využity. Při nastavení sazeb jde o „boj“ mezi regulační a výnosovou funkcí mýta. V České republice je rozdíl mezi sazbami největší v Evropě, což je zároveň pozitivní, jelikož to motivuje dopravce modernizovat vozový park, na druhou stranu to však vede k menšímu výběru peněz na modernizaci dopravní infrastruktury.\n\nVe srovnání se zeměmi střední Evropy jsou sazby v ČR nyní přibližně na úrovni německých, o něco menší než na Slovensku, výrazně nižší než v Rakousku a o něco vyšší než v Polsku. Platit je možné bud před vjetím na zpoplatnění úsek (režim pre-pay, podobné jako nabití kreditu na mobilní telefon), případně po užití zpoplatněné komunikace za předpokladu předchozího uzavření smlouvy (režim post-pay). Dopravci využívající často zpoplatněné komunikace mohou využít systému slev na mýtném, ten funguje na principu množstevních slev. \n\na) Druh komunikace (silnice I. třídy jsou výrazně levnější)\n\nb) Emisní třída (čím ekologičtější vozidlo, tím levnější mýto)\n\nc) Počet náprav (čím více, tím vyšší mýto)\n\nd) Typ vozidla (autobusy mají nižší sazby, stát tím podporuje hromadnou dopravu) \n\ne) Denní doba (pátek od 15 do 20 hodin platí vyšší sazba)\n\nKontrola placení je prováděna několika způsoby. Stacionárními kontrolními stanicemi, které také automaticky kontrolují správnost údajů zadaných do OBU. Každá mýtná stanice může být vybavena přenosným kontrolním zařízením. Nedílnou složkou kontroly jsou mobilní kontrolní jednotky celní správy a dopravní policie. Jak již bylo zmíněno, efektivita mýtného systému je 99,8 % a vyhnout se placení mýtného i jízdě na zpoplatněné komunikaci je takřka nemožné.\n\n\n"}
{"id": "583952", "url": "https://cs.wikipedia.org/wiki?curid=583952", "title": "Jouko Salomäki", "text": "Jouko Salomäki\n\nJouko Johannes Salomäki (* 26. srpna 1962 Kauhajoki, Finsko) je bývalý finský zápasník, reprezentant v zápase řecko-římském. Startoval v kategorii do 74 kg. V roce 1984 na olympijských hrách v Los Angeles vybojoval zlatou medaili a v roce 1988 v Soulu vypadl ve druhém kole. V roce 1987 se stal mistrem světa, v roce 1985 vybojoval bronz. V roce 1987 vybojoval stříbro na mistrovství Evropy.\n\n"}
{"id": "583954", "url": "https://cs.wikipedia.org/wiki?curid=583954", "title": "Lil Scrappy", "text": "Lil Scrappy\n\nDarryl Richardson (* 19. leden 1984, Atlanta, Georgie), spíše známý jako Lil Scrappy je americký rapper a zakladatel labelu \"G'$ Up Rec.\". Objevil ho rapper a producent Lil Jon, který ho upsal pod svůj label \"BME Records\". Jeho debut vyšel v dvojalbu společně s rapperem \"Trillvillem\". Díky úspěchu alba poté oba rappeři vydali další vlastní alba.\n\nNarodil se v roce 1984 v Atlantě. V roce 2003 si ho všiml rapper a producent Lil Jon, při jednom z klubových vystoupení. Ten ho poté upsal pod svůj nový label \"BME Rec.\", kde nato nahrál několik mixtapů, které mu vybudovaly slušné povědomí. Proto v roce 2004 došlo i na vydání alba. \"The King of Crunk & BME Recordings Present: Trillville & Lil Scrappy\" bylo dvojalbum složené ze solo alb rapperů \"Trillville\" a \"Lil Scrappy\". Alba se prodalo okolo 500 000 kusů a stalo se zlatým.\n\nSkutečný solo debut byl připraven v roce 2006, kdy ve spolupráci se svým původním labelem \"BME\" a novým \"G-Unit Records\" připravil album \"Bred 2 Die, Born 2 Live\". Produkci zajistil především Lil Jon, ale i jiní producenti, například Jazze Pha nebo Eminem. Alba se prodalo téměř 700 000 kusů a získalo zlaté ocenění společnosti RIAA. Lil Scrappy byl připraven vydat nové album.\n\nOvšem ani u \"BME\", ani u \"G-Unit Rec.\" nebyl prioritou a proto v roce 2008 z obou labelů odešel. U nezávislého labelu \"Real Talk Ent.\" vydal album \"Prince of the South\". Alba se však prodalo jen okolo 20 000 kusů, jak už to u nezávislých děl v hudbě bývá.\n\nRoku 2009 získal smlouvu u labelu rappera Ludacrise - \"Disturbing Tha Peace\", kde začal pracovat na svém druhém studiovém albu nazvaném \"The Grustle\". Z něho byl zveřejněn singl \"Addicted to Money (ft. Ludacris)\", singl však nesplnil očekávání labelu, a tak bylo vydání alba odloženo. Proto se Scrappy rozhodl nahrát další nezávislé album u \"Real Talk Ent.\", které nazval \"Prince of the South 2\" to bylo vydáno v říjnu 2010. Později byl Scrappy z labelu DTP propuštěn a získal smlouvu u nezávislého labelu J. Wells' Bonzi Records pro jeho album \"The Grustle\", které je nyní plánováno na rok 2012.\n\n"}
{"id": "583958", "url": "https://cs.wikipedia.org/wiki?curid=583958", "title": "Jukka Rauhala", "text": "Jukka Rauhala\n\nJukka Matti Rauhala (* 1. března 1959 Muurame, Finsko) je bývalý finský zápasník, volnostylař. V roce 1984 na olympijských hrách v Los Angeles vybojoval bronzovou medaili v kategorii do 68 kg a o čtyři roky později v Soulu vybojoval ve stejné kategorii šesté místo.\n\nZápasu se věnoval také jeho bratr Pekka Rauhala a strýc Kalervo Rauhala, který vybojoval stříbro na olympiádě v Helsinkách v roce 1952.\n\n"}
{"id": "583959", "url": "https://cs.wikipedia.org/wiki?curid=583959", "title": "Jon", "text": "Jon\n\nJon může být:\n\n\n"}
{"id": "583961", "url": "https://cs.wikipedia.org/wiki?curid=583961", "title": "Rimmerosvět", "text": "Rimmerosvět\n\nRimmerosvět (anglicky \"Rimmerworld\") je pátá epizoda šesté řady (a celkově třicátá pátá) britského kultovního sci-fi seriálu \"Červený trpaslík\". Poprvé byla odvysílána 4. listopadu 1993 na kanálu BBC2.\n\nLister se rozhodne doplnit zásoby z replikantské lodi z předminulé epizody „Pistolníci z Apokalypsy“. Je to nebezpečné, loď je nestabilní a navíc se ukáže, že na palubě jedna replikantka přežila. Rimmer se dostane do pozice, kdy může svým kamarádům pomoci, místo toho však ukáže svou charakteristickou zbabělost a prchne v únikovém modulu. Proletí červí dírou a skončí na planetě, kde během následujících 600 let (v důsledku dilatace času musí tak dlouho čekat na svou záchranu) založí civilizaci složenou výhradně z vlastních klonů.\n\nKryton provede Rimmerovi celkovou zdravotní prohlídku a zjistí, že mu hrozí nervové zhroucení. Proto mu dá čínské koule pro uklidnění.\n\nPosádka Kosmika se dostane do blízkosti replikantské lodě zničené v předminulé epizodě („Pistolníci z Apokalypsy“). Lister přesvědčí ostatní, aby vrak prozkoumali a vzali si z něj zásoby potravin, které se na něm podle scanerů nacházejí. Během rabování je však zaskočí přeživší replikantská důstojnice. Lister se snaží vyjednávat, ale důstojnice je neoblomná. Rimmer, který byl od skupiny oddělen, se dostane do pozice, z níž by mohl replikantku zneškodnit. Lister hovoří s důstojnicí, ale jeho slova jsou určena Rimmerovi. Arnold Jidáš však hledí zachránit především sebe a vrhne se do únikového modulu, jehož start však zahájí rozpad replikantské lodě, důstojnice umírá v troskách a ostatní uniknou pomocí teleportéru, přičemž se na okamžik objeví ve své vlastní minulosti.\n\nPo návratu na palubu Kosmika se s nimi spojí Rimmer a hovoří o svém zbabělém jednání na replikantské lodi jako o \"chrabrém únikovém plánu\" a dožaduje se návratu na palubu Kosmika. Modul, ve kterém unikl se však vzdaluje příliš rychle, postrádá ovládací prvky a směřuje na nejbližší planetu s atmosférou S3. Podle výpočtů se s ostatními setká až za jeden a půl roku, z čehož je zdrcen.\n\nNavigační systém modulu mezitím objeví bližší planetu ve vzdálenosti pouhých čtyř dnů letu, k níž se ovšem modul dostane červí dírou, přičež časový posun při průletu touto anomálií způsobí, že Rimmerovo odloučení od ostatních bude trvat šest set let. Tímto je Rimmer naprosto vyveden z rovnováhy. Záhy modul zmizí v červí díře a spojení s Kosmikem se přeruší. Kocour s Listerem by chtěli Arnoldovo zmizení oslavit, ale Kryton jejich nadšení zchladí poznámkou, že z jejich úhlu pohledu se Rimmer vzdálí jen na několik hodin.\n\nRimmer po příletu na pustou planetu vystřelil dva mechanismy označené jako \"ekoakcelerátové rakety\", čímž zahájí bouři trvající šest dní a šest nocí, po níž se dosud pustá země zazelená jako rajská zahrada. Rimmer je šťasten, nicméně přece jen postrádá společnost. Pokusí se vytvořit z vlastní DNA svého protějška opačného pohlaví, pokus je však neúspěšný. Rimmer se vrátí ke studiu příruček z modulu, aby to zkusil znovu...\n\nKdyž na planetu dorazí zbytek posádky Červeného trpaslíka, hemží se již planeta Rimmerovými klony, které původního Rimmera svrhli a uvěznili a zvolili si do svého čela jednoho z klonů jako císaře. K tomuto císaři jsou přivedeni Lister s Krytonem a Kocourem, které zajali císařské stráže jako nebezpečné devianty odchylující se od Vzoru. Po krátkém slyšení jsou odsouzeni k smrti a odvedeni do vězení, kde se setkávají s původním Rimmerem, jenž je dlouhou izolací v podzemní kobce poněkud popleten. Vzápětí trpaslíkovci z planety uniknou pomocí teleportétu, přičemž se omylem objeví ve své blízké budoucnosti. \nLister se domnívá, že jsou v minulosti a straší proto budoucího Rimmera 557 lety ve vězení na planetě plné jeho klonů. Budoucí Rimmer odvětí nenechávaje se vyvést z klidu:\nLister si všimne, že ve skupince chybí a chce vědět, kde je. Kryton však již mezitím naťukal do teleportu správné údaje a všichni čtyři se dematerializují.\nEpizoda „Rimmerosvět“ byla natáčena společně s epizodou „Pistolníci z Apokalypsy“, aby se využil model replikantské kosmické lodi a aby odpadla nutnost najímat herečku Elizabeth Hickling dvakrát. Původně měla epizoda navazovat přímo na „Pistolníky z Apokalypsy“, ale od tohoto záměru bylo upuštěno. Rimmerosvět zmínil Kocour v třídílné minisérii „Zpátky na Zemi“, kde pronesl: „\"Tohle je horší než Rimmerosvět\"“.\n\n\nTato epizoda se měla ve Velké Británii reprízovat 13. května 1996, ale v ten den došlo k masakru v Dunblane, kde Thomas Hamilton zastřelil 16 dětí a učitelku předtím, než spáchal sebevraždu. V epizodě se pokouší replikantka zabít posádku Červeného trpaslíka, aniž by se obávala vlastní smrti, s ohledem na případ v Dunblane bylo rozhodnuto epizodu nevysílat.\n\n"}
{"id": "583971", "url": "https://cs.wikipedia.org/wiki?curid=583971", "title": "Hranice deseti sekund", "text": "Hranice deseti sekund\n\nHranice deseti sekund je sportovní pojem, odkazující na jeden z nejobdivovanějších atletických výkonů – schopnost zaběhnout stometrový sprint v čase pod 10 sekund. Až do konce 80. let šlo o zcela výjimečný výkon, dnes je počet sprinterů schopných takového výkonu podstatně vyšší (přestože tato schopnost stále zůstává vlastností sprinterské extratřídy). První v historii dokázal elektronicky zvládnout stovku pod 10 americký sprinter Jim Hines, který na olympiádě v Mexiku v roce 1968 běžel za 9,95 s. Poprvé v nížinných podmínkách zaběhl stovku pod deset jeho krajan Carl Lewis, a to v roce 1983 a v čase 9,97 s. Dnes se světový rekord zásluhou jamajského běžce Usaina Bolta zastavil již na hodnotě 9,58 s (Berlín, 2009). Při běhu na sto metrů pod deset sekund obvykle sprinteři dosahují rychlostí nad 40 km/h.\n\nTéměř všichni sprinteři, kteří dokázali běžet regulérně 100 metrů pod 10 sekund jsou západoafrického původu. Pouze několik dalších je etnicky původu jiného (Frankie Fredericks z Namibie (nejlépe 9,86 s), Patrick Johnson z Austrálie (9,93 s) a jediný běloch – Francouz Christophe Lemaitre (9,92 s). V roce 2011 se k nim zatím jako poslední přidal také Ngonidzashe Makusha ze Zimbabwe (9,89 s.). V současnosti (k červnu 2018) běželo regulérně 133 sprinterů stometrovou trať pod 10 sekund. Nejvíce (přes 50) jich je z USA, na druhém místě (kolem 20) pak z Jamajky. Český národní rekord má dnes hodnotu 10,16 s. (Zdeněk Stromšík, 2018). Ženy se pod hranici deseti sekund zřejmě nikdy nedostanou (maximální možnosti jejich organismu se podle odhadů fyziologů pohybují asi kolem 10,20 s.), současný světový rekord Američanky Florence Griffith-Joynerové (10,49 s. z roku 1988) navíc není sprinterskou konkurencí vážně ohrožován.\n\nPři štafetovém běhu na 4 x 100 metrů běhají nejlepší sprinteři svůj letmý úsek dokonce pod 9 sekund (nejlépe zatím Usain Bolt za 8,65 s v Nassau roku 2015), ženy se pak s letmým startem dokážou vtěsnat pod 10 sekund (nejrychleji oficiálně zatím Američanka Evelyn Ashfordová v roce 1984 za 9,77 s).\n"}
{"id": "583973", "url": "https://cs.wikipedia.org/wiki?curid=583973", "title": "Josef Vaculík", "text": "Josef Vaculík\n\nJosef Vaculík (* 14. dubna 1957 Kyjov) je český politik a agronom, v letech 2002 až 2008 senátor za obvod č. 81 – Uherské Hradiště, od roku 1998 zastupitel Starého Města, člen KDU-ČSL.\n\nPo maturitě na gymnáziu v Uherské Hradišti v roce 1976 vystudoval fytotechniku na Agronomické fakultě Vysoké školy zemědělské v Brně v roce 1981, kdy krátce pracoval jako agronom Státního statku Veselí nad Moravou, v letech 1982-1992 byl zaměstnán na stejné pozici v Zemědělském družstvu Boršice. V letech 1993-2002 řídil z postu Zemědělskou agenturu Ministerstva zemědělství ČR v Uherském Hradišti. Je ženatý, má dcery Barboru a Kristýnu.\n\nV roce 1990 vstoupil do KDU-ČSL. Od roku 1998 zasedá v zastupitelstvu Starého Města.\n\nVe volbách 2002 se stal členem horní komory českého parlamentu, když v obou kolech porazil občanského demokrata Květoslava Tichavského. V senátu se angažoval ve Výboru pro hospodářství, zemědělství a dopravu, kde v letech 2004-2008 zastával místopředsednickou funkci. V období 2004-2008 vykonával post místopředsedy i ve Stálé komisi Senátu pro rozvoj venkova. Místopředsedou byl i v senátorského klubu KDU-ČSL mezi lety 2006-2008.\n\nOd května do července 2004 byl kooptovaným poslancem Evropského parlamentu.\n\nV září 2008 po mrtvici havaroval ve Starém Městě, s těžkými zraněními byl převezen do nemocnice, po zhoršení zdravotního stavu byl transportován do brněnské Úrazové nemocnice. Přesto obhajoval svůj mandát ve volbách 2008, v obou kolech však prohrál se sociální demokratkou Hanou Doupovcovou.\n\n"}
{"id": "583984", "url": "https://cs.wikipedia.org/wiki?curid=583984", "title": "Tomáš Kočko", "text": "Tomáš Kočko\n\nTomáš Kočko (* 4. března 1972 Frýdek-Místek) je moravský písničkář, zpěvák, skladatel, aranžér a badatel v oblasti původní moravské a slovanské umělecké tvorby, historie i religionistiky. Se svým orchestrem je držitelem dvou cen Anděl za album roku. Jejich hudba zní přímočaře, má výrazné melodické linky a rytmické figury s prvky rocku, folku a jazzu.\n\nAlbum \"Poplór\" bodovalo v prestižní TOP 20 , kolekce skladeb \"Do kamene tesané aneb Ondráš\" se stala předobrazem polského divadelního představení \"Ondraszek – pan Łysej Góry\". Se svou hudbou inspirovanou tradiční moravskou hudbou objíždí Tomáš Kočko & Orchestr Evropu od Ruska až po Irsko, hraje na festivalech folklórních, folkových, rockových i metalových. Zatímco první deska \"Horní chlapci\" je folkovým holdem valašskému básníkovi Ladislavu Nezdařilovi, CD \"Cestou na jih\" představuje etnorockové putování folklórními regiony Moravy ze severu na jih. Aktuální CD Velesu se drželo 4 měsíce v Top 20 Word Music Charts a v celoročním bodování skončilo na 25 místě.\n\nTomáš Kočko je známý m.j. také na poli režisérském (např.: asistent režie muzikálu \"Jesus Christ Superstar\", režisér opery \"Lazebník sevillský, režie pro loutková představení brněnského divadla Radost\") nebo jako muzikálový herec v pražských produkcích \"Jesus Christ Superstar\" (apoštol Ondřej) a \"Hair\" (Walter, Cloude), v brněnských \"West Side Story\" (Bourák), \"Babylon\" (Austrei), \"Legenda\" (Daniel) atd.\nJiž řadu let vystupuje Tomáš Kočko se svým ORCHESTREM, zejména tedy s Libuší Černou (housle, viola, zpěv; od r. 2005), Helenou Vyvozilovou (flétny, cimbálek, kvinton, vokál; od r. 2004), Romanem Plaširybou (kontrabas, basová kytara; od r. 2015), Pavlem Plchem (perkuse, cimbálek, vokál; s přestávkami od založení - cca r. 1998) a Stanislavem Pliskou (bicí nástroje a perkuse; od 2013).\n\n"}
{"id": "583985", "url": "https://cs.wikipedia.org/wiki?curid=583985", "title": "Jaroslav Olšava", "text": "Jaroslav Olšava\n\nJaroslav Olšava, vlastním jménem Jaroslav Moštěk (6. dubna 1922 Nová Říše – 17. března 2012 Skuhrov) byl katolický kněz a spisovatel.\n\nNarodil se 6. dubna 1922 v Nové Říši na Moravě v početné rodině s 15 dětmi. Zemřel 17. března 2012 ve Skuhrově u Havlíčkova Brodu. Na kněze byl vysvěcen roku 1948 v Brně. Již v mládí projevil literární talent, avšak publikovat začal až po roce 1989. Jako kněz působil na jižní Moravě a ve východních Čechách a zvláště z doby komunistické diktatury čerpal množství námětů pro své knihy, vydávané většinou vlastním nákladem.\n\n\n"}
{"id": "583986", "url": "https://cs.wikipedia.org/wiki?curid=583986", "title": "Etnická hudba", "text": "Etnická hudba\n\nEtnická hudba je označení pro hudební projevy, které produkují a provozují určitá etnika či národy. Zahrnuje jak hudební kulturu předliterárních národů, tak evropskou lidovou hudbu, které stojí v opozici proti individuální umělecké tvorbě. Jako etnická hudba, často pod zkratkou etno, se označuje i world music.\n"}
{"id": "583987", "url": "https://cs.wikipedia.org/wiki?curid=583987", "title": "John Rhys-Davies", "text": "John Rhys-Davies\n\nJohn Rhys-Davies (* 5. května 1944, Salisbury, Spojené království) je britský herec a pedagog velšského původu. Mezi jeho nejznámější role patří postava Sallaha ve filmech o Indiana Jonesovi nebo hlavní role v hudebním snímku \"Viktor, Viktorie\" z roku 1982 případně hlavní role ve snímku \"Doly krále Šalamouna\" z roku 1985. Velmi známým se také stalo jeho ztvárnění trpaslíka Gimliho ve filmové trilogii \"Pán prstenů\".\n\nPochází z rodiny zdravotní sestry a britského strojního inženýra a koloniálního úředníka, část svého dětství strávil v Africe. Od mládí má rád literaturu, která jej nakonec přivedla k divadlu a k herectví. Vystudoval Východoanglickou univerzitu (University of East Anglia), kde spoluzakládal místní Dramatickou společnost. Po studiích vyučoval na střední škole, nakonec se stal učitelem na Královské akademii dramatických umění.\n\nV britské televizi vystupuje pravidelně od počátku 70. let 20. století, první větší úspěch mu přinesla role Naevia Sutoria Macra v britském televizním seriálu \"Já, Claudius\".\n\nKromě klasického činoherního, televizního a filmového herectví se věnuje také namlouvání videoher a animovaných filmů, svůj hluboký hlas propůjčil mnoha animovaným i počítačovým postavám. Velmi často účinkuje v různých filmech z žánru sci-fi či fantasy. Kromě Pána prstenů si zahrál například i v seriálu \"\" holografickou projekci Leonarda da Vinci.\n\nDračí příběh - 2008\n\nVe jménu krále - 2006\n\nNoc s králem - 2006\n\nVe stínu slunce - 2005 \n\nD'Artagnanova dcera - 2004\n\nMedailon - 2003\n\nŽhář - 2002 \n\nOhrožené druhy - 2002\n\nBritannic - 2000\n\nKateřina Veliká - 1995\n\nGlory Daze - 1995\n\nZtracený svět - 1992\n\nIndiana Jones a poslední křížová výprava - 1989 ( Sallah )\n\nProces s neuvěřitelným Hulkem - 1989 ( Kingpin )\n\nPanský dům - 1988\n\nDech života - 1987 ( Leonid Puškin )\n\nFirewalker - 1986\n\nDoly krále Šalamouna - 1985\n\nIvanhoe - 1982\n\nDobyvatelé ztracené archy - 1981 ( Sallah )\n\n"}
{"id": "583989", "url": "https://cs.wikipedia.org/wiki?curid=583989", "title": "Annales Mettenses priores", "text": "Annales Mettenses priores\n\nAnnales Mettenses priores (Metské starší anály) je skupina franských análů pokrývajících období od austrasijského majordoma Pipina II. z Herstalu (přibližně od roku 687) až do doby sepsání (rok 805), pozdější pokračování bylo dovedeno k roku 830.\n\nRoku 1641 vydal A. Duchesne pozdější redakci análů a protože se domníval, že vznikly na císařském dvoře v Metz, nazval je \"Annales Francorum Mettenses\". Až roku 1895 objevil K. L. Hampe v katedrální knihovně v Durhamu rukopis starší redakce, která se proto nazývá \"Annales Mettenses priores\". Podle pozdějších badatelů byly tyto anály pravděpodobně sepsány v opatství \"Notre-Dame\" v Chelles, kde byla abatyší Gisela, sestra Karla Velikého.\n\nZačínají kompilací z říšských análů, různých pokračování Fredegarovy kroniky a dnes již neznámých pramenů obírajících se zpětným pohledem na počátky rodu Karlovců (usilují o legitimizaci vládnoucí karolínské dynastie, kladou důraz na božský plán povznesení a růstu karolínské moci a současně očerňují předchozí merovejskou dynastii). Mají jakýsi ráz oficiální kroniky; od roku 751 postupně zestručňují své údaje a posléze již jen opakují říšské anály. Teprve pro léta 803–805 zaznamenal autor své vlastní poznatky; tehdy také zřejmě stál v přímém styku s dvorským prostředím Karla Velikého.\n\nV této době dosti podrobně referují o vpádu franských vojsk do Čech roku 805 a zabití knížete Lecha (tento údaj má tzv. durhamský rukopis, který se jeví jako přepracování análů z roku 830, kdy byl zdroj zpráv rozšířen o jakýsi pramen z Le Mans a - pravděpodobně v bezprostředním kontaktu s metským biskupem Drogonem, levobočkem Karla Velikeho - vznikla nová kompilace).\n\n\n"}
{"id": "583990", "url": "https://cs.wikipedia.org/wiki?curid=583990", "title": "Jaroslav Petřík", "text": "Jaroslav Petřík\n\nIng. Jaroslav Petřík (* 26. prosince 1936) je český politik, bývalý senátor za obvod č. 81 – Uherské Hradiště a člen KDU-ČSL.\n\nV letech 1994-1998 zasedal v zastupitelstvu města Uherské Hradiště, kde zastával funkci místostarosty. Ve volbách 1998 svůj mandát neobhájil.\n\nVe volbách 1996 se stal členem horní komory českého parlamentu, když v obou kolech porazil občanského demokrata Jaroslava Zapletala. V senátu působil jako místopředseda Výboru pro hospodářství, zemědělství a dopravu. Ve volbách 2002 již nekandidoval.\n\n"}
{"id": "583994", "url": "https://cs.wikipedia.org/wiki?curid=583994", "title": "Mistrovství světa v basketbalu žen 2002", "text": "Mistrovství světa v basketbalu žen 2002\n\n14. mistrovství světa v basketbalu žen proběhlo v dnech 14. – 25. října v Číně.\n\nNa turnaji startovalo šestnáct účastníků, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin, týmy z prvního až čtvrtého místa postoupily do play off o medaile. Týmy na pátém a šestém místě hrály vyřazovacím systémem o 9. - 12. místo. Družstva, která v základní skupině skončila na čtvrtém místě, hrála vyřazovacím systémem o 13. - 16. místo. Mistrem světa se stalo družstvo Spojených států.\n\n Argentina - Japonsko 74:65 (15:23, 38:37, 56:46)\n\n14. září 2002 (19:30) - Wu-čung\n\n14. září 2002 (21:30) - Wu-čung\n\n15. září 2002 (19:30) - Wu-čung\n\n15. září 2002 (21:30) - Wu-čung\n\n16. září 2002 (19:30) - Wu-čung\n\n16. září 2002 (21:30) - Wu-čung\n\n Brazílie - Čína 85:73 (26:13, 46:29, 61:55)\n\n14. září 2002 (19:30) - Tchaj-cchang\n\n14. září 2002 (21:30) - Tchaj-cchang\n\n15. září 2002 (19:30) - Tchaj-cchang\n\n15. září 2002 (21:30) - Tchaj-cchang\n\n16. září 2002 (19:30) - Tchaj-cchang\n\n16. září 2002 (21:30) - Tchaj-cchang\n\n Litva - Tchaj-wan 92:80 (26:18, 43:35, 71:59)\n\n14. září 2002 (19:30) - Čang-ťia-kang\n\n14. září 2002 (21:30) - Čang-ťia-kang\n\n15. září 2002 (19:30) - Čang-ťia-kang\n\n15. září 2002 (21:30) - Čang-ťia-kang\n\n16. září 2002 (19:30) - Čang-ťia-kang\n\n16. září 2002 (21:30) - Čang-ťia-kang\n\n Jižní Korea - Tunisko 124:70 (31:14, 65:35, 82:48)\n\n14. září 2002 (19:30) - Changsu\n\n14. září 2002 (21:30) - Changsu\n\n15. září 2002 (19:30) - Changsu\n\n15. září 2002 (21:30) - Changsu\n\n16. září 2002 (19:30) - Changsu\n\n14. září 2002 (21:30) - Changsu\n\n Austrálie - Jugoslávie 93:82 (18:19, 46:38, 73:60)\n\n18. září 2002 (15:00) - Su-čou\n\n18. září 2002 (19:30) - Su-čou\n\n18. září 2002 (21:30) - Su-čou\n\n19. září 2002 (15:00) - Su-čou\n\n19. září 2002 (19:30) - Su-čou\n\n19. září 2002 (21:30) - Su-čou\n\n20. září 2002 (15:00) - Su-čou\n\n20. září 2002 (19:30) - Su-čou\n\n20. září 2002 (21:30) - Su-čou\n\n Rusko - Jižní Korea 92:47 (28:15, 48:19, 69:32)\n\n18. září 2002 (15:00) - Čchang-čou\n\n18. září 2002 (19:30) - Čchang-čou\n\n18. září 2002 (21:30) - Čchang-čou\n\n19. září 2002 (15:00) - Čchang-čou\n\n19. září 2002 (19:30) - Čchang-čou\n\n19. září 2002 (21:30) - Čchang-čou\n\n20. září 2002 (19:30) - Čchang-čou\n\n20. září 2002 (19:30) - Čchang-čou\n\n20. září 2002 (19:30) - Čchang-čou\n Jižní Korea - Brazílie 71:70 (15:15, 35:46, 50:46)\n\n23. září 2002 (13:00) - Nanking\n\n23. září 2002 (15:15) - Nanking\n\n23. září 2002 (19:30) - Nanking\n\n23. září 2002 (21:30) - Nanking\n Rusko - Jižní Korea 70:53 (22:14, 44:30, 59:43)\n\n24. září 2002 (19:30) - Nanking\n\n24. září 2002 (21:30) - Nanking\n USA - Rusko 79:74 (25:15, 48:35, 65:55)\n\n25. září 2002 (21:30) - Nanking\n\n Austrálie - Jižní Korea 91:63 (26:18, 46:33, 67:48)\n\n25. září 2002 (19:30) - Nanking\n Čína - Brazílie 81:80 (25:20, 45:38, 58:61)\n\n24. září 2002 (13:00) - Nanking\n\n24. září 2002 (15:15) - Nanking\n Španělsko - Čína 91:72 (25:14, 49:38, 65:57)\n\n25. září 2002 (15:15) - Nanking\n\n Brazílie - Francie 74:65 (25:16, 47:32, 64:41)\n\n25. září 2002 (13:00) - Nanking\n\n Kuba - Jugoslávie 76:74 (25:19, 39:40, 58:63)\n\n23. září 2002 (19:30) - Zhenkiang\n\n23. září 2002 (21:30) - Zhenkiang\n Kuba - Argentina 92:71 (20:20, 48:31, 69:53)\n\n24. září 2002 (21:30) - Zhenkiang\n\n Litva - Jugoslávie 83:62 (22:10, 48:26, 67:44)\n\n24. září 2002 (19:30) - Zhenkiang\n Japonsko - Senegal 91:89 (22:20, 43:40, 62:67)\n\n19. září 2002 (19:30) - Chuaj-an\n\n19. září 2002 (19:30) - Chuaj-an\n Japonsko - Tchaj-wan 76:61 (21:13, 34:33, 52:48)\n\n20. září 2002 (21:30) - Chuaj-an\n\n Senegal - Tunisko 87:52 (26:18, 51:33, 66:47)\n\n20. září 2002 (19:30) - Chuaj-an\n1. USA\n\n2. Rusko\n\n3. Austrálie\n\n4. Jižní Korea\n\n5. Čína\n\n6. Španělsko\n\n7. Brazílie\n8. Francie\n\n9. Kuba\n\n10. Argentina\n\n11. Litva\n\n12. Jugoslávie\n\n13. Japonsko\n\n14. Tchaj-wan\n\n15. Senegal\n\n16. Tunisko\n"}
{"id": "583995", "url": "https://cs.wikipedia.org/wiki?curid=583995", "title": "Emanuel Kubíček", "text": "Emanuel Kubíček\n\nP. Emanuel Kubíček (24. prosince 1873 Biskupice – 31. května 1933 Praha) byl katolický kněz, jezuita, pedagog, církevní historik.\n\nNarodil se 24. prosince 1873 v městečku Biskupice, dnes Biskupice-Pulkov v mlynářské rodině. Po maturitě na brněnském gymnáziu vstoupil do semináře a v letech 1891–1895 v Brně studoval bohosloví, roku 1896 tu byl vysvěcen na kněze. V roce 1900 vstoupil do řádu jezuitů a absolvoval další studia v Bratislavě, Innsbrucku a Praze. Roku 1913 získal v Linci aprobaci středoškolského profesora.\n\n\n\n\n"}
{"id": "583996", "url": "https://cs.wikipedia.org/wiki?curid=583996", "title": "Frances McDormand", "text": "Frances McDormand\n\nFrances Louise McDormand (* 23. června 1957 Chicago, Illinois) je americká herečka, držitelka Oscara za nejlepší ženský herecký výkon ve filmu \"Fargo\" z roku 1996, držitelka ocenění Tony za roli v divadelní hře \"Good People\" (2011) a držitelka ceny Emmy za roli v limitovaném seriálu stanice HBO \"Olive Kitteridgeová\" (2014). V roce 2018 získala Zlatý glóbus za roli ve filmu \"Tři billboardy kousek za Ebbingem\".\n\nV roce 1984 se provdala za filmaře Joela Coena a zahrála si v několika jeho filmech, včetně \"Zbytečná krutost\" (1984), \"Potíže s Arizonou\" (1987), \"Fargo\" (1996), \"Muž, který nebyl\" (2001), \"Po přečtení spalte\" (2008) a \"Ave, Caesar!\" (2016). Třikrát byla nominovaná na Oscara v kategorii nejlepší herečka ve vedlejší roli za role ve filmech \"Hořící Mississippi\" (1988), \"Na pokraji slávy\" (2000) a \"Její případ\" (2005). Na Oscara v kategorii nejlepší herečka v hlavní roli byla nominovaná za film \"Tři billboardy kousek za Ebbingem\" (2017).\n\nNa Broadwayi si poprvé zahrála v roce 1984 ve hře \"Awake and Sing.\" Za roli Stelly Kowalski ve hře \"A Streetcar Named Desire\" v roce 1988 získala první nominaci na cenu Tony. V roce 2008 si zahrála ve hře \"The Country Girl\" a za roli získala nominaci na cenu Drama Desk Award.\n\nMcDormand se narodila v Gibson City v Illinois. Byla adoptovaná v roce a půl párem původem z Kanady: Noreen E. (rozené Nickelson), zdravotní sestry a recepční a Vernonen W. McDormandem, pastorem. Nemá žádné biologické sourozence. Její rodiče měli za její dětství v pěstounské péči kolem devíti dětí. Z toho si adoptovali děti tři, Frances byla poslední. Rodina se několikrát stěhovala, bydleli v několika malých městech v Illinois, v Georgii, v Kentucky a Tennessee. Nakonec se usídlili v Monessen v Pensylvánii, kde navštěvovala střední školu Monessen High School. V Západní Virginii navštěvovala Bethany College, kde získala v roce 1979 titul Bachelor of Arts. V roce 1982 získala titul magistr umění na Yaleově univerzitě. Na univerzitě byla spolubydlící s herečkou Holly Hunter.\n\nPrvní zkušenost s herectvím přišla se hrou Dereka Walcotta \"Trinidad and Tobago\", projektem, který byl podporován nadací MacArthur Foundation. V roce 1984 se poprvé objevila před kamerou ve snímku \"Zbytečná krutost\",v prvním filmu bratrů Coenových. V roce 1987 si zahrála ve filmu s Holly Hunter a Nicolasem Cagem \"Potíže s Arizonou.\" Roli Connie Chapman si zahrála v páté řadě policejního dramatu \"Hill Street Blues\". V roce 1988 si zahrála roli Stelly Kowalski ve hře \"A Streetcar Named Desire\". Za roli získala nominaci na ceny Tony.\n\nPoté co se objevila v několika divadelních a televizních projektech, začala získávat úspěch a chválu od kritiků za její výkon v dramatických filmech. V roce 1988 byla nominovaná na Oscara za výkon ve vedlejší roli ve filmu \"Hořící Mississippi.\" V roce 2000 byla nominovaná ve stejné kategorii za výkon ve filmu \"Na pokraji slávy\". Za roli ve filmu \"Skvělí chlapi\" (2000) získala ocenění Critics' Choice Awards, Florida Film Critics Circle Awards a Los Angeles Film Critics Association Awards. V roce 2006 získala další nominaci na Oscara za výkon ve filmu \"Její případ\". Ten samý rok vyhrála cenu Independent Spirit Awards za roli ve filmu \"Zbožňuju prachy!\".\n\nV roce 2008 si zahrála ve filmech \"Po přečtení spalte\" a \"Velký den slečny Pettigrewové\". Zahrála si v akčním filmu \"Transformers 3.\" Vrátila se do divadla s rolí ve hře \"Good People\" a za roli získala ocenění Tony v kategorii nejlepší herečka ve hře. Svůj hlas propůjčila do filmu \"Madagaskar 3\". V listopadu roku 2014 začala stanice HBO vysílat limitovaný seriál \"Olive Kitteridgová\", ve kterém si zahrála hlavní roli. Za roli Olive získala cenu Emmy a stala se tak dvanáctou herečkou v historii, která je držitelkou ceny Tony, ceny Emmy a Oscara. V roce 2017 si zahrála hlavní roli ve filmu \"Tři billboardy kousek za Ebbingem\". Za roli získala nominaci na Oscara a vyhrála cenu Zlatý glóbus a Screen Actors Guild Awards.\n\nV roce 1984 se provdala za filmaře Joela Coena a společně si v roce 1995 adoptovali syna Pedra McDormand Coena z Paraguaye. Společně žijí v New Yorku.\n\n"}
{"id": "583997", "url": "https://cs.wikipedia.org/wiki?curid=583997", "title": "Kapiloongo", "text": "Kapiloongo\n\nkapiloongo je debutové album českého hudebního souboru wrgha POWU orchestra. Nahráno bylo během ledna a února 2010, vydáno a pokřtěno bylo 19. března 2010. Autorem hudby (kromě skladby „Právě dnes“ od Niny Marinové) je Tomáš Sýkora, vedoucí postava orchestru. Přebal alba navrhla Asia Ejsmont, autorem fotografií je Tomáš Mikulec.\n\nŽánrové zařazení wrgha POWU orchestra je obtížné, jejich hudba vychází z hravé alternativy, jazzu i současné vážné hudby. Píseň „Podzimní“ přechází až k popu a rapu, ve skladbě „Voraři“ jsou zas použity slova Karla Čáslavského z dokumentárního seriálu \"Vltava v obrazech\" (součást pořadu \"Hledání ztraceného času\").\n\nNahrávání nástrojů probíhalo ve dnech 23. a 24. ledna 2010 ve Studiu HAMU. Zpěv byl nahrán během 3. až 9. února ve Studiu Dunny, kde probíhal také mix skladeb (13.–28. února 2010). Nahrávky pořídili zvukaři Ondřej Urban a Miroslav Mužík.\n\nKřest alba proběhl při koncertu v pražském klubu La Fabrika 19. března 2010. Před samotným křtem a koncertem byl promítán krátký film dokumentující nahrávání alba. Kmotry desky se stali jazzový klavírista a skladatel Karel Růžička a Marek Doubrava, bývalý člen kapely.\n\n\n\n\n"}
{"id": "583999", "url": "https://cs.wikipedia.org/wiki?curid=583999", "title": "Karanténa (Červený trpaslík)", "text": "Karanténa (Červený trpaslík)\n\nKaranténa (anglicky \"Quarantine\") je čtvrtá epizoda páté série (a celkově dvacátá osmá) britského kultovního sci-fi seriálu \"Červený trpaslík\". Poprvé byla odvysílána 12. března 1992 na stanici BBC2. Jde o vůbec první epizodu, jejíž režii měli v rukou jen Rob Grant a Doug Naylor.\n\nArnold Rimmer se nakazí holografickým virem od dr. Hildegarde Lanstromové, jejíž hologram najde zbytek posádky na opuštěné vědecké základně jedné ledové planety. Rimmer zešílí a nachystá pro své společníky při jejich návratu na loď tvrdou karanténu.\n\nKosmik přistane na ledové planetě v blízkosti opuštěné vědecké základny. Rimmer je frustrován tím, že jej nikdo nebere vážně, dostane se do sporu s Krytonem ohledně direktiv Vesmírného sboru. Není nadšen ani nápadem ostatních, kteří zjistili, že ve stázovém boxu na výzkumné stanici se nachází stále ještě funkční hologram geniální doktorky Hildegard Lanstromové, a chtěli by ji do týmu. To by ovšem znamenalo omezení pro Rimmera, protože na Červeném trpaslíku může být pouze jedna holografická bytost. Rimmer s dr. Lanstromovou by tudíž museli fungovat na jakýsi směnný provoz, což se Arniemu nezamlouvá.\n\nZatímco posádka prozkoumává stanici, Rimmer studuje direktivy, aby se Krytonovi pomstil jeho vlastní zbraní. Doktorka Lanstromová je nakažená holografickým virem a pokusí se Listera, Krytona a Kocoura usmrtit vražednými paprsky, které metá ze svých očí. Lister se vysílačkou spojí s Rimmerem, který má nyní příležitost k satisfakci a předstírá, že špatně slyší. Vysílačky se zmocní Lanstromová, Rimmer s ní krátce hovoří a během té doby se prostřednictvím radiových vln nakazí. Poté Arnold odletí únikovým modulem na Červeného trpaslíka. Lanstromovou její nemoc velice vyčerpává a zahyne proto ještě dříve, než stačí posádku Trpaslíka nacházející se na stanici usmažit svým vražedným pohledem.\n\nLister s ostatními se vrátí na palubu Kosmika. Odstartují a letí k Červenému trpaslíku, avšak vrata doku jsou zablokovaná. Zablokoval je Rimmer, který donutí zbytek posádky, aby se odebral do karantény a to přesto, že podle Krytonova screeningu nejsou infekční. Arnold v souladu s direktivami připravil pro své druhy hotové peklo. Ti se snaží, aby Rimmerovi nedělali zbytečnou radost a vyhnuli se vzájemným konfliktům. Avšak již po pěti dnech, které zatím utekly z tříměsíční karantény, jsou ze všech tří poloviční mrzáci. Skrz pozorovací okno se jim ukáže Rimmer, je oblečen jako Červená Karkulka a hovoří podivným hlasem. Během rozhovoru vyjde bez nejmenších pochyb najevo, že se zbláznil, navíc vypne přívod kyslíku do karanténní místnosti. Kryton proto píchne Listerovi do žíly virus štěstí, který předtím objevili společně s virem pro sexuální přitažlivost uvnitř výzkumné stanice na ledové planetě. Lister infikovaný virem štěstí rozluští kód zámku a vězni šíleného Rimmera z karantény uniknou.\n\nVyhráno ještě nemají, protože virem Lanstromové nakažený Arnold se je opakovaně pokouší zahubit vražedným pohledem, jímž disponuje nejen on, ale i maňásek jménem Filuta, kterého má navlečeného na ruce. Přesto se jej nakonec podaří ostatním díky viru štěstí zneškodnit.\n\nPo čase se Rimmer probere v karanténě a ke svému zděšení zjistí, že Lister, Kryton i Kocour jsou navlečení v karkulkovském oděvu a hodlají se mu „postarat o zábavu“.\nJuliet May (režisérka předchozích dílů série) skončila a režie zbývajících epizod se ujali Doug Naylor a Rob Grant. Epizoda „Karanténa“ byla natočena jako pátá v pořadí a je první epizodou režírovanou výlučně Grantem a Naylorem. Ačkoli se předpokládalo, že půjde o snadnou záležitost, nebylo to tak jednoduché.\n\nDoktorka Lanstromová cituje německého filosofa Arthura Schopenhauera:\nk čemuž dodá: „\"Pánové, chci dát vašim životům smysl.\"“\n\n\n"}
{"id": "584001", "url": "https://cs.wikipedia.org/wiki?curid=584001", "title": "Společnost pro Moravu a Slezsko", "text": "Společnost pro Moravu a Slezsko\n\nSpolečnost pro Moravu a Slezsko (SMS) byla založena v Brně pod vlivem událostí tzv. pražského jara 1968 20. května roku 1968 významnými osobnostmi vědeckého, kulturního a politického života na Moravě, především z řad technické, přírodovědecké a humanitní inteligence. Mezi ně patřil např. rektor Masarykovy univerzity (tehdy UJEP) prof. Theodor Martinec, prorektor Vysokého učení technického prof. Miroslav Nechleba nebo bývalý děkan právnické fakulty prof. Vladimír Kubeš. Mluvčím společnosti se \"pozvolna stával\" psycholog a později i politik PhDr. Boleslav Bárta, CSc. Společnost v diskusi o budoucím státoprávním uspořádání Československa prosazovala ideu trojfederace Čech, Moravy se Slezskem a Slovenska (tzv. trialismus). Do Společnosti masově vstupovali nejen jednotlivci, ale také společenské organizace a dokonce i průmyslové podniky a výrobní závody z Moravy a Slezska. V srpnu roku 1968 měla Společnost již 200 000 členů a více než 600 místních a závodních výborů. Vedení Společnosti sídlilo v přízemních místnostech Etnografického ústavu Moravského muzea v paláci U Šlechtičen v tehdejší Gagarinově (dnes Kobližné) ulici v Brně. Společnost neprosazovala myšlenku samostatného moravského národa, jen samosprávné uspořádání Československa na historickém zemském principu. Počátkem roku 1969 začala Společnost vydávat vlastní časopis \"M-týden\".\n\nV současné době existenci samostatného moravského národa uznává, přestože jako prioritní považuje stále princip zemské moravské a slezské identity bez ohledu na národnost. Předsedou byl v letech 1992–2013 Ing. Zdeněk Tichý, projektant, bývalý vedoucí Technického úseku Magistrátu města Brna a kandidát na brněnského primátora v roce 1990 za HSD-SMS. Od roku 2013 Společnost vede klinický psycholog a univerzitní pedagog David Unger z Kroměřížska.\n\nSpolečnost vydala výzvu \"Všem Moravanům\", v níž vyzývala k podpoře snah o samosprávu Moravy a Slezska. K výzvě se připojily třeba Jihomoravské cukrovary Uherské Hradiště nebo Vinařské závody Mikulov. Zakrátko poté vydala \"Moravskoslezskou deklaraci\", ve které prosazovala mimo jiné takovou formu státní organizace, která by v žádné části společnosti \"nevyvolávala hromadné pocity křivdy...\" Dále vydalo i \"Provolání k slovenskému národu\", v něm se odvolávalo \"\"na tradiční přátelství mezi slovenským a moravským lidem\"\" z cílem získat Slováky pro myšlenku zemského uspořádání. Společnost získala podporu nejen obyvatel tehdejších krajů Jihomoravského a Severomoravského, ale rovněž obyvatel Dačicka, Svitavska a Moravskotřebovska, kteří byli od roku 1960 administrativně připojeni k Jihočeskému a Východočeskému kraji.\n\nV průběhu léta 1968 před invazí vojsk Varšavské smlouvy do Československa v srpnu 1968 požadovali představitelé Společnosti pro Moravu a Slezsko plebiscit o samosprávném postavení Moravy a Slezska. V srpnu vydali programový materiál \"Trojdílné uspořádání státu.\" Moravské aktivity však v Čechách, především v Praze, nebyly brány vážně a budoucí uspořádání státu bylo zformováno výhradně na národnostním principu. Pražští odpůrci moravské zemské samosprávy argumentovali, že se jedná jen o brněnskou iniciativu. Tento argument však nebyl pravdivý. Například ve druhé polovině července 1968 se pro obnovu Moravy a Slezska třeba postavil i celozávodní výbor KSČ ve Vítkovických železárnách v Ostravě. Přesto se vedení Společnosti alespoň snažilo prosadit zemské samosprávné uspořádání v rámci nově vznikající České socialistické republiky v nové československé federaci. Ani s tím však neuspěli. V říjnu 1968 Národní shromáždění schválilo ústavní zákon o československé federaci na národnostním a dualistickém podkladě a s krajským zřízením, které nerespektovalo historické zemské hranice Moravy a Slezska.\n\nPo začátku normalizace v letech 1969-1970 byla Společnost pro Moravu a Slezsko zrušena, její funkcionáři byli nuceni odejít do ústraní.\n\nPo tzv. Sametové revoluci byla činnost SMS zejména z iniciativy doc. PhDr. Boleslava Bárty, CSc., obnovena silvestrovským prohlášením z 31. prosince 1989 k občanům, podle kterého \"\"nevídaně humánní průběh revoluce by měl být završen překonáním dosavadního (centralisticko-byrokratického) systému státoprávního a územně právního uspořádání\"\" a uplatněním místní i vyšší (zemské) samosprávy \"v přirozených, v podvědomí lidí zakotvených a historickými tradicemi konstituovaných pospolitostech Moravy a Slezska\". Samospráva měla být \"\"založena na principu, aby vytvořené hodnoty zůstávaly po nezbytných odvodech na Moravě a ve Slezsku jako nástroj jejich dalšího hospodářského, sociálního a kulturního rozvoje.\"\" Krátce na to, v rámci tzv. Moravskoslezské neděle 1. dubna 1990 v Kroměříži, bylo na základě Společnosti založeno politické hnutí s názvem Hnutí za samosprávnou demokracii - Společnost pro Moravu a Slezsko, které uspělo v prvních svobodných volbách v červnu roku 1990. Vedle něj byly založeny i další organizace v rámci moravského hnutí s radikálnějšími požadavky a zastáváním koncepce samostatného moravského národa, které se Společnost pro Moravu a Slezsko zpočátku vyhýbala. Ani tentokrát se ovšem myšlenku československé trojfederace nebo obnovení zemského zřízení nepodařilo prosadit.\n\nV roce 1992 se Společnost nadále osamostatnila jako nestranické občanské sdružení a s Hnutím za samosprávnou demokracii Moravy a Slezska jen volně spolupracovala. Prostřednictvím poslanců v Poslanecké sněmovně zvolených za HSD-SMS se jí podařilo získat dotaci, z níž podporovala projekty jako Kronika Velké Moravy, Moravské letopisy, Svatopluk Veliký, král Moravanů a Slovanů, podpora výzkumu ve znojemské rotundě apod. V roce 1998 Společnost vydala brožuru Poznatky o územněsprávním členění státních teritorií s doporučením pro Českou republiku, jejímž autorem byl doc. Ing. arch. Zdeněk Malík, CSc. Materiál reagoval na schválení ústavního zákona o vytvoření vyšších územních samosprávných celků z roku 1997, který obsahoval členění České republiky na 14 krajů. Tento materiál kritizoval nově vzniklé kraje jako příliš malé, drahé, podporující byrokratický centralismus a v rozporu s regiony zemí Evropské unie, které jsou mnohem větší a silnější. Jako alternativu navrhoval členění České republiky na 4 územně samosprávné zemské celky. Tento počet vycházel mimo jiné s obav z dalšího dualismu po rozpadu československé federace. Tento návrh se však nepodařilo prosadit a Česká republika je od roku 2000 členěna na 14 krajů, které nerespektují historické ani přirozené hranice mezi Čechami, Moravou a Slezskem a jejichž bezmocnost a nehospodárnost je stále více zřejmá.\n\nV současné době prochází Společnost pro Moravu a Slezsko generační obměnou. V roce 2012 se rozhodla spustit webový projekt na podporu slezské historie, slezanství a moravsko-slezské spolupráce „Slezsko.net“. Zároveň podporuje elektronické zveřejňování materiálů z historie moravského hnutí, zejména státoprávní koncepce z let 1968 a 1990. Na Moravě podporuje aktivity dalších pomoravských organizací – Moravské národní obce (MNO) nebo Moravskoslezské akademie (MSA) a \"je otevřena spolupráci s dalšími promoravskými nestranickými subjekty na zemské i národní bázi.\" Dne 13. 12. 2013 byl na zasedání Ústředního koordinačního výboru Společnosti pro Moravu a Slezsko zvolen novým předsedou klinický psycholog PhDr. David Unger z Kroměříže.\n\n\n"}
{"id": "584002", "url": "https://cs.wikipedia.org/wiki?curid=584002", "title": "Petřík", "text": "Petřík\n\nPříjmení Petřík znamená malý Petr a nosí jej tyto osobnosti:\n\n\n"}
{"id": "584006", "url": "https://cs.wikipedia.org/wiki?curid=584006", "title": "Georgi Karamanliev", "text": "Georgi Karamanliev\n\nGeorgi Dimitrov Karamanliev (; * 6. října 1961 Topolovgrad, Bulharsko) je bulharský zápasník, reprezentant v zápase řecko-římském. V roce 1988 startoval na olympijských hrách v Soulu v kategorii do 68 kg, kde vypadl ve čtvrtém kole.\n\n"}
{"id": "584008", "url": "https://cs.wikipedia.org/wiki?curid=584008", "title": "Rick O'Connell", "text": "Rick O'Connell\n\nRichard O'Connel je fiktivní postava a hlavní protagonista filmové série Mumie. Je bývalým vojákem francouzské cizinecké legie v Egyptě. Jeho jednotka se snažila ubránit nájezdům Arabů ve městě Hamunaptra. Je ženatý s Evelyn Carahanovou a spolu mají syna Alexe. S Evelyn se vydali na výpravu do města mrtvých, kde našli kněze Imothepa, kterého zabili. V pokračování před ním museli bránit Alexe. Společně s Evelyn pracují jako agenti britské vlády. Rickovou hlavní zálibou jsou zbraně. Z pokrmů má rád ryby, které umí ulovit střelbou z pušky. Ve filmu Mumie se vrací zjišťuje, že je svatý Medjai.\n\n"}
{"id": "584010", "url": "https://cs.wikipedia.org/wiki?curid=584010", "title": "Borislav Veličkov", "text": "Borislav Veličkov\n\nBorislav Veličkov (; * 30. května 1961 Novi Iskar, Bulharsko) je bývalý bulharský zápasník, reprezentant v zápase řecko-římském. V roce 1988 startoval na olympijských hrách v Soulu v kategorii do 74 kg a vybojoval šesté místo.\n\n"}
{"id": "584012", "url": "https://cs.wikipedia.org/wiki?curid=584012", "title": "Zdeněk Martínek", "text": "Zdeněk Martínek\n\nZdeněk Martínek (29. listopadu 1923 Plzeň – 19. listopadu 1999 Praha) byl český herec.\n\nPocházel ze živnostenské rodiny, jeho otec byl obchodník. Herectví vystudoval na Pražské konzervatoři v letech 1941 až 1946, poté následovala základní vojenská služba.\n\n\nV českém filmu a v televizi působil prakticky 40 let (v letech 1950–1989), většinou se ale jednalo vždy o role drobné, vedlejší či epizodní, hrál zde nejrůznější lidi a postavy. Jeho hubená až vychrtlá postava jej, zejména ve vyšším věku, předurčovala spíše pro role vážné až záporné. Ke konci života hrál často různé nevrlé dědky. Nejčastěji hrál ve filmech Karla Kachyni. Výborný byl v tel. filmu \"Nejlepší kšeft mého života\", kde si zahrál milovníka života.\n\n"}
{"id": "584028", "url": "https://cs.wikipedia.org/wiki?curid=584028", "title": "Dobra (zřícenina hradu)", "text": "Dobra (zřícenina hradu)\n\nZřícenina hradu Dobra je hrad v městyse Pölla v okrese Zwettl v Dolních Rakousích a nachází se na levém břehu Dobrastausee, asi 5 kilometrů západně od Krumau am Kamp. \n\nTvrz byla zmiňována v listině z roku 1186 s držitelem \"Hertnit von Dobra\". \nNázev pochází od jihoslovanského slova pro \"les\". \n\nNa počátku 18. století byl vlastníkem panství Dobra baron Johann Philipp von Ehrmann. Potom někdejší statek přestavěli majitelé hradu na zámek Wetzlas, kam přemístili své sídlo, hrad zůstal opuštěný a chátral. \n\nSoučasným vlastníkem je nadace „Windhag'sche Stipendienstiftung\". V roce 1996 byl hrad pronajatý spolku „Pölla Aktiv\", jehož členové zříceninu z části opravili a hrad využívají pro různé slavnosti. \n\n\n \n\n"}
{"id": "584029", "url": "https://cs.wikipedia.org/wiki?curid=584029", "title": "Hugh Dancy", "text": "Hugh Dancy\n\nHugh Dancy (* 19. června 1975, Stoke-on-Trent, Staffordshire, Anglie, Spojené království) je britský herec a model.\n\nPochází z rodiny univerzitního profesora a významného britského filosofa Jonathana Dancyho, matka Sarah je publicistka a nakladatelská redaktorka. Vystudoval univerzitu v Oxfordu, kde studoval literaturu a francouzštinu. Již během těchto studií začal hrát studentské divadlo. Po přesídlení do Londýna se nejprve živil jako číšník a barman, nicméně se mu podařilo dostat k profesionálnímu divadlu. V roce 2007 si zahrál na newyorské Broadwayi.\n\nV televizi začínal nejprve v malých rolích v televizních seriálech. První větší úspěch se dostavil se snímkem \"Mladé kordy\" v roce 2001, kde ztvárnil postavu D'Artagnana, v témže roce si zahrál ve velmi známém snímku \"Černý jestřáb sestřelen\". Další významná role se dostavila v roce 2004 kdy si zahrál hlavní roli prince Charmonta ve filmové pohádce \"Zakletá Ella\" po boku krásné Anne Hathawayové. Další významné role obdržel ve snímcích \"Král Artuš\" (2004) a \"Krev jako čokoláda\" (2007). V roce 2009 hrál titulní roli v nezávislém snímku \"Adam\". Ve stejném roce si také zahrál v komedii \"Báječný svět shopaholiků\".\n\nV letech 2011–2012 si zahrál na Broadwayi po boku Niny Ariandy ve hře \"Venuše v kožichu\", která měla velký úspěch u diváků i kritiků.\n\nV březnu 2012 televizní společnost NBC oznámila, že Dancy byl obsazen jako Will Graham do nadcházejícího seriálu \"Hannibal\", který bude televizní adaptací novely od Thomase Harrise, Červený drak.\n\nV žebříčku BuddyTV, „Nejpřitažlivější muži z televize roku 2011“, se umístil na 83. místě.\n\nNa natáčení filmu \"Ten večer\" poznal herečku Claire Danes a po konci natáčení spolu začali chodit. V únoru 2009 oznámili své zasnoubení. Na začátku září 2009 se pár tajně vzal na soukromém obřadu ve Francii. Dne 4. července 2012 bylo oznámeno, že pár čeká svého prvního společného potomka.\nJejich první potomek se narodil 17. prosince 2012, jmenuje se Cyrus Michael Christopher Dancy.\n\nJeho předchozí dlouhodobá přítelkyně byla britská herečka Annie Morris.\n\n"}
{"id": "584030", "url": "https://cs.wikipedia.org/wiki?curid=584030", "title": "Zápas na Letních olympijských hrách 1988 – muži, volný styl do 48 kg", "text": "Zápas na Letních olympijských hrách 1988 – muži, volný styl do 48 kg\n\nZápas ve volném stylu ve váhové kategorii do 48 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584031", "url": "https://cs.wikipedia.org/wiki?curid=584031", "title": "Arnošt Kolman", "text": "Arnošt Kolman\n\nArnošt Kolman (Ernest Natanovič, 6. prosince 1892 v Praze – 22. ledna 1979 ve Švédsku) byl český matematik a marxistický filozof.\n\nZabýval se především filozofickými otázkami matematiky, fyziky, dějiny přírodních věd, logiky, dialektiky a historického materialismu. Za kritiku Gottwaldovy vlády jako málo věrné marx-leninské ideologii byl tři a půl roku vězněn v moskevském vězení Lubjanka.\n\nDlouho působil v Sovětském svazu (1915–1945, 1948–1959, 1963–1976). Byl členem KSSS a sovětským občanem, vyučoval na řadě ruských škol, získal doktorát z přírodních věd a filozofie. V letech 1930–1932 byl předsedou Moskevské matematické společnosti. Po letech se vrátil do Československa, vyučoval na Univerzitě Karlově, stal se akademikem ČSAV, v letech 1959–1962 byl ředitel Filosofického ústavu. Po veřejné kritice prezidenta Antonína Novotného opustil Československo a opět žil v SSSR. Na začátku 70. let vystoupil z komunistické strany a dožil ve Švédsku u svého zetě, fyzika Františka Janoucha.\n\nVáclav Černý zpochybnil jeho vědeckou kariéru (\"„Profesor filosofie (sic) na Karlově univerzitě! Ještě dnes bych rád spatřil podpisy odpovědných lidí pod aktem návrhu na tuto profesuru a zvěděl, co si vůbec myslili: lidé zcela nesvědomití? zastrašenci?“\").\n\nVydal první překlad části Haškových \"Osudů dobrého vojáka Švejka\" (1. díl). Do ruštiny přeložil také Karafiátovy \"Broučky\", ovšem z překladu odstranil náboženská místa. Zástupce vedoucího redaktora „první československé socialistické encyklopedie“ Příručního slovníku naučného.\n\n\n\n"}
{"id": "584032", "url": "https://cs.wikipedia.org/wiki?curid=584032", "title": "Karolína Kurková", "text": "Karolína Kurková\n\nKarolína Kurková (* 28. února 1984 Děčín) je česká supermodelka a příležitostná herečka.\n\nNarodila se v Děčíně do rodiny Josefa Kurky, českého basketbalisty. V patnácti letech se díky svým přátelům dostala k modelingu a následně odjela do Milána získávat nové zkušenosti a také podepsala modelingovou smlouvu s firmou Prada. V září 1999 se objevila v časopise \"Vogue\" a v sedmnácti letech se odstěhovala do New Yorku.\n\nPo odstěhování do New Yorku postupně předváděla modely pro různé věhlasné módní firmy, ke kterým patří Tommy Hilfiger, Valentino, Louis Vuitton, John Galliano, Chanel, Christian Dior, Hugo Boss, Versace nebo H&M.\nDodnes patří k nejžádanějším modelkám, které předvádějí modely pro další věhlasné firmy kromě výše uvedených.\n\nV listopadu 2008 jí televize E!Entertainment Television zvolila jako nejvíc sexy ženu světa, když porazila taková jména, jakými jsou Angelina Jolie, Scarlett Johansson, Gisele Bündchenová, Heidi Klum nebo Adriana Lima.\n\nNejvíce se samozřejmě proslavila jako andílek nejznámější módní show Victoria Secret.\n\nFilmový debut si odbyla v roce 2007, když se objevila ve filmu \"My Sexiest Year\" s Harvey Keitelem a Amber Valettou.\n\nV roce 2009 si zahrála ve filmu \"G.I. Joe\" s Dennisem Quaidem nebo Channingem Tatumem.\n\nV roce 2008 se zúčastnila předávání cen Akademie country hudby, když společně s Dwightem Yoakamem předávala cenu pro nejlepší ženskou zpěvačku, kterou získala Carrie Underwoodová.\n\nŽije v newyorské části TriBeCa s výhledem na Madison Square Garden. 29. října 2009 se jí a jejímu příteli, Archie Drurymu, narodil syn Tobin Jack Drury. Léčila se na hypotyreózu, která způsobila nárůst její váhy. V listopadu roku 2015 se jí a jejímu manželovi Archie Drurymu narodil druhý syn.\n\nV březnu 2006 obdržela cenu neziskové organizace – Women Together, za její humanitární práci a práci pro charitu. Podobných cen obdržela několik, a to i od jiných organizací.\n\n"}
{"id": "584036", "url": "https://cs.wikipedia.org/wiki?curid=584036", "title": "Road movie", "text": "Road movie\n\nRoad movie, česky cestovatelský film, je filmový žánr, v němž hlavní postavy cestují velké vzdálenosti, většinou motorovým vozidlem. Film pak pojednává o jejich dobrodružstvích, zkušenostech a proměnách v průběhu cesty. Příkladem může být například americký film \"Bezstarostná jízda\" nebo český film Jana Svěráka \"Jízda\".\n"}
{"id": "584037", "url": "https://cs.wikipedia.org/wiki?curid=584037", "title": "Zápas na Letních olympijských hrách 1988 – muži, volný styl do 52 kg", "text": "Zápas na Letních olympijských hrách 1988 – muži, volný styl do 52 kg\n\nZápas ve volném stylu ve váhové kategorii do 52 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 31 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584038", "url": "https://cs.wikipedia.org/wiki?curid=584038", "title": "Nebe, peklo", "text": "Nebe, peklo\n\nNebe, peklo (2010) je český dokumentární film Davida Čálka o několika lidech z komunity BDSM, který měl světovou premiéru na karlovarském filmovém festivalu v roce 2010.\n\nHlavními postavami filmu je muž vystupující pod přezdívkou Altair, který se převléká za koně, domina a masochistka.\n\nFilm vznikl v rámci projektu \"Bez cenzury\" televize HBO. Od HBO získal Čálek na film grant 1,5 milionu Kč a stejnou částkou přispěl Státní fond České republiky pro podporu a rozvoj české kinematografie.\n\nSlavnostní premiéru v pražském kině Světozor moderoval Radim Špaček a diváci mohli na vlastní oči vidět některé sadomasochistické praktiky během proslovu před uvedením filmu a po skončení promítání ve foyer kina.\n\n"}
{"id": "584039", "url": "https://cs.wikipedia.org/wiki?curid=584039", "title": "Zápas na Letních olympijských hrách 1988 – muži, volný styl do 57 kg", "text": "Zápas na Letních olympijských hrách 1988 – muži, volný styl do 57 kg\n\nZápas ve volném stylu ve váhové kategorii do 57 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 25 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584043", "url": "https://cs.wikipedia.org/wiki?curid=584043", "title": "André Clot", "text": "André Clot\n\nAndré Clot (1909–2002) byl francouzský historik a esejista, odborník na islám.\n\n"}
{"id": "584045", "url": "https://cs.wikipedia.org/wiki?curid=584045", "title": "Malinois", "text": "Malinois\n\nMalinois neboli belgický ovčák malinois je psí plemeno a jeden ze čtyř druhů belgických ovčáků. Jako jediný z těchto ovčáků je krátkosrstý. Plemeno belgický ovčák, bylo uznáno v roce 1891, založením Klubu belgických ovčáků (v originále \"Club du Chien de Berger Belge\"). Lidově se těmto psům říká i „maliňáci“.\n\nToto plemeno vzniklo v Belgii, kdy zde bylo tolik ovčáckých (pasteveckých) psů různých zbarvení a délky srsti, že se někteří milovníci psů rozhodli v 19. století udělat v tom pořádek — a tak rozdělili plemeno belgický ovčák na čtyři typy (laekenois, groenendael, tervueren a malinois). Malinois získal svůj název po městu Mechelen.\n\nNa počátku šlechtění a rozdělování jednotlivých typů, v roce 1891, vyzval pracovník veterinárního ústavu A. Reul všechny majitele velkých pasteveckých psů, aby se dostavili 15. listopadu toho roku na výstavu v Bruselu. Dostavilo se 117 psů nejrůznější barvy srsti i proporcí. Bylo vybráno čtyřicet nejlepších jedinců, kteří byli rozděleni do tří skupin podle barvy a délky srsti (v současné době bychom skupiny označili \"laekenois\", \"groenendael\" a \"malinois\", \"tervueren\" byl vyšlechtěn později). Byl sestaven základní standard pro každou skupinu a přestože jejich majitelé dostali instrukce, kde se zdůrazňovalo především křížení jedinců pouze v rámci jedné skupiny, avšak chovatelům šlo především o kvalitu práce a na instrukce příliš nedali. I tak se ale našel dostatek chovatelů, kteří pravidla dodržovali.\n\nDne 3. dubna 1892 sepsal, tehdy již rok působící, Klub belgického ovčáka první standard plemene, který byl základem pro další chov. V tomto standardu se ale stále ještě zmiňovali pouze tři možné varianty. Od roku 1901 byli chovní jedinci zapisováni do první plemenné knihy.\n\nNeshody mezi chovateli tří varianty nabývaly na intenzitě, nakonec byla na začátku 20. století zavedena i čtvrtá varianta, dnes známá jako \"tervueren\". Mezi jedny z nejdůležitějších zakládajících psů plemene malinois patří psi Tjop a Dewer, oba velmi dobře hodnocení psi jak v ohledu ne exteriér, tak na povahu. Začátkem 20. století také začali maliňáci být vyváženi i mimo Belgii; do Spojených států, Ruska, Ekvádoru...\n\nV průběhu první a druhé světové války začaly být belgičtí ovčáci, především varianta malinois, využívání armádou pro různé účely; hlídání muničních skladů, předávání zpráv (tzv. spojky), obranu a podobně. Přestože by se mohlo zdát, že to plemeni ve vývoji pomohlo, je to naopak; válka kvality chovu téměř zruinovala, kvalitní psi byli odváděni a většinou zahynuli, ti, co zůstali u chovatelů se ve většině případů již plemeníky nestaly, jelikož neměly dostatečné kvality. V průběhu a po skončení druhé světové války byl dokonce chov tak zruinovaný, že bylo povoleno křížení jednotlivých variant.\n\nDne 1. ledna 1974 bylo odsouhlaseno, že se bude každá varianta posuzovat zvlášť; tak vznikl novodobý belgický ovčák malinois. V roce 1988 se první jedinec plemene dostal do Česka. Avšak i nadále zde byly bráni jako tabu. Bylo to z důvodu, že klasický německý ovčák při dopadení zločince nebo figuranta za rukáv tahal, zatím co malinoisové jsou typičtí tím, že maso a rukáv figuranta zásadně trhají a rvou, nikoliv tahají. To se příčilo většině chovatelů a kynologů a obliba malinoisů začala značně stoupat až v prvním desetiletí 21. století.\n\nBelgický ovčák je pes střední velikosti, harmonických proporcí a s dobře osvaleným tělem. Na výstavách se krom samotného vzhledu posuzuje i postoj a to bez fyzického kontaktu s vystavovatelem (= chovatelem). Jedná se o kvadratické plemeno, hrudník dosahují až k loktům. Délka tlamy musí odpovídat polovině délky hlavy nebo ji mírně přesahovat. Srst u malinoisů musí být krátké, přiléhavá, světle hnědá s černou maskou na obličeji. Na krku a hřbetu může být srst mírně tmavší než na zbytku těla.\n\nHlava je vysoko nesená, dlouhá. Poměr mozkovny a tlamy je 1:1. Mozkovna střední velikosti, čelo zploštělé. Stop mírně vyznačený. Uši jsou spíše menší velikosti, vysoko nasazené, trojúhelníkového tvaru a vždy nastražené a natočené vpřed. Oči střední velikosti, mandlovitého tvaru s tmavě hnědou duhovkou. Výraz inteligentní a živý. Nosní houba vždy černá, nozdry dobře otevřené. Pysky jsou tenké a přiléhavé, zuby silné a bílé. Přestože dříve byl preferován spíše klešťový skus, v současné době je oblíbenější nůžkový skus. Krk pevně nasazený, poměrně dlouhý, dobře osvalený a bez laloku. Hřbet je pevný, krátký, s dobře klenutými žebry. Ocas je dobře nasazený a silný u kořene, ke špičce se zužuje. Dosahuje nejméně ke hleznu. Nohy jsou dlouhé, dobře osvalené, s kulatými tlapkami a černými drápky.\n\nStejně jako ostatní belgičtí ovčáci, i tento je velmi vitální a neunavitelný. Je aktivní, energický, vždy se na svoji práci plně soustředí. Bleskové reakce a mrštnost mu dávají výhodu ve všestranném výcviku a to především oproti pomalejším německým ovčákům. Má rád dlouhé procházky a svoji rodinu miluje a je jí věrný. Dokáže ji také velmi dobře chránit. Změny majitele nebo prostředí většinou nese velmi těžce. Má instinkty pravého pasteveckého psa, takže jej jistě potěšíte prací venku, třeba s jinými zvířaty. K cizincům se chová nedůvěřivě, ale bez důvodu není agresivní, ani nekouše. K dětem se chová přátelsky, ale záleží to i na přístupu samotných dětí. S ostatními zvířaty vychází také dobře.\n\nPožadavky na majitele malinoise rozhodně nejsou mírné; takový chovatel by měl mít se služebními plemeny zkušenosti, měl by být asertivní, vždy dominantní a ve svých postojích zatvrzelý. Co jednou psovi zakáže, nesmí již nikdy povolit a také musí pro psa mít dostatečné využití; dostatek pohybu, nejlépe se s ním účastnit obranářských nebo záchranářských zkoušek. Pro malinoise jsou vhodné i psí sporty, například flyball nebo agility. Malinois jistě udělá radost jako aktivním sportovcům, tak aktivním kynologům nebo psovodům, kteří psa dokáží správně využít.\n\nSamotný výcvik malinoisů není nijak těžký, jelikož se tito psi učí rychle, ale psovod musí trvat na vykonání povelu. Tito psi mají také dobré pozorovací schopnosti a jsou to vášniví aportéři. Na rozdíl od některých plemen nemají problém s dlouhodobým soustředěním. Obecně se za nejslabší odvětví všestranného výcviku u malinoisů považuje stopování, avšak závisí na jedinci. Pro stopování se hodí rozvážnější plemena, resp. jedinci, ale belgičtí ovčáci jsou horliví a uspěchaní.\n\nSrst tohoto plemene nepotřebuje žádnou zvláštní péči, kromě občasného česání; v době línání je ale potřeba vyčesávat psa každý den, a doporučuje se podávat lososový nebo olivový olej, pro lepší kvalitu srsti.\n\n\n"}
{"id": "584048", "url": "https://cs.wikipedia.org/wiki?curid=584048", "title": "Maksim Gaspari", "text": "Maksim Gaspari\n\nMaksim Gaspari (26. ledna 1883 Selščak nad Cerknico – 14. listopadu 1980 Lublaň) byl slovinský malíř a ilustrátor.\n\nPo dokončení reálného gymnázia v Lublani pracoval jako příručí v obchodě. Do výlohy namaloval obrázek herinka, který zaujal mecenáše a sběratele umění Niko Sadnikara. Sadnikar umožnil v letech 1903-1905 Maksimu Gasparimu studium výtvarné školy a akademie umění ve Vídni. V období 1908-1911 působil Gaspari v ateliéru v Kamniku, kde jej i nadále podporoval Sadnikar. Pak se Gaspari oženil a odešel do Lublaně, kde učil kreslení na různých školách do roku 1928. Poté pracoval do roku 1948 jako restaurátor v lublaňském Etnografickém muzeu.\n\nMalířskou tvorbu Maksima Gaspariho ovlivnila secese v době jeho studií ve Vídni. Spolu s Gvidonem Birollou a Hinko Smrekarem založil spolek \"Vesna\" s programem tvorby národního slovinského umění podle lidové tradice, kterému zůstal Gaspari věrný ve své dalším malířském a ilustrátorském díle. Významnou část Gaspariho tvorby tvoří knižní ilustrace a pohlednice.\n\n"}
{"id": "584050", "url": "https://cs.wikipedia.org/wiki?curid=584050", "title": "Zápas na Letních olympijských hrách 1988 – muži, volný styl do 62 kg", "text": "Zápas na Letních olympijských hrách 1988 – muži, volný styl do 62 kg\n\nZápas ve volném stylu ve váhové kategorii do 62 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 28 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n<nowiki>*</nowiki> později diskvalifikován pro pozitivní test na Furosemid\n\n\n"}
{"id": "584052", "url": "https://cs.wikipedia.org/wiki?curid=584052", "title": "Holly Hunter", "text": "Holly Hunter\n\nHolly Hunter (* 20. března 1958 Conyers, Georgie, USA) je americká herečka a producentka, držitelka Oscara za nejlepší ženský herecký výkon ve filmu \"Piano\" z roku 1993. Byla také nominována na Oscara za filmy \"Vysíláme zprávy\", \"Firma\" a \"Třináctka\".\n\nPochází z farmářské rodiny ze státu Georgie, vystudovala herectví na Univerzitě Carnegieho–Mellonových. Žila v New Yorku a od roku 1982 v Los Angeles. První film natočila v roce 1981, úspěch jí přinesla spolupráce s bratry Coenovými. Účinkuje také v televizním seriálu \"Božská mrcha\", který spoluprodukovala, za svoji roli Grace byla dvakrát nominována na Cenu Emmy. Roku 2008 získala hvězdu na Hollywoodském chodníku slávy.\n\nJejím manželem byl kameraman Janusz Kamiński. S hercem Gordonem MacDonaldem má dva syny, dvojčata Claudea a Presse. \n\nOznačuje se za ateistku.\n\n\n"}
{"id": "584054", "url": "https://cs.wikipedia.org/wiki?curid=584054", "title": "Westminster Gazette", "text": "Westminster Gazette\n\nWestminster Gazette byl vlivný liberální britský deník, který byl založen v roce 1893. Vycházel v Londýně do 31. ledna 1928, kdy byl pohlcen konkurenčním deníkem \"Daily News\".\n\n"}
{"id": "584056", "url": "https://cs.wikipedia.org/wiki?curid=584056", "title": "Fat Joe", "text": "Fat Joe\n\nJoseph Cartagena (* 19. srpen 1970, Bronx, New York), spíše známý jako Fat Joe, je americký rapper a zakladatel hudebního labelu \"Terror Squad Ent.\" s portorikánskými a kubánskými kořeny. Také je členem skupin \"D.I.T.C.\" a \"Terror Squad\".\n\nJeho nejznámější písní je singl \"Lean Back (ft. Remy Ma)\", který pochází ze společného alba \"Terror Squad\" – \"True Story\" (2004). Nejprodávanějším sólo albem pak je \"Jealous Ones Still Envy (J.O.S.E.)\" (2001), kterému vévodí také jeho nejúspěšnější sólo singl \"What's Luv (ft. Ja Rule a Ashanti)\".\n\nNarodil se v roce 1970 v Bronxu. Na počátku devadesátých let 20. století vystupoval se skupinou Diggin' in the Crates pod přezdívkou Fat Joe da Gangsta. Jejich písně je přivedli ke spolupráci s labelem Relativity Records. Roku 1993 vydal svůj debut nazvaný \"Represent\", album však velký úspěch nezaznamenalo. Ten se nedostavil ani s druhým albem \"Jealous One's Envy\" (1995), ovšem to ho dostalo do povědomí ostatních rapperů, brzy nato se stal hostem na písních rapperů jako jsou LL Cool J a Prodigy z dua Mobb Deep.\n\nPo špatných prodejích prvních dvou alb odešel z Relativity Rec. a získal smlouvu u Atlantic Records. Zde v roce 1998 vydal album \"Don Cartagena\". Toto album konečně zabodovalo v hitparádě Billboard 200, kde se umístilo na sedmém místě, a také získalo zlaté ocenění společnosti RIAA za 500 000 prodaných kopií. Rozjetou kariéru potvrdil dalším albem nazvaným \"Jealous Ones Still Envy (J.O.S.E.)\" (2001), které sice obsadilo \"jen\" 21. místo v hitparádě Billboard 200, ale získalo ocenění platinové desky (prozatím jediné v jeho kariéře), za milion prodaných kopií. Velkou zásluhu na tom měly hity \"We Thuggin' (ft. R. Kelly)\" a \"What's Luv (ft. Ja Rule a Ashanti)\". U Atlantic Records poté vydal ještě dvě alba \"Loyalty\" (2002) a \"All or Nothing\" (2005), ovšem ty již podobné úspěchy nezopakovaly a nestaly se ani zlatými.\n\nProto byl nucen přesídlit na jiný label. Azyl nalezl u Virgin Records, kde vydal další tři alba \"Me, Myself and I\" (2006), \"The Elephant in the Room\" (2008) a \"Jealous Ones Still Envy 2 (J.O.S.E. 2)\" (2009), ale ani tato alba nebyla v prodejích úspěšná. Možná, že jeho kariéru poznamenal dlouholetý spor s rapperem 50 Centem, který trval od roku 2005 do roku 2012.\n\nV roce 2010 pod labelem E1 Music vydal své desáté album nazvané \"The Darkside Vol. 1\". Po úspěchu společné písně \"All the Way Up\" (s Remy Ma (ft. French Montana) (27. příčka v Billboard Hot 100, nominace na cenu Grammy), Fat Joe a Remy Ma vydali v únoru 2017 společné album s názvem \"Plata O Plomo\".\n\n\n"}
{"id": "584057", "url": "https://cs.wikipedia.org/wiki?curid=584057", "title": "Werner Fuchs", "text": "Werner Fuchs\n\nWerner Fuchs (18. ledna 1891 – 30. června 1976) byl námořní velitel v období první světové války a pozdější vysoce vyznamenaný vyšší námořní důstojník v hodnosti admirál (\"Admiral\") za druhé světové války. Nejznámější byl díky svému působení jako šéf hlavní kanceláře pro konstrukci válečného loďstva, kterou zastával až téměř do konce roku 1944. Mezi jeho nejvýznamnější vyznamenání patřil např. Rytířský kříž válečného záslužného kříže s meči, Německý kříž ve stříbře nebo oba stupně pruského železného kříže i se sponami. \n\nWerner Fuchs se narodil 18. ledna roku 1891 ve východopruském městě Insterburg (dnešní Černjachovsk (Черняховск) v Kaliningradské oblasti v Rusku). Po dokončení základního vzdělání a následném složení maturitní zkoušky se rozhodl mladý Werner vstoupit do císařského válečného námořnictva, kam vstoupil k počátku dubna roku 1909 jako námořní kadet (\"Seekadett\"). Po dokončení základního měsíčního námořního výcviku byl odvelen na těžký křižník \"Hansa\" pod velením Otto Backa, který nyní sloužil jako výcviková loď. Zde se zaučoval až do konce března následujícího roku.\n\nK počátku dubna roku 1910 nastoupil již v hodnosti námořního praporčíka (\"Fähnrich zur See\") na námořní školu, kde absolvoval několik speciálních rozšiřujících kurzů. Školu úspěšně dokončil ke konci září následujícího roku a jeho dalším působištěm se mu stal lehký křižník \"Kolberg\", který byl nedávno čerstvě uveden do služby. Zde byl v polovině září roku 1912 povýšen do hodnosti námořního poručíka (\"Leutnant zur See\").\n\nNa palubě křižníku \"Kolberg\" sloužil i během vypuknutí první světové války. Jeho první bojovou zkušeností se mu pod velením námořního kapitána Wilhelma Widemanna stala bitva o Helgoland ke konci srpna roku 1914. Zde byl \"Kolberg\" přidělen k obranné eskadře, kterou tvořily další dva lehké křižníky \"Mainz\" a \"Cöln\". Ty byly však v bitvě potopeny a \"Kolberg\" byl nucen se stáhnout.\n\nNa počátku roku 1915 se \"Kolberg\" zúčastnil bitvy u Dogger Banku, během které se jako první německá loď pustil do dělostřeleckého souboje s britským křižníkem \"Aurora\". V krátké přestřelce byl křižník \"Aurora\" třikrát zasažen. \"Kolberg\" dostal jen dva zásahy a dle oficiálních zpráv přišel jen o dva námořníky. Následně dostal křižník rozkaz se stáhnout.\n\nK počátku března téhož roku byl Fuchs převelen na lehký křižník \"Regensburg\", kde byl jmenován do funkce dozorčího důstojníka. K počátku května stejného roku byl povýšen do hodnosti námořního nadporučíka (\"Oberleutnant zur See\"). Křižník byl následně odvelen do Baltského moře, aby se zde působil jako doprovodná loď při minových operacích.\n\nPočátkem července roku 1939 byl Fuchs jmenován do čela úřadu pro konstrukci válečného loďstva (\"Amt Kriegsschiffbau\") a nahradil tak kontradmirála Wernera Grassmanna, který byl převelen na vrchní velitelství námořních sil. Zde bylo jeho hlavním úkolem veškeré plánování a konstruktáž válečného námořnictva (\"Kriegsmarine\").\n\nV polovině října téhož roku bylo rozhodnuto, že bude Fuchsův úřad rozšířen a zároveň s tím byl i přejmenován na \"Hlavní úřad pro konstrukci válečného loďstva\" (\"Hauptamt Kriegsschiffbau\"). Jeho povinnosti však zůstaly stejné a Fuchs byl tak dále zodpovědný za plánování a přestavbu válečného loďstva. K počátku prosince následujícího roku se dočkal povýšení do hodnosti viceadmirála (\"Vizeadmiral\").\n\nNásledně byl ještě k 1. dubnu roku 1942 povýšen do hodnosti admirála (\"Admiral\"). V této funkci zůstal až do konce října roku 1944, kdy byl jeho úřad díky omezené možnosti výroby válečných lodí reorganizován a následně zmenšen. Admirál Fuchs byl následně převelen do zálohy, ve které zůstal až do konce války. Na jeho místě ho nahradil viceadmirál Friedrich Ruge.\n\nBěhem svého působení v úřadu si Fuchs vysloužil hned několik vyznamenání, počínaje sponami ke svému pruskému železnému kříži a konče rytířským křížem válečného záslužného kříže s meči, což bylo vzhledem k tomu, že Fuchs nesloužil během druhé světové války v žádných bojových misích, to nejvyšší, kterým mohl být vyznamenán.\n\nPo skončení války, byl Fuchs ke konci května roku 1945 zajat spojeneckými jednotkami, aby mohl být vyslechnut ohledně svého působení v nacistickém soukolí. Následně bylo shledáno, že není důvodu ho dále zadržovat a tak byl Fuchs ke konci února roku 1947 propuštěn ze zajetí.\n\nPo propuštění žil Fuchs v Kitzebergu, který se později stal součástí šlesvicko-holštýnského města Heikendorf nedaleko Kielu. Zde také 30. června roku 1976 ve věku 85 let zemřel.\n\n\n\n"}
{"id": "584058", "url": "https://cs.wikipedia.org/wiki?curid=584058", "title": "Stanislav Rudolf", "text": "Stanislav Rudolf\n\nStanislav Rudolf (* 16. února 1932 v Jičíně), je český spisovatel, scenárista, redaktor, filmový dramaturg, autor knížek pro děti a mládež, původním povoláním učitel.\n\nPochází z rodiny železničního dělníka, jeho maminka pracovala v zemědělství, jejich rodina žila v Železnici u Jičína. Studoval na jičínském gymnáziu a během studia v roce 1950 absolvoval i kurz pro promítače filmů. Po maturitě chtěl jít studovat na pražskou FAMU, kam ale nebyl přijat. Nakonec skončil na několik měsíců jako pracovník Výzkumného ústavu rozhlasové a televizní techniky v Praze. Poté vystudoval Pedagogickou fakultu v Českých Budějovicích. Po jejím ukončení působil jako učitel na základní škole v Písku. Později opět studoval na Vysoké škole pedagogické, tentokrát ale v Praze, na počátku 60. let také přednášel v Brandýse nad Labem na Pedagogické fakultě Karlově univerzity českou literaturu a její dějiny, krátce zde učil i na dalších místních školách. Poté se stal redaktorem \"Pionýrských novin\" a potom i redaktorem časopisu \"Květy\". V letech 1977 až 1982 působil ve svobodném povolání, načež se stal scenáristou a na krátký čas, 1983-1983, též dramaturgem ve Filmovém studiu na Barrandově. Poté se dále věnoval již jen literární a scenáristické tvorbě.\n\n\n\n\n\n"}
{"id": "584065", "url": "https://cs.wikipedia.org/wiki?curid=584065", "title": "Prosecká (ulice)", "text": "Prosecká (ulice)\n\nProsecká ulice spojuje pražskou čtvrť Libeň (Praha 8) s Prosekem (Praha 9) a Letňany. Po svém vzniku nesla jméno Prosecká silnice a v letech 1895 až 1904 Svatováclavská třída. Od roku 1904 nese současné jméno. Začíná v Horní Libni v křižovatce s ulicemi Zenklova a Kandertova pod místem zvaným U kříže (dříve též Libušák). Odtud vede východním směrem na Prosek a do Letňan, kde končí v blízkostí Pražského výstavního areálu křižovatkou s ulicí Tupolevovou a Beladovou. Na jaře 1967, s otevřením Vysočanské neboli Prosecké estakády, převzal úsek v sousedství sídliště Prosek dopravní zátěž ze souběžné ulice Letňanské.\n\nPo vystoupání do oblasti sídliště Prosek vede Prosecká ulice nad stanicí metra trasy C Prosek. Na konci sídliště se zprava připojuje Letňanská ulice. Po roce 2000 bylo k ulici připojeno přemostění Průmyslového polookruhu (Kbelské ulice) a rozlehlý kruhový objezd ke stanici tratě metra C Letňany. Před rokem 2000 na Letňanskou a Proseckou ulici úrovňově navazovala ulice Beranových, dnes zaslepená, a v oblasti dnešní stanice metra Letňany se nacházelo jen pole.\n\nDnešní křižovatka ulic Prosecká, Čuprova, Hejtmánkova by měla být přestavěna na rozlehlou mimoúrovňovou křižovatku, z níž má vycházet Libeňská spojka, nové, tunelové spojení s Proseckou radiálou. Záměr byl oficiálně oznámen v červenci 2006, kdy se počítalo s nejbližším možným termínem realizace v letech 2012–2013 a zprovozněním roku 2015, avšak pravděpodobně později v koordinaci s výstavbou souvisejícího úseku Městského okruhu.\n\nPrávě na začátku Prosecké ulice, v místě dnes nazývaném U Kříže, dříve také Libušák, byla od 4. října 1896 konečná trati Křižíkovy tramvaje. Trasa vedla od roku 1896 dnešní Zenklovou ulicí jako odbočka trati vedené Sokolovskou ulicí. I po prodloužení trati směrem na Kobylisy zde zůstala zachována smyčka. Objezdem kolem bloku domů v ulicích Zenklova-Prosecká-Hejtmánkova bylo možné obracet ve směru od centra. Ze smyčky odbočovala v Prosecké ulici ještě kusá kolej.\n\nVe stejných místech byla také konečná (smyčka) trolejbusové trati Libeň - Čakovice, která byla zprovozněna 24. srpna 1952 a vedla po celé délce Prosecké ulice. Smyčka byla v posledním období své existence vedena objezdem domovního bloku Čtyřdomí (zaniklá ulice)-Srbova-Hejtmánkova-Prosecká. Výstupní zastávka byla v ulici Srbova, nástupní zastávka byla po celou dobu existence v ulici Hejtmánkova. Po zrušení trolejbusové trati roku 1965 byla na stejné trase zavedena autobusová doprava, zpočátku včetně smyčky kolem bloku domů, později s konečnou zastávkou se smyčkou v ulici Prosecká.\n\nPrakticky po celé délce Prosecké ulice je vedena autobusová trasa s několika linkami od stanice metra trasy B Palmovka směrem do Čakovic a Kbel. Poblíž křižovatky Prosecké ulice s ulicemi Pod Labuťkou a Františka Kadlece je umístěna autobusová zastávka původně pojmenovaná U Kříže, která je však nyní od stejnojmenné tramvajové zastávky vzdálena přes 300 metrů (posun při vybudování smyčky a pak znovu při jejím zrušení a prodloužení linek k metru Palmovka) - od 2. července 2016 proto přejmenována na Kundratka. V Prosecké ulici se dále nacházejí zastávky Kelerka (u bobové dráhy a vinice Máchalka), Prosecká (nedaleko Starého Proseka; kromě MHD zde samostatné zastávky má i jediný pár spojů neratovické linky někdejšího Nerabusu, dnes linky 250085 dopravce Veolia Transport Praha, které však mají název „Praha, Prosek“), dále zastávky Prosek (u stejnojmenné stanice metra), Nový Prosek a Letňanská (dříve Průjezdní). Celou délkou ulice projíždí (stav roku 2020) autobusová linka 140, téměř celou délkou (s odklonem kolem klíčovských garáží) noční linka 953, úsek podél proseckého sídliště obsluhuje i několik dalších linek. V souběhu s linkou 140 je vedena i trolejbusová linka 58.\n\nVedení autobusových linek bylo ovlivněno prodloužením linky B metra 22. listopadu 1990 z Florence přes Palmovku na Českomoravskou a 8. listopadu 1998 přes Vysočanskou na Hloubětín. Výrazné snížení autobusové frekvence na Prosecké znamenalo prodloužení linky C metra 8. května 2008 přes Prosek do stanice Letňany.\n\nV únoru 2016 tvrdil na akci 15. České dopravní fórum technický ředitel DPP Ing. Jan Šurovský, že Dopravní podnik vybuduje na Prosecké ulici ve směru do kopce napájecí vedení pro \"dynamicky dobíjený elektrobus\". Vedení by mělo být obdobné trolejbusovému, respektive vedení užitému u tzv. Dobudky u Metra Želivského. Zkušební vozidlo by měl být kloubový 18m elektrobus, který by měl dobíjecí místo na konečné u Metra Palmovka a za jízdy by se dobíjel na Prosecké. Vozidlo by mělo jezdit na autobusové lince (únor 2016) 140. V srpnu 2017 stavba elektrobusové/trolejbusové trati započala. Provoz na trolejbusové trati Proseckou ulicí byl spuštěn 15. října 2017.\n\nNedaleko od křižovatky U kříže bydlel v Podlipného ulici český básník Karel Hlaváček. Pokud postupujeme Proseckou ulicí od jejího počátku v Libni východním směrem, tak těsně před křižovatkou s Čuprovou ulicí se nachází objekt autoservisu, vzniklý přestavbou domu známého fotografa Václava Chocholy. Hned za křižovatkou stojí nenápadný, dnes činžovní dům, původně Kneippovy lázně. Budova byla mezi okny nejvyššího patra zdobena sgrafity, údajně podle návrhů Mikoláše Alše. Na začátku stoupání do kopce k sídlišti Prosek se vlevo od Prosecké ulice nalézá areál Správy služeb hl. m. Prahy s odtahovým parkovištěm. Areál slouží nejen jako základna odtahových vozidel, ale také sanitek Zdravotnické záchranné služby hlavního města Prahy. Je zde odstaven unikátní zdravotnický modul Golem. Vpravo od Prosecké je na stejné úrovni ukryta v lese rekonstruovaná usedlost Labuťka. V těchto místech ulice prudce stoupá k vinici Máchalka a sousední zábavní atrakci - bobové dráze. Zde ulice prochází pod starým Prosekem s nedalekým kostelem sv. Václava. Na vrcholu stoupání vstupuje ulice do sídliště Prosek, kde prochází kolem několika supermarketů, ústavů Akademie věd a také zbytku kolonie rodinných domků, zvané Nový Prosek, od Prosecké oddělené bloky panelových domů. Před nadjezdem přes Průmyslový polookruh (ulice Kbelská) odbočuje Letňanská ulice k autobusovým garážím Klíčov Dopravního podniku. Na úplném konci Prosecké ulice se nachází letiště Letňany, proslulé zde žijící populací syslů.\n\n\n"}
{"id": "584066", "url": "https://cs.wikipedia.org/wiki?curid=584066", "title": "Pello", "text": "Pello\n\nPello jsou dvě obce se stejným názvem:\n\n"}
{"id": "584067", "url": "https://cs.wikipedia.org/wiki?curid=584067", "title": "Psychiatrická nemocnice v Kroměříži", "text": "Psychiatrická nemocnice v Kroměříži\n\nPsychiatrická nemocnice v Kroměříži je specializovaný psychiatrický léčebný ústav v Kroměříži, jehož zřizovatelem je Ministerstvo zdravotnictví České repulibky. Do července 2013 byl ústav veden jako léčebna. Nachází se v Havlíčkově ulici. Ředitelem nemocnice je od roku 2009 psychiatr a psychoterapeut MUDr. Petr Možný.\n\nAreál léčebny byl vybudován v letech 1905-1909 a tvoří jej soubor staveb ve stylu klasicismu a vídeňské geometrické secese s vlivy britské a wagnerovské moderny. Nejvýraznějšími architektonickými prvky jsou správní budova, kostel sv. Cyrila a Metoděje a budova márnice. Areál byl zařazen na seznam kulturních památek ČR a je památkově chráněn od roku 1958.\n\nV kraji se jedná o jediné lůžkové zdravotnické psychiatrické zařízení. Spádová oblast nemocnice zahrnuje nejen celý Zlínský kraj, a také přilehlé okresy Vyškov, Hodonín a Břeclav patřící do Jihomoravského kraje a okres Prostějov patřící do kraje Olomouckého.\n\nNemocnice je pavilonového typu s 20 pavilony členěnými na 12 primariátů s celkem 33 odděleními:\n\nNemocnice patří k nejmladším psychiatrickým léčebnám zřízeným na území českých zemí v rámci Rakousko-Uherska. Byla postavena v působivém dobovém secesním stylu podle projektu významného moravského architekta Huberta Gessnera. Ten vycházel ze zkušeností svého učitele Otto Wagnera, který ve stejné době projektoval ústav pro duševně choré ve vídeňském Steinhofu. Kroměřížská léčebna byla slavnostně otevřena v neděli 11. července 1909 jako Zemský léčebný ústav císaře Františka Josefa I. v Kroměříži. Ve vestibulu administrativní budovy byla na památku zakladatelům umístěná mramorová deska. Prvním ředitelem se stal MUDr. Vincenc Návrat. V od počátku existence až do roku 1920 zde vykonával pastoraci katolický kněz a později biskup pravoslavné církve v Československu Matěj Pavlík. Na počátku první světové války v roce 1914 hned po vyhlášení všeobecné mobilizace většina mužského personálu odešla k vojenským útvarům a na jejich místa nastoupily ženy. Současně se zahájilo propuštění nemocných a uvolněné pavilony byly 9. září 1914 změněny ve filiálku kroměřížské zeměbranecké nemocnice, určenou především pro nemocné s tyfem a dyzentérií. Koncem roku 1915 byla vojenská část ústavu přeměněna v psychiatrickou nemocnici. V období První republiky se ústav potýkal s přeplněností pacienty, což byl typický jev psychiatrických ústavů v celé tehdejší Moravskoslezské zemi. V roce 1937 bylo v ústavu hospitalizováno celkem neuvěřitelných 1800 pacientů.\n\nPo Mnichovské dohodě v roce 1938, kdy do Kroměříže přišli čeští lékaři a ošetřovatelé z obsazených léčebných ústavů v Opavě a Šternberku, byl v kroměřížské léčebně paradoxně nadbytek zaměstnanců všech kategorií. Po německé okupaci kroměřížský ústav dostal nový název - Zemská léčebna pro duševně a nervově choré. Správní ředitel Waldemar Söhnel propagoval přístup k psychiatrickým pacientům i zaměstnancům v duchu tehdejší nacistické ideologie založené na segregaci.\n\nÚstav byl osvobozen 94. rumunským pěším plukem 4. května 1945. Po zrušení zemského zřízení komunisty v roce 1949 přešla léčebna od Země moravskoslezské pod správu nově zřízeného Krajského národního výboru v Gottwaldově (dnešní Zlín). V červenci roku 1952 vznikl pod vedením MUDr. L. Stránského nový rehabilitační primariát, zaměřený na léčbu prací a v prosinci byl do kroměřížské léčebny přijat první psycholog PhDr. Boleslav Bárta. V roce 1953 bylo za vedení Boleslava Bárty zřízeno v léčebně moderní spánkové oddělení s podmíněně reflexním a hypnotickým navozováním spánku. Po územněsprávní reformě v Československu v roce 1960, kdy byl zrušen Gottwaldovský kraj, byl léčebný ústav začleněn do OÚNZ Kroměříž. Ještě v roce 1963 léčebna obsahovala 1 960 lůžek, od té doby dochází k postupnému snižování. V roce 1971 vzniklo specializované oddělení 18B pro léčbu neuróz.Pod odborným psychologickým vedením PhDr. Stanislava Kratochvíla byl zde uplatňován autonomní syntetický a diferencovaný přístup k nemocným a různé druhy skupinové psychoterapie. Navíc díky jeho činorodosti byly zahájeny každoroční týdenní kurzy hypnózy a autogenního tréninku a to jak úvodní, tak i pokračovací. V léčebně se rovněž každé dva roky na jaře koná \"Česká konference kognitivně behaviorální terapie\" určená pro odbornou veřejnost z České i Slovenské republiky.\n\nOd roku 1991 je léčebna samostatnou organizací pod názvem Psychiatrická léčebna v Kroměříži. Od roku 2002 je zřizovatelem Ministerstvo zdravotnictví ČR. V roce 2008 disponovala léčebna 1 100 lůžky, tedy o 860 lůžek méně než v roce 1963.\n\nOd 1. července 2013 došlo ke změně názvu z léčebny na nemocnici, nový název zařízení se stal \"Psychiatrická nemocnice v Kroměříži\".\n\nAreál psychiatrické nemocnice se rozkládá na ploše téměř 30 ha v těsné blízkosti Květné zahrady. Sestává z hlavní správní budovy, dvou obytných budov pro lékaře a ředitele ústavu, 21 léčebných pavilonů, márnice, vrátnic a dalších drobnějších provozních objektů. V pomyslném středu je situován kostel sv. Cyrila a Metoděje. Zahradní úprava se skupinami stromů mezi objekty přechází v zadní části ústavu do lesoparku. Hlavní osu areálu ve tvaru obráceného písmene T tvoří správní a společenská budova se dvěma obytnými budovami po stranách, kostel a hospodářsko-technické objekty ústavu. Po obou stranách této osy jsou rozmístěny léčebné pavilony. Na pravé straně se v zadní části nachází budova márnice a infekční pavilon. Pavilony pro nemocné mají různé dispoziční řešení a ploché střechy, ostatní budovy střechy valbové. \n\nHlavní objekty \n\n\nMonumentální průčelí budovy tvoří hlavní nástupní prostor do areálu ústavu. Střední část tvoří portikus s pilastry, ke kterému vede půlkruhové schodiště a podlouhlá přízemní předsíň prosvětlovaná po obou stranách sedmi vysokými okny. Po stranách jsou symetricky umístěny dvoupatrové správní budovy s valbovými střechami. Přes vestibul s šatnou se vstupuje do velkého společenského sálu (výška 10m) s galerií, jevištěm a postranními jídelnami. Strop hlavního sálu je plochý, zdobený štukovými motivy. Jídelny jsou příčně zaklenuté se síťovými žebry.\n\n\nJsou situovány v přední části areálu za vstupní bránou. Dvoupatrové stavby s přízemními křídly upoutají velkými okny do zimních zahrad. Byly v nich byty pro primáře, lékaře a úředníky ústavu. \n\n\nDva pavilony jsou umístěny zrcadlově po obou stranách v první řadě vedle obytných budov. Jednopatrové stavby mají širokou zimní zahradu s terasou a schodištěm do zahrady. Vysokou mansardovou střechu po čtyřech stranách ohraničují nástavby s motivem pylonů.\n\n\nNachází se na pravé straně v zadní části areálu. Objekt obdélného půdorysu je v přední části přízemní, vzadu dvoupatrový se zvonicí. Nad průčelí přesahuje dřevěná střešní konstrukce zdobená ženskými hlavami. Dolní část průčelí je obložena bílými mramorovými deskami. Hlavní dekorativní prvek tvoří velké půlkruhové termální okno nad vchodem. Je členěné kovovými pruty a lemované širokou ozdobnou šambránou bílé barvy. V márnici byla umístěna kaple se sakristií, pitevna a dvě pracovny.\n\n\n"}
{"id": "584068", "url": "https://cs.wikipedia.org/wiki?curid=584068", "title": "Pistole vz. 82", "text": "Pistole vz. 82\n\nPistole vz. 82 je kompaktní samonabíjecí pistole, která byla vyráběna pro Československou lidovou armádu a Sbor národní bezpečnosti. Civilní verze je značena CZ 83 a byla určena především na export do zahraničí.\n\nPistoli vz. 82 zkonstruovala Česká zbrojovka, zbraň byla vyráběna od roku 1983, tentýž rok začala být zařazována do tehdejší Československé lidové armády, kde postupně nahradila pistoli vz. 52. U sboru národní bezpečnosti nahradila pistoli vzor 50 a vzor 70. Pistoli vz. 82 převzala i Policie České republiky a Policejní sbor Slovenské republiky. Policie České republiky nahradila postupně od roku 2001 pistoli vzor 82 převážně pistolí CZ 75D Compact. Policejní sbor Slovenské republiky v 2016 roku přezbrojil na pistoli Glock Model 17 Gen4.\n\nPistole vz. 82 má pevnou hlaveň a dynamický závěr. Zbraň je vybavena oboustranným ovládáním pojistky a záchytu zásobníku a levostranným ovládáním záchytu závěru. Pistole vz. 82 a CZ 83 (pouze v ráži 9 mm Makarov) má navíc tvrdochromovanou hlaveň a polygonální vývrt hlavně, ten zvyšuje životnost zbraně a úsťovou rychlost střely.\n\nPistole vz. 82 byla vyráběna jen v ráži 9 × 18 mm Makarov, zatímco CZ 83 je k dispozici ve třech rážích:\n"}
{"id": "584070", "url": "https://cs.wikipedia.org/wiki?curid=584070", "title": "Zápas na Letních olympijských hrách 1988 – muži, volný styl do 68 kg", "text": "Zápas na Letních olympijských hrách 1988 – muži, volný styl do 68 kg\n\nZápas ve volném stylu ve váhové kategorii do 68 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 30 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584074", "url": "https://cs.wikipedia.org/wiki?curid=584074", "title": "Karbaryl", "text": "Karbaryl\n\nKarbaryl (též carbaryl či \"1-naftylmethylkarbamát\") je karbamát používaný především jako insekticid. Tato bílá krystalická látka se prodává například pod značkou Sevin (ochranná známka firmy Bayer). Karbaryl objevila a na trh uvedla společnost Union Carbide v roce 1958 (roku 2002 firma Bayer koupila firmu Aventis CropScience, pod kterou patřila i sekce pesticidů Union Carbide). Karbaryl je stále třetí nejpoužívanější insekticid v USA pro oblast zahrádkářství, zemědělství a lesnictví. Pro ochranu zemědělských plodin se v USA v roce 1976 použilo zhruba 11 tisíc tun karbarylu.\n\nKarbaryl se vyrábí reakcí methylisokyanátu (3) s 1-naftolem (4).\n\nAlternativně lze 1-naftol (1) nejprve převést na chlorformiát(3), který poté reaguje s methylaminem na požadovaný produkt (4):\n\nPrvní z procesů byl provozován v Bhópálu, kde nakonec došlo k velmi vážné nehodě. V porovnání s tím se v druhé syntéze využívají sice stejná reagencia, ovšem v odlišné sekvenci. Tato syntéza neobsahuje přípravu methylisokynátu; porovnání se často používá jako případová studie zelené chemie. Ovšem druhý postup stejně používá fosgen, který je toxický a reaguje s vodou, a methylamin, což je toxický a hořlavý plyn.\n\nKarbamátové insekticidy jsou reverzibilními inhibitory enzymu acetylcholinesterázy. Napodobují acetylcholin, ovšem nepodléhají konečné hydrolýze. Takto zasahují do nervového systému a způsobují smrt.\n\nVývoj karbamátových insekticidů je označován jako velký přelom v oblasti pesticidů. Karbamáty nejsou perzistentní jako chlorované pesticidy. Přestože je karbaryl toxický pro hmyz, u obratlovců je velmi rychle detoxifikován a eliminován. Neukládá se v tucích ani není vylučován do mateřského mléka. Proto je u potravinářských plodin preferován, přinejmenším v USA. Je aktivní složkou šamponu Carylderm proti vším. V Česku se prodával například přípravek Diffusil H Forte obsahující karbaryl a určený pro hubení vši dětské a muňky na lidském těle.. Byl ale nahrazen přípravkem Diffusil H Forte B85, který již karbaryl ani jiný insekticid neobsahuje..\n\nKarbaryl usmrcuje jak cílový škodlivý hmyz (např. komáry přenášející malárii), tak i hmyz užitečný (např. včelu medonosnou) a korýše.\n\nPřestože je karbaryl schválen v USA pro použití na více než 100 různých plodin, v některých státech je zakázán, například ve Spojeném království, Rakousku, Dánsku, Švédsku, Německu a Angole.\n\nKarbaryl je inhibitor cholinesterázy a je pro člověka toxický. Americká agentura EPA ho klasifikuje jako pravděpodobný lidský karcinogen.\n\nOrální LD:\n\n"}
{"id": "584078", "url": "https://cs.wikipedia.org/wiki?curid=584078", "title": "SBB (hudební skupina)", "text": "SBB (hudební skupina)\n\nSBB (nejprve \"Silesian Blues Band\", později \"Szukaj, Burz, Buduj\" – \"Search, Break, Build\" neboli \"Hledej, boř, buduj\") je polská rocková skupina, kterou v roce 1971 založil Józef Skrzek, multiinstrumentalista a vokalista skupiny. Skupina SBB v období své činnosti rozvíjela několik hudebních stylů: blues-rock, jazz-rock nebo progresivní rock.\n\nSkupina zpočátku hrála jako trio doprovázející Czesława Niemena (v letech 1971–1973). Spolupráce ovšem dlouho nevydržela, a to kvůli silným uměleckým osobnostem Skrzeka a Niemena. I když se cesty obou umělců rozešly, zůstali přáteli až do Niemenovy smrti.\n\nPrvní album s názvem \"\"SBB\"\", jež bylo nahráno v roce 1974, se bleskurychle rozprodalo. Bluesovo-jazzrocková hudba svým zněním navazovala na Jimiho Hendrixe nebo na skupinu Cream se silným zněním fortepiana a basové kytary. Další deska \"\"Nowy Horyzont\"\" již přináší znění progresivního rocku, který charakterizuje kapelu dodnes. Příkladem je rocková suita \"Wolność z nami\", v níž slyšíme partie fortepiana a lehké znění minimoogu, jenž se stal vizitkou skupiny.\n\nPo desce \"\"Nowy Horyzont\"\" přišla dvě následující alba – \"\"Pamięć\"\" (1976) a \"\"Ze słowem biegnę do ciebie\"\" (1977). Alba jsou postupnými přechody ve směru promyšlených progresivních kompozic, ve kterých slyšíme Hammondovy varhany, Moogův syntezátor – zejména minimoog, jejž Józef Skrzek dokonale ovládl.\n\nV sedmdesátých letech kapela SBB dobyla velkých úspěchů, a to nejen v Polsku, ale rovněž v zahraničí. Koncertovali zejména v Československu, Německu, Švýcarsku, Holandsku, Rakousku, Finsku, Švédsku, Dánsku nebo v Maďarsku. Skupina se rozpadla v roce 1980 po nahrání desky \"\"Memento z banalnym tryptykiem\"\". Příčinou rozpadu byla vyčerpanost z neustálé 10leté aktivity na scéně.\n\nPo rozpuštění kapely Józef Skrzek pokračoval v sólové kariéře a v roce 1980 nahrál sólové album \"\"Józefina\"\". Apostolis Anthimos odjel do Řecka, kde pracoval jako muzikant. Do Polska se vracel pouze na vystoupení a nahrávání s Tomaszem Stańko. Jerzy Piotrowski spolupracoval s různými interprety, mimo jiné s polskou kapelou Kombi.\n\nSkupina se v devadesátých letech několikrát vrátila – postupně v letech 1991, 1993, 1998. Příležitostí k návratu byl mimo jiné koncert, který organizoval Franciszek Walicki s názvem \"\"Trzy dekady rocka w Polsce\"\".\n\nV devadesátých letech nevzniklo žádné nové studiové album, nicméně kapela vydala několik koncertních desek. Nejvíce se odlišovalo album \"\"SBB w filharmonii\"\", které Józef Skrzek naplánoval již dávno. Projekt se symfonickým orchestrem měl vzniknout již při příležitosti alba \"\"Ze słowem biegnę do ciebie\"\", ale tehdejší vydavatel (Polskie Nagrania) nezískal patřičné prostředky.\n\nRok 2000 znamenal další návrat kapely na rockovou scénu. V roce 2004 podnik Metal Mind Productions vydal reedice všech desek, obohacených o bonusy. Tentokrát kapela změnila hudební formy (suity) na rockové skladby. Nadále užívali minimoog, ale znění se stalo ostřejší, o čemž svědčí skladba \"Skała\" z alba \"\"The Rock\"\". Na přátelství Józefa Skrzeka s Czesławem Niemenem navazovala skladba \"Pielgrzym\" na základě básně Cypriana Kamila Norwida. Na albu \"\"New Century\"\" kapela vzpomíná na Boba Mooga, a to kompozicí \"Duch Pokoleń\", která je holdem jak Bobu Moogovi, tak jeho nástrojům. Ve skladbě \"Zug a zene mindenhol\" z alba \"\"The Rock\"\" vystoupil vokalista maďarské kapely Locomotiv GT Tamás Somló.\n\n\n\n\n\n\n\n\n\n\n"}
{"id": "584079", "url": "https://cs.wikipedia.org/wiki?curid=584079", "title": "Mýdelníkotvaré", "text": "Mýdelníkotvaré\n\nMýdelníkotvaré (\"Sapindales\") je řád rostlin, vyskytujících se od mírného do pantropického podnebného pásma, příslušející do třídy vyšších dvouděložných v kladu \"Eurosids II\".\n\nSe zavedením kladistické klasifikace, jejím současným vrcholem je taxonomický systém APG III, došlo v řádu mýdelníkotvarých k určitým změnám proti předchozímu hojně používanému Cronquistově taxonomickému systému založeném na morfologii a fyziologii.\n\nByla odsunuta čeleď \"Akaniaceae\" do řádu brukvotvarých, medokvětovité do kakostotvarých, klokočovité do \"Crossosomatales\" a čeleď kacibovité do nového řádu kacibotvarých. Byla ztotožněna čeleď \"Bretschneideraceae\" s čeledi \"Akaniaceae\" a \"Julianiaceae\" s ledvinovníkovitými. Rody z bývalých čeledí javorovitých a jírovcovitých byly přesunuty do čeledi mýdelníkovitých a rody z čeledě \"Cneoraceae\" do čeledě routovitých.\n\nNově byly vytvořeny čeledě: \"Biebersteiniaceae\" z rodu vyjmutého z čeledi kakostovitých, \"Kirkiaceae\" z čeledi simarubovitých a čeleď šamanichovité sloučením čeledí \"Nitrariaceae\", \"Peganaceae\" a \"Tetradiclidaceae\" z řádu kacibotvarých.\n\nŘád mýdelníkotvaré je nejvíce příbuzensky blízký s řády slézotvaré, brukvotvaré a \"Huerteales\". V samotném řádu není příbuznost jednotlivých čeledí stejná, vzájemné fylogenetické vztahy jsou znázorněny zde:\n\nŘád mýdelníkotvarých obsahuje okolo 460 rodů a ty jsou tvořeny asi 5600 druhy, z nichž většina patří do čeledí mýdelníkovitých a routovitých. Řád obsahuje vývojově mladší rostliny. Jsou to převážně stromy, vysoké až 60 m, keře i popínavé rostliny. Velká část druhů má žláznaté dutiny v listech nebo pryskyřičné kanálky ve dřevu i v kůře, mnohé obsahují saponiny a alkaloidy.\n\nListy většinou vyrůstají střídavě okolo stonku nebo v přeslenech, mnoho druhů má čepele dlanitě složené, lalokovité nebo zpeřené, i dvojnásobně. Některé listy jsou přeměněny v trny. Listy jsou s dlouhými řapíky nebo přisedlé, s palisty i bez.\n\nKvěty vyrůstají jednotlivě v úžlabí listů nebo vytvářejí květenství hroznovitá, vrcholíkovitá neb latnatá. Většina květů je pětičetných se svrchním semeníkem, mívají rozlišený kalich i korunu. Jsou opylovány hmyzem, mají barevné okvětní lístky a většinou voní, vylučují nektar. U mnoha druhů se úspěšně projevuje tendence po opylení květu cizím pylem, což je řešeno u oboupohlavných květů nesoučasným dozráváním pylu a vajíček v jednom květu nebo dosažením jednopohlavnosti květů tím, že část květů má funkční jen samčí a část květů jen samičí orgány. Tyto jednopohlavné květy mohou být současně na jedné rostlině nebo každý druh květů na jiné.\n\nPlody jsou různé tobolky, peckovice a bobule, v přírodě je konzumují savci a ptáci, kteří pomáhají roznášet nestrávená semena po okolí. Některá semena jsou okřídlena a jsou rozšiřována větrem.\n\nMezi rody tohoto řádu patří například citrus, jírovec, kadidlovník, korkovník, křídlatec, liči, longan, mangovník, mýdelník, myrhovník, pajasan, pepřovec, skimie, svitel a v české přírodě původní rody: javor, ruj, škumpa a třemdava.\n\n\n"}
{"id": "584081", "url": "https://cs.wikipedia.org/wiki?curid=584081", "title": "Garfield (postava)", "text": "Garfield (postava)\n\nGarfield je fiktivní obézní kocour ze stejnojmenného komiksu. Jeho majitelem je Jon Arbuckle. Poprvé se v komiksu objevil 19. června 1978. Ve filmu ho daboval Bill Murray, v české verzi ho ve všech filmových, televizních a počítačových výskytech daboval Vladimír Čech.\n\nGarfield miluje jídlo – obzvláště lasagne – a také rád spí. Nakopává psy, s radostí napadá pošťáky, poškrábe každý nový kus nábytku. Surově zápasí hlavně s těmi, kdo se pokusili přiblížit k jeho misce s žrádlem, pokud to ovšem nebylo za účelem jejího doplnění. Neustále trpí depresemi a špatnými náladami a málokdy je spokojen. Svět vidí pesimisticky, nebo si myšlenky doplňuje svými teoriemi, které jsou však v souladu s jeho láskou k jídlu a spánku. Rád zpívá také na plotě, ale vůbec mu nevadí, že jeho noční show všichni nesnášejí! Naopak on nesnáší golf, chození do přírody, diety, pavouky, panickou hrůzu z veterinářů a neloví myši.\n\nTo, že Garfield miluje lasagne, se čtenáři dozvěděli poprvé 15. 7. 1978.\nPrvní týden diet (oblíbené opakující se komiksové téma) začal 27. 8. 1978.\nGarfieldova nenávist k pondělkům se objevuje poprvé 18. 9. 1978.\n"}
{"id": "584084", "url": "https://cs.wikipedia.org/wiki?curid=584084", "title": "Bažanka roční", "text": "Bažanka roční\n\nBažanka roční (\"Mercurialis annua\") je druh jednoleté rostliny z čeledě pryšcovitých.\n\nTento teplomilný druh bažanky je původem pravděpodobně se západního Středomoří. Je hodně rozšířen v západní, střední i jižní Evropě včetně středozemních ostrovů, méně v Evropě východní a severní. Areál výskytu zasahuje i do Malé Asie, na Blízký východ a do severní Afriky včetně Kanárských ostrovů. Jako zavlečená rostlina vyrůstá na jihozápadě Austrálie a na Novém Zélandu a dále na severozápadě, severovýchodě a jihu USA.\n\nV České republice roste převážně hojně nebo roztroušeně v teplých oblastech na půdách hnojených nebo jinak bohatých na dusík. Vyskytuje se jako plevel nejvíce v zahradách, na polích, vinicích, rumištích i u lidských sídel.\n\nBažanka roční je dvoudomá bylina s přímou nebo vystoupavou šťavnatou, tupě hranatou lodyhou vysokou 10 až 45 cm, vstřícně větvenou, na uzlinách ztlustlou. Světle zelené čepele listů má úzce až široce kopinaté nebo podlouhlé, lesklé se znatelným středním nervem, okraje jsou zubaté. Na bázi čepele u řapíku mají listy dvě žlázky. Je to variabilní druh, zvláště ve tvaru listů. Koření jednoduchým nebo větveným kůlovitým kořenem s bohatými postranními kořínky.\n\nSamčí rostlina má květy seskupeny v úžlabních hroznech delších než podpůrné listy. Samičí rostliny mají 1 až 3 květy vyrůstající přímo z úžlabí listů. Oba druhy světlezelených květů jsou trojčetné, nemají koruny. Kvetou od května až do října, mnohdy ještě i po prvních podzimních mrazech. Samičí květy mají dvojdílný ostnitý semeník, který se po oplodnění hmyzem a dozrání přemění v dvoupouzdré pukavé tobolky. Pouzdro obsahuje jediné okrouhle, lesklé, žlutohnědé vejčité semínko, síťovitě jamkovité, dlouhé 1,5 až 2 mm, které je z tobolky vymršťováno.\n\nBažanka roční se rozmnožuje výhradně generativním způsobem, rostlina vyprodukuje za rok 1000 až 2000 semen. Aby semena vyklíčila, musí přezimovat v půdě a přemrznout. Klíčivost si uchovávají po několik let, hlavně v ulehlých a méně úrodných půdách. Většina semen hromadně klíčí na jaře až je tepleji, v dubnu až červnu. Nejlépe vzcházejí semena z hloubky do 5 cm. Hlavní vývoj rostliny, tj. růst a tvorba květů a semen, probíhá od druhé poloviny léta až do zimy. V teplejších krajích za příznivých okolností (např. přeorání půdy) může vyrůst i druhá generace rostlin.\n\nSemena se do půdy dostávají přímým vysemeňováním rostlin na polích, rozvozem neošetřeného kompostu a hnoje nebo balíčkovanou sadbou.\n\nJako plevelná rostlina škodí zaplevelováním okopanin, zeleniny a jiných plodin nevytvářející zapojený porost. Rychle rostoucí stínící rostliny, trvalky a obilniny ji silně potlačují. Je jedovatá a není vhodná jako píce, mléko krav krmených bažankou roční dostává modrou barvu. Na pastvě ji dobytek nepožírá, rostlina zapáchá. Dříve se používala jako léčivka, ale od toho se již upustilo.\n\n\n \n"}
{"id": "584087", "url": "https://cs.wikipedia.org/wiki?curid=584087", "title": "Ostřice zakřivená", "text": "Ostřice zakřivená\n\nOstřice zakřivená (\"Carex curvula\", syn.: \"Vignea curvula\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 5–20 (řidčeji až 40) cm. Je vytrvalá a hustě trsnatá. Listy jsou střídavé, přisedlé, s listovými pochvami. Lodyha je hladká, delší než listy, na bázi jsou vláknitě rozpadavé pochvy. Čepele listu jsou asi 1–1,5 mm žlábkovité až štětinovité, olivově zelené. Na vrcholu později žloutnou a odumírají a tím jsou listy jakoby zakřivené. \"Carex curvula\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Listeny na bázi květenství jsou jen šupinovité. Složené květenství je hlávkovitě stažené, cca 1–2 cm dlouhé a obsahuje nejčastěji 5–8 klásků, které jsou hnědé a na vrcholu obsahují samčí květy, dole samičí. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 5–8 mm dlouhá, na okraji ostnitě drsná, nahoře s dvouklaným zobánkem. Každá mošnička je podepřená plevou, která je kaštanově hnědá až žlutavá.\n\nOstřice zakřivená je evropský druh. Vyskytuje se v Pyrenejích, Alpách, Karpatech a v horách Balkánu. Roste v alpinských trávnících, a to jak na kyselém podkladě (subsp. \"curvula\"), tak na vápnitém (subsp. \"rosae\"). V ČR neroste, stejně tak nezasahuje do slovenských Karpat, odkud byla udávána jen omylem.\n\n \n"}
{"id": "584090", "url": "https://cs.wikipedia.org/wiki?curid=584090", "title": "Hostěrádky", "text": "Hostěrádky\n\nHostěrádky jsou:\n\n"}
{"id": "584092", "url": "https://cs.wikipedia.org/wiki?curid=584092", "title": "Zápas na Letních olympijských hrách 1988 – muži, volný styl do 74 kg", "text": "Zápas na Letních olympijských hrách 1988 – muži, volný styl do 74 kg\n\nZápas ve volném stylu ve váhové kategorii do 74 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 30 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584094", "url": "https://cs.wikipedia.org/wiki?curid=584094", "title": "Ostřice dělená", "text": "Ostřice dělená\n\nOstřice dělená (\"Carex divisa\", syn. \"Vignea divisa\"), neboli tuřice dělená, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–40 cm. Je vytrvalá, výběžkatá, netrsnatá. Má podzemní plazivé červenohnědé oddenky, ze kterých vyrůstají jednotlivé lodyhy. Lodyhy jsou trojhranné, nahoře slabě drsné, sivozelené, stejně dlouhé jako listy. Čepele listu jsou asi 2–3 mm široké, ploché, na líci drsné. Ostřice dělená patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Složené květenství je vejčité až podlouhle válcovité a trochu řídké, cca 15–25 mm dlouhé a 6–10 mm široké. Obsahuje cca 3–8 klásků, které na vrcholu obsahují samčí květy, dole samičí, horní klásek může být čistě samčí. Dolní listen je šupinovitý až listovitý, delší než květenství. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je cca 3–4 mm dlouhá, podélně žilnatá, světle až tmavě hnědá, nahoře s krátkým dvouklaným zobánkem. Každá mošnička je podepřená plevou, která je tmavě kaštanově hnědá se světlejším kýlem a úzkým okrajovým lemem, je často osinkatá a o málo delší než mošnička. Počet chromozómů je 2n=60.\n\nOstřice dělená roste v západní Evropě, přes jižní Evropu a na východ po střední Asii a Pákistán a v severní Africe. Byla zavlečena do Severní Ameriky, na Nový Zéland a do jižní Afriky. Ve střední Evropě roste na vlhčích loukách, někdy trochu zasolených, na písčitém substrátu.. V ČR neroste, nejbližší lokality jsou na jižním Slovensku a v Rakousku (u Neusiedler See).\n\n \n"}
{"id": "584101", "url": "https://cs.wikipedia.org/wiki?curid=584101", "title": "Antonio Daniloski", "text": "Antonio Daniloski\n\nAntonio „cyx“ Daniloski (10. červenec 1990 – 28. července 2010 Lüdenscheid, Německo) byl německým profesionálním hráčem Counter-Strike. V červenci 2007 se stal členem klanu Mousesports. Spolu se svým týmem vyhrál pětkrát v řadě ESL Pro Series, a dosáhli několika top umístění v mezinárodním mistrovství. Antonio byl také nedílnou součástí německého národního týmu. V roce 2008 mu byla udělena cena eSports Award za objev.\n\n28. července 2010 umírá ve věku 20 let při automobilové nehodě, když se vracel z letiště ve Frankfurtu kde nestihl odlet svého týmu na ESL Intel Extreme Masters v Šanghaji.\n\n\n\n"}
{"id": "584102", "url": "https://cs.wikipedia.org/wiki?curid=584102", "title": "Wrgha POWU orchestra", "text": "Wrgha POWU orchestra\n\nwrgha POWU orchestra je český dvanáctičlenný hudební soubor, jehož vedoucí postavou je klavírista a skladatel Tomáš Sýkora. Tvoří jej převážně absolventi a studenti Konzervatoře Jaroslava Ježka. Hrají spolu od roku 2007 a v březnu 2010 vydali svoje debutové album \"kapiloongo\". Kapela pravidelně koncertuje na české klubové i festivalové scéně.\n\nwrgha POWU orchestra hraje výhradně vlastní tvorbu, autorem hudby, která se pohybuje na pomezí žánrů, je Tomáš Sýkora. Skladby jsou komponovány pod vlivem současné hudby, jazzu a filmové hudby. Jazzový publicista Vladimír Kouřil specifický zvuk skupiny označuje za „promenádní hudbu“.\n\nKromě běžných koncertů zní hudba wrgha POWU orchestra také při divadelním představení \"Kráska a Netvor\" kladenského Divadla Lampion. Autorem hudby je Tomáš Sýkora a při premiéře 18. září 2009 hrál jeho soubor v divadle živě.\n\n\nZákladem orchestru je klasické smyčcové kvarteto doplněné o trubku, klarinet, příčnou flétnu a akordeon. Rytmiku tvoří kytara, bicí, kontrabas a kapelníkův klavír. Složení má připomínat zmenšený symfonický orchestr. Do roku 2008 sestavu doplňoval i dirigent Daniel Wunch. \n\nPočátkem roku 2008 z kapely odešel původní kytarista Marek Doubrava, jehož nahradil Michal Šinka. Původní soubor o deseti hudebních nástrojích byl několikrát rozšířen – koncem roku 2008 se ke kapele přidal bubeník Cyril Lojda a v polovině roku 2010 přibyla trubka Štěpánky Balcarové.\n\nV roce 2012 došlo k obměně třetiny souboru – Martina Kroupu u violy vystřídal Ilya Blackwedge, Petru Reksoprodjo u violoncella Šimon Marek, Michala Šinku u kytary José De La Hoz a Cyrila Lojdu u bicích Petr Mikeš. Michal Šinka i Cyril Lojda kapelu opustili kvůli začátku jejich studia na Berklee College of Music v americkém Bostonu.\n\n\n"}
{"id": "584105", "url": "https://cs.wikipedia.org/wiki?curid=584105", "title": "Farmaceutická lobby", "text": "Farmaceutická lobby\n\nFarmaceutická lobby - v anglofonních zemích též zvaná Big Pharma - je označení pro placené zástupce velkých farmaceutických a biomedicínských společností, kteří se snaží ovlivnit rozhodování zejm. vlád tak, aby byla legislativa výhodná pro jejich obchodní činnost. Snaha ovlivnit rozhodování může být akceptovatelná, jako například snaha ovlivnit legislativu tak, aby zajišťovala dostatečnou ochranu duševního vlastnictví farmaceutických firem, nebo snaha o legislativní usnadnění spolupráce s vysokými školami. Některé snahy farmaceutické lobby však mohou být značně kontroverzní, například snaha o zahrnutí nového léku do široce hrazené terapie např. na základě veřejného zdravotního pojištění zejména v případě, kdy k léku existuje podstatně levnější plnohodnotná náhrada, nebo snaha o omezení odpovědnosti při neočekávaném poškození pacienta lékem. Velký objem financí ve farmaceutickém průmyslu a kontroverze kolem některých cílů farmaceutické lobby vedly ke vzniku řady konspiračních teorií ve kterých hraje farmaceutická lobby ústřední roli.\n\nNejvětších 20 farmaceutických společností a jejich obchodní skupiny, \"Pharmaceutical Research and Manufacturers of America (PhRMA)\" a organizace v biotechnologickém průmyslu mezi lety 1998 až 2004 lobbovaly pro nejméně 1600 legislativních položek. Podle nezávislé organizace \"Center for Responsive Politics\" (\"Středisko za odpovědnou politiku\") farmaceutické společnosti mezi lety 1998 a 2005 utratily 900 milionů dolarů na lobbování, což je více než v jakémkoli jiném odvětví. Během stejného období darovali 89,9 milionů dolarů politickým stranám a kandidátům na federální úrovni, přičemž poměr darů pro republikány ku demokratům byl zhruba 3 : 1. Podle \"Střediska pro veřejnou morální integritu\" jen od ledna 2005 do července 2006 utratily farmaceutické společnosti zhruba 182 milionů dolarů na lobbování na federální úrovni. Farmaceutický průmysl měl v roce 2003 ve Washingtonu 1274 registrovaných lobbistů, z toho bylo 476 bývalých federálních úředníků.\n\nKritici poukazují na to, že vliv farmaceutického průmyslu vede k legislativě příznivé farmaceutickým firmám, samozřejmě na účet pacientů. Průchod \"Medicare Prescription Drug Improvement and Modernization Act of 2003\" legislativním procesem byl považován jedno z největších vítězství farmaceutického průmyslu; současně jde o jedno z nejkontroverznějších legislativních opatření, protože zabraňuje vládě jednat o výši cen léků poskytovaných v rámci programu Medicare. Ve výsledku tak představuje \"61 %\" nákladů na léky v Medicare přímý zisk pro farmaceutické společnosti. \n\nTéž vysoké ceny léků na předpis jsou předmětem dlouho trvající kontroverze. Farmaceutické firmy tvrdí, že vysoké ceny jsou výsledkem jejich nákladných výzkumných programů, kritici však poukazují na to, že je nemalá část rozpočtu farmaceutických firem věnovaná na marketing a lobbing. Podle Marcia Angella, bývalé šéfredaktorky časopisu \"The New England Journal of Medicine\", jsou \"\"Spojené státy jsou jedinou vyspělou zemí, která umožňuje farmaceutickému průmyslu přesně to, co trh snese.\"\"\n\nSponzorování klinického výzkumu farmaceutickým průmyslem prošlo v posledních letech podrobným přezkoumáním. Dotace vědcům spolupracujícím s farmaceutickým průmyslem vyvolávají pochybnosti o objektivitě jejich výzkumu. \n\nLexchin a kol. publikovali v roce 2003 analýzu třiceti publikovaných studií a dospěli k závěru, že skutečně dochází k ovlivňování výsledků ve prospěch sponzora. Jako nejčastější chybu, která vede ke zkreslení, uvádějí výběr nevhodné srovnávací skupiny a nižší ochotu publikovat výsledky, které jsou v rozporu s očekáváním sponzora (tzv. \"publication bias\"). \n\nZjištění o porušování publikační etiky pod vlivem farmaceutických firem vedla k tomu, že odborné časopisy zpřísnily podmínky pro zajištění objektivity publikovaných prací. O účinnosti těchto opatření se vedou spory. Zatímco Vincent Lawton, poradce v oblasti zdravotnictví a čestný člen správní rady \"Medicines and Healthcare products Regulatory Agency, London\", je přesvědčen o tom, že stávající opatření jsou dostatečná, lékař a spisovatel Ben Goldacre je přesvědčen o opaku. \n\nPodle odborníků, jako jsou např. J.K. Haddad (University of California, San Francisco) nebo J.P. Kassirer (Tufts University School of Medicine), motivují přímý marketing, vzorky zdarma a výzkumné renty lékaře předepisovat konkrétní léčiva více, než by bylo třeba.\n\nLékaři jsou ovlivněni ve prospěch hostících firem.\n\n\n"}
{"id": "584121", "url": "https://cs.wikipedia.org/wiki?curid=584121", "title": "Věra Jordánová", "text": "Věra Jordánová\n\nVěra Jordánová, rozená Věra Nováková (* 15. dubna 1928 Praha) je česká herečka a televizní režisérka.\n\nSvé dětství prožila ve Šternberku, její otec zde působil jako vojenský lékař, maminka byla vystudovaná operní zpěvačka. Ve Šternberku chodila na základní školu a navštěvovala čas od času místní ochotnické divadlo. Po obsazení Sudet v říjnu roku 1938 se celá její rodina nuceně odstěhovala do Prahy.\n\nV Praze na AMU posléze vystudovala herectví, po jejím absolutoriu po šest let působila v angažmá v libereckém divadle. Zde se také seznámila se svým manželem, v roce 1957 se jim narodila dcera, která se pak v dospělosti stala scenáristkou. Po mateřské dovolené získala místo asistentky režie v Československé televizi. Během tohoto zaměstnání vystudovala filmovou režii na pražské FAMU, v Československé televizi a později i v České televizi se věnovala téměř výhradně režírování televizních pohádek i televizních inscenací.\n\nV současné době je již v důchodu, občas pracuje jako turistická průvodkyně pro německy mluvící turisty v hlavním městě Praze.\n\n\n"}
{"id": "584124", "url": "https://cs.wikipedia.org/wiki?curid=584124", "title": "Třída Delhi", "text": "Třída Delhi\n\nTřída Delhi (jinak též Projekt 15) je třída víceúčelových raketových torpédoborců indického námořnictva. Loděnice Mazagon Dock v Bombaji postavila celkem tři jednotky této třídy, pojmenované \"Delhi\", \"Mysore\" a \"Mumbai\". Do služby vstoupily v letech 1997-2001. Doposud jsou to největší válečné lodě, které Indie postavila v domácích loděnicích. Z Indie přitom pochází 70% jejich komponentů.\n\nJednotky třídy \"Delhi\":\n\nKonstrukce lodí je odvozena od ruských torpédoborců třídy Kashin, s využitím prvků fregat třídy \"Godavari\" a torpédoborců třídy \"Sovremennij\".\n\nHlavňovou výzbroj představuje 100mm kanón AK-100 v dělové věži na přídi a čtyři komplety pro blízkou obranu AK-630 s 30mm rotačními kanóny. Lodě dále nesou čtyři čtyřnásobná odpalovací zařízení ruských protilodních střel Ch-35 (v kódu NATO SS-N-25) s dosahem až 130 km (mají je nahradit střely BrahMos). K boji proti letadlům slouží dvě jednoduchá odpalovací zařízení řízených střel systému Štil (exportní verze kompletu Uragan, v kódu NATO SA-N-7) s dosahem 25 km. Jedno je na přídi a druhé za zadním komínem. Torpédoborce byly vybaveny též obranným systémem využívajícím izraelských střel moře-vzduch Barak 1 (odpalovány z osminásobných vertikálních vypouštěcích sil). Z pětihlavňového 533mm torpédometu mohou být odpalovány protiponorkové střely SS-N-15 Starfish a SS-N-16 Stallion. Protiponorkovou výzbroj doplňují dva raketové vrhače hlubinných pum RBU-6000. Na zádi je přistávací plošina a hangár pro dva vrtulníky typu HAL Chetak či HAL Dhruv.\n\nPohonný systém je koncepce CODAG. Pro plavbu ekonomickou rychlostí slouží diesely KVM-18 a při bojovém nasazení se k nim přidají ještě plynové turbíny AM-50. Lodní šrouby jsou dva. Nejvyšší rychlost dosahuje 28 uzlů.\n"}
{"id": "584126", "url": "https://cs.wikipedia.org/wiki?curid=584126", "title": "CZ 36", "text": "CZ 36\n\nPistole ČZ vzor 36 je kapesní DAO samonabíjecí pistole komorovaná pro náboj 6,35 mm Browning. Přepracovaná a zjednodušená produkce od roku 1946 nese označení ČZ vzor 45. Vzhledem k podobnosti obou variant je možné se setkat s označením CZ 36/45. Pistole je určena ke skrytému nošení a obranné střelbě na krátkou vzdálenost, proto nemá mířidla. Pistole vz. 36 byla jednou z prvních seriově vyráběných pistolí svého druhu.\n\nModernizovaná výroba po roce 1992 nese označení CZ 92.\n\nPistole vz. 36/45/92 je pistole s dynamickým závěrem a pouze dvojčinnou spouští (DAO). Zbraň není vybavena manuální pojistkou (vyjma vz. 36P) ani záchytem závěru. Vzhledem k povaze určení zbraně k osobní obraně na krátkou vzdálenost není vybavena mířidly, pouze drážkou v horní části závěru. V zásobníkové šachtě se nachází zásobníková pojistka, která po vyjmutí zásobníku přerušila kontakt spoušťového táhla s kohoutkem. Existovaly také tovární pistole v chromovaném provedení. Pažbička pistolí vz. 36 byla vyrobena z červenohnědého Textoplastu s postranním rybinovým zdrsněním a emblémy České zbrojovky na obou horních plochách. Pistole vz. 45 a 92 staršího provedení mají pažbičku vyrobenou z černého plastu (vz. 45 s postranním rybinovým zdrsněním, vz. 92 s horizontálními drážkami), zatímco novější provedení vz. 92 mají pažbičku z černého plastu s vybráním pro prsty.\n\nRozborka se provede potažením závěru přibližně jeden centimetr dozadu. V této poloze lze otočit hlavní o jednu čtvrtinu otáčky ve směru hodinových ručiček. Po tomto otočení lze závěr i s hlavní stáhnout dopředu. U pistolí vz. 36 P slouží k vymezení správné plohy manuální pojistka.\n\nV první polovině roku 1933 projevil Vojenský technický ústav zájem o kapesní pistole v ráži 6,35 mm Browning, které by se mohly stát doplňkovými resp. osobními zbraněmi armádních důstojníků. Obrátil se proto na konstrukční oddělení zbrojovky, aby navrhlo pro tyto účely vhodnou kapesní pistoly vhodné kapesní pistole. pro tyto účely. Během jednání zástupců Zbrojovky s VTÚ konajícím se koncem března 1933 došlo k specifikaci představ a požadavků požadovanou pistoli.\n\nMezi těmito požadavky nebyl kladen důraz na moderní funkci spoušťového napínání, které zástupce VTÚ plukovník Zelinka považoval za komplikovanou pro kapesní pistoli dané ráže a z tohoto důvodu nedoporučoval na této dále variantě pracovat. Preferováno tak bylo spíše osvědčené řešení jednočinné spouště s vnitřním kladívkem nebo přímoběžným úderníkem. Z nedochovaných důvodů trvali zástupci VTÚ na požadavku aby byla pistole vybavena manuální pojistkou (s pracovním úhlem 180 stupňů). V důsledku těchto požadavků vznikly v konstrukční kanceláři zbrojovky vzorky pistolí, jež se vzájemně lišily svým uspořádáním, avšak shodným rysem bylo využití osvědčeného a velmi rozšířeného přímoběžného úderníku. Stejně jako se nedochovaly důvody proč VTÚ požadoval pistoli vybavenou manuální pojistkou, nedochovaly se důvody proč nakonec zvítězilo řešení pistole s dvoučinnou spouští a zásobníkovou pojistkou. Již následující roku vytvořil Myška prototyp pistole, který byl po provední úprav uveden do sériové výroby v roce 1936. Na samém konci roku 1936 zakoupilo 223 kusů policejní ředitelství v Brně pro příslušníky kriminální policie.\n\nKonstrukčním řešením zásobníkové pojistky a dvoučinné spouště (tzv. revolverové spouště) vycházel konstruktér České zbrojovky František Myška ze svého patentu k prototypu pistole ČZ vz. 24 vybavené spoušťovým napínáním, vyvinutého v roce 1927 pro účast ve zkouškách na novou zbraň polské armády a jezdectva, zbrojovkou interně označovaný jako tzv. \"samonapínač\".\n\nPoznatky získané při vývoji pistole vz. 36 využil František Myška při konstrukci armádní DAO pistole vz. 38.\n\nJediným pojistným prvkem zbraně kromě dvoučinné spouště byla zásobníková pojistka, která blokovala pohyb táhla spouště při vyjmutém zásobníku. Během výroby vznikla méně rozšířená varianta opatřená manuální otočnou pojistkou. Pojistka v zajištěném stavu zabraňovala pohybu spouště a také sloužila k vymezení pozice závěru pro rozborku. Toto provedení vybavené pojistkou bylo později zbrojovkou označeno jako ČZ vz. 36 P.\n\nPo skončení druhé světové války byla pistole modernizována Janem Kratochvílem (konstruktér pistolí vz. 50 a vz. 52), který jí přepracoval s důrazem na zjednodušení a zlevnění výroby. Hlavními změnami oproti vz. 36 jsou:\n\n\nPodstata přepracování nebyla chráněna patentovou ochranou. Přepracovaná pistole bylo označena jako pistole ČZ vz. 45. Pistole vz. 45 byla vyráběna v České zbrojovce Strakonice od ledna 1946 až do roku 1952 v počtu 95496 kusů. Výroba byla přesunuta do Uherského Brodu, kde ovšem k pokračování výroby nedošlo. Pouze v roce 1961 a 1962 zde byla vyrobena malá série.\n\nV roce 1992 byla zbraň upravena a nově označena jako CZ 92. Česká zbrojovka tuto pistoli vyráběla ve dvou provedeních, lišících se umístěním zádržky zásobníku. Starší provedení mají stejně jako vz. 36 a vz. 45 zádržku zásobníku umístěnou na spodní straně rukojeti. Novější provedení mají zádržku zásobníku umístěnou na levé straně rukojeti u kořene lučíku. Obě provedení se liší tvarem rukojeti a mírně pak hmotností a rozměry.\n\n\n\n"}
{"id": "584127", "url": "https://cs.wikipedia.org/wiki?curid=584127", "title": "Zápas na Letních olympijských hrách 1988 – muži, volný styl do 82 kg", "text": "Zápas na Letních olympijských hrách 1988 – muži, volný styl do 82 kg\n\nZápas ve volném stylu ve váhové kategorii do 82 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 29 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584129", "url": "https://cs.wikipedia.org/wiki?curid=584129", "title": "Zápas na Letních olympijských hrách 1988 – muži, volný styl do 90 kg", "text": "Zápas na Letních olympijských hrách 1988 – muži, volný styl do 90 kg\n\nZápas ve volném stylu ve váhové kategorii do 90 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 28 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584131", "url": "https://cs.wikipedia.org/wiki?curid=584131", "title": "Červenec 2010", "text": "Červenec 2010\n\n"}
{"id": "584133", "url": "https://cs.wikipedia.org/wiki?curid=584133", "title": "Psychoteror (Červený trpaslík)", "text": "Psychoteror (Červený trpaslík)\n\nPsychoteror (anglicky \"Terrorform\") je třetí epizoda páté série (a celkově dvacátá sedmá) britského kultovního sci-fi seriálu \"Červený trpaslík\". Poprvé byla odvysílána 5. března 1992 na stanici BBC2.\n\nKryton s Rimmerem přistanou na psychoměsíci, který je schopný zhmotnit ty nejtemnější stránky Rimmerovy duše. Listerovi s Kocourem se podaří vyprostit a opravit Krytona, k záchraně Rimmera však bude potřeba více než jen salvy z bazukoidů.\n\nRimmer s Krytonem přistanou na tělesu třídy S3, aby ho obsadili jménem Vesmírného sboru. Během zdlouhavého a nudného (pro Krytona) obřadu těleso začne soptit a měnit se před očima. Jedná se totiž o psychoměsíc, který je schopen zhmotnit podoby jedincovy duše, v tomto případě Rimmerovy. Arnold je zajat malými tvory v černých kápích a se svítivýma červenýma očima, Kryton je zavalen troskami.\n\nKrytonovi se podaří uvědomit o nehodě Červeného trpaslíka, Lister s Kocourem přiletí, Krytona vyprostí a opraví. Poté se vydají společně zachránit i Arnolda. Ten je mezitím připoután ke kůlu a naolejován mladými pomocnicemi pro Velkého úchyla, své vlastní zhmotněné sebepohrdání. Čekají ho ty nejhorší muka, jaké si dovede sám představit. Ostatní se však přes Les ponížení a Bažinu zoufalství dostanou až do žaláře, kde je Rimmer vězněn. Cestou minou pomníčky Rimmerových ztracených charakterových vlastností, například sebevědomí, štědrost, čest či šarm. Hoši z Trpaslíka pálí na Velkého úchyla z bazukoidů, ten se však stáhne až ve chvíli, kdy Kryton řekne Rimmerovi, že je členem posádky, a proto jej neopustí.\n\nKdyž se vrátí na Kosmika dávají to ostatní Rimmerovi pěkně sežrat, v důsledku čehož se Kosmik začne propadat do tekutých písků. Velký Úchyl žádá Rimmerovo vydání, Kryton si však uvědomí, že jejich nepřítel není venku na planetě, ale uvnitř Rimmerovy hlavy. Proto začnou všichni předstírat, že mají Rimmera rádi. Arnold tomu nakonec uvěří a Kosmik se osvobodí.\n\n"}
{"id": "584134", "url": "https://cs.wikipedia.org/wiki?curid=584134", "title": "Sex bez penetrace", "text": "Sex bez penetrace\n\nSex bez penetrace je způsob sexuálního chování, kdy nedochází ke vnikání (penetraci) obvykle penisu do tělesných dutin. Tento způsob sexuality se považuje za méně agresivní, nikoliv však méně závažný z pohledu forénzní sexuologie, než penetrační pohlavní styk.\n\nNejčastější způsob nepenetračních sexuálních technik je masturbace, petting, sumata, felace (méně častá je autofelace), cunnilingus, anilingus (rimming).\n\nNepenetrační sexualita patří do rejstříku normálního sexuálního chování a provází lidskou sexualitu po celý aktivní sexuální život, ať ve formě běžné součástí pohlavního styku, kdy předchází nebo se střídá s technikami penetračními, nebo ve formě zpestření bez nutné následné penetrace. Problémem se stává ve chvíli, kdy je u zdravého jedince či páru dominantní (výhradní) sexuální aktivitou (neplést s náhražkovou sexuální aktivitou), nebo v případě, že jde o nedobrovolné aktivity v páru (delikventní sexualita).\n\nV některých kulturách je nepenetrační způsob sexuality považován za „nesexuální“ a tedy společensky nekonfliktní a zcela přijatelný způsob chování (centrální Afrika). V jiných kulturách, především s výrazným náboženským vlivem, jde o techniky obecně nepřijatelné („nepřirozené“, „nedůstojné“, „ponižující“) a delikventní i v manželské sexualitě. V těchto zemích jsou pak tyto aktivity delikventní i u nesezdaných párů (předmanželská sexualita je trestná).\n"}
{"id": "584135", "url": "https://cs.wikipedia.org/wiki?curid=584135", "title": "Vladimir Kokovcov", "text": "Vladimir Kokovcov\n\nVladimir Nikolajevič Kokovcov (; , Gorna-Pogrovskoje, Ruské impérium – 29. ledna 1943, Paříž, Francie) byl ruský politik, v letech 1911 - 1914 premiér Ruského impéria.\n\nVladimir Kokovcov se narodil v rodině zemského magnáta. V roce 1872 ukončil studium na Alexandrovském lyceu v Carském Selu, v letech 1873 - 1879 působil na ministerstvu spravedlnosti.\n\nOd roku 1896 byl Kokovcov náměstkem ministra financí. V letech 1902 - 1904 byl státním sekretářem. V letech 1904 – 1914 byl s přestávkami ministrem financí.\n\nPo zavraždění premiéra Stolypina roku 1911 byl předsedou rady ministrů. Nebyl velkým zastáncem cara Mikuláše II. a jeho vedení armády, měl také konflikty s Dumou. Zachovával negativní postoj i k Rasputinovi. Roku 1914 byl odvolán.\n\nRoku 1917 podporoval únorovou revoluci. Roku 1918 emigroval. Usídlil se ve Francii, kde také zemřel. Byl pochován na ruském hřbitově v Sainte-Geneviève-des-Bois.\n"}
{"id": "584136", "url": "https://cs.wikipedia.org/wiki?curid=584136", "title": "Čochtan", "text": "Čochtan\n\nČochtan je divadelní postava z české verze původně amerického muzikálu \"Divotvorný hrnec\" (autor Burton Lane), z původního irského skřítka jménem Og se v jeho české verzi stal jihočeský vodník Čochtan. Tuto postavu v 50. letech velice zpopularizoval spoluautor české úpravy tohoto muzikálu Jan Werich, který zde tuto postavu v Divadle ABC také sám hrál. Z jeho české úpravy muzikálu pak pochází jeden z jeho vůbec nejznámějších divadelních dialogů s názvem Čochtan vypravuje, jedná se o dialog vodníka Čochtana s dívenkou Káčou, v původním představení v Divadle ABC ji hrála a zpívala Soňa Červená. Tento dialog byl několikrát vydán na gramofonových deskách, později byl vydán i na CD. V jedné verzi s ním vystupuje i jeho dcera Jana Werichová, na původní nahrávce byla po mnoho let skryta pod pseudonymem \"Jana Hálová\", patrně kvůli tehdejší velké popularitě jejího otce. Jan Werich tuto scénku v mírně pozměněné podobě natočil několikrát i s dalšími partnerkami, např. se Zdenou Ptáčkovou nebo Jaroslavou Adamovou.\n\nPostava Čochtana byla a doposud i je natolik populární, že onen populární dialog později hráli a prováděli i další populární čeští herci a komici, za všechny ostatní jmenujme častého představitele vodníků Josefa Dvořáka. nebo výborného slovního eskamotéra Felixe Holzmanna. Postavu Čochtana ztvárnil v Ústí nad Labem například i komik Josef Náhlovský. V televizním pořadu \"Abeceda\" z roku 1985 se jako Čochtan předvedl Waldemar Matuška a Káča Jana Hlaváčová.\n\n"}
