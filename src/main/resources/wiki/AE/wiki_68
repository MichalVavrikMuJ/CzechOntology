{"id": "695828", "url": "https://cs.wikipedia.org/wiki?curid=695828", "title": "Bambiriáda", "text": "Bambiriáda\n\nBambiriáda byla každoroční přehlídka činnosti sdružení dětí a mládeže a středisek volného času. Bambiriádu od roku 1999 do roku 2015 pořádala Česká rada dětí a mládeže. Děti a mladí lidé měli možnost vybrat si nejlepší volnočasovou aktivitu. Bambiriáda se konala jednou za rok ve všech krajích České republiky. Trvala 2 až 4 dny a jejími branami prošlo okolo 250 000 lidí. Měla formu přehlídky pod širým nebem, kde měla jednotlivá sdružení své stánky nebo prezentace a součástí „městečka“ bylo vždy pódium.\n\nUskutečněné Bambiriády s přehledem měst kde byla akce pořádána.\n\n\nOd roku 2004 je Bambiriáda pořádána i na Slovensku.\n\n"}
{"id": "695829", "url": "https://cs.wikipedia.org/wiki?curid=695829", "title": "Orellana la Vieja", "text": "Orellana la Vieja\n\nOrellana la Vieja je španělská obec situovaná v provincii Badajoz (autonomní společenství Extremadura).\n\nObec je vzdálena 33,8 km od města Villanueva de la Serena, 79 km od Méridy a 138 km od města Badajoz. Patří do okresu Vegas Altas a soudního okresu Villanueva de la Serena. Obcí protéká řeka Guadiana.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 459 usedlostí a 1 766 obyvatel.\n"}
{"id": "695831", "url": "https://cs.wikipedia.org/wiki?curid=695831", "title": "Caligae", "text": "Caligae\n\nCaligae (singulár caliga) jsou sandály, které používali římští vojáci v době antického Říma. Byly asi do poloviny lýtka vysoké a na šlapkách měly kulaté železné kolíky (podobně jako tretry), které jim usnadňovaly chůzi a zvyšovaly tak dosah římského vojska.\n"}
{"id": "695832", "url": "https://cs.wikipedia.org/wiki?curid=695832", "title": "Dům Dykova 14 (Praha)", "text": "Dům Dykova 14 (Praha)\n\nDům Dykova 14 v Praze je prvorepubliková vila v Praze na Vinohradech, číslo popisné 1084. Má bohatou historii, spjatou nejvíce s Československým a Českým rozhlasem a také se Svobodnou Evropou. Nyní ji vlastní Český rozhlas a do října 2011 tu sídlila jeho publicistická stanice Český rozhlas 6.\n\nAutorem architektonického návrhu vily a její realizace je architekt a stavitel Václav Pulcman. Dokončena v dnešní podobě byla roku 1936. Ulice se původně jmenovala Letohradská, potom Dykova, od 50. let 20. století Hviezdoslavova. Po listopadu 1989 se vrátil název Dykova. Orientační číslo zůstávalo ale stejné, takže adresa objektu byla: Letohradská 14, Dykova 14 a Hviezdoslavova 14.\n\nBudova stojí v Městské památkové zóně Vinohrady, Žižkov, Vršovice.\n\nDům na adrese Dykova 14 nechal postavit roku 1916 inženýr Josef Košťálek. Po jeho smrti prodala dům jeho manželka Rudolfu Krausovi, původně z Jihlavy. Ten nechal vilu v roce 1927 přestavět architektem Vondráškem a Pulcmanem do dnešní podoby.\nRudolf Kraus a jeho žena Hedvika měli jediného syna Františka, který vilu zdědil po smrti rodičů v roce 1937. Se zavedením norimberských zákonů byl ovšem z vily v roce 1941 vystěhován, nejprve do Dlouhé ulice v Praze a poté do koncentračního tábora v Lodži, kde bezdětný zahynul. Dům byl ještě předtím takzvaně prodán do majetku vystěhovaleckého fondu pro Čechy a Moravu, kam se tehdy převáděl veškerý likvidovaný židovský majetek a z něhož se financovaly deportace Židů do koncentračních táborů. Dům zabralo nacistické gestapo.\n\nV sousední vile na téže straně ulice, dnes hostelu, v Dykově ulici 20, o tři zahrady dál je pamětní deska připomínající osudy těhotných židovských žen, které sem byly za války převáženy k porodům. Byla zde totiž tajná policejní porodnice. Děti byly matkám odebrány většinou hned po porodu a dány na převýchovu do německých rodin. Co gestapo udělalo z vily č. 14, se nepodařilo přesně vypátrat, k dispozici jsou jen kusá svědectví. Například maminka Karla Lhotky, dnes vrátného Českého rozhlasu, zde byla za války na výslechu kvůli odbojové činnosti svého manžela. O podrobnostech se před synem nikdy nezmiňovala, ale jisté je, že krátce na to byla i s malým Karlem odvezena do pracovního tábora v Německu.\n\nDalším majitelem během okupace byl generál baron Bernd Wolf von Lüdinghausen, který za války zasedal v několika správních radách různých českých podniků, které měly strategický význam pro hospodářství a vedení války. Po odchodu generála na frontu zabavil vilu protekorátní stát, konkrétně ministerstvo obrany Protektorátu Čechy a Morava. Nedaleko odtud, z Husova sboru v Dykově 1, vysílal Český rozhlas v pohnutých dnech Pražského povstání roku 1945. Na konci 2. světové války vystřídala gestapo sovětská Rudá armáda a usadila se tady její zvláštní složka Směrš, která hledala ruské emigranty.\n\nV roce 1945 vilu zkonfiskovala obnovená Československá republika a dala k dispozici ministerstvu obrany, které ji v roce 1956 převedlo na Československý rozhlas pod podmínkou, že zde bude sídlit rozhlasová armádní redakce, která vysílala už od vzniku Československého rozhlasu. Odtud název pracoviště v rámci Československého i Českého rozhlasu - Armáda, který se užívá dodnes.\n\nV padesátých letech byla také přejmenována ulice, takže adresa vily byla Hviezdoslavova 14.\n\nPo válce přešla vlastnická práva k budově ministerstvu obrany, které zde zřídilo armádní rozhlasové vysílání. V roce 1956 ho převzal Československý rozhlas a na něj byla převedena i budova. Sídlilo zde nadále armádní vysílání Československého rozhlasu (například pořad \"Polní pošta\"), natáčely se pohádky na dobrou noc Hajaja a rozhlasové hry. Natáčel tu například režisér Karel Weinlich nebo režisérka Hana Vohryzková. Vznikl zde pořad svérázného humoru z fiktivní Nealkoholické vinárny U Pavouka. V říjnu roku 1966 se zde konala ustavující schůze Divadla Járy Cimrmana, kde se zrodila postava českého génia. Tuto památnou událost připomíná pamětní deska u vchodu. U zrodu divadla stáli tehdejší zaměstnanci armádní redakce Československého rozhlasu Jiří Šebánek, Zdeněk Svěrák a Miloň Čepelka. Zakládající listina divadla byla přečtena Jiřím Šebánkem 29. října 1966.\n\nMiloň Čepelka ve vile nějaký čas bydlel v původní ložnici majitelů. Na začátku 50. let se do kanceláře 2x3 metry nastěhoval i redaktor Emanuel Matys s těhotnou manželkou, do podkroví Ladislav Vejvodský a v suterénu bydlela někdejší správcová Josefa Löblová. Na konci 50. let se je rozhlas rozhodl vystěhovat, což se neobešlo bez soudních průtahů. Do bytu po správci nastěhoval informátora, jak čteme v zápisu z rozhlasové schůze v roce 1956. A tak se v přízemní hale u televize musela na přelomu 50. a 60. let scházet zajímavá společnost: obyvatelé vily s armádními redaktory a tehdy známí herci a herečky, kteří do studia chodili točit pohádky a pořady pro mládež. A na zahradu opatřil rozhlasový zahradník srnku…\nV srpnu roku 1968 odtud vysílalo poslední svobodné studio Československého rozhlasu za okupace Československa armádami zemí Varšavské smlouvy. Jedním z redaktorů zde byl i Sláva Volný, později známý ze Svobodné Evropy. Vysílací pracoviště ve Hviezdoslavově ulici 14 bylo jedním z míst tzv. štafety regionálních vysílacích studií.\n\nPracoviště Československého rozhlasu v Dykově ulici 14 je spjato také s dopravním rozhlasovým vysíláním. V roce 1974 se tu zrodila redakce \"Zelené vlny Hvězdy\", která začala na rozhlasových vlnách informovat řidiče o dopravní situaci na československých silnicích. Ve spolupráci s tehdejší Veřejnou bezpečností vysílání probíhalo nejprve v rámci hlavního města Prahy a Středočeského kraje, později se začalo vysílat na celostátním československém okruhu Hvězda (dnes ČRo1 Radiožurnál a Slovensko 1).\n\nPo listopadu 1989 neměla budova nějaký čas využití, až se sem v březnu roku 1998 opět nastěhovala česká redakce Rádia Svobodná Evropa, která společně s dalšími zahraničními rozhlasovými stanicemi (BBC, Hlas Ameriky, Deutsche Welle) a Českým rozhlasem začala vytvářet zpravodajsko-publicistickou stanici Český rozhlas 6. Šéfredaktorem stanice byl prezident českého vysílání Rádia Svobodná Evropa Pavel Pecháček.\n\nRozhlasová stanice Český rozhlas 6 – Rádio Svobodná Evropa začala z Dykovy 14 vysílat 1. března 1998. Po zrušení Rádia Svobodná Evropa v září 2002 pokračovalo vysílání pouze jako Český rozhlas 6 od 1. října 2002. Ten vysílá dodnes. V redakci Českého rozhlasu 6 - Rádia Svobodná Evropa v Dykově ulici 14 se postupně vystřídali například tito novináři: Lída Rakušanová, Yvonne Přenosilová, Martin Štěpánek, Olga Kopecká, Martin Schulz, Ivan Binar, Karel Moudrý, Míloslav Langer, Jan Měkota, Milan Schulz, Jiří Slavíček, Jefim Fištejn, Jan Jůn, Radko Kubičko, Milan Bouška, Ondřej Konrád, Petr Hartman, Vladimír Pavrovský, Jiří Ješ, Jan Bednář, Jana Šmídová, Jana Blažková, Martina Mašková, Antonín Bajaja, Jan Rejžek, Vladimír Just, Jan Béér, Ivan Štern, Peter Duhan, Daniel Raus, Petr Holub, Jarmila Balážová, Terezie Jirásková, Markéta Ševčíková, Daniela Vrbová, Milan Hanuš.\n\nV letech 1998–2002 se odtud vysílal hlavní publicistický pořad Rádia Svobodná Evropa Události a názory, pořad komentářů a politických analýz, u jehož zrodu stál první ředitel Rádia Svobodná Evropa Ferdinand Peroutka. Pořad pokračuje dodnes na Českém rozhlase 6 s názvem Názory a argumenty. Svůj pořad Nežádoucí texty z doby nesvobody zde natáčel v letech 2002–2006 herec a divadelní principál Radim Vašinka. Právník a ústavní soudce Vojtěch Cepl zde připravoval pořad \"Demokracie v teorii a praxi\" se Zdeňkem Sudou a později svůj vlastní pořad \"Člověk a demokracie\". V letech 2003–2005 se z Dykovy 14 vysílal politicko-satirický pořad \"Dobrý názor\", přátelé s herečkou Evou Holubovou a herci Josefem Hrubým a Bohumilem Kleplem v dramaturgii Jana Šterna. V letech 2003–2011 tu vysílal svůj pořad publicista Jan Rejžek s divadelním kritikem Vladimírem Justem s názvem \"Kritický klub Jana Rejžka\" (původně \"Člověk a kultura\"). Pořad byl rozhlasovým pokračováním televizního kritického klubu \"Katovna\". Své Páteční zamyšlení na konci týdne odtud vysílal v letech 1998–2011 publicista Jiří Ješ. V roce 2007 zde vznikl Klub přátel Šestky, jehož zakládajícím členem byl například profesor Libor Pátý.\n\nV letech 2007–2011 sídlila v budově Dykova 14 Redakce náboženského vysílání Českého rozhlasu.\n\nRedakce Českého rozhlasu 6 ukončila svoji práci v budově v Dykově ulici 2. října 2011 a nadále vysílá z hlavní budovy Českého rozhlasu na Vinohradské 12 a v Římské 13 a 15.\n\nPodle usnesení 29/11 Rady Českého rozhlasu z 24. února 2011 má generální ředitel zahájit přípravu prodeje rozhlasové budovy v Dykově 14. Rada Českého rozhlasu na své 2. veřejné schůzi „ukládá prozatímnímu řediteli ČRo Peteru Duhanovi zahájit přípravu prodeje objektu ČRo v Dykově ulici již v červenci 2011“.\n\n"}
{"id": "695833", "url": "https://cs.wikipedia.org/wiki?curid=695833", "title": "Jana Navarrská", "text": "Jana Navarrská\n\nJana Navarrská ( \"Joana de Navarra\", \"Jeanne de Navarre\", \"Jeanne Navarra\", \"Joan of Navarre\", 1370, Pamplona – 10. července 1437, Londýn) byla bretaňská vévodkyně a anglická královna.\n\nByla dcerou navarrského krále Karla II. a Johany, dcery francouzského krále Jana.\n\nV říjnu 1386 se stala třetí manželkou dosud bezdětného, téměř padesátiletého bretaňského vévody Jana, a povila mu početné potomstvo. Vévoda zemřel koncem roku 1399 a Jana se stala regentkou nezletilého syna.\n\nPo čtyřech letech vdovství se provdala za anglického krále Jindřicha, s nímž se údajně citově sblížila během jeho exilu v Bretani. Král trpěl chronickou kožní chorobou, která jej roku 1413 stála život. Roku 1419 byla Jana obviněna z čarodějnictví a odsouzena k domácímu vězení na hradě Pevensey v Sussexu. Po čtyřech letech vězení pokračovala v nenápadném životě na hradě Nottingham. Zemřela roku 1437 a byla pohřbena po Jindřichově boku v Canterburské katedrále.\n\n"}
{"id": "695836", "url": "https://cs.wikipedia.org/wiki?curid=695836", "title": "Palomas (Badajoz)", "text": "Palomas (Badajoz)\n\nPalomas je španělská obec situovaná v provincii Badajoz (autonomní společenství Extremadura).\n\nObec je vzdálena 4,5 km od obce Puebla de la Reina, 39,5 km od Méridy a 90 km od města Badajoz. Patří do okresu Tierra de Barros a soudního okresu Villafranca de los Barros. V obci se stýkají tři hlavní silnice EX-210, EX-212 a EX-335.\n\nV roce 1834 se obec stává součástí soudního okresu Almendralejo. V roce 1842 čítala obec 106 usedlostí a 356 obyvatel.\n"}
{"id": "695842", "url": "https://cs.wikipedia.org/wiki?curid=695842", "title": "Záloha (finance)", "text": "Záloha (finance)\n\nZáloha v kontextu ekonomie je peněžní částka hrazená před celkovým vyúčtováním platby za dodané zboží nebo před dodáním poskytnuté služby. Je reakcí na možné příčiny:\n\nZáloha mzdy znamená část mzdy zaplacenou pracovníkovi jeho zaměstnavatelem ještě před běžným termínem výplaty mezd. Obdobně záloha na daň představuje předběžnou platbu daně před provedením celkového zúčtování daně.\n\nZ účetního a daňového hlediska se odlišně přistupuje k provozním zálohám (na materiál, zboží, služby) a k zálohám na pořízení nebo pronájem dlouhodobého (investičního) majetku. Specifickou úlohu hrají zálohy i v souvislosti s daní z přidané hodnoty.\n"}
{"id": "695845", "url": "https://cs.wikipedia.org/wiki?curid=695845", "title": "Báňská záchranná služba", "text": "Báňská záchranná služba\n\nBáňská záchranná služba je záchranářská služba specializovaná na zásahy v obtížných podmínkách, zejména v podzemí. Záchranná služba je zřizována na základě vyhlášky Českého báňského úřadu o báňské záchranné službě.\n\nBáňská záchranná služba je členěna na 4 hlavní a 12 závodních stanic. Závodní stanice pro jednotlivé báňské provozy je možno sdružovat. Úkolem HBZS Praha je vykonávat záchrannou službu na území celé republiky při činnostech prováděných hornickým způsobem v podzemí. A to v případech, pokud je provádějící organizaci nařízeno Českým báňským úřadem zajištění báňské záchranné služby.\n\nCelkově slouží u BZS přibližně 2 000 záchranářů, z toho nejvíce, přibližně 1 400 na Ostravsku. V roce 2010 bylo HBZS provedeno 280 zásahů, z čehož většinu tvoří zdravotnické zásahy, dále pak požáry.\n\n\n\n"}
{"id": "695847", "url": "https://cs.wikipedia.org/wiki?curid=695847", "title": "Hipodrom Longchamp", "text": "Hipodrom Longchamp\n\nHipodrom Longchamp je dostihové závodiště v Paříži. Leží v 16. obvodu v jihozápadní části Boulogneského lesíka. Jeho název pochází z latinského \"longus campus\" (dlouhé pole) podle opatství, které se zde nacházelo.\n\nV roce 1853 na popud ministra vnitra Charlese de Morny byla vybrána část Boulogneského lesíka pro vytvoření hipodromu. Na území se rozkládal původně klášter Longchamp, který byl za Velké francouzské revoluce zrušen a území se stalo majetkem města Paříže. Císařský dekret ze srpna 1854 potvrdil rozhodnutí o vybudování závodiště. Hipodrom byl otevřen 27. dubnal 1857 za přítomnosti Napoleona III. a jeho manželky Eugénie.\n\nV roce 1863 byla zahájena cena \"Grand Prix de Paris\", 1873 \"Prix d'Ispahan\" a 1920 \"Prix de l'Arc de Triomphe\".\n\nHipodromu se dotkly za jeho existence všechny tři války. Během prusko-francouzské a druhé světové (1870 a 1943) byl bombardován. Za první světové války byl zabaven a v letech 1914–1919 sloužil jako pastviny pro dobytek určený k zajištění zásobování Paříže.\n\nPůvodní dřevěné tribuny byly v roce 1904 nahrazeny kamennými. Dnešní tribuny pocházejí z let 1962–1964.\n\nPapež Jan Pavel II. zde sloužil mši 23. srpna 1997 u příležitosti Světových dnů mládeže.\n\nHipodrom Longchamp se rozkládá na 57 ha mezi Seinou a Boulogneským lesíkem, z toho je 17 ha určeno na závodní dráhy:\n\nMnozí umělci namalovali scény z tohoto závodiště, např. Édouard Manet, který namaloval \"Les Courses à Longchamp\" z roku 1867 nebo Edgar Degas a jeho \"Chevaux de course à Longchamp\".\n\nNa závodišti se konají i hudební koncerty, hostovali zde např. Rolling Stones. Od roku 1999 se zde koná festival \"Solidays\" na podporu boje proti AIDS.\n\nKolem závodiště je dráha dlouhá 3700 m určená pro cyklisty, chodník kolem ní využívají běžci.\n\n"}
{"id": "695851", "url": "https://cs.wikipedia.org/wiki?curid=695851", "title": "Klášter Longchamp", "text": "Klášter Longchamp\n\nKlášter Longchamp bylo královské opatství, které založila v roce 1256 Alžběta Francouzská, sestra Ludvíka IX. v Auteuil u Paříže. Opatství bylo zrušeno a zbořeno za Velké francouzské revoluce a dnes se na jeho místě nachází hipodrom Longchamp.\n\nAlžběta Francouzská, dcera francouzského krále Ludvíka VIII. a Blanky Kastilské zahájila stavbu opatství 10. června 1256 položením základního kamene na pozemcích darovaných jejím bratrem, králem Ludvíkem IX. Jednalo se o podlouhlé pole (latinsky \"longus campus\" – dlouhé pole) mezi Seinou a královským lesem Rouvray (dnešní Boulogneský lesík) poblíž Paříže. Ten navíc vyplatil na stavbu kláštera částku třicet tisíc liber, částku, kterou měl přichystánu jako věno pro svou sestru.\n\nKlášter Longchamp byl dokončen v roce 1259 a 23. června 1260 přijal první klarisky, které přišly z kláštera v Remeši. V klášteře několikrát kázal generální ministr františkánů svatý Bonaventura. Klášter byl zasvěcen Panně Marii. Od roku 1260 Alžběta Francouzská žila v malém domě postaveném pro ni v prostoru kláštera, aby sdílela život jeptišek, ale sama nikdy do řádu nevstoupila. V roce 1263 získala od papeže Urbana IV. upravené regule, které přijalo několik klášterů ve Francii a Itálii.\nAlžběta zemřela 23. února 1270 a byla pohřbena v klášterním kostele. V roce 1521 byla papežem Lvem X. blahořečena.Dne 3. ledna 1322 zde zemřel král Filip V.\n\nKrálovský klášter byl zrušen za Velké francouzské revoluce a následně zbořen. Na jeho místě bylo v roce 1857 otevřeno dostihové závodiště Longchamp.\n"}
{"id": "695853", "url": "https://cs.wikipedia.org/wiki?curid=695853", "title": "Rauno Aaltonen", "text": "Rauno Aaltonen\n\nRauno August Aaltonen (* 7. ledna 1938 Turku) je bývalý finský profesionální rallyeový jezdec, který soutěžil v závodech Mistrovství světa v rallye v 70. letech. Je znám pod přezdívkou \"Profesor rallye\". Před tím, než se začalo pořádat Mistrovství světa v rallye, účastnil se Aaltonen závodů Mistrovství Evropy v rallye, které roku 1965 spolu se spolujezdcem Tony Ambrosem vyhrál. Roku 1961 a 1965 zvítězil v rallyeovém Mistrovství Finska. V roce 1966 spolu s Bobem Holdenem vyhrál s vozem Mini Cooper S prestižní australský závod cestovních vozů Gallaher 500 v Mount Panorama v Novém Jižním Walesu.\n\nAaltonenovi se podařilo šestkrát dokončit na druhém místě Safari rallye, která je považována za jednu z nejtěžších rallye vůbec. Roku 1985 vedl rallye s dvouhodinovým náskokem, když se mu rozbil motor těsně před posledními etapami. Mezi jeho další úspěchy patří i vítězství na RAC Rallye 1965, na rallye v Monte Carlu roku 1967 a na Rallye Jižní Kříž roku 1977.\n\nNavzdory tomu, že se na něj dnes vzpomíná jako na jednoho z rallyeových \"létajících Finů\", Aaltonen začínal závodit na člunu, poté přešel na motocykly a závodil jak v silničních závodech, v motokrosu i na ploché dráze. Předtím, než se stal prvním finským mistrem Evropy, byl prvním Finem, který vyhrál motocyklovou Grand Prix.\n\nByl to zastánce brzdění levou nohou.\n"}
{"id": "695855", "url": "https://cs.wikipedia.org/wiki?curid=695855", "title": "Předbudoucí čas", "text": "Předbudoucí čas\n\nPředbudoucí čas je slovesný čas, jenž se používá k popisu události, která se stane před jinou událostí v budoucnosti. Vyskytuje se v angličtině, němčině, nizozemštině, španělštině, francouzštině, italštině, latině a řečtině.\n\nV bulharštině se tento čas nazývá \"бъдеще предварително време\" (budoucí čas předčasný/závislý) a vyjadřuje děj, který bude ukončen před jiným budoucím dějem, o němž se mluví v budoucím čase. V mluvené řeči není příliš častý.\nTvoří se budoucím časem slovesa být \"ще съм\" nebo \"ще бъда\" a minulým příčestím (l-ovým).\n\nMísto slovesa být v přítomném čase lze použít sloveso být v dokonavém vidu (бъда, бъдеш, бъде, бъдем, бъдете, бъдат).\n\nZápor se tvoří se slovesem \"няма\" a částicí \"да\" (няма да съм говорил...).\n\nPříklad:\nКогато пристигам на гарата, влакът ще е заминал. Až přijedu na nádraží, bude už vlak pryč.\n\nV angličtině se tento čas nazývá \"future perfect\" a není příliš častý. Je tvořen pomocí \"will\" \"have\" a příčestí minulého. \n\n\"By next month, they will have been married for seven years.\" – Příští měsíc to už bude sedm let co se vzali. \n\nPrůběhová forma vyjadřuje děj, který bude v určitý okamžik v budoucnu probíhat po nějakou dobu. Tvoří se pomocí \"will\" \"have\", \"been\" a slovesa v příčestí přítomném.\n\"Tomorrow at noon, i will have been staying in the city for seven days.\" - Zítra v poledne už budu v tomto městě po sedm dní.\n"}
{"id": "695858", "url": "https://cs.wikipedia.org/wiki?curid=695858", "title": "Maio z Bari", "text": "Maio z Bari\n\nMaio z Bari ( \"Maione di Bari\", \"Maiuni di Bari\", zemřel 10. listopadu 1160 Palermo) byl sicilský admirál. Z nízkého původu se vypracoval k titulům admirála, \"ammiratus ammiratorum\" a \"Emír emírů\". K moci se dostal na počátku vlády sicilského krále Viléma a pokračoval v politice Vilémova předchůdce. Snažil se o vyloučení šlechty z administrativních záležitostí a rovněž o omezení přílišné svobody měst.\n\nNespkojené barony trpící silnou královskou mocí podněcoval ke vzpouře papež Hadrián IV. i byzantský císař Manuel I. Komnenos a císař Svaté říše římské Fridrich I. Barbarossa. Koncem roku 1155 řecká vojska obsadila Bari, Trani, Giovinazzo, Andrii a Taranto a začala obléhat Brindisi. Vilémova armáda se vylodila na poloostrově, zničila řeckou flotilu a armádu v Brindisi a obsadila Bari. Papež Hadrián v Beneventu podepsal 18. června dohodu, v níž opustil rebely a uznal Viléma jako krále Sicílie. Během léta 1157 vyslal Vilém mohutnou flotilu (164 lodí a 10 000 mužů), která vyplenila řecký ostrov Euboia a město Almyros. V následujícím roce uzavřel s Řeky mír. Tyto diplomatické úspěchy byly patrně dílem Maia, který zřejmě radil k opuštění afrických držav ve prospěch arabské dynastie Almohadů s ohledem na nebezpečí, které království hrozilo ze severu. Křesťanská Mahdie padla v lednu 1160.\n\n10. listopadu 1160 byl Maio na palermské ulici zavražděn vůdcem nespokojené sicilské šlechty Matějem Bonellim.\n\n"}
{"id": "695860", "url": "https://cs.wikipedia.org/wiki?curid=695860", "title": "Grand Prix Evropy 1997", "text": "Grand Prix Evropy 1997\n\nGrand Prix Evropy 1997 (XLII European Grand Prix) sedmnáctý závod 48. ročníku mistrovství světa jezdců Formule 1 a 39. ročníku poháru konstruktérů, historicky již 614. grand prix, se uskutečnila na okruhu Circuito Permanente de Jerez.\n\nTato velká cena vešla do historie i díky své kvalifikaci, v níž první tři jezdci zajeli nejrychlejší kolo v čase shodném na tisícinu sekundy (Villeneuve, Schumacher, Frentzen).\n"}
{"id": "695861", "url": "https://cs.wikipedia.org/wiki?curid=695861", "title": "Hugo Falcandus", "text": "Hugo Falcandus\n\nHugo Falcandus, ( \"Hugo Falcandus\") byl italský historik, který ve svém díle \"Liber de Regno Sicilie\" kriticky zaznamenal situaci v Sicilském království následující po smrti krále Rogera. Ve svém díle sleduje konkrétně léta 1154-1169, vládu krále Viléma I. a jeho syna Viléma II. a věnuje se vnitřní politice království. Vyznačuje se velmi nízkým míněním o většině svých současníků a předem předpokládá nedobré záměry.\n\nJeho dílo by nemělo být z důvodu podrobného popisu tehdejších reálií přehlédnuto, jako jedinečného pramene jej cení britský historik John Julius Norwich.\n\n"}
{"id": "695864", "url": "https://cs.wikipedia.org/wiki?curid=695864", "title": "Wollaston (jezero)", "text": "Wollaston (jezero)\n\nWollaston je jezero nacházející se v severovýchodním Saskatchewanu, v  Kanadě. S rozlohou 2286 km² (bez ostrovů; 2681 km² pokud jsou zahrnuty i ostrovy) je největším jezerem na světě, z něhož voda odtéká přirozeně do dvou různých povodí. Řeka Fond du Lac vytéká z jezera na severozápad, kde teče směrem do jezera Athabaska, které leží v povodí řeky Mackenzie, tekoucí do Severního ledového oceánu. Řeka Cochrane teče na severovýchod a stáčí se pak lehce na jihovýchod, aby vtekla do Sobího jezera, které je součástí povodí řeky Churchill, která odvodňuje obrovský systém severosaskatchewanských a severomanitobských jezer ústí do Hudsonova zálivu.\n\nJediné lidské sídliště na jeho březích se také jmenuje Wollaston Lake, má populaci čítající na 1 400 osob, z nichž čtvrtina je členy kmene Lac La Hache Indian Band. Přístup k jezeru zajišťuje letecké spojení na malé místní letiště (Wollaston Lake Airport) a také celoročně provozuschopná silnice (Highway 905) do La Ronge(Saskatchewan). Tato cesta prochází kolem západní strany jezera, zatímco obec Wollaston Lake se nachází na východní straně jezera, ale přes jezero se po celou zimu běžně jezdí po „ledové silnici“ (od listopadu až do června), a když není zamrzlé, tak je využíván místní přívoz Wollaston barge. Leteckou obslužnost zajišťuje také přistávací dráha v Points North Landing, středisko obsluhující blízké uranové doly. Tato průmyslová těžba zajišťuje dostatek pracovních příležitostí pro místní usedlíky, na druhou stranu však díky ní vznikají pochybnosti o tom, zda nedojde ke kontaminaci jezera.\n\nJezero Wollaston bylo objeveno průzkumníkem Peterem Fidlerem kolem roku 1800 a bývalo využíváno kožešinovými obchodníky jako spojnice mezi povodím řeky Churchill a Mackenzie. V roce 1821 pojmenoval průzkumník John Franklin jezero po slavném anglickém chemikovi a fyzikovi, Williamovi Hydovi Wollastonovi, objeviteli rhodia a palladia.\n\nV jezeře můžeme naleznout candáty druhu Sander vitreus (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), lipany severními, síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovci druhu \"Catostomus catostomus\" (anglicky \"longnose sucker\").\n\nOdpadní vody z čističky uranového dolu Rabbit Lake jsou vypouštěny do Skrytého zálivu (\"Hidden Bay\") na jihozápadní straně jezera.\n\n"}
{"id": "695871", "url": "https://cs.wikipedia.org/wiki?curid=695871", "title": "Automatická regulace rychlosti", "text": "Automatická regulace rychlosti\n\nAutomatická regulace rychlosti (ARR) je označení pro funkci řízení hnacích vozidel, která bez dalších zásahů sama udržuje strojvedoucím předvolenou rychlost. Regulace rychlosti ovládá tažnou sílu vozidla a dynamickou brzdu (elektrodynamická brzda, hydrodynamická brzda), eventuálně i pneumatickou brzdu soupravy. Všechny moderní lokomotivy a jednotky jsou jí již standardně vybaveny. Požadovanou rychlost strojvedoucí navolí buď ovládací pákou (způsob obvyklý v zahraničí) nebo zadá pomocí klávesnice (řešení typické pro hnací vozidla v Československu a obou nástupnických státech).\n\nV silniční dopravě se toto zařízení nazývá tempomat.\n"}
{"id": "695872", "url": "https://cs.wikipedia.org/wiki?curid=695872", "title": "Acropolis rallye 2003", "text": "Acropolis rallye 2003\n\nAcropolis rallye 2003 byla šestou soutěží Mistrovství světa v rallye 2003. Zvítězil zde Markko Märtin s vozem Ford Focus RS WRC. Soutěž měla 22 rychlostních zkoušek o délce 399,49 km. Na startu bylo 78 posádek a do cíle jich dojelo 37.\n\nMärtin se dostal do vedení už na druhé rychlostní zkoušce, udržel jej až do cíle a vybojoval tak své první vítězství. O druhé místo bojovali celou dobu Carlos Sainz s vozem Citroën Xsara WRC a Petter Solberg s vozem Subaru Impreza WRC. Nakonec Sainz těsně Solberga porazil. Na devátém místě soutěž dokončil Didier Auriol s vozem Škoda Octavia WRC. Na soutěži startoval i Roman Kresta s vozem Peugeot 206 WRC a vyhrál osmý test, který byl později zrušen.\n\n"}
{"id": "695873", "url": "https://cs.wikipedia.org/wiki?curid=695873", "title": "Michal Isteník", "text": "Michal Isteník\n\nMichal Isteník (* 11. července 1983 Rakovník) je český divadelní herec.\n\nVystudoval brněnskou JAMU v letech 2003 až 2008, mezitím už od roku 2005 pravidelně hostoval v divadlech jako Divadlo U Stolu nebo v HaDivadle. Na přelomu let 2005 a 2006 se zároveň s Jaroslavem Matějkou stal novým členem divadelního souboru Buranteatr. Od 1. května 2008 je členem činoherního souboru Městského divadla Brno. Hrál také jednu z hlavních rolí v seriálu \"Most!\".\n\nJeho starší bratr Marek Isteník je bývalým prvoligovým fotbalistou. Sám Michal Isteník hrával fotbal za SK Kladno.\n\n\n\n\n"}
{"id": "695875", "url": "https://cs.wikipedia.org/wiki?curid=695875", "title": "Grand Prix Japonska 1997", "text": "Grand Prix Japonska 1997\n\nGrand Prix Japonska 1997 (XXIII Fuji Television Japanese Grand Prix), byl 16. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 613. grand prix, se již tradičně odehrála na okruhu v Suzuce.\n\n"}
{"id": "695878", "url": "https://cs.wikipedia.org/wiki?curid=695878", "title": "Kahanova komise", "text": "Kahanova komise\n\nKahanova komise (: ועדת כהן), formálně známá jako Vyšetřovací komise událostí v uprchlických táborech v Bejrútu, byla komise ustavená izraelskou vládou dne 28. září 1982 k prošetření masakru v Sabře a Šatíle, který se odehrál ve dnech 16. až 18. září téhož roku během první libanonské války. Nese jméno po svém předsedovi, kterým byl předseda Nejvyššího soudu Jicchak Kahan. Dalšími členy komise byli soudce Nejvyššího soudu Aharon Barak a generálmajor v záloze Jona Efrat. Cílem komise bylo prošetřit „všechna fakta a faktory související s krutostmi provedenými jednotkou libanonské armády proti civilnímu obyvatelstvu v táborech Šatíla a Sabra.“ Ustanovení komise bylo důsledkem statisícových mírových protivládních demonstrací, ale i nátlaku izraelského prezidenta Jicchaka Navona, který požadoval „důkladné a nestranné právní vyšetřování“ a v případě jejího neustavení pohrozil rezignací.\n\nPo důkladném čtyřměsíčním vyšetřováním zveřejnila komise 8. února 1983 svou zprávu. Při svém vyšetřování dospěla k závěru, že přímou odpovědnost nesou falangisté vedení Fadi Fremem, a že „ze strany izraelských elementů neexistoval úmysl poškodit nebojující obyvatele v táborech.“\n\nMinistr obrany Ariel Šaron byl podle závěrů komise shledán odpovědným „za přehlížení nebezpečí aktů pomsty a krveprolití ze strany falangistů proti obyvatelům v uprchlických táborech,“ a za to že „nepodnikl příslušná opatření, aby zabránil nebo omezil toto nebezpečí.“ Šaronova nedbalost v ochraně civilního obyvatelstva Bejrútu, který se dostal pod izraelskou kontrolu představovala nesplnění povinnosti, kterou byl jako ministr obrany pověřen, a bylo mu doporučeno, aby vyvodil osobní závěry za „nepřímou zodpovědnost“ za masakry. Kdyby tak neučili doporučila závěrečná zpráva premiéru Menachemu Beginovi, aby „využil svého postavení k tomu, že přiměje ministra obrany k odstoupení.“\n\nŠaron nicméně rezignovat nehodlal a Begin se proti jeho propuštění postavil. To vedlo k opětovným demonstracím, které volaly nejen po odstoupení Šarona, ale i po odstoupení premiéra a ministra zahraničních věcí Jicchaka Šamira. Na jednu z demonstrací zaútočil neznámý radikál, když do davu vhodil ruční granát, na následky jehož výbuchu zemřel záložní bojový důstojník a mírový aktivista Emil Grunzweig a dalších šest osob, včetně Avrahama Burga, syna ministra vnitra Josefa Burga, bylo zraněno. Po týdnu demonstrací byla oznámena Šaronova rezignace na post ministra obrany; Šaron však ve vládě setrval jako ministr bez portfeje.\n\nKomise ve své zprávě kritizovala náčelníka vojenské rozvědky Aman generála Jehošuu Saguie za to, že „zavíral oči a ucpával si uši před tím, co se jasně dělo uvnitř Sabry a Šatíly“ a doporučila jeho odvolání. V případě náčelníka Generálního štábu generála Rafaela Ejtana komise dospěla k závěru, že měl předvídat pomstu za smrt Bašíra Džamaila a „jeho neschopnost zabránit této hrozbě označila za porušení služebních povinností.“ V důsledku blížícího se konce jeho funkčního období však odvolání nedoporučila. Doporučila též zbavení velitelských funkcí po dobu tří let generála Amose Jarona, který byl velitelem izraelských vojsk v Bejrútu, a vyzvala k demisi velitele severního velitelství generála Ami Droriho.\n\nV důsledku masakru klesla vážnost a úcta Izraele na minimum, a to přesto, že jej nezpůsobila izraelská armáda. Naopak vyšetřování Kahanovy komise a potrestání vysoce postavených osob bylo hodnoceno kladně.\n\n"}
{"id": "695879", "url": "https://cs.wikipedia.org/wiki?curid=695879", "title": "Lokomotiva 750.7", "text": "Lokomotiva 750.7\n\nLokomotivy 750.7 je dieselelektrická lokomotiva, vzniklá rekonstrukcí původních strojů řad 750 a 753 společností CZ LOKO pro České dráhy. Při modernizaci je provedena náhrada původního spalovacího motoru novějším, upraveno je i celé pohonné soustrojí a rekonstruována stanoviště strojvedoucího. Mezi lety 2010–2012 vzniklo 19 strojů, určených především pro dopravu rychlíků a osobních vlaků.\n\nPo roce 2007, kdy se od dosud unitárních Českých drah oddělila nákladní divize ČD Cargo, zbyly osobnímu dopravci lokomotivy řad 750 a 754. U druhých jmenovaných téhož roku proběhly první modernizace prostřednictvím dosazení elektronického řídicího systému, diagnostiky a dalších, zatímco řada 750 zůstala v provozu v původním stavu. Byl proto vyhlášen projekt rekonstrukce, kterou měly projít zhruba dvě desítky strojů. Sledována byla především nižší spotřeba paliva, splnění ekologických limitů a v neposlední řadě i zlepšení pracovních podmínek obsluhy. Modernizaci finančně zaštítila společnost Impuls-Leasing-Austria, jenž odkoupila stroje určené k přestavbě. Dráhy se následně zavázaly modernizované stroje postupně pomocí zpětného leasingu splatit. Vítězem výběrového řízení se stala společnost CZ LOKO Česká Třebová, které byla zadána rekonstrukce 19 strojů. První přestavěná lokomotiva absolvovala zkušební jízdy koncem roku 2010 a konečný počet byl završen o dva roky později.\n\nLokomotiva je celkově opravena. Zachován byl hlavní rám, skříň lokomotivy, kabiny strojvedoucího a pojezd včetně podvozků. Hlavním prvkem modernizace je remotorizace dosazením nového dieselového motoru Caterpillar 3512C HD namísto původního agregátu ČKD K 12 V 230 DR, a náhrada trakčního dynama alternátorem Siemens s usměrňovačem. Modernizací prochází téměř celá strojovna, je dosazen i nový topný alternátor Siemens, nové pomocné pohony, nová elektroinstalace a vzduchotechnika, nově je dosazena elektrodynamická brzda. Kompletní rekonstrukce proběhla i v oblasti stanovišť strojvedoucího, která jsou vybavena klimatizací, digitálním řídicím systémem, mikrovlnnou troubou, rádiovým systémem TRS VS 67 a dalšími novými prvky. Díky dosazení UIC zásuvek jsou lokomotivy schopny provozu ve dvojicích (na kabel vícenásobného řízení) a část strojů byla upravena na ovládání z řídicích vozů. Také umožňují dálkově ovládat dveře přívěsných vozů podporovaných typů.\n\nStroj 750.703 vznikl z lokomotivy řady 753, vybavené parním vytápěcím zařízením. Oproti ostatním strojům, vzniklým z řady 750, muselo na něj být elektrické vytápění dosazeno kompletně nové.\n\nVšechny lokomotivy byly v rámci rekonstrukce nalakovány do modrého korporátního nátěru Českých drah (stylu Najbrt), od čísla 712 v jeho vylepšené novější verzi.\n\nLokomotivy byly poprvé nasazeny na trasu Praha – Příbram – Písek – České Budějovice, aby nahradily dožívající lokomotivy řady 749. První stroj 750.701 byl poprvé nasazen na vlak s cestujícími dne 7. ledna 2011, a to na vlacích R 1248 a R 1253. Následovalo dodání tříkusové série do pražského depa a další dokončené stroje již odcházely do dep Brno a Trutnov. V těchto služebnách částečně nahrazují zastaralé a nehospodárné stroje řad 750 a 754. V olomouckém depu zase nahrazují stroje řady 749, zatímco novější řada 754 je vedena jako záložní. V souvislosti s dokončením dodávek řady 750.7 byla na jaře 2014 z provozu osobního dopravce odstavena poslední lokomotiva 750.118 a odvezena do Plzně na náhradní díly.\n\nOd jízdního řádu 2012/2013 byly lokomotivy nasazeny do vozby rychlíků Praha – Rakovník, kde byly provozovány ve vratné soupravě spolu s řídícím vozem řady 80-29.2 a vagóny Bdtn. Zatímco na trasu Praha – České Budějovice, kde jejich provoz začínal, byl pravidelně nasazován pouze jediný pražský stroj 750.705 na dvou párech rychlíků týdně. Po třech letech byl tento výkon pro neefektivitu zrušen (převzaly jej motorové vozy řady 842) a stroj 750.705 přešel do Brna. V témže jízdním řádu nově začal jezdit stejný stroj 750.705 na osobních vlacích na trase České Budějovice – Nové Údolí v letním období od 27. dubna do 14. září (prvně 11. června). I zde se již neobjeví a sezónní vlaky na Šumavě byly od roku 2015 do roku 2017 plně v režii budějovické řady 754, od JŘ 2017/2018 zde zajišťuje dopravu společnost GW Train Regio. \n\nV roce 2019 přichází velká redislokace většiny lokomotiv. Koncem roku postupně odchází Trutnovské stroje (čísel 701, 702, 703) do Šumperku, kde nahrazují zdejší stroje (čísel 715, 716, 717, 718). Šumperské 750.7 jsou redislokovány do Bohumína, kde nahrazují starší lokomotivy řady 754 (, které následně odchází do Trutnova). Dvě lokomotivy opouští i brněnské depo. První 750.704 přecestovala do Šumperka a druhá 750.719 byla redislokována do Bohumína. Následně se vrací trutnnovská lokomotiva 750.714 z opravy v CZ-LOKO Česká Třebová, kam byla zaslána pro opakované poruchy spalovacího motoru. Po opravě se ale už do Trutnova nevrátí. Lokomotiva putuje do depa v Brně jako náhrada za 750.719. Změny se nevyhnuly ani Rakovnickým strojům (Čísel 705, 706, 707 a 708). Jejich výkony na rychlíkách z Rakovníku do Prahy od jízdního řádu 2019/2020 obsluhuje dopravce ARRIVA vlaky. Všechny tamějši lokomotivy jsou s novým jízdním řádem přesunuty do Prahy, kde jsou nasezeni na rameni osobních vlaků Praha - Mělník a Praha - Mladá Boleslav společně s řídícími vozy ABfbrdtn795 a přívěsnými vozy Bdtn.\n\nOd jízdního řádu 2018/2019 lokomotivy přestaly obsluhovat tato ramena rychlíků a spěšných vlaků:\n\n\nLokomotivy v jízdním řádu 2019/2020 obsluhují tyto ramena:\n\n\n\n\n"}
{"id": "695881", "url": "https://cs.wikipedia.org/wiki?curid=695881", "title": "Chlorid hlinný", "text": "Chlorid hlinný\n\nChlorid hlinný je kovový halogenid se vzorcem AlCl. Tato sloučenina se tvoří v jednom z kroků technologického procesu hliníkářské firmy Rio Tinto Alcan Canada, při kterém se vytavuje hliník ze slitin na něj bohatých. Když je slitina umístěna do reakční pece zahřáté na 1 300 °C, je přidáván chlorid hlinitý a vzniká plynný AlCl.\n\nPři zchladnutí pod 900 °C AlCl disproporcionací přechází na hliníkovou taveninu a chlorid hlinitý.\n\nTato molekula byla nalezena i v mezihvězdném prostoru, kde je hustota natolik nízká, že molekulové srážky jsou zanedbatelné.\n"}
{"id": "695882", "url": "https://cs.wikipedia.org/wiki?curid=695882", "title": "HPC", "text": "HPC\n\nHPC může označovat:\n\n"}
{"id": "695885", "url": "https://cs.wikipedia.org/wiki?curid=695885", "title": "Jiří z Antiochie", "text": "Jiří z Antiochie\n\nJiří z Antiochie ( \"Giorgiu di Antiochia\", \"Giorgio d'Antiochia\", zemřel 1151/1152) byl sicilský admirál za vlády Rogera II..\n\nPocházel z Antiochie a měl řecké rodiče, ovládal řečtinu a arabštinu. V mládí odešel na Sicílii, kde našel službu u normanského dvora a po čase se stal nástupcem admirála Christodula. Ve jménu Rogera Sicilského mnoho let brázdil Středozemí a svedl mnoho bitev. Roku 1143 založil v Palermu byzantský kostel Santa Maria dell'Ammiraglio, na jehož stavbu byli povoláni byzantští mozaikáři, kteří zde z drobných kostek vytvořili podobiznu krále i jeho admirála. Roger II. zde přijímá od samotného Krista královskou korunu a admirál Jiří je zobrazen u nohou Panny Marie. V kostelním narthexu byl admirál o několik let později i s manželkou pohřben. Jeho nástupcem se stal Filip z Mahdie.\n\n"}
{"id": "695887", "url": "https://cs.wikipedia.org/wiki?curid=695887", "title": "Object storage", "text": "Object storage\n\nObject storage (též \"OSD\" nebo \"object-based storage\") je v informatice typ úložného zařízení pro ukládání dat, podobně jako disk. Pracuje však na vyšší úrovni. Místo blokově orientovaného rozhraní, které zapisuje a čte data v blocích pevně stanovené délky, organizuje OSD data do flexibilních, datových kontejnerů, tzv. objektů. Každý objekt se skládá z dat (neinterpretovaná posloupnost bajtů) a metadat popisujících objekt. Rozhraní OSD obsahuje příkazy k vytvoření a odstranění objektů, k zápisu přečtených bytů do jednotlivých objektů, nastavení a získání atributů objektů. OSD je zodpovědné za správu ukládání objektů a jejich metadat. Také implementuje přístupová oprávnění, která řídí přístup k objektu. K OSD byla přiřazena standardní sada příkazů pro SCSI. \n\nRozhodnutí o rozšíření SCSI příkazů o příkazy pro manipulaci s objekty byl vydán pracovní skupinou Storage Networking Industry Association (SNIA) za spolupráce s International Committee for Information Technology Standards (INCITS) a výborem T10, který je zodpovědný za všechny SCSI standardy. Výchozí OSD standard pro objektové příkazy pro úložná zařízení byl schválen v roce 2004. \n\nV OSD standardu, jsou objekty určeny 64bitovým ID oddílu a 64bitovým ID objektu. Oddíly jsou vytvářeny a odstraňovány v OSD. Objekty jsou zase vytvářeny a odstraňovány v rámci oddílů. Nejsou žádné pevné rozměry spojené s oddíly nebo objekty. Mohou zvětšovat nebo se zmenšovat. Jedinou hranicí je omezení logickými kvótami na oddíl a samozřejmě velikostí zařízení.\n\nOSD standard obsahuje rozšiřitelnou sadu atributů, popisujících objekty. Třeba jaký je počet bytů v objektu, nebo čas změny objektu. V OSD nejsou interpretovány soubory objektů na vyšší úrovni a úložné systémy které používají OSD pro trvalé uložení. Například atributy používané ke klasifikaci objektů nebo zachycující vztahy mezi různými objekty uloženými na různých OSD. \n\nPříkazy pro čtení a zápis mohou být kombinovány s příkazy pro získávání a nastavování atributů. Tato schopnost snižuje počet případů, kdy na vysoké úrovni je úložný systém větší, než rozhraní OSD a může zlepšit celkovou efektivitu.\n"}
{"id": "695888", "url": "https://cs.wikipedia.org/wiki?curid=695888", "title": "Skákavka rudopásá", "text": "Skákavka rudopásá\n\nSkákavka rudopásá patří mezi největší druhy čeledi skákavkovitých (obsahuje až 70 rodů), samci jsou nápadně zbarveni, samice jsou mnohem větší než samci. Žijí na výslunných místech ve štěrbinách vápencových skal. Jejich chování je jiné než u ostatních pavouků díky jejich vynikajícímu zraku. Teleskopickýma očima dokáží zpozorovat i nepohybující se kořist.\n\nRádi vyskakují na nastavený prst. V Česku neloví do sítí. Vajíčka kladou do zámotků na rostliny, pod kameny nebo do prázdných ulit.\n\n"}
{"id": "695890", "url": "https://cs.wikipedia.org/wiki?curid=695890", "title": "Vláda Jyrkiho Katainena", "text": "Vláda Jyrkiho Katainena\n\nVláda Jyrkiho Katainena byla vládou Finské republiky mezi 22. červnem 2011 až 24. červnem 2014. Vznikla po volbách, které se uskutečnily 17. dubna stejného roku.\n\nVládu tvořila velká koalice středopravicové Národní koaliční strany, Sociálně demokratické strany Finska, Svazu levice, Zeleného svazu, Švédské lidové strany a Křesťanských demokratů a bylo v ní tak zastoupeno šest politických stran z celkových osmi, které se po volbách do parlamentu dostaly.\n\n \n"}
{"id": "695909", "url": "https://cs.wikipedia.org/wiki?curid=695909", "title": "Ferrari 456", "text": "Ferrari 456\n\nFerrari 456 a 456M byl dvoudveřový GT automobil s motorem vpředu. Typ \"456\" se vyráběl od roku 1992 do roku 2003. Nahradil typ 412, který byl prémiový čtyřsedadlový automobil s dvanáctiválcovým motorem uloženým vpředu. Modernizovaný typ \"456M\" byl nahrazen v roce 2004 typem 612 Scaglietti. Byl posledním typem s vysouvacími světlomety.\n\nPůvodní model \"456\" s designem od Pininfariny byl k dispozici ve dvou verzích – GT a (od roku 1996) GTA. Rozdíl v názvech označuje typ převodovky: starší typ měl šestistupňovou manuální převodovku a pozdější měl čtyřstupňovou automatickou převodovku navrženou ve spolupráci s firmou FF Developments, v Livonii (Michigan) (která byla později koupena firmou Ricardo Engineering ve Velké Británii). Toto byla v pořadí pouze čtvrtá nabízená automatická převodovka v automobilech Ferrari.\n5,5litrový dvanáctiválcový motor byl odvozen z šestiválce z Dina. Maximální rychlost přes 300 km/h jej dělala nejrychlejším čtyřsedadlovým automobilem na světě. V době svého vývoje to byl nejvýkonnější silniční automobil Ferrari (kromě supersportu F40).\n\n\n\nNázev \"456\" je odvozen z faktu, že každý válec motoru má 456 cm. Tohle bylo naposledy, kdy Ferrari užilo tento druh značení. Jedná se v podstatě o méně výkonný motor, z kterého vycházeli při vývoji motoru, který můžeme najít v modelech 550 a 575M. Navzdory jeho skvělým vlastnostem, je motor málo namáhaný, což z něj dělá velmi spolehlivou pohonnou jednotku.\n\nRám je tvořen ocelovými trubkami a hliníkovými panely karoserie. Jednotlivé panely jsou k rámu přivařeny pomocí speciální výplně zvané \"feran\", která umožňuje svařit hliník a ocel.\n\nCelkem bylo vyrobeno 3 289 vozů všech verzí. Patří mezi ně \"456 GT\" (1 548 ks), \"456 GTA\" (403 ks), \"456M GT\" (688 ks) a \"456M GTA\" (650 ks).\n\nUpravený model 456M se objevil v roce 1998, začínal s číslem karoserie 109589. Bylo provedeno mnoho změn, aby se zlepšila aerodynamika a chlazení. Interiér – také od Connolly Leather – dostal nové sedačky a další vymoženosti (méně budíků na palubové desce a nové rádio Becker umístěné před řadicí pákou, namísto za ní, jako u vozu \"456 GT\"). Některé změny jsou vidět na prvních dvou obrázcích. \"456\" má menší masku chladiče a mlhovky umístěné mimo ní. \"456\" má také na rozdíl od \"456M\" průduchy v kapotě. Spojler na podvozku je u \"456M\" přidělán na pevno, zatímco u \"456\" je motorizován a svojí funkci začíná plnit až při rychlosti nad 105 km/h.\n\nI když 456 kupé bylo jedinou verzí vystavovanou v autosalonech, existují čtyři další vzácné typy karoserií:\n\n\n\n\nMotor 5.5 L V12 vyhrál ve třídě „nad 4 litry“ v mezinárodní soutěži \"Motor roku\" v roce 2000 a 2001.\n\n"}
{"id": "695910", "url": "https://cs.wikipedia.org/wiki?curid=695910", "title": "Staffan Kronwall", "text": "Staffan Kronwall\n\nStaffan Kronwall (* 10. září 1982 v Järfällu) je švédský hokejový obránce.\n\nS hokejem začínal společně s bratry Mattiasem a Niklasem v týmu Järfälla HC ale do profesionálního hokeje vstoupil v sezóně 2000/01 v týmu Huddinge IK ve třetí nejvyšší lize Division 1, kde odehrál jeden zápas v základní části a taktéž jeden zápas v Kvalserien. Tým Huddinge IK se probojoval do druhé nejvyšší ligy HockeyAllsvenskan se kterým odehrál celou sezónu. Po sezóně byl v roce 2002 draftován v NHL v 9.kole celkově 285., týmem Toronto Maple Leafs. Po draftu odešel do týmu Djurgårdens IF Hockey, kde debutoval v domácí nejvyšší lize Elitserien. V Djurgårdens odehrál čtyři sezóny 2002/05 včetně sezóny 2004/05, kdy odehrál tři zápasy v Brynäs IF.\n\nV létě 2005 odešel do zámoří, do týmu Toronto Maple Leafs, kteří si ho vybrali z draftu. V nové sezóně 2005/06 začal na farmě v Toronto Marlies ale postupem časů se zapojoval do Toronto Maple Leafs. V následující sezóně hrával jenom na farmě v Toronto Marlies a v další sezóně 2007/08 odehrál v týmu Toronto Maple Leafs 18 zápasů a na farmě v Toronto Marlies celkem 45 zápasů. Sezónu 2008/09 začal opět na farmě v Toronto Marlies, kde hrával do 6. února 2009, kdy byl přemístěn do waiver listu a hned na to si ho vzal Washington Capitals. Po uplynutí osmi dnů odehrál první zápas v jiném klubu NHL v Capitals. Za Capitals odehrál následně jeden zápas než byl poslán na farmu v Hershey Bears, kde odehrál jen dva zápasy než byl zpátky povolán do Capitals na jeden zápas. Poté hrával jen na farmě v Hersey Bears se kterým vybojoval Calder Cup. 2. července 2009 podepsal smlouvu s týmem Calgary Flames jako volný hráč. Opět v nové sezóně začal na farmě v Abbotsford Heat ale v začátku října byl povolán do Calgary Flames, kde odehrál pět zápasů, poté byl poslán zpět na farmu v Abbotsford Heat. Konci měsíce října byl opět povolán do Calgary Flames, kde odehrál šest zápasů, poté byl poslán zpět na farmu, kde strávil již celou sezónu 2009/10. V následují sezóně 2010/11 odehrál jeden zápas v AHL za Abbotsford Heat, poté se 11. října 2010 vrátil zpět do Švédska do týmu Djurgårdens IF Hockey, kde strávil celou sezónu. S týmem sice postoupil do playoff ale skončili hned ve čtvrtfinále. 20. dubna 2011 podepsal smlouvu s týmem Severstal Čerepovec, který působí v Kontinentální hokejové lize.\n\n\n\n\n"}
{"id": "695911", "url": "https://cs.wikipedia.org/wiki?curid=695911", "title": "Seamark", "text": "Seamark\n\nSeamark (1894 – 15. ledna 1929), vlastním jménem James Austin Small byl anglický novinář a spisovatel, autor především detektivních románů. Někdy je u jeho jména uváděno také Major, ale zřejmě jde o jeho vojenskou hodnost.\n\nNejprve (v letech 1918-1921) psal vojenské povídky do londýnských \"The Star\". a poté vydal několik romantických románů (např. \"Nepřítel lásky\" nebo \"Peggy\"). Těžištěm jeho tvorby jsou však romány detektivní, plné ošklivých padouchů, krásných žen. neznámých jedů, šílených vynálezců a divokých honiček. Zemřel ve věku třiceti čtyř let. Většina jeho díla vyšla česky.\n\n\n"}
{"id": "695912", "url": "https://cs.wikipedia.org/wiki?curid=695912", "title": "Mistrovství Evropy ve fotbale 1996 (soupisky)", "text": "Mistrovství Evropy ve fotbale 1996 (soupisky)\n\nToto jsou soupisky jednotlivých států z Mistrovství Evropy ve fotbale 1996.\n\nHlavní trenér: Terry Venables\nHlavní trenér: Guus Hiddink\nHlavní trenér: Craig Brown\nHlavní trenér: Artur Jorge\nHlavní trenér: Aimé Jacquet\nHlavní trenér: Javier Clemente\nHlavní trenér: Dimitar Penev\nHlavní trenér: Anghel Iordănescu\nHlavní trenér: Berti Vogts\nHlavní trenér: Dušan Uhrin\nHlavní trenér: Arrigo Sacchi\nHlavní trenér: Oleg Romancev\nHlavní trenér: António Oliveira\nHlavní trenér: Miroslav Blažević\nHlavní trenér: Richard Møller-Nielsen\nHlavní trenér: Fatih Terim\n"}
{"id": "695923", "url": "https://cs.wikipedia.org/wiki?curid=695923", "title": "MET ART", "text": "MET ART\n\nMetArt je erotická webová stránka v žánru softcore, kterou vlastní HLP General Partners Incorporated sídlící v Santa Monice v Kalifornii. Obsahuje erotické fotografie převážně či zcela nahých žen. Založena byla v roce 1999.\n\nPodle informací společnosti Alexa Internet se ke květnu 2010 jednalo o jednu z tisíce nejnavštěvovanějších internetových stránek.\n\nMetArt byl recenzován řadou webů, které se zabývají recenzí pornografických stránek. V roce 2010 dosáhl např. skóre 95 ze 100 možných bodů na Rabbits Reviews a 92,5 ze 100 na Nude Reviews.\n\n"}
{"id": "695930", "url": "https://cs.wikipedia.org/wiki?curid=695930", "title": "Alien Arena", "text": "Alien Arena\n\nAlien Arena je free FPS počítačová hra postavená na quake-engine, tzn. hodně podobná hrám typu Quake, Unreal Tournament apod.\n\nHra funguje pod systémy Windows a Linux; Mac OS zatím není podporován.\n\nAlien Arena byla vydána v srpnu 2004.\n\n"}
{"id": "695933", "url": "https://cs.wikipedia.org/wiki?curid=695933", "title": "Rozrazil rakouský", "text": "Rozrazil rakouský\n\nRozrazil rakouský (\"Veronica austriaca\") je druh vytrvalé rostliny z čeledě jitrocelovitých, v jarních měsících vykvétá sytě modrými květy. V České republice je chráněný.\n\nJe poměrně teplomilný druh, roste vyjma Britských ostrovů a Skandinávie téměř v celé Evropě včetně evropské části Ruska. Je rozšířen i v mírném pásu Asie v Turecku, částečně na Kavkaze a ve Střední Asii, zabydlel se také v jižních oblastech Sibiře. Preferuje lesostepi a skalnaté stepi, teplé travnaté i křovinaté stráně i pastviny, okraje suchých doubrav a lesní světliny, písčiny i okraje lesních cest. Nejlépe mu vyhovují suché, hlinité půdy zásobené živinami na vápencích, opukách, spraších i vyvřelinách.\n\nV České republice lze rozrazil rakouský nejčastěji nalézt v Českém krasu a na západě Českého středohoří a dále v menším množství na Podřipsku a Kadaňsku. Na Moravě pak v okolí Olomouce, Vyškova, Brna, Sokolnic a Čejče. Ojediněle roste i v mezofytiku v okolí Bělé pod Bezdězem a Štramberka.\n\nJe to vytrvalá bylina dosahující výšky 10 až 50 cm. Z hnědého šikmého nebo vodorovného tenkého oddenku vyrůstá větší množství u spodu nachově zbarvených lodyh dvojího typu. Květonosné, přímé a nejvýše krátce vystoupavé a sterilní, ty bývají častěji poléhavé. Jsou oblé, roztroušeně porostlé krátkými vzhůru zahnutými chlupy.\n\nZ lodyhy vyrůstají listy přisedlé nebo s krátkým řapíkem které jsou podlouhle kopinaté až čárkovité, dlouhé 30 až 50 mm a široké 3 až 10 mm. Obvykle po okraji pilovité čepele listů jsou na bázi klínovité nebo zúžené, na vrcholu tupě špičaté až špičaté, po obou stranách jsou pokryty krátkými chlupy. Vrcholová část květných lodyh je sterilní, čárkovité podvinuté celokrajné listy jsou tam silně nahloučeny.\n\nKvěty s přitiskle chlupatými stopkami 3 až 7 mm dlouhými jsou uspořádány do úžlabních hroznovitých květenství která jsou obvykle vstřícná, na stopkách dlouhých až 80 mm, rozkvétají postupně a již se téměř neprodlužují, jsou porostlé zahnutými chlupy. Celokrajné, tupě špičaté čárkovité listeny jsou řídce chlupaté a dosahují délky květních stopek.\n\nVýrazně nesymetrický pětičetný kalich je u báze krátce srostlý, jeho kopinaté až široce kopinaté cípy jsou po okrajích řídce chlupaté. Horní cíp je nejmenší, asi jen 1 mm (někdy chybí), spodní dva jsou nejdelší (3 – 4 mm) a prostřední jsou jen o málo kratší (2 – 3 mm). Koruna mívá 10 až 17 mm v průměru a bývá barvy sytě modré s tmavším žilkováním, v ústí kratičké korunní trubky je bělavá. Její cípy jsou vejčité až široce vejčité, horní nejširší je tupý až zaokrouhlený, ostatní tupě špičaté a spodní je viditelně užší. Kvete od května do července, opylovány jsou nejčastěji motýly. Tyčinky jsou dvě, vždy jsou výrazně kratší než koruny, horní části nitek a prašníky jsou modré. Chlupatý semeník má nitkovitou čnělku 5 mm dlouhou zakončenou polokulovitou bliznou.\n\nTobolky s mnohdy výraznou žilnatinou jsou eliptické až okrouhle obsrdčité, dlouhé 4 až 5 mm a široké 3 až 4 mm, z boku výrazně zploštělé. Na vrcholu jsou mělce vykrojené, chlupaté, vzácně olysalé. Semena jsou plochá, hladká žlutohnědé barvy.\n\nRozrazil rakouský se rozděluje do tří poddruhů:\nV České republice se vyskytuje poddruh rozrazil rakouský zubatý.\n\nRozrazil rakouský v České republice roste jen na několika málo lokalitách a jeho počty se příliš nezvyšují. Je proto v \"Černém a červeném seznamu cévnatých rostlin ČR\" veden jako silně ohrožený druh C2 – (EN).\n\n\n \n"}
{"id": "695948", "url": "https://cs.wikipedia.org/wiki?curid=695948", "title": "Peñalsordo", "text": "Peñalsordo\n\nPeñalsordo je španělská obec situovaná v provincii Badajoz (autonomní společenství Extremadura).\n\nObec je vzdálena 131 km od města Ciudad Real, 132 km od Córdoby a 209 km od města Badajoz. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 435 usedlostí a 1723 obyvatel.\n"}
{"id": "695951", "url": "https://cs.wikipedia.org/wiki?curid=695951", "title": "Galoisova grupa", "text": "Galoisova grupa\n\nGaloisova grupa je pojem z algebry. Je to grupa definována pro těleso a jeho konečné rozšíření. Studium rozšíření těles pomocí Galoisovy grupy souvisí s Galoisovou teorií, která vznikla jako nástroj pro popis řešení polynomiálních rovnic. Historicky stál u zrodu této teorie Évariste Galois, který je považován za zakladatele teorie grup.\n\nNechť formula_1 je rozšíření tělesa formula_2 (zapisuje se jako formula_3). Automorfizmus formula_3 je takový automorfizmus formula_5 tělesa formula_1, který zachovává všechny prvky formula_2, t.j. formula_8 pro každé formula_9. Množina všech automorfizmů formula_3 spolu s operací skládání tvoří grupu, která se nazývá Galoisova grupa. Značí se formula_11, anebo formula_12.\n\n\nFundamentální věta Galoisovy teorie tvrdí, že podgrupy Galoisovy grupy odpovídají mezitělesům formula_33. Tato korespondence přiřadí podgrupě formula_34 podtěleso formula_1, které je fixováno touto podgrupou.\n\nV případě nekonečného rozšíření formula_3 uvažujeme v této korespondenci pouze uzavřené podgrupy vůči tzv. Krollově topologii.\n\nGaloisovy grupy se začaly zkoumat v souvislosti se snahou řešit polynomiální rovnice vyššího stupně pomocí sčítání, odečítávání, násobení, dělení a odmocnin racionálních čísel a koeficientů daného polynomu. Takové řešení existuje právě když Galoisova grupa polynomu je řešitelná.\n"}
{"id": "695954", "url": "https://cs.wikipedia.org/wiki?curid=695954", "title": "Adam František ze Schwarzenbergu", "text": "Adam František ze Schwarzenbergu\n\nAdam František Karel Eusebius kníže ze Schwarzenbergu (25. září 1680 Linec – 11. června 1732 Brandýs nad Labem) byl rakouský a český šlechtic, úředník a politik monarchie, jeden z nejvýznamnějších příslušníků rodu Schwarzenbergů, první vévoda krumlovský z tohoto rodu, zakladatel schwarzenberského dominia v Českých zemích a iniciátor rozvoje lesnictví v jižních Čechách. V roce 1732 jej během tzv. \"Císařského honu\" smrtelně postřelil císař Karel VI.\n\nAdam František se narodil roku 1680 jako druhorozený syn druhého knížete ze Schwarzenbergu Ferdinanda Viléma Eusebia a jeho manželky Marie Anny ze Sulzu. V době jeho narození již byly položeny základy schwarzenberského panství v jižních Čechách jeho dědem Janem Adolfem I. (koupě panství Třeboňského a Hlubockého), přičemž jeho otec v nákupech nových pozemků dále pokračoval. Ač druhorozený, po smrti svého staršího bratra Adolfa Ludvíka se stal jediným budoucím dědicem rodového panství.\n\nV devíti letech odešel za výchovou a studii do Prahy. Po jejich dokončení absolvoval tradiční kavalírskou cestu po Evropě, jež vedla mimo jiné do Francie a Itálie. Své vzdělání a zkušenosti následně využil ve dvorských službách. Již roku 1694 se tak stal komořím římského císaře, českého a uherského krále Josefa I. (1678–1711) a v roce 1700 byl jmenován říšským dvorním radou. Mimo jiné se o dva roky účastnil obléhání pevnosti Landau v Rýnské Falci. Po smrti Josefa I. se stal nejvyšším dvorním maršálkem jeho následovníka Karla VI. (1685–1740), jenž jej u příležitosti korunovace ve Frankfurtu vyznamenal za vynikající služby 29. března 1712 řádem zlatého rouna. Jeho dvorská kariéra za vlády Karla VI. pokračovala jmenováním tajným radou roku 1713 a konečně i nejvyšším podkoním v roce 1722.\n\nAdam František se však mimo roli císařského úředníka plně věnoval rozvoji svého panství zvláště po připojení Krumlovského vévodství. Na svých državách podporoval především oblast lesnictví. Mimo to obnovil dolování stříbra v Ratibořských Horách a podporoval metalurgii ve Štýrsku. Do připojení vévodství roku 1719 došlo k nákupům následujících statků:\n\nV době vlády Adama Františka došlo především k nečekanému rozšíření rodového panství, jež položilo samotný základ tzv. Schwarzenberského dominia. V roce 1719 totiž zemřela bezdětná Marie Arnoška z Eggenbergu, rozená ze Schwarzenbergu, 7. vévodkyně krumlovská. Marie Arnoštka byla vdovou po Janu Kristiánovi I. knížeti z Eggenbergu a vévodovi krumlovském, z jejichž manželství nevzešel žádný potomek. Po smrti Jana Kristiána I. tak Krumlovské vévodství přešlo na Eggenberskou větev ve Štýrsku, která však následně během několika let zcela nečekaně vymřela. Majetek po manželi se tak vrátil Marii Arnoštce, která postrádajíc dědice, svá panství Český Krumlov, Vimperk, Netolice, Orlík, Chýnov a palác v Praze odkázala svému příbuznému, synovci Adamu Františkovi.\n\nNásledně, roku 1723 u příležitosti korunovace krále Karla VI. na českého krále v Praze, bylo krumlovské panství spolu s územím Prachatic, Volar, Netolic, Lhenic atd. opětovně povýšeno na Vévodství Krumlovské a Adam František se tak stal 8. vévodou krumlovským. Počínaje jeho osobou, tak měli všichni další držitelé panství Českého Krumlova z knížecího rodu Schwarzenbergů právo nosit titul \"Vévody krumlovského právě\" podle tohoto majestátu uděleného na den svatého Václava.\n\n6. prosince 1701 se Adam František oženil s princeznou Eleonorou Amálií z Lobkovic. O pět let později se 25. prosince 1706 páru narodila dcera Marie Anna (provdaná roku 1721 za markraběte Ludvíka Jiřího Bádenského). Očekávaný mužský potomek a dědic však dlouho nepřicházel, přičemž mezi knížecím párem došlo k roztržce, která je na velmi dlouhou dobu odloučila. Na rozluku mělo zřejmě vliv i nevyplacení věna. Podle rodové tradice se v roce 1721 kníže setkal údajně naprostou náhodou se svou manželkou v chrámu sv. Víta v Praze před hrobem Jana Nepomuckého, kde se následně manželé smířili. Do roka se pak konečně narodil 15. prosince 1722 vytoužený dědic Josef Adam Jan Nepomuk. Od té doby je sv. Jan Nepomucký schwarzenberským rodem uctíván jako jeho zachránce a patron, přičemž od Josefa I. Adama nosí všichni mužští potomci rodu ve svém jméně i jméno Jana Nepomuckého. O jeho svatořečení se přičinil právě sám kníže Adam František.\n\nKoncem května roku 1732 se císař Karel VI. rozhodl po svém pobytu v lázních v západních Čechách vydat na knížecí dvůr do Českého Krumlova. Během cesty, která vedla přes hlavní město a na níž jej Adam František jako jeden z jeho nejbližších šlechticů a nejvyšší podkoní doprovázel, se celý dvůr odebral do Brandýsa nad Labem na lov jelenů. 10. června se císař zúčastnil nadháňky spolu s knížetem Adamem Františkem. Podle dobových pramenů došlo z neznámých důvodů k závažné chybě při rozestavění střelců, kdy se zúčastnění postavili přímo proti sobě. Když proto Karel VI. vystřelil na probíhajícího jelena, zasáhl knížete Adama Františka přímo do břicha. Kníže utrpěl vážná vnitřní zranění a okamžitě se odebral na brandýský zámek, kde v přítomnosti svého komorníka a několika služebných následujícího dne zemřel. Na smrtelné posteli pronesl:\n\nKníže byl pohřben v hrobce ve Vídni, jeho vnitřnosti v Třeboni a jeho srdce v tzv. \"Srdeční hrobce\" v kostele svatého Víta v Českém Krumlově. Jelikož bylo dědici Josefu I. Adamovi v době nečekané smrti Adama Františka necelých deset let, chopila se regentství nad dominiem Eleonora Amálie, které spravovala dalších 9 let až do své smrti.\n\n\nAdam František se proslavil jako mecenáš a sběratel. Shromažďoval nejenom umělecké předměty, ale například i relikvie spojené se sv. Janem Nepomuckým a na svém vévodském sídle v Českém Krumlově rozšířil knihovnu o nové sbírky.\n\nMezi architekty ve službách Adama Františka patřili Antonín Erhard, František Martinelli, Fischerové z Erlachu, nebo Pavel Ignác Bayer a mezi malíře pak například Jiří Werle, Daniel Gran a Jan Jiří Hamilton.\n\nPo vzoru doby položil základy knížecího a vévodského dvora v Českém Krumlově, který se v době vlády jeho nástupce vyrovnal i císařskému dvoru ve Vídni.\n\n"}
{"id": "695958", "url": "https://cs.wikipedia.org/wiki?curid=695958", "title": "Tal Ruso", "text": "Tal Ruso\n\nTal Ruso (: טל רוסו, narozen 1959) je generálmajor Izraelských obranných sil (IOS) a od října 2010 současný velitel jižního velitelství IOS.\n\nNarodil se v kibucu Chulata na severu Izraele a v roce 1978 nastoupil do izraelské armády. Až do roku 1981 sloužil ve zvláštní jednotce, kterou opustil v pozici jejího velitele. O rok později se nakrátko vrátila a velel rotě speciálních sil během první libanonské války. Tentýž rok se stal důstojníkem a pokračoval v kariérním postupu, přičemž většinu své vojenské kariéry strávil u speciálních sil.\n\nBěhem druhé libanonské války působil jako asistent velitele operačního ředitelství speciálních misí. V říjnu 2006 jej náčelník Generálního štábu Dan Chaluc doporučil jako nástupce Gadi Eizenkota, který byl povýšen na velitele severního velitelství IOS. Rusovo povýšení následně schválil ministr obrany Amir Perec. V říjnu 2010 byl jmenován velitelem jižního velitelství.\n\nBěhem své kariéry vystudoval bakalářský obor politologie na Haifské univerzitě a magisterský obor stejného zaměření na Telavivské univerzitě.\n\n"}
{"id": "695960", "url": "https://cs.wikipedia.org/wiki?curid=695960", "title": "Speciální lineární grupa", "text": "Speciální lineární grupa\n\nSpeciální lineární grupa je pojem z teorie grup. Jde o grupu lineárních automorfizmů nějakého vektorového prostoru, které mají determinant jedna. Grupová operace je operace skládání zobrazení.\n\nEkvivalentně se dá definovat jako množina regulárních matic formula_1, které mají determinant jedna. Pro formula_2-rozměrný vektorový prostor formula_3 nad tělesem formula_4 se příslušná speciální lineární grupa značí formula_5, resp. formula_6.\n\nPodobně se definuje speciální lineární grupa pro matice nad nějakým okruhem. Regulární matice nad okruhem obecně nejsou invertibilní, matice determinantu 1 ale ano. Pro okruh celých čísel dostáváme grupu celočíselných matic formula_1 s jednotkovým determinantem formula_8.\n\nSpeciální lineární grupy nad reálnými resp. komplexnímy čísly formula_9 resp. formula_10 tvoří pro formula_11 jednoduchou Lieovu grupu dimenze formula_12 resp. formula_13. Tyto grupy jsou nekompaktní. Maximální kompaktní podgrupa formula_9 je ortogonální grupa formula_15 a maximální kompaktní podgrupa formula_10 je unitární grupa formula_17. Fundamentální grupa formula_10 je triviální, fundamentální grupa formula_9 je izomorfní formula_20 pro formula_21 a formula_22 pro formula_23.\n\nGrupa formula_24 je izomorfní dvojitému nakrytí Lorentzovy grupy formula_25.\n\nPro konečné těleso formula_26 jsou konečné i grupy formula_6. Odfaktorováním centra formula_28 dostáváme Chevalleyho speciální lineární grupy\nkteré jsou jednoduché kromě formula_30 a formula_31.\n"}
{"id": "695962", "url": "https://cs.wikipedia.org/wiki?curid=695962", "title": "Uri Sagi", "text": "Uri Sagi\n\nUri Sagi (: אורי שגיא, narozen 5. srpna 1943) je bývalý izraelský generál, který zastával řadu předních vojenských postů v Izraelských obranných silách, včetně velitele brigády Golani, velitele severního velitelství a náčelníka vojenské zpravodajské služby Aman.\n\nNarodil se v mošavu Kfar Bialik na severu Izraele do rodiny sabrů, která žije v Izraeli již po několik generací. Během šestidenní války byl velitelem 51. čety. Postupně stoupal v armádní hierarchii až na velitele brigády Golani. Během první libanonské války v roce 1982 stál v čele operačního velení při izraelském Generálním štábu. V roce 1983 byl povýšen do hodnosti generálmajora a jmenován velitelem severního velitelství. V letech 1986 až 1991 stál v čele izraelských pozemních sil a v letech 1991 až 1995 byl náčelníkem vojenské zpravodajské služby. V roce 1995 rezignoval na své vojenské funkce v důsledku konfliktu s náčelníkem Generálního štábu.\n\nV roce 1996 vstoupil do Strany práce, avšak během primárek, které se toho roku konaly, se mu nepodařilo obsadit dostatečně vysoké místo na kandidátní listině pro nastávající parlamentní volby. V prosinci 1999 jej tehdejší premiér Ehud Barak jmenoval do čela vyjednávacího týmu, který měl dojednat mírovou smlouvu se Sýrií. Vyjednávání však zkrachovala poté, co Sýrie odmítla vstoupit do přímých jednání, aniž by se Izrael předem stáhl z Golanských výšin. V letech 2000 až 2003 působil jako ředitel izraelské národní vodárenské společnosti Mekorot.\n\nV roce 2012 se stal krátce jedním z kandidátů Strany práce do předčasných parlamentních voleb, které se uskuteční koncem ledna 2013. Počátkem listopadu však Sagi svou kandidaturu stáhnul s odvoláním na zdravotní důvody. Deník \"Jedi'ot achronot\" však přinesl informaci, že podle zdroje ze Strany práce bylo pravým důvodem nařčení ze sexuálního obtěžování, kterého se měl Sagi údajně dopustit během svého působení v armádě.\n"}
{"id": "695963", "url": "https://cs.wikipedia.org/wiki?curid=695963", "title": "Avi Mizrachi", "text": "Avi Mizrachi\n\nAvi Mizrachi (: אבי מזרחי, narozen 1957) je generál Izraelských obranných sil (IOS), který zastával v letech 2009 až 2012 pozici velitele centrálního velitelství IOS. Předtím působil od roku 2007 jako velitel Izraelských pozemních sil.\n\nNarodil se v Haifě na severu Izraele a v roce 1975 nastoupil do izraelské armády, kde sloužil ve speciální jednotce Sajeret Golani. Později nastoupil k obrněným sborům, kde se postupně vypracoval do hodnosti brigádního generála. Poté působil jako zástupce pozemních sil při tréninkovém a výukovém centra americké armády (\"United States Army Training and Doctrine Command\") a jako velitel několika útvarů.\n\nV roce 2005 byl jmenován do čela logistického, zdravotnického a ústředního ředitelství a v letech 2007 až 2009 stál v čele izraelských pozemních sil. Od října 2009 je velitelem centrálního velitelství.\n\nV únoru 2009 způsobil svým projevem na základně Gelilot diplomatický incident mezi Tureckem a Izraelem, když okomentoval kritické poznámky tureckého premiéra Recepa Tayyipa Erdoğana na adresu izraelské operace Lité olovo. Poznamenal, že Turecko nemá právo kritizovat Izrael za jeho činy, když má samo jednotky umístěné na Severním Kypru, utiskuje kurdskou menšinu a během první světové války masakrovalo Armény. Turecký ministr zahraničních věcí povolal izraelského velvyslance k vysvětlení těchto výroků, zatímco mluvčí izraelské armády vydal prohlášení, že Mizrachiho slova nereprezentují oficiální postoj izraelské armády.\n\n"}
{"id": "695966", "url": "https://cs.wikipedia.org/wiki?curid=695966", "title": "Moše Ben Ze'ev", "text": "Moše Ben Ze'ev\n\nMoše Ben Ze'ev ( משה בן זאב, narozen 8. prosince 1911 – 1995) byl izraelský soudce, který v letech 1963 až 1968 zastával funkci izraelského generálního prokurátora.\n\nNarodil se ve vesnici Lonicic (dnes v Rusku). Získal tradiční židovské vzdělání a následně i všeobecné vzdělání v Polsku. V roce 1935 absolvoval právnickou školu ve Vilniusu. Téhož roku podnikl aliju do britské mandátní Palestiny, kde pracoval v Tel Avivu. V roce 1940 získal oprávnění vykonávat právnickou praxi. Během války za nezávislost sloužil v izraelské armádě. Po odchodu z armády v dubnu 1949 si v Haifě otevřel právní praxi. V roce 1958 se stal soudcem Haifského distriktního soudu a v 50. letech měl blízko k vládnoucí straně Mapaj. V pozici generálního prokurátora nahradil počátkem roku 1963 Gide'ona Hausnera poté, co Hausner vstoupil do politiky. Po odchodu z funkce Ben Ze'ev založil právnickou firmu společně s Arje Kamarem a v roce 1980 řídil komisi, která měla prošetřit zneužívání úředníků vystavených korupci.\n"}
{"id": "695975", "url": "https://cs.wikipedia.org/wiki?curid=695975", "title": "Zpracování obrazu", "text": "Zpracování obrazu\n\nZpracování obrazu je v informatice libovolná forma zpracování signálu, v které je vstupem obrázek a výstupem buď opět obrázek, anebo množina nějakých jeho charakteristik a parametrů. Většina technik používaných pro zpracování obrazů pracuje s obrazem jako s dvourozměrným signálem. Dnes se obvykle zpracováním obrazu myslí \"digitální zpracování\", jsou však možná i optická a analogová zpracování.\n\n\n"}
{"id": "695978", "url": "https://cs.wikipedia.org/wiki?curid=695978", "title": "Pango-Aluquém", "text": "Pango-Aluquém\n\nPango Aluquém je město a okres v angolské provincii Bengo.\n\nObec má rozlohu 2.754 km² a 45 681 obyvatel.. Na severu obec hraničí s obcí Dembos, na východě s Bula Atumba a Gonguembo, na jihu s Golungo Alto a Cambambe a na západě s obcí Dande. \n\n"}
{"id": "695982", "url": "https://cs.wikipedia.org/wiki?curid=695982", "title": "Letiště Cabinda", "text": "Letiště Cabinda\n\nLetiště Cabinda ( ; IATA: CAB, ICAO: FNCA) je letiště u města Cabinda v angolské provincii Cabinda.\n\nLetiště se nachází ve výšce 200 metrů nad hladinou oceánu. Má jednu vyasfaltovanou přistávací dráhu 01/19 o délce 2500 metrů a šířce 30 metrů.\n\nNa letiště létají stabilně dvě společnosti. TAAG Angola Airlines a SonAir. Obě tyto společnosti létají do stejných destinací a to do Luandy a Soya.\n"}
{"id": "695989", "url": "https://cs.wikipedia.org/wiki?curid=695989", "title": "Kaljazinský rajón", "text": "Kaljazinský rajón\n\nKaljazinský rajón ( ) je jedním z rajónů Tverské oblasti v Rusku. Jeho administrativním centrem je město Kaljazin. V roce 2010 zde žilo 21 446 obyvatel.\n\nRajón leží na jihovýchodě Tverské oblasti a jeho rozloha je 1671 km². Protéká tudy řeka Volha (přes Ugličskou přehradu). Skládá se z 5 samosprávných obecních obvodů, z toho je jeden městský a 4 vesnické.\n\nSousední rajóny:\n"}
{"id": "695993", "url": "https://cs.wikipedia.org/wiki?curid=695993", "title": "Trifid", "text": "Trifid\n\nTrifid může označovat:\n\n\n\n\n"}
{"id": "696000", "url": "https://cs.wikipedia.org/wiki?curid=696000", "title": "Grand Prix Lucemburska 1997", "text": "Grand Prix Lucemburska 1997\n\nGrand Prix Lucemburska 1997 (IV Großer Warsteiner Preis von Luxemburg), 15. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 612. grand prix, se odehrála na okruhu Nürburgring.\n\n"}
{"id": "696001", "url": "https://cs.wikipedia.org/wiki?curid=696001", "title": "Rallye Velké Británie 1999", "text": "Rallye Velké Británie 1999\n\nRallye Velké Británie 1999 byla čtrnáctou a poslední soutěží Mistrovství světa v rallye 1999. Soutěž měla 22 rychlostních zkoušek o délce 389,39 km. Startovalo 160 posádek a 94 jich dojelo do cíle. Zvítězil zde Richard Burns s vozem Subaru Impreza WRC. \n\nPrvní zkoušku vyhrál Tommi Mäkinen ale po druhé se do čela dostal Juha Kankkunen. Za ním byli jezdci Peugeot Sport v pořadí Francois Delecour a Marcus Grönholm a za nimi Burns, Carlos Sainz, Didier Auriol a Mäkinen. Colin McRae měl lehkou nehodu a byl až osmý. V druhé etapě začal vyhrávat Burns, který se posunul na první místo před Kankkunena a Grönholma. McRae odstoupil po nehodě s jiným vozem. Burns vyhrával i ve třetí etapě a upevňoval si vedení. V devatenáctém testu havaroval Armin Schwarz s vozem Škoda Octavia WRC a musel ze soutěže odstoupit. Ve stejné etapě havaroval a odstoupil i Grönholm. Sainz a Delecour museli odstoupit kvůli technickým problémům a stejná příčina velmi zpomalila Auriola. Tím se na čtvrté místo dostal Bruno Thiry s další Octavií.\n\n"}
{"id": "696002", "url": "https://cs.wikipedia.org/wiki?curid=696002", "title": "Mapování souborů do paměti", "text": "Mapování souborů do paměti\n\nMapování souborů do paměti je v informatice označení pro alternativní práci se soubory, kdy je jejich obsah promítnut jádrem systému do operační paměti. Některé operace se souborem mohou být efektivnější, protože je využívána existující podpora virtuální paměti a mechanismus výpadku stránky a tím je možné vynechat několikanásobné kopírování dat v paměti počítače.\n\nMapování souborů do paměti nahrazuje klasické rozhraní pro práci se soubory (tj. API) v podobě funkcí open, read, write, close a dalších, které pracují se souborovým deskriptorem). Při mapování souborů do paměti nastaví jádro operačního systému mapování virtuální paměti tak, že obsah souboru je možné číst z operační paměti běžnými strojovými instrukcemi pro práci s pamětí. Namapování souboru do paměti je provedeno patřičnou úpravou tabulky stránek, za kterou je v jádře zodpovědný modul správy paměti.\n\nDíky použití stránkování paměti a jeho (typicky vysoce optimalizovaného) mechanismu obsluhy výpadku stránky může mapování souborů do paměti poskytnout v mnoha případech vyšší výkon, než při použití klasického rozhraní. Navíc je tím eliminováno kopírování dat v paměti mezi vyrovnávací pamětí v jádře (\"kernel space\"), diskovou cache a paměťovým prostorem procesu (tzv. \"user space\"). Více viz privilegovaný režim.\n\nV unixových systémech, kde je téměř vše soubor, je možné mapovat do paměti všechna vstupně/výstupní zařízení, se kterými je možné pracovat pomocí souborového deskriptoru.\n\nHlavní výhodou mapování souborů do paměti je zvýšení I/O výkonu, zejména pokud je použito na velké soubory. Přístup k mapovaným souborům je rychlejší než za pomoci klasických systémových volání čtení a zápisu ze dvou důvodů:\n\n\nMapování malých souborů může vést k plýtvání místem, protože paměťové mapy jsou vždy uspořádány podle velikosti stránky, která je většinou 4 KiB. U souboru o velikosti 5 KiB by byly přiděleny dvě stránky, takže by bylo zabráno 8 KiB paměti a z nich by byly 3 KiB nevyužity.\n\nNěkteré počítačové platformy mají s mapováním souborů do paměti problémy z důvodu omezeného paměťového prostoru, což se týká zejména 32bitového režimu procesorů pro počítače IBM PC kompatibilní, které adresují maximálně 4 GiB RAM (v 32bitových systémech řady Windows NT je paměťový prostor procesů standardně omezen na 2 GiB, v 32bitovém jádře Linuxu závisí na konkrétní situaci). Z tohoto důvodu je vždy do paměti namapována jen část souboru, což významným způsobem ztěžuje práci programátorům.\n\nVětšina moderních OS nebo běhových prostředí podporuje nějakou formu mapování souborů do paměti. Funkce codice_1 mapuje zadaný soubor do paměti a vytváří POSIX deskriptor. Volání je podporováno na POSIX kompatibilních systémech (UNIX, Linux, Mac OS X, nebo OpenVMS).\n\nOperační systém Microsoft Windows poskytuje ve svém API funkci codice_2. Mapování souborů do paměti poskytuje až Microsoft .NET verze 4, pro předchozí verze jsou k dispozici knihovny třetích stran.\n\nProgramovací jazyk Java poskytuje třídy a metody pro přístup k souborům mapovaným do paměti jako je \"FileChannel\".\n\nProgramovací jazyk D podporuje soubory mapované do paměti ve standardní knihovně (std.mmfile modul).\n\nPython obsahuje od verze 1.6 standardní knihovny modul codice_3. Detaily použití modulu se liší podle toho, zda je používán na platformě Microsoft Windows nebo Unix.\n\nV Perlu je dostupných několik modulů pro mapování souborů do paměti z CPANu, jako například codice_4. a codice_5.\n"}
{"id": "696004", "url": "https://cs.wikipedia.org/wiki?curid=696004", "title": "Grand Prix Rakouska 1997", "text": "Grand Prix Rakouska 1997\n\nGrand Prix Rakouska 1997 (XXVI Großer A1 Preis von Osterreich), 14. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 611. Grand Prix, se jela na okruhu A1 Ring.\n\n"}
{"id": "696007", "url": "https://cs.wikipedia.org/wiki?curid=696007", "title": "Grand Prix Itálie 1997", "text": "Grand Prix Itálie 1997\n\nGrand Prix Itálie 1997 (LXVIII Gran Premio Vodafone d'Italia), 13. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 610. grand prix, se již tradičně odehrála na okruhu v Monze.\n\n"}
{"id": "696008", "url": "https://cs.wikipedia.org/wiki?curid=696008", "title": "Michael Ben Ja'ir", "text": "Michael Ben Ja'ir\n\nMichael Ben Ja'ir (: מיכאל בן יאיר, narozen 1942) je izraelský soudce a bývalý soudce Nejvyššího soudu, který v letech 1993 až 1997 zastával funkci izraelského generálního prokurátora.\n\nNarodil se v Jeruzalémě ještě za dob britské mandátní Palestiny a studoval na Bejt ha-sefer ha-reali v Haifě. V letech 1961 až 1963 sloužil v izraelské armádě jako polní důstojník a v roce 1968 dokončil studium práv na Telavivské univerzitě. V letech 1978 až 1982 působil jako soudce na okresním soudu v Akku a Haifě, následně v letech 1982 až 1987 jako soudce Haifského distriktního soudu a v letech 1987 až 1990 jako soudce Telavivského distriktního soudu. V roce 1990 nastoupil na šest měsíců jako soudce Nejvyššího soudu. Následně se na tři roky (1990-1993) vrátil k Telavivskému distriktnímu soudu, aby v letech 1993 až 1997 působil na pozici generálního prokurátora. Během jeho funkčního období došlo k vraždě premiéra Jicchaka Rabina, po níž prohlásil, že bude zatčen „kdokoli kdo [tuto] vraždu schvaluje.“ K 1. lednu 1997 na svou funkci rezignoval.\n\nPůsobil též na akademické půdě a vyučoval obchodní právo na Haifské a Telavivské univerzitě.\n\n"}
{"id": "696016", "url": "https://cs.wikipedia.org/wiki?curid=696016", "title": "General Electric LM2500", "text": "General Electric LM2500\n\nGeneral Electric LM2500 je plynová turbína, vyráběná americkou společností GE Aviation. Byla vyvinuta na základě leteckého motoru General Electric CF6. Její vylepšené verze mají označení LM2500+ a LM2500+G4. Turbína je široce využívána jak u civilních, tak u válečných lodí. Využívá ji celkem 400 válečných lodí 30 různých námořnictev, a to na plavidlech od velikosti hlídkových lodí přes fregaty a torpédoborce až po letadlové lodě. Výrobce turbíny dále uvádí, že k roku 2004 bylo ve světě provozováno více než 1900 turbín tohoto typu.\n"}
{"id": "696025", "url": "https://cs.wikipedia.org/wiki?curid=696025", "title": "Rallye Madeira 2010", "text": "Rallye Madeira 2010\n\nRallye Madeira 2010 byla osmým podnikem Intercontinental Rally Challenge 2010. Zvítězil zde Freddy Loix s vozem Škoda Fabia S2000. Soutěž měla 21 rychlostních zkoušek o délce 298,3 km a měla asfaltový charakter.\n\nNa shakedownu vyhrál Bruno Magalhães s vozem Peugeot 207 S2000. Divácký test pak vyhrál Kris Meeke s dalším Peugeotem před Magalhaesem a třetí byl Jan Kopecký s Fabií. První test vyhrál Loix a druhý Rosseti. Magalhaes měl v prvním testu defekt a ve druhém kvůli poruše brzd havaroval a zdemoloval svůj vůz. Při druhém průjezdu stejnými zkouškami bojovali Loix a Rosseti o vítězství. Rosseti se dostal do vedení před Loixe a Meeka, za nimi byli průběžne Kopecký a Juho Hänninen. Odstoupil Sousa kvůli požáru vozu. Loix vyhrál následující 3 testy a posunul se do čela. Kopecký stahoval náskok Meeka. Naopak Hänninen po jezdecké chybě opustil trať a nabral ztrátu. Ve dvanáctém testu se Rosseti snažil vrátit do vedení a havaroval. Loix je tak první před Meekem a Kopeckým.\n\nPrvní dva testy druhé etapy vyhrává Loix před Kopeckým, díky čemuž se Kopecký posouvá na druhé místo. Na dalšímm testu sice Meeke zvítězil a vrátil se na druhou pozici, ale kvůli úniku oleje musel odstoupit. Hänninen na vyteklém oleji dostal smyk a měl defekt, takže se před něj posunul portugalec Nunes. V dalších testech se ale Hänninen posunul před Nunese na třetí pozici. První byl Loix a druhý Kopecký.\n\n"}
{"id": "696032", "url": "https://cs.wikipedia.org/wiki?curid=696032", "title": "Milíčovský potok (přítok Botiče)", "text": "Milíčovský potok (přítok Botiče)\n\nMilíčovský potok je potok v Praze v České republice, levý přítok Botiče. Délka toku činí 1,93 km. Plocha povodí je 3,75 km².\n\nPotok pramení na západě Milíčovského lesa poblíž Kateřinek. Postupně protéká rybníky\n\n"}
{"id": "696047", "url": "https://cs.wikipedia.org/wiki?curid=696047", "title": "Wunderwaffe", "text": "Wunderwaffe\n\nWunderwaffen je německý výraz pro takzvané „zázračné zbraně“. Tento termín byl za druhé světové války používán nacistickým Německem pro označení několika revolučních „superzbraní“. Většina z těchto zbraní byla vyvinuta a zapojila se do bojů v příliš malém počtu a příliš pozdě na to, aby zvrátila průběh války.\n\nPříklady Wunderwaffen jsou například rakety V-1 a V-2, které byly použity zejména v boji proti Velké Británii. Dále například létající křídlo Horten – první náznak technologie stealth spolu s rychlostí přes 1 mach, takzvaný Maus Super Tank – největší tank, který kdy byl postaven, Sturmgewehr 44 – první moderní útočná puška. Několik druhů helikoptér, ponorky na elektrický pohon a jiné.\n\nPřestože Wunderwaffen neuspěly v jejich primárním úkolu, což bylo zvrácení války ve prospěch Třetí říše v době, kdy válka již byla strategicky prohraná, Wunderwaffen reprezentovaly konstrukce a prototypy, které byly na tehdejší dobu velmi pokročilé, a staly se inspirací pro další výzkum a vývoj (viz operace Operace Paperclip).\n\n\n\n\n\n\n\n"}
{"id": "696048", "url": "https://cs.wikipedia.org/wiki?curid=696048", "title": "Barum rallye", "text": "Barum rallye\n\nBarum rallye (oficiálně Barum Czech Rally Zlín) je soutěž českého mistrovství v rallye a mistrovství Evropy. V minulosti se v okolí Zlína jel i šampionát Intercontinental Rally Challenge, který po sloučení s mistrovství Evropy zanikl. Největší motoristický závod ve Zlínském kraji.\n\nPředchůdkyní této soutěže byl amatérský podnik v roce 1971. První vítěz Barum Rallye byla Československá posádka Halmazňa - Kostruh ze Škodou 1100 MB. Už Barum rallye 1972 byla zařazena do Mistrovství Československa v rallye 1972. Favoritem tehdy byl Vladimír Hubáček s vozem Alpine A110. Jako na jiných soutěžích u nás, i zde byly zařazeny takzvané Sprint etapy, kvalifikační a okruhové zkoušky. Brzy zde začali startovat i zahraniční jezdci jako například Walter Röhrl nebo Franz Wittmann. V druhé polovině 70. let zde dominoval vůz Škoda 130 RS. Ročníky 1976, 1979 a 1980 s ním vyhrál John Haugland, v roce 1977 vyhrál se stejným vozem Václav Blahna a v roce 1978 Jiří Šedivý.\n\nV 80. letech začala soutěž získávat svůj klasický charakter, objevily se zkoušky Kopná a Pindula. Na Barum rallye 1985 měl premiéru vůz Škoda 130 LR a získal kompletní stupně vítězů. Kromě toho zde vítězily vozy Renault 5 Turbo, Opel Ascona 400 nebo Audi Quattro. Několik ročníků bylo částečně pořádáno i na Slovensku. Koncem 80. let zde zvítězili Leo Pavlík, Attila Ferjancz a opět Wittmannn. V 90. letech soutěž získala Evropský koeficient 10. Díky tomu zde o titul mistra Evropy bojovali Patrik Snijers, Erwin Weber, Raimund Baumschlager a Enrico Bertone. V druhé polovině 90. let se začalo závodit na testovacím polygonu automobilky Tatra v Kopřivnici. Nejmladším vítězem soutěže se při Barum rallye 2000 stal Roman Kresta, který zde vyhrál s vozem Škoda Octavia WRC a tento úspěch zopakoval i o rok později. Barum rallye 2002 získala evropský koeficient 20 a to znamenalo účast hlavních jezdců Mistrovství Evropy.\n\nBarum rallye 2005 byla pořádána jako kandidátský podnik Mistrovství světa v rallye. Také byla poprvé zařazena městská rychlostní zkouška v ulicích Zlína. Barum rallye 2007 byla součástí šampionátu Intercontinental Rally Challenge 2007 a tou je dodnes. Současní favorité jsou Freddy Loix, Roman Kresta, Juho Hänninen, Bryan Bouffier, Jan Kopecký a další.\n\nTrojnásobní vítězové jsou Vladimír Hubáček (Barum rallye 1972, Barum rallye 1973, Barum rallye 1975), John Haugland z Norska (Barum rallye 1976, Barum rallye 1979, Barum rallye 1980), Enrico Bertone z Itálie (Barum rallye 1995, Barum rallye 1997, Barum rallye 1998), Roman Kresta (Barum rallye 2000, Barum rallye 2001, Barum rallye 2006). Jan Kopecký se v roce 2015 stal neúspěšnějším pilotem Barum rallye v historii, když dokázal jako jediný zvítězit po čtvrté - předchozí tři ročníky vyhrál v roce 2009, 2011 a 2013.\n\n"}
{"id": "696051", "url": "https://cs.wikipedia.org/wiki?curid=696051", "title": "Nambalia", "text": "Nambalia\n\nNambalia (\"z obce Nambal\") byl rod vývojově primitivního sauropodomorfního dinosaura, který žil v období svrchního triasu (nor-rét, asi před 210 až 202 miliony let) na území dnešní jihovýchodní Indie (Ándhrapradéš). Fosílie dinosaura byly objeveny v souvrství Maleri. Ve stejných sedimentech byl objeven také plateosaurid rodu \"Jaklapallisaurus\", popsaný ve stejné studii z roku 2011. Rozměry tohoto dinosaura nelze přesně určit.\n\n"}
{"id": "696052", "url": "https://cs.wikipedia.org/wiki?curid=696052", "title": "Kvalifikace na Mistrovství Evropy ve fotbale 1996", "text": "Kvalifikace na Mistrovství Evropy ve fotbale 1996\n\nKvalifikace na Mistrovství Evropy ve fotbale 1996 probíhala v letech 1994 a 1995. Zúčastnilo se jí 47 fotbalových reprezentací, které byly rozlosovány do osmi skupin po šesti, resp. pěti týmech. Ve skupinách hrál každý s každým doma a venku a vítězové jednotlivých skupin a šestice nejlepších týmů na druhých místech postoupili na závěrečný turnaj, kde se přidali k hostitelské Anglii. Zbylé dva týmy na druhých místech hrály baráž na neutrální půdě o poslední volné místo.\n\nDo žebříčku týmů na druhých místech se započítávaly pouze zápasy s prvním, třetím a čtvrtým týmem dané skupiny.\n"}
{"id": "696058", "url": "https://cs.wikipedia.org/wiki?curid=696058", "title": "Letiště Namibe", "text": "Letiště Namibe\n\nLetiště Namibe ( ; IATA: MSZ, ICAO: FNMO) je letiště u města Namibe, které je hlavním městem stejnojmenné provincie v Angole.\n\nLetiště se nalézá v nadmořské výšce 64 metrů. Má vyasfaltovanou přistávací dráhu o délce 2500 metrů a šířce 45 metrů.\n\nNa letiště jsou vedeny pravidelné lety pouze jedné společnosti a to TAAG Angola Airlines, která z tohoto místa létá do Luandy a Monongue.\n\n"}
{"id": "696062", "url": "https://cs.wikipedia.org/wiki?curid=696062", "title": "David O. Selznick", "text": "David O. Selznick\n\nDavid O. Selznick (10. května 1902, Pittsburgh, USA - 22. června 1965, Hollywood, Los Angeles) byl americký filmový producent. \n\nJe znám především díky produkování filmu Jih proti Severu, za nějž získal i Oscara za nejlepší film.\n\nZaložil filmové studio \"Selznick International Pictures\".\n\nByl dvakrát ženatý: nejprve s Irene Gladys Mayerovou, dcerou šéfa studia MGM Louise B. Mayera, měli dva syny (Daniela a Jeffreyho); po rozvodu se oženil s herečkou Jennifer Jonesovou, měli dceru (Mary Jennifer).\n\n\n"}
{"id": "696066", "url": "https://cs.wikipedia.org/wiki?curid=696066", "title": "Kabiri (Angola)", "text": "Kabiri (Angola)\n\nKabiri je město a obec v angolské provincii Bengo.\n"}
{"id": "696071", "url": "https://cs.wikipedia.org/wiki?curid=696071", "title": "Anthony Nesty", "text": "Anthony Nesty\n\nAnthony Nesty (* 25. listopadu 1967) je bývalý surinamský plavec, olympijský vítěz z her v Soulu 1988. Je jediným olympijským vítězem ze Surinamu v celé historii.\n\nNarodil se na Trinidadu, ale rodina se brzy přestěhovala do Surinamu, kde začal s plaváním. Poté co skončil na olympiádě v Los Angeles v roce 1984 na 21. místě, dostal možnost trénovat v USA v Jacksonville na Floridě, kde měl podmínky stejné jako špičkoví plavci. V roce 1988 na olympijských hrách v Soulu na trati 100 m motýlek dokázal vybojoval zlatou medaili, když ve finále porazil o jedinou setinu sekundy Američana Matta Biondiho. Stal se tak prvním olympijským vítězem ze Surinamu. Na trati 100 m motýlek zůstal po olympiádě neporažen tři roky, zvítězil i na mistrovství světa v roce 1991. Na olympiádě v Barceloně se pokoušel o obhajobu olympijského zlata, což se mu nepodařilo, ale vybojoval alespoň bronzovou medaili.\nPo vítězství v Soulu dostal stipendium na University of Florida, kde studoval a závodil na amerických univerzitních soutěžích. Po ukončení aktivní kariéry pokračoval jako plavecký trenér na Floridě.\nJeho olympijský triumf měl v Surinamu velký ohlas. Místní vláda rozhodla o vydání poštovní známky, zlaté i stříbrné mince a bankovky v hodnotě 25 guilderů s motivy připomínajícími tuto událost. Surinamské aerolinie pojmenovaly jedno z letadel podle Nestyho (toto se bohužel zřítilo během přistávacího manévru na letišti v Paramaribu v roce 1989 a se 176 oběťmi je největším leteckým neštěstím v dějinách země).\n\n"}
{"id": "696075", "url": "https://cs.wikipedia.org/wiki?curid=696075", "title": "Bitvy o Latrun", "text": "Bitvy o Latrun\n\nBitvy o Latrun byla série vojenských bitev mezi Izraelskými obrannými silami a jordánskou Arabskou legií na předměstí Latrunu ve dnech 25. května až 18. července 1948 během izraelské války za nezávislost. Latrun získal svůj název po klášteru, který se nachází na křižovatce dvou silnic: z Jeruzaléma do Tel Avivu a z Gazy do Ramalláhu. Za dob britské mandátní Palestiny se klášter stal základnou Palestinské policie typu pevnost Tegart. Na základě plánu OSN na rozdělení Palestiny měla tato oblast připadnout zamýšlenému arabskému státu a od května 1948 byla pod kontrolou Arabské legie. Ovládala jedinou silnici spojující Izraelci ovládanou oblast u Jeruzaléma a zbytek země, čímž se stala strategicky významnou oblastí pro bitvu o Jeruzalém.\n\nV okolí Latrunu a sousední soutěsky Ša'ar ha-Gaj se už dubnu 1948 odehrávala Operace Nachšon, která dokázala dočasně uvolnit obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách. V květnu pak následovala Operace Makabi, považovaná již za součást bitev o Latrun. Její výsledek ale nebyl přesvědčivý a byť Židé dokázali obsadit některé výšiny nad Ša'ar ha-Gaj, samotný Latrun zůstal v arabském držení.\n\n23. května 1948 následoval první přímý židovský útok na Latrun (Operace Bin Nun). Arabská legie ale dokázala útočníky odrazit. Židovští vojáci byli vystaveni intenzivní střelbě a museli se s četnými ztrátami stáhnout. 26. května navíc Arabové obsadili takzvaný Radarový vrch (Giv'at ha-Radar) v místech dnešního města Har Adar, který umožňoval ze severu kontrolovat pohyb mezi Jeruzalémem a Latrunem. David Ben Gurion přikládal kontrole tohoto regionu mimořádný význam a proto nařídil druhý útok na Latrun, ke kterému došlo 30. května (Operace Bin Nun Bet). Nový plán předpokládal, že útoku se místo brigády Alexandroni zúčastní brigáda Giv'ati. Jako výchozí bod měla použít arabskou vesnici Bajt Susin, odtud vyrazit k dobytí arabských vesnic Dejr Adžub a Yalu, kde by mohla odříznout Latrun od dopravního spojení. Plán zpočátku probíhal úspěšně, ale u vesnice Yalu se Izraelci dostali pod arabskou palbu z Latrunu a byli nuceni se narychlo stáhnout. Kvůli špatné koordinaci ovšem mezitím část židovských jednotek zahájila přímý pokus o dobytí Latrunu, což se jim zčásti povedlo, nicméně bez podpory nebyli schopni v dobývání pokračovat a museli se rovněž stáhnout. Brzy nato se odehrál třetí útok, nyní řízený americkým vojákem Davidem Marcusem. Ani ten neuspěl. Při průzkumu okolí Latrunu ovšem Izraelci zjistili možnost výstavby náhradního silničního spojení s Jeruzalémem, které bylo později realizováno jako takzvaná Barmská cesta (viz níže).\n\n9. června 1948 zahájila čtvrtý útok proti Latrunu Brigáda Jiftach ve spolupráci s jedním praporem brigády Harel (takzvaná Operace Joram). Nástupním prostorem byly výšiny východně od Latrunu, které již byly v izraelském držení. Došlo k sérii zmatků. Brigáda Harel obsadila jinou výšinu, než bylo plánováno a Brigáda Jiftach se pak dostala pod arabskou palbu, když se blížila ke kótě, u které očekávala přátelské jednotky. 10. června Arabové přešli do protiútoku a obsadili dočasně židovskou vesnici Gezer. 11. června pak vstoupilo v platnost příměří mezi oběma válčícími stranami. Latrun zůstal nadále v arabském držení.\n\nV červenci 1948 po vypršení prvního příměří zahájil Izrael sérii ofenzív po celé zemi (takzvané Bitvy deseti dnů). Opětovně se v jejich rámci pokusil i o dobytí Latrunu, když spustil Operaci Danny. Izraelská armáda sice dobyla města Lod a Ramla a podstatně rozšířila své teritorium v pobřežní nížině, Arabská legie v Latrunu nicméně opět odolala. Frontová linie (respektive linie příměří, Zelená linie) mezi Izraelci a Araby se začala formovat do podoby, kterou si pak zachovala v letech 1949–1967, kdy do izraelského teritoria vstupoval dlouhý Latrunský výběžek.\n\nNavzdory minimálně pěti různým útokům proti Latrunu nebyl Izrael schopen jej nikdy během roku 1948 dobýt, a tak zůstal pod jordánskou kontrolou až do šestidenní války. Kvůli kontrole silnice vedoucí do Jeruzaléma bylo znemožněno zásobování tamního židovského obyvatelstva, které bylo obzvláště potřebné během obléhání města. V důsledku toho byla zbudována improvizovaná zásobovací silnice známá jako Barmská cesta, která se Latrunu vyhnula a umožnila zásobování Jeruzaléma. Podle některých zdrojů stály bitvy o Latrun život 168 izraelských vojáků, avšak počty obětí se značně různí. Boje měly též symbolický význam neboť se jich účastnili přeživší holocaustu.\n\nDnes je místo bojů izraelským vojenským muzeem, věnovaným izraelským obrněným sborům a místem památníku Izraelské války za nezávislost.\n\n"}
{"id": "696077", "url": "https://cs.wikipedia.org/wiki?curid=696077", "title": "Řídicí vůz Bfhpvee295 ČD", "text": "Řídicí vůz Bfhpvee295 ČD\n\nŘídicí vozy Bfhpvee, číslované v intervalu 50 54 80-30, v době zadávání výběrového řízení též označované řadou 961, přezdívané sysel, jsou řídicí vozy z vozového parku Českých drah. Vozy vznikly v letech 2011–2013 rekonstrukcí 32 osobních vozů Bdt a dvou vozů Btee. Všech 34 vozů bylo rekonstruováno šumperskou firmou Pars nova. Prototypový vůz byl veřejnosti představen na ostravském veletrhu Czech Raildays 2011.\n\nTři vozy byly dále rekonstruovány na řadu ABfhpvee.\n\nMezi hlavní výhody řídicích vozů patří snížení provozních nákladů a zkrácení pobytů v obratových stanicích. U Československých státních drah byly řídicí vozy využívány výjimečně, a to pouze u motorových vozů a elektrických jednotek. V 90. letech se počet řídicích vozů postupně zvyšoval, ale i tyto vozy byly určeny pouze k motorovým vozům a elektrickým jednotkám. První vozy do klasických souprav vedených lokomotivami jsou právě až vozy Bfhpvee.\n\nPrvní zmínky o nových řídicích vozech se objevily již v roce 2007. Rekonstrukce 34 vozů Bdt měla vycházet z již existujících řídicích vozů Bfbrdtn. Podle původních plánů měly být první dva vozy hotovy již v roce 2008. Výběrové řízení bylo vypsáno až na konci roku 2008. Jeho předmětem bylo kromě již zmíněné přestavby na řídicí vozy i komplexní rekonstrukce interiéru včetně vybudování klimatizovaných velkoprostorových oddílů první a druhé třídy, víceúčelového prostoru pro přepravu vozíčkářů, jízdních kol, dětských kočárků a velkých zavazadel a bezbariérového WC s uzavřeným systémem. Celková cena rekonstrukce měla být 990 milionů Kč (29 milionů Kč za vůz). V roce 2009 bylo výběrové řízení zrušeno, protože ze soutěže byli vyloučeni všichni dodavatelé. Dne 22. ledna 2010 České dráhy zadaly zakázku společnosti Pars nova Šumperk. Celková cena zakázky se vyšplhala na 1,05 miliardy Kč (31 milionů Kč za vůz). Původní plány byly nakonec změněny a oddíl první třídy nebyl realizován.\n\nDodatečně však byla místa 1. třídy dosazena do prvních tří vozů, které byly převedeny z Děčína do Prahy a nasazeny od roku 2017 pod označením ABfhpvee spolu s vozy Bdmteeo jako náhrada za poslední dožívající jednotky 451 na linkách S Pražské integrované dopravy.\n\nVůz má jako původní osobní vůz tvarový profil UIC-Y, skříň však prodělala podstatné změny nejen v oblasti čela, ale i dosazením předních dvoukřídlých předsuvných dveří. Zůstaly mu podvozky GP200 s kotoučovou brzdou. Obě čela jsou osazena standardními nárazníky a šroubovkami. Čelní sklo a ovládací pult strojvedoucího je shodný s elektrickou lokomotivou Škoda 109E.\n\nInteriér je plně klimatizovaný, má 58 pevných a 12 sklopných sedaček 2. vozové třídy, vybavení pro přepravu osob se sníženou schopností pohybu a orientace, kol a kočárků a jednu toaletu s uzavřeným systémem. Sedadla cestujících jsou typu Borcad Regio, police na zavazadla jsou příčné. Instalovány jsou i zásuvky 230 V, vždy jedna na dvojici či čtveřici sedadel.\n\nVůz může být provozován jako řídicí, pokud je spojen s lokomotivou uzpůsobenou pro vícečlenné řízení prostřednictvím WTB komunikace. Vozy mezi lokomotivou a řídicím vozem musí být v tomto případě vybavené minimálně 18žilovým průběžným kabelem dle vyhlášky UIC 558.\n\nKvůli vzhledu čela vozu, kde se nachází stanoviště strojvedoucího, se vozu začalo slangově říkat \"sysel\" – vypadá, jako by bylo nafouklé.\n\nVozy Bfhpvee jsou nasazovány především na rychlíky na trasách:\n\na na osobní vlaky na trasách:\n\nVozy ABfhpvee jsou nasazovány na linkách S Pražské integrované dopravy:\n\n"}
{"id": "696080", "url": "https://cs.wikipedia.org/wiki?curid=696080", "title": "Adeje", "text": "Adeje\n\nAdeje je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 43 801 osob. V Adeje začíná dálnice TF-1, která vede do hlavního města Santa Cruz de Tenerife. Rozloha celé obce činí 105,95 km². Společně s obcemi Santiago del Teide a Guía de Isora tvoří Comarcu de Isora. \n"}
{"id": "696082", "url": "https://cs.wikipedia.org/wiki?curid=696082", "title": "Santiago del Teide", "text": "Santiago del Teide\n\nSantiago del Teide je jednou z 31 obcí na španělském ostrově Tenerife. Nachází se na jihozápadě ostrova. K 1. lednu 2010 zde žilo 12 099 osob. Rozloha celé obce činí 52,21 km² . Společně s obcemi Adeje a Guía de Isora tvoří Comarcu de Isora. \n\n"}
{"id": "696083", "url": "https://cs.wikipedia.org/wiki?curid=696083", "title": "Výjimečný trest", "text": "Výjimečný trest\n\nVýjimečný trest umožňuje uložit český trestní zákoník jako nejvyšší možnou formu trestu. V podstatě se jedná o trest odnětí svobody, který má ale značně zvýšenou trestní sazbu.\n\nJsou rozlišovány dvě formy tohoto trestu:\n\nVýjimečný trest v mírnější formě lze uložit jen tehdy, pokud je spáchaný zločin velmi závažný nebo pokud je možnost nápravy pachatele obzvláště ztížena. V případě doživotí pak dokonce jen za určité trestné činy a jestliže je spáchaný zločin mimořádně závažný vzhledem k zvlášť zavrženíhodnému způsobu provedení nebo k zvlášť zavrženíhodné pohnutce anebo k zvlášť těžkému a těžko napravitelnému následku, přičemž jeho uložení vyžaduje účinná ochrana společnosti, případně není naděje, že by pachatele bylo možno napravit výjimečným trestem ve zmíněné mírnější formě.\n\nI když je uložen výjimečný trest ve formě odnětí svobody na doživotí, je možné, že odsouzený bude nakonec propuštěn. Může mu být totiž udělena milost od prezidenta republiky (takovýmto příkladem je třeba Jiří Kajínek, který dostal milost od prezidenta Miloše Zemana), nebo může být vyhověno jeho žádosti o podmíněné propuštění. Tu ovšem může podat nejdříve po odpykání 20 let trestu. \n\n"}
{"id": "696085", "url": "https://cs.wikipedia.org/wiki?curid=696085", "title": "Jordánská rallye", "text": "Jordánská rallye\n\nJordánská rallye je soutěž Mistrovství světa v rallye, která se koná v Jordánsku.\n\nJordánská rallye byla poprvé pořádána v roce 1981 jako součást blízkovýchodního šampionátu. Centrum soutěže je vždy poblíž města Ammán. Soutěž má písečné a šotolinové tratě umístěné u Mrtvého moře a v Jordánské nížině. Charakteristická je i vysoká teplota vzduchu.\n\nV rámci Mistrovství světa byly pořádány až ročníky Jordánská rallye 2008, kdy se vítězem stal Mikko Hirvonen s vozem Ford Focus RS WRC, Jordánská rallye 2010, kdy zde vyhrál Sebastien Loeb s vozem Citroën C4 WRC a Jordánská rallye 2011, kdy zde zvítězil Sebastien Ogier s vozem Citroën DS3 WRC.\n"}
{"id": "696086", "url": "https://cs.wikipedia.org/wiki?curid=696086", "title": "Preboot Execution Environment", "text": "Preboot Execution Environment\n\nPXE ( ) je v informatice označení technologie pro bootování (tj. start) počítačů z počítačové sítě. Využívá se pro tenké klienty, které nemají pevný disk, pro diagnostiku, pro automatické instalace operačních systémů a podobně (např. informační kiosky, počítače v knihovně, instalaci systému do počítače bez optické mechaniky atd.).\n\nPXE je standard zavedený firmou Intel v září roku 1999. Nahradila a sjednotila předchozí technologie pro start počítače za pomocí počítačové sítě (např. metodu využívající BOOTP nebo server Novell NetWare a protokol NCP přes IPX/SPX). Stejně jako předchozí technologie rozšiřuje PXE možnosti startu počítače tím, že je k síťové kartě dodána flash paměť s kódem rozšiřujícím schopnosti BIOSu o zavedení operačního systému z počítačové sítě. Dnes je PXE standardní součástí BIOSu na základních deskách, které mají integrovánu síťovou kartu, avšak PXE najdeme i jako rozšíření BIOSu na samostatných síťových kartách, které jsou zasunovány do slotů sběrnice (např. PCI nebo PCI-Express).\n\nPXE je nezávislé na počítačové platformě, takže není závislé ani na použitém hardware ani na použitém software (operačním systému).\n\nSíťové bootování pomocí PXE využívá Internet Protocol (IP) z rodiny protokolů TCP/IP. Základní postup je následující:\n\n\nBootstrap program může obsahovat libovolný kód, nicméně pro spouštění konkrétních operačních systémů je třeba zvolit kompatibilní zavaděč s podporou síťového bootování přes PXE, což umožňuje např. BootX (pro Mac OS X), GRUB (který následně volá proprietární zavaděče jednotlivých systémů) či RedBoot. Pro systémy UNIX je asi nejznámější SYSLINUX, resp. jeho derivát PXELINUX. Windows lze nainstalovat pomocí služby Remote Installation Service (RIS), kde se do cílové operační paměti načte RAM disk pro spuštění Windows PE (předinstalační prostředí). Nástupcem RIS je ve Windows systémech verze vyšší, než Vista, resp. Windows Server 2008 technologie Windows Deployment Services (WDS), která přináší zároveň nadstavbu pro využití dalších protokolů a služeb zejména pro hromadné síťové instalace.\n\niPXE je nadstavbou k běžné integraci PXE technologie. Tato metoda umožňuje počítačům bez zabudované podpory PXE využívat funkce bootování přes síť a počítačům již využívajícím PXE rozšířit službu o protokoly jako HTTP, iSCSI nebo ATA over Ethernet (AoE) a zároveň nabízí podporu i Wi-Fi sítí. iPXE může být implementováno či zavedeno několika způsoby - buď se jedná o rozšiřující čip na síťové kartě (popř. chipsetu), o součást BIOSu (nebo UEFI u nových systémů), speciální obraz standardního PXE programu získaného ze sítě anebo načteno z diskety, USB Mass Storage či běžného pevného disku. iPXE navíc umožňuje implementovat grafické menu pro síťový boot.\n\n\n"}
{"id": "696090", "url": "https://cs.wikipedia.org/wiki?curid=696090", "title": "Martin Fruwein z Podolí", "text": "Martin Fruwein z Podolí\n\nMartin Fruwein z Podolí (také \"Martin Fruewein\", \"Fruvein\", od roku 1619 \"Frühwein von Podoli\"; Schmiedeberg, Svídnické knížectví – 7. června 1621, Praha; psán též \"Fruewein\") byl pražský měšťan, purkrabí zemských desk a účastník Stavovského povstání v letech 1618–1620.\n\nMartin Fruwein pocházel ze Slezska, odkud přišel v roce 1597 do Prahy, kde se na Starém městě pražském stal měšťan a advokátem. Později za ním přišel do Prahy i jeho bratr Benjamin působící rovněž jako advokát. Martin měl tři syny (Eliáše, Felixe a Matyáše) a Benjamin jednoho (Adama).\n\nZastával významné postavení v Jednotě bratrské a stal se voleným zástupcem evangelických stavů (defensorem) a od roku 1611 členem stavovské vlády (direktoria). Jako zástupce měšťanského stavu se zúčastnil konspirační schůzky v předvečer druhé pražské defenestrace. Po povstání byl zvolen direktorem městského stavu a Fridrichem Falckým jmenován hofrychtéřem královských i věnných měst. Taktéž od něj získal predikát \"z Podolí\".\n\nPo porážce stavovského povstání byl zajat, oloupen a podroben mučení.\n\nNejdříve byl z podzemního vězení Staroměstské radnice přemístěn do Bílé věže na Pražském hradě. Odtud vodil velitel hradní stráže Petr Příchovský z Příchovic s ozbrojeným doprovodem jednotlivé vězně do soudní síně k výslechům.\n\nKoncem května 1621 byly vyneseny rozsudky. Martin Fruwein měl být společně s dalšími sedmadvaceti povstalci popraven na Staroměstském náměstí. Ještě před popravou mu měl být vyříznut jazyk, neboť nejvíce prý zhřešil proti císařskému majestátu svými projevy. Pak měl být sťat a jeho tělo rozčtvrceno.\n\nCísaři Ferdinandu II. Habsburskému se však protokoly z výslechů nějak nezdály, a proto někteří vězni měli být vyslechnuti na mučidlech. Jedním z nich byl i Martin Fruwein. Ten v pondělí 7. června 1621, když jej, nemocného a ležícího v žalářní kobce v nejvyšším patře, předváděli k výslechu, pod záminkou odchodu na toaletu, se v podstřeší věže protáhl vikýřem, ze střechy skočil a byl nalezen mrtev v Jelením příkopu Pražského hradu.\n\nCísařský místodržitel a předseda exekuční komise Karel z Lichtenštejna napsal do Vídně císaři, že se Martin Fruwein zabil ze zoufalství a strachu před trestem.\n\nBylo rozhodnuto vykonat krvavý ortel i na mrtvém těle. Hlava byla přibita na šibenici na Koňském trhu, dnešní Václavské náměstí, jedna čtvrt těla byla pověšena u silnice na bělohorské pláni, ostatní před městské brány na dalších třech světových stranách.\n\nMartin Fruwein byl také úzce spjat s Janem Jiřím ze Švamberka, což nebylo mezi členy stavů nic neobvyklého. Jisté přátelství dokazuje štambuch Jana Jiřího ze Švamberka, ve kterém se nachází kresba Fruweinova erbu s heslem \"Pomni na smrt\" a datací k roku 1609. Toto heslo jej dále může (s největší pravděpodobností) vázat k Řádu lebky, jehož zakladatelem byl Petr Vok z Rožmberka, tedy původce švamberského dědictví. Ten řádu určil právě heslo Memento Mori, lat. \"Pamatuj na smrt\".\n\nV roce 2011 v předvečer vzpomínkové akce k 390. výročí českého stavovského povstání umělecká skupina Ztohoven umístila na dlažbě staroměstského náměstí v Praze 28. kříž za tuto oběť.\n"}
{"id": "696096", "url": "https://cs.wikipedia.org/wiki?curid=696096", "title": "Finská rallye 2003", "text": "Finská rallye 2003\n\nFinská rallye 2003 byla devátou soutěží Mistrovství světa v rallye 2003. Zvítězil zde Markko Märtin s vozem Ford Focus RS WRC. Soutěž měla 23 rychlostních zkoušek o délce 409,18 km a dokončilo jí 35 z původních 71 posádek.\n\nO vítězství odpočátku bojovali Märtin a Marcus Grönholm s vozem Peugeot 206 WRC. Nakonec byl úspěšnější Märtin. Soutěž byla poznamenána řadou nehod. Vůbec se start nevyvedl týmu Škoda Motorsport, který nezískal ani bod. Naopak se dařilo Hyundai World Rally Teamu, kdy bodovali oba jezdci. Hvězdou rally byl vyhlášen Petter Solberg. Startoval zde i český pilot Jan Kopecký s vozem Mitsubishi Lancer EVO VII ve skupině N.\n\n"}
{"id": "696097", "url": "https://cs.wikipedia.org/wiki?curid=696097", "title": "Foampit", "text": "Foampit\n\nFoampit či foam pit (anglicky „pěnová jáma“) je typ doskočiště, prostor vyplněný měkkým materiálem, do kterého se dá bezpečně dopadat při trénování některých sportů. Převážně využívají foampit sportovci zabývající se freestyle lyžováním, snowboardingem, bmx, inline bruslením, skateboardingem, snowscootingem, freestyle motokrosem a dalšími sporty, u kterých je lepší trénovat složité triky nejdříve nanečisto. Materiál používaný do těchto dopadových prostorů bývá zpravidla z molitanových kusů (ideální jsou molitanové kostky o rozměru 15x15 cm). Na rozdíl od skákání do vody, které jako dopadové médium využívá většina tréninkových center, je molitan mnohem bezpečnější a příjemnější. Při skocích na lyžích, kolech nebo snowboardu bývá výška, ze které jezdec dopadá na hladinu, až 6 m; při takové výšce a se sportovním vybavením bývá dopad velmi tvrdý. Nevýhodou foampitu je, že molitanu vadí déšť a musí proto být v uzavřených prostorách nebo se zakrytím. Pro bmx, inline a skate stačí foampit menších rozměrů, ovšem pro snowboardy, lyže a další převážně zimní sporty je nutný velký rozjezd a také větší plocha pro dopad. \n\nV České republice je několik menších foampitů ve skateparcích (např. skatepark Pardubice,www.agang.eu) Z těch velkých jsou v ČR a okolních zemích v areálu Jumpark, www.jumpark.cz a HOParéně ww.hoparena.cz/. Nejvíce takových parků se nachází v USA (např. www.woodwardatcopper.com). Díky tomuto typu trénování se stávají adrenalinové sporty mnohem bezpečnější a posuovají se hranice jezdců.\n"}
{"id": "696101", "url": "https://cs.wikipedia.org/wiki?curid=696101", "title": "Guía de Isora", "text": "Guía de Isora\n\nGuía de Isora je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 20 535 osob. Rozloha celé obce činí 143,43 km² . Společně s obcemi Santiago del Teide a Adeje tvoří Comarcu de Isora. \n"}
{"id": "696102", "url": "https://cs.wikipedia.org/wiki?curid=696102", "title": "Sade (hudební skupina)", "text": "Sade (hudební skupina)\n\nSade je britská hudební skupina, která vznikla v roce 1983, spadající do hudebního stylu s prvky R&B, soulu, jazzu, funku a soft rocku. Skupina je pojmenována po nigerijské zpěvačce Sade Adu.\n\n"}
{"id": "696106", "url": "https://cs.wikipedia.org/wiki?curid=696106", "title": "František Chovanec", "text": "František Chovanec\n\nFrantišek Chovanec (* 21. srpna 1944, Dolné Kočkovce) je bývalý slovenský fotbalista, záložník a obránce, reprezentant Československa. Je strýcem fotbalisty a trenéra Jozefa Chovance.\n\nZa československou reprezentaci odehrál roku 1972 jedno utkání (přátelský zápas s NDR). V lize odehrál 262 utkání a dal 13 gólů. Hrál za Spartu Praha (1966-1979), s níž získal titul mistra republiky roku 1967, dvakrát vyhrál Československý pohár (1972, 1976), postoupil do semifinále Poháru vítězů pohárů v roce 1973, ale i sestoupil do 2. ligy roku 1975. V Poháru mistrů evropských zemí nastoupil v 1 utkání, v Poháru vítězů pohárů v 10 utkáních a v Poháru UEFA v 8 utkáních (dal 1 gól).\n\n\n"}
{"id": "696108", "url": "https://cs.wikipedia.org/wiki?curid=696108", "title": "Opel Chevette", "text": "Opel Chevette\n\nOpel Chevette (nebo také Vauxhall Chevette či Chevrolet Chevette) byl malý automobil vyráběný koncernem General Motors v letech 1975 až 1984.\n\nVůz byl vyráběn ve městech Luton (Spojené království), Arteixo (Španělsko) a Quito (Ekvádor). Vyráběl se jako dvou- nebo čtyřdveřový sedan, třídveřový hatchback nebo třídveřové kombi.\n\nDealer Team Vauxhall chtěl v britském šampionátu konkurovat vozům Ford Escort RS a tak byl pro rallye upraven typ Chevette. Z něj byla odvozena sportovní verze HS a později HSR.\nWill Sparrow s tímto vozem vyhrál svou kategorii na RAC Rallye 1974 a RAC Rallye 1975.\nHomologace proběhla 1. listopadu 1976. Pentti Airikkala se s typem Chevette HS stal britským mistrem v roce 1979.\n\nZadní kola poháněl řadový čtyřválec DOHC s šestnáctiventilovou hlavou o objemu 2279 cm³ (vrtání 97,5 x zdvih 76,2 mm), který byl uložen vpředu podélně a dosahoval výkonu 240 koní a kroutícího momentu 260 Nm. Výkon zvyšovaly dva karburátory Dell Orto. Pětistupňová převodovka byla od firmy ZF a jednokotoučová spojka od firmy AP. Diferenciál měl omezenou svornost. Přední kola byla nezávisle zavěšená s vinutými pružinami. Zadní náprava byla tuhá s vlečnými rameny a Pandharskou tyčí. Plynokapalinové tlumiče vyrobila firma Bilstein.\n\nRozměry\n"}
{"id": "696109", "url": "https://cs.wikipedia.org/wiki?curid=696109", "title": "Jyrki Katainen", "text": "Jyrki Katainen\n\nJyrki Tapani Katainen (* 14. října 1971 Siilinjärvi, Finsko) je finský politik a evropský politik, od 1. listopadu 2014 místopředseda Evropské komise a komisař pro zaměstnanost, růst, investice a konkurenceschopnost v Evropské komisi vedené Jean-Claude Junckerem.\n\nV minulosti byl předsedou nejsilnější pravicové Národní koaliční strany. Od července do listopadu 2014 byl evropským komisařem pro hospodářské a měnové záležitosti ve tzv. druhé Barrosově komisi. V letech 2011 až 2014 zastával úřad premiéra Finska. Od 19. dubna 2007 do 22. června 2011 působil ve funkci místopředsedy vlády a ministra financí ve druhé vládě Mattiho Vanhanena a vládě Mari Kiviniemiové.\n\nVyrůstal ve městě Siilinjärvi, kde působil na částečný úvazek jako učitel, dokud se v roce 1993 nestal členem obecní rady.\n\nV roce 1999 byl zvolen do parlamentu za volební obvod Severní Savo. Od roku 2001 působil jako místopředseda Národní koaliční strany, roku 2004 se stal jejím předsedou.\n\nV březnu 2003 byl zvolen na tříleté období do funkce viceprezidenta Evropské lidové strany.\n\nV parlamentních volbách v roce 2007 se Národní koaliční strana umístila na druhém místě za Sociálně demokratickou stranou Finska. V nové vládě, tvořené stranami Finský střed, Národní koaliční strana, Zelený svaz a Švédská lidová strana působil ve funkci ministra financí a místopředsedy vlády.\n\nV listopadu 2008 ho \"Financial Times\" jmenovaly nejlepším evropským ministrem financí.\n\nJe ženatý, se ženou Mervi Katainenovou má dvě děti. Hovoří plynně švédsky a anglicky.\n\n"}
{"id": "696114", "url": "https://cs.wikipedia.org/wiki?curid=696114", "title": "Muzeum v Bílovci", "text": "Muzeum v Bílovci\n\nMuzeum v Bílovci se nachází v blízkosti zámku v měšťanském barokním domě z poloviny 18. století na adrese Zámecká 691/5, který dříve sloužil správě panství rodu Sedlnických. Muzeum je věnováno zejména historii Bílovce a místního průmyslu. Ve sklepení skřítci Picmochové přibližují dětem tradiční řemesla. \n\nPočátky muzea a vytváření jeho sbírek jsou spjaty již s přelomem 19. a 20. století, kdy se tohoto úkolu, tehdy ještě v převážně německy osídleném Bílovci, chopili učitelé Franz Wolf a Leo Benzig. Veřejnosti byly sbírky představeny v roce 1920 v sídle zámku. V roce 1924 však byly přesunuty do správní budovy panství, na ulici Zámecká do domu čp. 691, kde muzeum sídlí dodnes. Rok 1925 se stal významným mezníkem v historii muzea, došlo k jeho slavnostnímu otevření a odhalení muzejních exponátů, které dokumentovaly historický vývoj města i běžný život jeho obyvatel.\n\nBohatý rozvoj spolkového života, který s sebou přinesla dvacátá léta 20. století, však byl záhy přerušen nejenom německou okupací, ale především druhou světovou válkou, která poznamenala i další osudy muzejních sbírek. Ty byly zčásti zničeny či odcizeny a došlo rovněž poškození budovy. Postupná obnova vyvrcholila v 50. letech vydáváním vlastivědně orientovaného časopisu Bílovecko, které našlo své zázemí právě v muzeu. V roce 1963 se bílovecké muzeum stalo součástí tehdejšího Okresního vlastivědného muzea v Novém Jičíně, jehož pokračovatelem je dnes Muzeum Novojičínska, které mělo bílovecké muzeum ve své správě až do roku 2014.\n\nHistorická budova muzea byla postavena v letech 1767–1769 jako patrový úřednický dům. V průběhu historického vývoje se z úřednického domu v 1. polovině 20. let 20. století stalo muzeum, které v dnešní podobě provozuje Kulturní centrum Bílovec, příspěvková organizace. Budova byla k 17. říjnu 1966 zapsána jako kulturní památka. \n\nV minulých desetiletích docházelo k postupné stavební devastaci, způsobené nadměrnou vlhkostí a působením dřevomorky. V roce 2007 tak bylo rozhodnuto o celkové rekonstrukci a modernizaci objektu. Od listopadu 2011 do srpna 2014 proběhla v odborné součinnosti s Muzeem Novojičínska rozsáhlá rekonstrukce budovy včetně instalace nové expozice, resp. modernizace výstavní expozice, která byla nově uspořádána a doplněna o exponáty dokumentující dějiny města Bílovce, jeho textilní výrobu, zámek a správu bíloveckého panství včetně produkce nejvýznamnější bílovecké továrny Massag a.s., dříve Salcher. Do přízemí bylo pro zajištění většího komfortu návštěvníků nově přestěhováno z budovy radnice na Slezském náměstí městské informační centrum. Projekt rekonstrukce byl podpořen evropskou dotací v rámci Regionálního operačního programu NUTS II Moravskoslezsko.\n\nMuzejní expozice, která byla nově otevřena pro veřejnost na podzim roku 2014, seznamuje s historickým i správním vývojem města Bílovce. Muzeum má bohatou sbírku cechovních předmětů — cechovní truhlice, pokladnu a cechovní pohřební štítky z roku 1804. Průvodce na vybraných exponátech přiblíží kromě jiného i roli textilní výroby, která byla už od středověku pro město velmi významná. Zmiňuje i místní zámek a šlechtické rody, které zámek a bílovecké panství v minulosti spravovaly.\n\nPísař zájemce provede také svou kanceláří, kde se dokonce zhmotní. Povypráví, co obnášela práce městského písaře a co ke své práci potřeboval. Zajímavostí v této místnosti jsou ocejchované míry, jako je kovový sáh, kovový loket či dřevěná vojenská míra.\n\nDalší expozice zavede návštěvníky do 19. století do továrny Salcher, která vyráběla knoflíky z kamenáčových (slonovníkových) ořechů (surovina dovážená ze zámoří). Mathias Salcher, původní majitel, vyvážel knoflíky do celého světa. Salcherův výrobní program se začal postupně rozšiřovat nejen o produkci látkových a kovových knoflíků, ale rovněž o výrobu textilní galanterie, obuvnických doplňků, pistonů (speciálních ručních strojků) a lisů na zarážení nýtů a kroužků, drobného kovového sortimentu, per pro umělecké psaní i kuřáckých potřeb. Velice významným produktem Salcherovy továrny byla lyžařská vázání, unikátní je zejména vázání Kandahár. Původní švýcarská licence na výrobu tohoto vázání byla továrnou zakoupena a zdokonalena tak, že se společnost Massag stala monopolním producentem tohoto bezpečnostního lyžařského vázání a přispěla k rozvoji lyžařského sportu u nás i ve světě. V muzeu návštěvníci naleznou historické vzorníky produkce továrny, které zprostředkovávají dlouholetý vývoj této firmy až do dnešních dnů.\n\nKouzelné muzejní sklepení je plné skřítků Picmochů ze dvou rodin, Barnabášovy a Tvořimírovy. Skřítci dětem přiblížují tradiční řemesla. Děti se navíc mohou zapojit do projektu Pohádkové Poodří a sbírat skřítky ze širokého okolí.\n\nTatínek Barnabáš vyrábí ořechovici a také krásné knoflíky z kamenáčových ořechů. Maminka Madlenka zase maluje krásné obrázky. Jejich děti Kryšpínka, Hadriánek, malá parádnice Apolenka, Jozífek a nejmladší Dorotka spící v kolébce jim i přes občasné zlobení dělají radost. Hlavou Tvořimírovy rodiny je kovář Tvořimír. Ten nejenom vyrábí koníkům podkovy, ale také trhá dětem bolavé zoubky. Maminka Gerta je kořenářka a zná tajné bylinky, které tyto bolesti rychle napraví. Jejich synek Lojzík, to je pořádný větroplach, nejraději si hraje s prakem a tak občas vyvede pořádnou neplechu. Dcerka Marjánka se zase ráda houpe na houpačce. A Barunka a Cecilka jsou velmi šikovné a mamince pomáhají se sbíráním bylin. Ve sklepě bydlí také mnich Jetřich a poustevník, kteří se pod pranýřem modlí za duše lidí, kteří byli podrobeni trestu. Domov zde našel také pastýř Metůdek. Právě ten se svými ovečkami spatřil okénko sklepení a všechny sem přivedl. Mlynář Jeroným zase na váze decimálce váží obilí a připravuje mouku na vynikající a vyhlášený picmoší chleba.\n\nMuzeum Bílovec pořádá ročně pět až šest dočasných výstav, které se věnují umění, historii regionu, vědě nebo jiným zajímavostem.\n\n"}
{"id": "696116", "url": "https://cs.wikipedia.org/wiki?curid=696116", "title": "Syntaktický strom", "text": "Syntaktický strom\n\nAbstraktní syntaktický strom (také syntaktický strom nebo syntaktický graf) je v informatice stromovou reprezentací abstraktní syntaktické struktury zdrojového kódu napsaného v programovacím jazyce. Jeho vnitřními uzly jsou operátory a listy jsou operandy. Abstraktního syntaktického stromu se využívá primárně pro překlad a optimalizaci kódu. Jako příklad si můžeme představit strom, který reprezentuje booleovský výraz. V tomto stromu může překladač velmi pohodlně optimalizovat – např. pokud je jedna větev disjunkce vždy pravdivá, tak není třeba vyhodnocovat druhou větev. Syntaxe je abstraktní v tom smyslu, že nereprezentuje každý detail, který se vyskytuje v reálné syntaxi. Například seskupující závorky jsou ve stromové struktuře implicitní a syntaktické konstrukce jako if-podmínka-then mohou být označeny jediným uzlem se dvěma větvemi.\n\nTo činí abstraktní syntaktické stromy odlišné od stromů konkrétních, které jsou tradičně označovány jako derivační stromy. Ty jsou často tvořeny parserem jako součást překladu a kompilace zdrojového kódu. Již postavený syntaktický strom lze doplňovat o dodatečné informace následným zpracováním, například kontextovou analýzou.\n\nAbstraktní syntaktické stromy jsou také používané v programové analýze a v systémech pro transformace programů.\n\n\nAbstraktní syntaktický strom (AST) je vhodný k řízení výkonu programu zejména pro Just-in-time kompilátory, kdy je lepší jako průběžný formát než bytekód. V přístupu řízení podle AST je potřeba analyzovat každou větu pouze jednou. Hlavní výhodou oproti bytekód interpretaci je, že AST udržuje globální program, strukturu a vztahy mezi instrukcemi (což v bytekódu nelze zjistit), a poskytuje kompaktnější reprezentaci. AST také umožňuje provádět lepší analýzu při běhu.\n\nAbstraktní syntaktický strom (AST) je datová struktura široce používaná v kompilátorech. Umožňuje reprezentovat strukturu programového kódu. AST je obvykle výsledek syntaktické části překladu programu. Většinou slouží jako mezikódová reprezentace programu pro další fáze překladu kompilátorem a má důležitou roli na výsledku kompilace, tedy například spustitelném programu.\n\nAST je produkt části překladu, které se říká syntaktická analýza. AST má vlastnosti, které jsou při dalších krocích překladu nezbytné. V porovnání se zdrojovým kódem AST neobsahuje určité prvky, jako například nedůležité interpunkce a oddělovače (závorky, složené závorky, středníky, atd.) Důležitějším rozdílem je to, že AST může být upraveno a vylepšeno vlastnostmi a popisky pro každý prvek, který obsahuje. Takovéto úpravy a vylepšení jsou nemožné bez zdrojového kódu programu, protože by to znamenalo změnit ho. Zatímco AST obvykle obsahuje extra informace o programu, díky tomu, že mu předchází analytická část překladu kompilátorem. Jednoduchým příkladem přidaných informací v AST může být pozice elementu ve zdrojovém kódu. Tato informace se využívá v případě chyby v kódu, k upozornění uživatele, kde se chyba nachází.\n\nPotřeba a uplatnění AST vychází ze zděděné podstaty programovacích jazyků a jejich dokumentace. Jazyky jsou často víceznačné už ze své podstaty. Z důvodů vyhnutí se této víceznačnosti, programovací jazyky jsou často specifikovány jako bezkontextové gramatiky. Nicméně jsou zde často aspekty těchto programovacích jazyků, které nemůže bezkontextová gramatika vyjádřit nebo popsat, ale jsou součástí jazyka a jsou zdokumentovány v jeho specifikacích. Tyto detaily vyžadují kontext k tomu, aby mohlo být rozhodnuto o jejich správnosti a chování. Například pokud jazyk umožňuje definovat nové typy, bezkontextová gramatika nemůže předvídat jméno tohoto typu ani způsob, jak mohou být použity. Dokonce ani když jazyk obsahuje předdefinované typy, vynucení správného použití vyžaduje nějaký kontext. Dalším příkladem je Duck-typing, kde se typ elementu může měnit v závislosti na kontextu. Přetěžování operátorů je další příklad, kde správné použití a výsledná funkce závisí na kontextu. Java nabízí výborný příklad, operátor \"+\" je zároveň matematickým operátorem sčítání a zároveň operátor pro spojování řetězců.\n\nAčkoliv jsou zde i další datové struktury spojené s vnitřní prací kompilátoru, AST zastupuje unikátní funkci. Během první fáze překladu, syntaktické analýzy, překladač vytváří syntaktický strom. Tento strom může být použit k interpretaci téměř všech funkcí překladače, co se týká syntaktické části překladu. Ačkoliv tato metoda může vést k efektivnějšímu překladu, jde proti principu softwarového inženýrství při psaní a správě programů. Další výhodou je menší velikost stromu, menší hloubka i počet elementů.\n\nPři navrhování AST si musíme být vědomi funkcionality, kterou bude překladač očekávat. Jak již bylo řečeno, nemůžeme ukládat programové deklarace ve zdrojové formě. Zároveň s tím deklarace musí uchovávat typ a jejich umístění. Pořadí vykonávaných částí musí být přesně určeno a dobře definováno. Binární operace si musí pamatovat levé a pravé komponenty. Přiřazovací příkazy musí uchovat identifikátor, který uchová přiřazenou hodnotu. Tyto požadavky mohou být použity pro návrh takovéto datové struktury.\n\nJe známo, že některé operace se vždy budou skládat ze dvou elementů, jako například sčítání. Nicméně některé jazykové konstrukce vyžadují libovolně velké množství potomků, jako například seznam argumentů, předávaných programu. Výsledkem je, že AST musí být dostatečně flexibilní a rychlý, aby umožňoval rychle přidávat libovolné množství potomků.\n\nDalším hlavním požadavkem návrhu AST je to, že umožní zpětným průchodem z AST opět získat zdrojový kód, který je dostatečně podobný s originálem a jeho vykonání je dostatečně stejné, jako program reprezentovaný AST.\n\nKvůli složitosti požadavků na AST a následující složitosti překladače, je výhodné aplikovat správné principy vývoje softwaru. Jedním z principů je použít ověřené návrhové vzory ke zlepšení modularity a usnadnění vývoje.\n\nDíky skutečnosti, že různé operace nemusí mít nutně různé datové typy, je důležité mít správnou hierarchii uzlů. To je obzvlášť nutné při vytváření a modifikaci AST během běhu překladače.\n\nProtože překladač strom několikrát prochází, aby určil sémantické vlastnosti, je důležité udělat průchod stromem jednoduchou operací. \"(S.strom je datová struktura. Každý ji prochází jak chce, musí nebo umí.)\" Když překladač dojde do uzlu, provede specifikované operace, dle typu \"čehokoli\" daného uzlu. Zde se nabízí použití návrhového vzoru Visitor.\n\nAST je intenzivně používáno během sémantické analýzy, kde kompilátor kontroluje správnost použití elementů programu a jazyka. Také, během této analýzy, kompilátor generuje tabulku symbolů dle AST. Kompletní průchod stromem umožňuje ověřit správnost (syntaktické) struktury programu.\n\nPo ověření správnosti, AST slouží jako základ pro krok, ve kterém se v kompilátoru generuje strojový kód programu. Často se jedná o případ, kdy AST je použito ke generování „mezikódové reprezentace“, která se poté používá ke generování konečného strojového kódu nebo bajtkódu.\n\n\n"}
{"id": "696119", "url": "https://cs.wikipedia.org/wiki?curid=696119", "title": "Buenavista del Norte", "text": "Buenavista del Norte\n\nBuenavista del Norte je jednou z 31 obcí na španělském ostrově Tenerife. Nachází se na západě ostrova. K 1. lednu 2010 zde žilo 5 151 osob. Rozloha celé obce činí 67,42 km². Na velké části území obce se rozkládá chráněná oblast Parque rural de Teno. Jižní pobřeží je tvořeno strmými útesy Los Gigantes. Společně s obcemi Los Silos, El Tanque a Garachico tvoří Comarcu de Teno. \n"}
{"id": "696121", "url": "https://cs.wikipedia.org/wiki?curid=696121", "title": "Mistrovství světa v rallye 2003", "text": "Mistrovství světa v rallye 2003\n\nMistrovství světa v rallye 2003 ( \"World Rallye Championchip 2003\") byla série závodů mistrovství světa v rallye v sezóně 2003. Vítězem se stal Nor Petter Solberg na voze Subaru Impreza WRC. Automobilka Citroen získala pohár konstruktérů.\n\n24. – 26. leden, 415,02 km (zrušeno 32,11 km), 14 rychlostních zkoušek\n\n7. – 9. únor, 386,91 km (zrušeno 31,66 km), 17 rychlostních zkoušek\n\n27. únor – 2. březen, 338,24 km, 18 rychlostních zkoušek\n\n10. – 14. duben, 403,52 km, 22 rychlostních zkoušek\n\n8. – 11. květen, 402,35 km (zrušeno 23,02 km), 25 rychlostních zkoušek\n\n5. – 8. červen, 399,49 km (zrušeno 2,43 km), 22 rychlostních zkoušek\n\n20. – 23. červen, 341,05 km, 18 rychlostních zkoušek\n\n25. – 27. červenec, 388,23 km, 22 rychlostních zkoušek\n\n7. – 8. srpen, 409,18 km, 23 rychlostních zkoušek\n\n4. – 7. září, 386,31 km, 24 tychlostních zkoušek\n\n3. – 5. říjen, 387,36 km, 14 tychlostních zkoušek\n\n17. – 19. říjen, 397,40 km, 16 rychlostních zkoušek\n\n24. – 26. říjen, 381,18 km, 22 rychlostních zkoušek\n\n6. – 9. listopad, 376,81 km, 18 rychlostních zkoušek\n\n\n"}
{"id": "696123", "url": "https://cs.wikipedia.org/wiki?curid=696123", "title": "Los Silos", "text": "Los Silos\n\nLos Silos je jednou z 31 obcí na španělském ostrově Tenerife. Nachází se na západě ostrova. K 1. lednu 2010 zde žilo 5 246 osob. Rozloha celé obce činí 24,23 km² . Na části území obce se rozkládá chráněná oblast Parque rural de Teno. Společně s obcemi Buenavista del Norte, El Tanque a Garachico tvoří Comarcu de Teno. \n"}
{"id": "696127", "url": "https://cs.wikipedia.org/wiki?curid=696127", "title": "Triumph TR7", "text": "Triumph TR7\n\nTriumph TR7 je sportovní automobil, který v letech 1975 až 1981 vyráběla britská automobilka Triumph. Vůz se vyráběl jako kupé nebo jako roadster. Jeho předchůdcem byl Triumph TR6.\n\nVůz měl vpředu uložený řadový čtyřválec o objemu 1998 cm³, který poháněl zadní kola. Design vytvořil Harris Mann.\n\nByl postaven i speciál pro rallye, který nahradil vůz Triumph Dolomite Sprint. Homologace proběhla 1. dubna 1978. Z tohoto vozu pocházel i šestnáctiventilový motor, který byl později zaměněn za vidlicový osmiválec Rover. Vůz byl úspěšný zejména na asfaltových tratích, kde s ním vítězil Tony Pond. Tým začal typ TR7 nasazovat od poloviny roku 1976. Největším úspěchem vozu v mistrovství světa v rallye byla Finská rallye 1980, kde Per Eklund dojel třetí.\n\nVidlicový osmiválec Rover OHV o objemu 3492³ byl uložen vpředu podélně a byl vybaven čtyřmi dvojitými karburátory Weber DCOE. Dosahoval výkonu 195 koní a kroutícího momentu 340 Nm. Diferenciál měl omezenou svornost. Vpředu bylo zavěšení McPherson, vzadu tuhá náprava s oblámi rameny a Panhardovou tyčí.\n"}
{"id": "696128", "url": "https://cs.wikipedia.org/wiki?curid=696128", "title": "Čítanka", "text": "Čítanka\n\nČítanka je název zvláštní knihy, která je určena pro čtení (případně i pro hlasité předčítání) vybraných literárních textů.\n\nNa školách se jedná o učebnici, která v prvních ročních základní školy slouží \npro výuku čtení, v 1. ročníku se nazývá slabikář. Ve vyšších ročnících základních škol a posléze i na středních školách je čítanka používána jakožto pedagogicky zaměřený sborník vybraných literárních ukázek ze všech typů literatury, který je zde užíván jakožto \nučebnice pro výuku literatury.\n\nSlovem čítanka také někdy mohou být přímo označena i některá konkrétní literární díla.\n\nSlovo čítanka a z něj odvozené slovo čítankový se někdy používá i v dalších přenesných významech:\n"}
{"id": "696130", "url": "https://cs.wikipedia.org/wiki?curid=696130", "title": "Us and Them", "text": "Us and Them\n\n„Us and Them“ je skladba z alba The Dark Side of the Moon z roku 1973 od anglické progresivně rockové skupiny Pink Floyd. Skladbu napsali klávesista Richard Wright a baskytarista Roger Waters. Skladba vyšla i jako singl s Time na B-straně.\n\n"}
{"id": "696144", "url": "https://cs.wikipedia.org/wiki?curid=696144", "title": "Klášter Saint-Martin-des-Champs", "text": "Klášter Saint-Martin-des-Champs\n\nKlášter Saint-Martin-des-Champs (neboli \"svatého Martina v polích\") je zaniklé benediktinské převorství v Paříži v dnešním 3. obvodu v ulici Rue Saint-Martin. Jeho název pochází z původního umístění na severu od Paříže v polích podél staré římské cesty do Soissons. Během Velké francouzské revoluce byl klášter zrušen, takže se z něj dochoval pouze kostel vybudovaný ve 12. a 13. století a refektář. Dnes jsou v majetku uměleckoprůmyslové školy Conservatoire national des arts et métiers, která v kostele zřídila Musée des arts et métiers a refektář využívá jako svou knihovnu.\n\nSaint-Martin-des-Champs vzešel z klášterní komunity založené v 8. století za hradbami města. V roce 1060 byl klášter za vlády Jindřicha I. (a jeho manželky Anny Kievské) vzat pod ochranu královské moci a reorganizován. Roku 1079 byl klášter přeměněn na převorství kláštera Cluny.\n\nKolem kláštera se rozvíjela stejnojmenná čtvrť, která se v době stavby městských hradeb za Filipa II. Augusta v letech 1190-1210 nacházela stále za městem. Teprve městské hradby budované za Étienna Marcela od roku 1356 ji zahrnuly do města.\n\nKostel byl vybudován ve 12. a 13. století. Apsida se datuje do 30. let 12. století, gotický refektář vybudoval kolem roku 1235 Pierre de Montreuil, architekt Sainte Chapelle.\n\nPo zrušení kláštera za Francouzské revoluce v roce 1798 zde byla umístěna Conservatoire national des arts et métiers (Národní konzervatoř umění a řemesel), jejíž současné sídlo vybudoval v roce 1845 architekt Léon Vaudoyer, a v kostele vzniklo Musée des arts et métiers a v refektáři školní knihovna.\n\nV architektuře kostela se mísí románské a gotické prvky. Nejstarší částí kostela je chór pocházející z druhé čtvrtiny 12. století. Je považován za přechod od románského slohu ke gotice a je proto důležitou stavbou v dějinách francouzské architektury.\n\nChórový ochoz má ještě křížovou románskou klenbu, která je ale doplněna raně gotickými žebry kaplí. Tento první pokus o vzájemné spojení ambitu a kaplí ukazuje na odklon od románského slohu, který ambit a kaple vždy striktně odděloval. Tím byl poprvé použit způsob, který se stal následně vzorem při stavbě katedrály Notre-Dame jako definitivní podoba gotiky. Při stavbě kostela Saint-Martin-des-Champs se nebyli stavitelé ještě jistí při využívání nových forem. Ze 13. století pochází jednoduchá hlavní loď. Refektář je dvoulodní gotická stavba.\n\nDnes je v kostele expozice technického muzea. Hlavní loď tvoří výstavní sál pod názvem \"Pantheon umění\". Jsou zde vystaveny exponáty představující vývoj v technice jako plynový motor Étienna Lenoira nebo první parní autobus, který vytvořil Amédée Bollée. Rovněž je zde umístěno originální Foucaultovo kyvadlo.\n\nRefektář není návštěvníkům muzea volně přístupný, neboť knihovna v něm umístěná slouží konzervatoři.\n\n"}
{"id": "696145", "url": "https://cs.wikipedia.org/wiki?curid=696145", "title": "Kostel Saint-Martin-des-Champs", "text": "Kostel Saint-Martin-des-Champs\n\nKostel Saint-Martin-des-Champs (neboli \"svatého Martina v polích\") je katolický farní kostel v 10. obvodu v Paříži, v ulici \"Rue Albert-Thomas\" postavený v letech 1854–1856.\n\nKostel Saint-Martin-des-Champs byl postaven během Druhého císařství v letech 1854–1856 z finančních prostředků poskytnutých místními obyvateli. Architektem byl Paul Gallois. Stavba byla původně zamýšlena jako dočasná, ale přesto slouží dodnes svému účelu.\n\nV roce 1881 Moisseron a André d'Angersovi vytvořili dubové chórové lavice. Zdejší varhany postavil Aristide Cavaillé-Coll. V roce 1933 architekt Vaudry připojil malou zvonici. Kostel obsahuje obrazy malířů Villého a Henriho Lerolla (1848–1929), které představují život svatého Martina z Tours.\n\n"}
{"id": "696150", "url": "https://cs.wikipedia.org/wiki?curid=696150", "title": "Us (řeka)", "text": "Us (řeka)\n\nUs nebo Usa ( nebo ) je řeka v Krasnojarském kraji v Rusku. Je 236 km dlouhá. Povodí má rozlohu 6 880 km².\n\nPramení v Západním Sajanu a teče na jihozápad v mezihorské Usinské kotlině. Ústí zprava do Jeniseje.\n\nZdrojem vody jsou převážně sněhové srážky. Průměrný roční průtok vody ve vzdálenosti 43 km od ústí činí 66 m³/s. Zamrzá v listopadu a v dubnu až na začátku května.\n\nDolinou na středním toku řeky vede část silnice z Abakanu do Kyzylu, která se nazývá Usinský trakt.\n"}
{"id": "696152", "url": "https://cs.wikipedia.org/wiki?curid=696152", "title": "Casino Tour", "text": "Casino Tour\n\nCasino Tour bylo koncertní turné americké blues-rockové skupiny ZZ Top. Jednalo se o jedno z několika krátkých turné k albu XXX, vydanému 28. září 1999.\n\n\n"}
{"id": "696153", "url": "https://cs.wikipedia.org/wiki?curid=696153", "title": "Chéries-Chéris", "text": "Chéries-Chéris\n\nChéries-Chéris (česky \"Drahé, drazí\"), původním názvem Festival de films gays, lesbiens, trans et ++++ de Paris (\"Pařížský festival gay, lesbických, trans a ++++ filmů\") je filmový festival zaměřený na filmy s LGBT tématem. Od svého založení v roce 1994 probíhá každoročně v Paříži v říjnu nebo listopadu. Festival trvá 10 dnů a jeho místem je Forum des images v obchodním centru Forum des Halles.\n\nFestival založili v roce 1994 novinářka Élisabeth Lebovici a režiséři Philip Brooks a Yann Beauvais pod názvem \"Festival de films gays et lesbiens de Paris\" (Pařížský festival gay a lesbických filmů). Nejprve se pořádal v American Center. Po jeho uzavření se festival přestěhoval v roce 1998 do Forum des images v obchodním centru Forum des Halles.\n\nV letech 2006–2008 byl kvůli rekonstrukci Forum des Images přesunut do největšího pařížského kina Le Grand Rex. Od roku 2009 se vrátil zpět do Forum des images.\n\nAž do roku 2006 festival neuděloval žádné ceny. V roce 2007 vznikla cena pro krátkometrážní filmy udělovaná televizí Canal+, kterou v roce 2009 nahradila cena Chéries-Chéris udělovaná televizí Pink TV. V roce 2010 byl počet cen rozšířen na Velkou cenu (Grand prix), Cenu za ztvárnění (Prix d'interprétation), Velkou cenu festivalu pro dokumentární film (Grand prix Chéries-Chéris du film documentaire), Cenu Pink TV pro dokumentární film (Prix Pink TV du film documentaire), Velkou cenu festivalu a Pink TV pro krátkometrážní film (Grand prix Chéries-Chéris - Pink TV du court métrage) a speciální ocenění.\n\nOd roku 2009 festival používá své dnešní jméno.\n\nFestival podporují Ministerstvo kultury a komunikací, Regionální kulturní rada regionu Île-de-France, město Paříž, Národní ústav prevence a vzdělávání pro zdraví (Institut national de prévention et d'éducation pour la santé), časopis Têtu a Pink TV.\n\n"}
{"id": "696154", "url": "https://cs.wikipedia.org/wiki?curid=696154", "title": "Dix Infernal", "text": "Dix Infernal\n\nDix Infernal je první album skupiny Moi dix Mois a bylo vydáno 19. března 2003 na Manovy narozeniny. \nAlbum obsahuje 13 skladeb. První skladba, \"Dix Infernal\" je předehrou pro album (jsou v ní slyšet pouze zvuky na pozadí zlovolných hlasů); poslední skladba, \"Dix est infini\" je podobná leč kratší a především zakončená zvukem zavírajících se dveří. Album obsahuje i singl \" Dialogue Symphonie\" jež zde byl, ale přejmenován na \"Dialogue Symphonie-x\" neboť byl znovu nahrán bez původního intra.\nVe dvanácti stránkovém bookletu jsou fotografie a slova k písním. Na fotografií jsou členové skupiny zachyceni ve dvou různých kostýmech: černých šatech od Moi-même-Moitié a pak bílých kostelních róbách.\nPrvní limitovaná edice obsahovala navíc 28 stránkový booklet s fotografiemi, daty koncertů a plakát.\n\nEvropskou verzi vydal francouzsklý label Mabell. Skladby i booklet jsou stejné jako v původní běžné japonské edici. Jediným rozdílem tedy zůstává překlad brožury do angličtiny, francouzštiny a němčiny.\nSkladby \"Tentation\" a \"Pessimiste\" byly znovu nahrány pro album Dixanadu v roce 2007.\n"}
{"id": "696156", "url": "https://cs.wikipedia.org/wiki?curid=696156", "title": "Vodní nádrž Idukki", "text": "Vodní nádrž Idukki\n\nVodní nádrž Idukki ( ) se nalézá v malém svazovém státě na jihozápadě Indie. Je 14. největší přehradní nádrží na světě. Byla postavena a momentálně stále vlastněna společností Kerala State Electricity Board. Při budování této nádrže se finančně na stavbě podílela Kanada.\n\nVodní nádrž má tři přehradní zdi. Hlavní obloukovou s výškou 169 metrů a dvě menší. Hlavní přehradní zeď nádrže se nachází mezi horami Kuravanmala (839 metrů) a Kurathimala (925 metrů). Zbylé dvě nádrže se nacházejí mezi horami Cheruthony a Kulamavu. Vodní nádrž zadržuje vody řeky Perijar, která ústí do Lakadivského moře.\n"}
{"id": "696157", "url": "https://cs.wikipedia.org/wiki?curid=696157", "title": "Alexandr Popov", "text": "Alexandr Popov\n\nAlexandr Vladimirovič Popov (rusky Александр Владимирович Попов, * 16. listopad 1971) je bývalý ruský plavec. V devadesátých letech byl nejlepším kraulařským sprinterem a stal se čtyřnásobným zlatým olympijským medailistou. Osm let byl držitelem světového rekordu na 50 m volný způsob a šest let rekordu na dvojnásobné trati.\n\nBěhem zahajovacího ceremoniálu Letních olympijských her 2004 v Athénách byl vlajkonošem ruské výpravy.\n\nNarodil se v Lesnoj ve Sverdlovské oblasti v Rusku. S plaváním začal ve věku osmi let. Specializoval se nejprve na znak, později přešel na volný způsob jako svou hlavní disciplínu. Od roku 1990 trénoval převážně v Austrálii. Své největší úspěchy dosáhl na krátkých tratích - 50 a 100 m volným způsobem. Krom štafet, ve kterých také plaval kraulařský úsek, se v jiných stylech výrazněji neprosadil.\nZnámým se stal během olympijských her 1992 v Barceloně, kde vyhrál obě tyto tratě. Vítězství zopakoval i o čtyři roky později na olympiádě v Atlantě. Stal se tak prvním plavcem, který obhájil vítězství na těchto tratích od let 1924–1928, kdy se to podařilo Johnny Weissmullerovi. \nMěsíc po olympiádě v Atlantě utrpěl vážné zranění, když byl na moskevské ulici pobodán. Utrpěl poranění ledviny a pohrudnice, musel podstoupit akutní operační zákrok a následná rehabilitace trvala tři měsíce. Další rok na mistrovství Evropy již opět kraloval, získal čtyři zlaté medaile (dvě individuální, dvě štafetové ve svých obvyklých disciplínách), což se mu celkem v kariéře na mistrovství Evropy podařilo hned čtyřikrát. \nDalším vrcholem jeho kariéry byly tři zlaté a stříbrná medaile z mistrovství světa 2003, které se konalo v Barceloně, tedy ve městě, kde zažil také první velký triumf. V roce 2004 vybojoval ještě titul na evropském šampionátu, poté startoval na olympijských hrách, kde se však jako nejstarší plavec ve startovním poli neprobojoval ani v jedné individuální disciplíně do finále.\n\n\n\n"}
{"id": "696159", "url": "https://cs.wikipedia.org/wiki?curid=696159", "title": "Peraleda del Zaucejo", "text": "Peraleda del Zaucejo\n\nPeraleda del Zaucejo je španělská obec situovaná v provincii Badajoz (autonomní společenství Extremadura).\n\nObec je vzdálena 40,1 km od města Castuera, 107 km od Méridy a 177 km od města Badajoz. Patří do okresu Campiña Sur a soudního okresu Castuera.\n\nV roce 1834 se obec stává součástí soudního okresu Castuera. V roce 1842 čítala obec 114 usedlostí a 450 obyvatel.\n"}
{"id": "696161", "url": "https://cs.wikipedia.org/wiki?curid=696161", "title": "Ludvík Holain", "text": "Ludvík Holain\n\nLudvík Holain (20. srpna 1843 Stará Bělá – 17. srpna 1916 Slavonín) byl moravský hudební skladatel a římskokatolický kněz.\n\nVystudoval německou školu ve Frýdku, Arcibiskupské gymnázium v Kroměříži a teologii v Olomouci. Dne 5. července 1869 byl v Olomouci vysvěcen na kněze a poté působil jeden rok jako studijní prefekt na kroměřížském Arcibiskupském gymnáziu, kde rovněž vyučoval matematiku. Následně odešel do Prahy na Karlovu univerzitu studovat matematiku a fyziku, aby po ukončení studia v roce 1874 mohl tyto předměty vyučovat na kroměřížském gymnáziu. Současně působil jako ředitel kůru (1873-1879) a varhaník v kostele sv. Mořice. Od roku 1890 až do své smrti byl farářem ve Slavoníně.\n\nKromě skladatelské činnosti se zabýval i hudební teorií, zejména otázkami reformy církevní hudby. Přispíval do časopisu \"Cecilie\".\n\nTěžiště Holainova díla je v církevní hudbě. Komponoval litanie, \"Zdrávas Maria\" a \"Te Deum\". Nejdůležitější je však jeho podíl na reformě církevního zpěvu na Moravě. Jeho stěžejním dílem jsou \"Plesy duchovní\" z roku 1883, sbírka duchovních písní, které upravil pro čtyři hlasy. Jako vzdělaný hudebník přísně dodržoval zásadu, aby se rytmus slova shodoval s přízvukem a rytmem hudby. Jeho následovník Karel Eichler, autor kancionálu \"Cesta k věčné spáse\" vydaném v Brně roku 1910, jej nazval „prvním bezvadným zpěvníkem po stránce hudební i textové“ a do svého zpěvníku převzal kolem 60 písní. Holainovy písně se stále uvádějí v současných kancionálech a zpívají v českých kostelech. Významným jeho počinem bylo vypracování varhanních doprovodů k úplnému kancionálu olomoucké arcidiecéze.\n\nKromě duchovních písní se zabýval i lidovými písněmi moravskými. Vydal sbírku \"Sto padesát lidových písní moravských\". Je rovněž autorem jedné z verzí Slezské hymny.\n\n\n"}
{"id": "696168", "url": "https://cs.wikipedia.org/wiki?curid=696168", "title": "Andy Scott", "text": "Andy Scott\n\nAndy Scott (* jako Andrew David Scott, 30. června 1949, Wrexham, Wales) je britský rockový kytarista a zpěvák, nejvíce známý jako frontman skupiny Sweet. Svou kariéru zahájil v roce 1963, kdy ve svém rodném městě hrál se skupinou The Rasjaks. Později působil v několika dalších kapelách, například v The Elastic Band, která v roce 1969 nahrála jednu LP desku. V roce 1970 se stal členem skupiny Sweet. Během své kariéry rovněž vydal několik sólových singlů a v roce 1993 také sólové kompilační album \"30 Years\".\n"}
{"id": "696171", "url": "https://cs.wikipedia.org/wiki?curid=696171", "title": "Karol Hodytz", "text": "Karol Hodytz\n\nKarol Hodytz (1806–1892) byl český hudební skladatel.\n\nByl v Praze učitelem hudby. Okolo roku 1862 přesídlil do Košic, kde pokračoval v pedagogické a skladatelské činnosti. Zasloužil se rozvoj hudební kultury na východním Slovensku.\n\n\nV roce 1856 byla jedna z jeho skladeb zařazena do alba věnovaného ke stříbrné svatbě císaři Ferdinandu I.\n\n"}
{"id": "696172", "url": "https://cs.wikipedia.org/wiki?curid=696172", "title": "Chorol (řeka)", "text": "Chorol (řeka)\n\nChorol ( ) je řeka v Sumské a Poltavské oblasti na Ukrajině. Je 308 km dlouhá. Povodí má rozlohu 3340 km².\n\nÚstí zprava do Pselu v povodí Dněpru.\n\nZdrojem vody jsou převážně sněhové srážky. Nejvodnější je od konce února do začátku dubna. Průměrný roční průtok vody ve vzdálenosti 114 km od ústí činí 3,6 m³/s. Na horním toku vysychá na 40 až 50 dní v roce. Zamrzá v listopadu až na začátku ledna a rozmrzá v březnu až na začátku dubna.\n\nNa řece leží město Myrhorod.\n"}
{"id": "696173", "url": "https://cs.wikipedia.org/wiki?curid=696173", "title": "Chorol", "text": "Chorol\n\nChorol může znamenat:\n\n"}
{"id": "696174", "url": "https://cs.wikipedia.org/wiki?curid=696174", "title": "Gare du boulevard Masséna", "text": "Gare du boulevard Masséna\n\nGare du boulevard Masséna (česky \"Nádraží na boulevardu Masséna\") je zrušená železniční stanice v Paříži. Nachází se ve 13. obvodu na průsečíku kolejí ze Slavkovského nádraží a boulevardu Masséna, po kterém nese své jméno. Nádraží bylo v provozu v letech 1840–2000. V roce 2009 budovu získalo město Paříž, které zde zamýšlí vybudovat kulturní centrum.\n\nNádraží bylo otevřeno 20. září 1840 v rámci zprovoznění prvního úseku trati Paříž - Orléans. Po otevření trati Petite Ceinture zde byl přestup mezi oběma tratěmi a nádraží získalo název \"Orléans-Ceinture\". Nádraží bylo uzavřeno 3. prosince 2000, neboť se nacházelo pouhých 300 m od nově otevřeného nádraží Bibliothèque François Mitterrand.\n\nZatímco koleje byly ponechány v provozuschopném stavu pro případ obnovení dopravy, samotná nádražní budova zpustla.\n\nLávka u nádraží stržená v roce 2004 se objevila v roce 1967 ve scéně z filmu \"Samuraj\" s Alainem Delonem.\n\nV roce 2009 město Paříž odkoupilo nádraží od SNCF, aby ho přeměnilo na místo určené pouličnímu umění, cirkusu a loutkovému divadlu.\n\n"}
{"id": "696182", "url": "https://cs.wikipedia.org/wiki?curid=696182", "title": "Nocturnal Opera", "text": "Nocturnal Opera\n\nNocturnal Opera je druhé album skupiny Moi dix Mois. Vyšlo 20. července 2004, tedy velice krátce po vydání jejich singlu \"Shadows Temple\", který je i na tomto CD.\nAlbum zahajuje krátký instrumentální prolog \"Immorality\" a instrumentálně též končí a to epilogem \"Silent omen\".\nSong \"Mad Ingrain\", který původně vyšel na live DVD Dix Infernal ~Scars of Sabbath~, pod názvem \"MAd iNgrAin\", je na Nocturnal Opera pouze jako intrumentálka. V původní live verzi obsahoval i kytarové sólo Many. Další skladby, které byli i na ~Scars of Sabbath~ jsou \"Vizard\" a \"Perish\".\n\nPrvní limitovaná edice obsahuje:\n~ Plakát coveru alba doplněný o dva řádky slov =\n[Proč mi neukážeš budoucnost? Láska mě spoustala, jsem ztracený.]\n[Pamatuješ si ten slib a sen? Sen, jež mě zmátl, ztratil jsem sám sebe.]\n~ Promo leták se stejným obrázkem.\n~ Leták upozorňující na otevření zahraniční sekce \"Fanclub Mon†amour\" pro západní fanoušky.\n~ Slipcase se speciálním cover artem.\n28 stránkový booklet pak zobrazuje především Manu, jenž v něm vystupuje jako dvě osoby - upír v kostýmu z \"Shadow Temple\" a dáma v elegantním gotickém aristokratickém kostýmu.\nJuka, Kazuno a Tohru jsou zachyceni pouze na jedné jediné fotografii, kde na sobě mají kostýmy ze \"Shadow Temple\".\n\nMoi dix Mois podepsali smlouvu s německým hudebním vydavatelstvím \"Trisol\", které poté vydalo evropskou verzi Nocturnal Opera. Jedná se o speciální dvou diskovou limitovanou edici. První album je stejné jako v původní japonské edici, zatímco druhé obsahuje kolekci singlů \"Dialogue Symphonie\", \"Pageant\" a \"Shadows Temple\" a jejich instrumentální verze. Současně jsou na CD jako bonus i 2 videa ke skladbám \"Unmoved\" a \"Perish\", jedná se o záznamy z koncertů, které byly původně k vidění na DVD Europe Tour 2005 -Invite to Immorality-. Album má pak 2 booklety o 48 stranách. První brožura je plná fotografií a slov k písním z alba \"Nocturanal Opera\". Druhá je zase zaměřená na tři původní singly, jež jsou obsaženy na druhém CD.\n\n"}
{"id": "696184", "url": "https://cs.wikipedia.org/wiki?curid=696184", "title": "El Tanque", "text": "El Tanque\n\nEl Tanque je jednou z 31 obcí na španělském ostrově Tenerife. Nachází se na západě ostrova. K 1. lednu 2010 zde žilo 2 965 osob. Rozloha celé obce činí 23,65 km². Jedná se o jednu ze 3 obcí na ostrově, které neleží na pobřeží. Na části území obce se rozkládá chráněná oblast Parque rural de Teno. Společně s obcemi Buenavista del Norte, Los Silos a Garachico tvoří Comarcu de Teno. \n"}
{"id": "696185", "url": "https://cs.wikipedia.org/wiki?curid=696185", "title": "Iser Be'eri", "text": "Iser Be'eri\n\nIser Be'eri (: איסר בארי, žil 1901 – 30. ledna 1958), známý jako Velký Iser, byl ředitel zpravodajské služby Hagany – Šaj, který se podílel na reorganizaci izraelských zpravodajských služeb. Je jedním ze zakladatelů izraelské vojenské výzvědné služby, v jejímž čele stál v letech 1948 až 1949. Během své služby se zapletl do několika afér, v jejichž důsledku musel zpravodajskou službu opustit a byl propuštěn z armády a degradován.\n\nNarodil se v Będzinu v Ruském impériu (dnešní Polsko) a byl jedním ze skupiny mladých mužů, známých jako „Šest z Bedzinu,“ kteří později založili osadu Migdal. V roce 1921 podnikl aliju do britské mandátní Palestiny, kde se stal členem organizace ha-Kibuc ha-arci. Až do roku 1938 pracoval ve stavebnictví a v letech 1944 až 1945 řídil Israel Military Industries a v letech 1946 až 1947 továrnu Na'aman.\n\nV roce 1938 vstoupil do Hagany, kde před svým jmenováním velitelem oblasti Kfar Gil'adi působil v pracovních praporech. V roce 1947 se stal příslušníkem Šaj, která byla zpravodajskou službou Hagany, a od února 1948 stanul v jejím čele. V červnu 1948 rozhodl izraelský premiér David Ben Gurion o reformě a reorganizaci izraelských tajných služeb a pověřil Be'eriho a Chajima Herzoga zřízením vojenské výzvědné služby (\"Šerut ha-modi'in\") při generálním štábu, pod jejíž odpovědnost by spadalo „bitevní a taktické zpravodajství, kontrarozvědná činnost, cenzura, monitorování rozhlasu a vysílaček a speciální povinnosti.“ V čele této zpravodajské služby stanul Be'eri a Herzog byl jeho zástupcem. Be'eri však nebyl oblíben především v důsledku neustálého honu na vnitřního nepřítele. Ředitel Šin Bet (a posléze i Mosadu) Iser Har'el kritizoval Be'eriho slovy: „Většinu času věnoval raději policejním záležitostem než válečným povinnostem. Hned na začátku prostě rozhodl, že ten a ten je zrádce a špión. To co se s tím člověkem dělo potom, ho už nezajímalo.“\n\nV květnu 1948 dospěl k přesvědčení, že jeden z vůdců vládní strany Mapaj, Aba Chuši, spolupracuje s Brity. Nechal proto zatknout Chušiho blízkého přítele, kterého následně jeho lidé tři dny mučili, aby ho poté, když nezískali informace, propustili. Be'eri rovněž nechal vyrobit podvrhy telegramů, které by dokládaly Chušiho napojení na britskou tajnou službu. V létě téhož roku se zase na základě armádního vyšetřování ukázalo, že Be'eri nechal popravit arabského armádního informátora Ali Kásima, o kterém se domníval, že je dvojí agent. Be'eri byl následně propuštěn ze zpravodajské služby a obviněn ze zabití za polehčujících okolností. Při následném neveřejném přelíčení válečného soudu byl odsouzen za zabití. Poté, co se zjistilo, že jsou zmíněné telegramy padělky byl navíc „vyhozen z armády v hodnosti vojína.“\n\nV červenci 1949 byl zatčen v souvislosti s obviněním ze zabití Me'ira Tobianského, veterána Britské armády, Hagany a vedoucího židovského představitele Palestinské elektrárenské společnosti. Tobianski byl obviněn ze špionáže pro Brity a 29. června 1949 v následném přelíčení polního vojenského soudu vedeném Be'erim, Davidem Karonem, Binjaminem Giblim a Avrahamem Kidronem (Kramerem), odsouzen k trestu smrti. Vykonání rozsudku bylo provedeno bezprostředně poté popravčí četou tvořenou šesti vojáky Palmachu ve vesnici Bejt Džis.\n\nV roce 1949 byl Tobianského proces přezkoumán izraelskou armádou. Tobianski byl následně posmrtně zproštěn obvinění ze špionáže, premiér Ben Gurion jej in memoriam povýšil do hodnosti kapitána a bylo rozhodnuto o vyplácení státní penze Tobianského vdově. Be'eri byl postaven před soud, který jej shledal vinným a vzhledem k mimořádným službám pro stát jej odsoudil k jednomu dni odnětí svobody. Po procesu se z něj stal zlomený muž, který následně žil v ústraní až do srdečního infarktu v lednu 1958, na jehož následky zemřel. O léta později byl posmrtně zproštěn viny.\n"}
{"id": "696188", "url": "https://cs.wikipedia.org/wiki?curid=696188", "title": "Garachico", "text": "Garachico\n\nGarachico je jednou z 31 obcí na španělském ostrově Tenerife. Nachází se na západě ostrova. K 1. lednu 2010 zde žilo 5 413 osob. Rozloha celé obce činí 29,28 km². Společně s obcemi Buenavista del Norte, Los Silos a El Tanque tvoří Comarcu de Teno. \n"}
{"id": "696189", "url": "https://cs.wikipedia.org/wiki?curid=696189", "title": "Kateřina Habsburská (1533–1572)", "text": "Kateřina Habsburská (1533–1572)\n\nKateřina Habsburská nebo také Rakouská (15. ledna 1533, Innsbruck, Rakousko – 28. února 1572, Linec, Rakousko) byla rodem arcivévodkyně rakouská, prvním sňatkem vévodkyně mantovská jako manželka Františka III. Gonzagy a po jeho smrti jako třetí manželka polského krále Zikmunda II. Augusta polská královna a litevská velkokněžna.\n\nNarodila se jako sedmé dítě a pátá dcera císaře Svaté říše řísmké, Ferdinanda I. a Anny Jagellonské, dědičky Čech, Uher a Chorvatska. Její otec s ní měl politické plány, protože byla dalším potomkem k rozmáhající se habsburské sňatkové politice. V roce 1539 byla spolu se starší sestrou Marií odvezena do Záhřebu, kde byla vychovaná v přísně katolickém duchu. Jejich výchova zahrnovala charitativní činnost, znalost jazyků a přípravu na budoucí královský sňatek.\n\nByla považována za krásku, která ovládala němčinu, francouzštinu, italštinu, chorvatštinu a latinu.\n\nRoku 1546 se vdala starší sestra Marie za Viléma, vévodu z Jülichu a Kateřina se vrátila zpět do rakouského Innsbrucku.\n\nV roce 1548 se patnáctiletá Kateřina zasnoubila ve Vídni s mladičkým, stejně starým mantovským vévodou Františkem III. Gonzagou. O rok později, 22. října roku 1549 se v Mantově, hlavním městě vévodství, za vévodu provdala. Do manželství přispěla věnem 50 tisíc zlatých. Vztah obou mladých lidí byl harmonický a Mantova přijala mladou vévodkyni vřele. Záhy po svatbě Kateřina otěhotněla, ale po třech měsících dítě potratila. S vévodou se tehdy dost odcizili. Další měsíc (22. února 1550) zemřel vévoda na zápal plic.\n\nPo pouhého půl roku trvajícím manželství byla pak mladá vdova vykázána z Mantovy zpět do Rakouska s pravidelným měsíčním důchodem 10 tisíc zlatých.\n\nPo návratu do Vídně jí otec přidělil titul \"\"Její královská Výsost, vévodkyně Kateřina Kraňská.\"\" Žila ve stálém zármutku nad smrtí manžela, již v roce 1553 ji však otec zasnoubil s polským králem Zikmundem II. Augustem, jehož první manželkou byla její starší sestra Alžběta (druhou pak litevská šlechtična Barbora Radziwiłłovna).\n\nPřes její nesouhlas se 19. července roku 1553 v Krakově konala svatba a 20. srpna proběhla ve Wawelu její korunovace polskou královnou. Protože dvě předchozí Zikmundova manželství skončila bezdětná, očekával od ní král mužského potomka a dědice trůnu. Kateřina se po příchodu do Polska učila polsky a od počátku jejího příchodu na krakovský dvůr tvořila kontakty s důležitými osobnostmi polského politického života.\n\nNa konci roku 1553 Kateřina otěhotněla. Dne 21. srpna 1554 při porodu málem přišla o život, děvčátko, které se narodilo, však ještě tentýž den zemřelo. Po porodu již nemohla mít další děti. Vztahy mezi ní a králem ochladly a na podzim roku 1559 Zikmund Kateřinu zapudil. Zahanbená odešla v roce 1566 zpět do Rakouska a usadila se v Linci. Z Polska jí byl posílán pravidelný měsíční důchod ve výši 6 tisíc zlatých.\n\nDalší nabídky na sňatek již odmítala. Byla mecenáškou umění, milovala historii, malířství a tanec. Měla velice blízký vztah ke svému staršímu bratru Maxmiliánovi II. a všechen svůj majetek odkázala právě jemu. Zemřela ve 39 letech stejně jako její první manžel na zápal plic. Je pohřbena v klášteře svatého Floriana u Lince.\n\n"}
{"id": "696190", "url": "https://cs.wikipedia.org/wiki?curid=696190", "title": "Beyond the Gate", "text": "Beyond the Gate\n\nBeyond the Gate je v pořadí třetí album skupiny Moi dix Mois. Oproti předchozím dvěma albům není Beyond the Gate studiovým albem, ale EP o 7 skladbách. Album vyšlo 1. března 2006 a předcházelo mu pro skupinu nepříliš příznivé období, kdy odešli hned tři její členové - Juka v květnu 2005 a Kazuno s Tohru o pár měsíců později.\nVe skupině tedy zůstali pouze Mana a K, ale i přesto se jim podařilo začátkem roku 2006 album natočit s pomocí nového zpěváka Setha. Protože skupina postrádala několik důležitých členů např. baskytaristu, použil Mana nejrůznější triků či nebo zastal potřebnou funkci sám. Mezi osobami podílejícími se na vzniku je uveden i záhadný Shadow X, jež udělal death vocal ve skladbě číslo tři.\n\nBeyond the Gate vyšlo ve dvou verzích:\nLimitovaná edice: Obsahuje navíc instrumentální verze pěti písní z alba (nakonec instrumentální verzi všech sedmi obsahovat nemůže, protože \"The Other Side in Blood (SE)\" a \"The Other Side of the Door“\" jsou instrumentálky samy o sobě čili se jedná o intro a outro), nálepku s coverem alba a velký plakát. Nicméně není v ní žádný booklet, pouze jednoduchý sheet s informacemi o skladbách.\nBěžná edice: Má booklet s fotografiemi skupiny a slovy k písním.\nEvropská edice byla vydána německým labelem GAN-SHIN Records. A vydali obě, jak běžnou tak limitovanou edici.\n"}
{"id": "696192", "url": "https://cs.wikipedia.org/wiki?curid=696192", "title": "Dixanadu", "text": "Dixanadu\n\nDIXANADU je v pořadí čtvrté album skupiny Moi dix Mois, nicméně je to jejich třetí skupinové album od vydání Nocturnal Opery v roce 2004. Současně to jejich první album v novém složení skupiny: Mana (kytara a klávesy), Seth (zpěv), K (kytara a občasný zpěv), Sugiya (baskytara) a Hayato (bicí).\n\nNázev alba je kombinací slov Dix (pochází z názvu skupiny - význam je vysvětlen v článku o Moi dix Mois) a Xanadu jež znamená \"utopii\" nebo \"nebe\".\nPůvod slova Xanadu má historické kořeny. XANADU (v čínštině též Šang-tu) bylo jméno hlavního města říše Jüan, o němž hovoří italský kupec Marco Polo ve své knize Milion. Nádhera jíž mělo město oplývat pak inspirovala například anglického básníka Samuela Coleridge, který použil Xanadu jako metaforu pro honosné leč utopistické město.\n\nAlbum obsahuje 12 skladeb. První z nich \"Dispell Bound\" je dlouhým intrem se slovy, což nebývá moc obvyklé (normálně bývají intra alba převážně instrumentální). V pořadí devátá skladba \"A Lapis Night's Dream\" je zase krátkým interludem v němž je možno slyšet barokní nástroj fugu. A poslední skladba \"Sacred Lake\" je instrumentální outrem.\n\"Last Temptation\" je remakem starší písně \"tentation\", která vyšla na albu Dix Infernal. To samé platí pro skladbu \"Neo Pessimist\", která je zase remakem starého \"Pessimste\" též z Dix Infernal. I \"Lamentful Miss \", původně vydaná jako singl, byla pro Dixanadu znovu nahrána, ačkoli rozdíl je sotva slyšitelný.\nAlbum obsahuje booklet o 12 stranách s fotografiemi a slovům k písním.\n\nJaponská limitovaná edice obsahující instrumentální verzi všech 12 písní byla k dostání jako předobjednávka z internetového obchodu společnosti Midi:Nette a to až do 20. srpna 2007. Pak byla ještě k sehnání během Evropského tour 2007. Obsahuje navíc ještě hru s Matin (reklamní alter-ego Many) a několik dalších bonusů.\n\nEvropskou verzi opět vydal známý německý gotický label TRISOL a to hned ve dvou verzích.\nBěžná dvou disková edice má na druhém CD celý singl Lamentful Miss včetně instrumentálních verzí. Booklet je pak velice podobný původní japonské verzi.\nSpeciální limitovaná edice vyšla jako LP vinyl a to pouze ve 499 kusech. Tato edice obsahuje 2 LP desky ve tvrdém obalu a s 32 stránkovým bookletem ve velikosti vinylu čili 30x30cm. A ještě plakát o velikosti 60x90cm.\n"}
{"id": "696193", "url": "https://cs.wikipedia.org/wiki?curid=696193", "title": "Hřib nachový", "text": "Hřib nachový\n\nHřib nachový (\"Rubroboletus rhodoxanthus\" ) je jedovatá houba z čeledi hřibovitých. Patří do skupiny barevných a modrajících hřibů, systematicky do sekce \"Luridi\". Český mykolog Albert Pilát jej považoval za nejkrásnější z tuzemských i evropských hřibů a mykolog Jiří Hlaváček za nejkrásnější hřib vůbec.\n\n\n\nPojetí hřibu nachového/purpurového českými mykology bylo v první polovině 20. století značně nejednotné. Josef Velenovský a František Smotlacha označovali názvem hřib purpurový (\"Boletus purpureus\") jinou houbu než předcházející (a následující) generace mykologů. František Smotlacha později tuto houbu popsal jako samostatný druh, hřib rudonachový (\"Boletus rhodopurpureus\"), čímž nesrovnalost vyřešil.\n\nPro hřib nachový v současném pojetí používal Smotlacha po dlouhou dobu vlastní název hřib satanovitý (\"Boletus satanoides\"). Z dnešního hlediska jde však o název kolektivní, protože jej používal pro několik (velmi podobných) druhů, které však byly separátně popsané teprve později. Pod název hřib satanovitý (\"Boletus satanoides\") tak krom hřibu nachového (\"Rubroboletus rhodoxanthus\" syn. \"Boletus purpureus\" sensu auct. plur. non Vel. nec Smotlacha) sdružoval dále později popsaný hřib Le Galové (\"Rubroboletus legaliae\" syn. \"Boletus lupinus\" sensu Bres. non Fr.) a hřib Moserův (\"Rubroboletus rubrosanguineus\").\n\nKlobouk houby dosahuje průměru 50–150 (200) mm. Podobně jako u ostatních hřibů má v mládí polokulovitý klobouk, který se postupně narovnává. Je velmi světlý, v mládí bělavý nebo našedlý, kožově šedohnědavý, později narůžovělý, vzácně až růžový nebo purpurově načervenalý, především při vlhčím počasí.\n\nŽluté až nazelenalé rourky se po poranění barví do modrozelena, póry jsou sytě červené.\n\nTřeň je tlustý, nahnědlý až červený, v horní části pokrytý síťkou.\n\nDužina je jemně nažloutlé barvy a na řezu modrá. Chutná mírně, slabě houbově a voní příjemně, slabě po ovoci.\n\nPovrch klobouku kryjí trichodermové vláknité 3–6 (9) μm široké hyfy. Výtrusy dosahují 11–15 (16,5) × 4,5 – 5,5 (6) μm, jsou hladké, téměř vřetenovité či elipsovitě vřetenovité, patrná je mělká suprahilární deprese. Výtrusný prach je olivový.\n\nHřib nachový je velmi vzácný, roste v teplejších oblastech, v České republice pouze v nížinách a pahorkatinách. Preferuje světlá teplá místa v listnatých lesích (tvoří mykorhizu s duby a méně často buky), obvykle na zásaditých půdách v lokalitách teplomilné květeny. Pilát jej uvádí mezi typickými druhy xerotermních dubo-habrových hájů na vápencích, vzácně v kyselých doubravách a oligotrofních habrových doubravách a zmiňuje jej i v případě druhotných smíšených lesů na půdách nevápenatých (konkrétně v souvislosti teplých středně vlhkých dubin acidofilního charakteru na Moravě). Je příbuzný hřibu satanu a roste i na podobných stanovištích, avšak zároveň i tam, kde se satan nevyskytuje. Fruktifikuje od července do září.\n\nRoste v Evropě, známý je z následujících zemí: Česká republika, Dánsko, Chorvatsko, Itálie, Maďarsko, Německo, Rakousko, Slovensko, Slovinsko, Spojené království (a ostrov Man), Španělsko a Švédsko.\n\nV České republice byly publikovány nálezy z následujících chráněných území:\n\nHřib nachový může být zaměněn za podobně zbarvené modrající hřiby:\n\n\nI když má hřib nachový a hřib Le Galové podobné požadavky (ve starší literatuře byly někdy zaměňované), liší se poněkud odlišnou ekologií. Hřib nachový se na rozdíl od hřibu Le Galové nevyskytuje na hrázích rybníků.\n\nMůže se však vyskytovat na stanovištích hřibu satana, který dorůstá větších rozměrů a ve stáří jeho plodnice páchnou (plodnice hřibu purpurového odporně nepáchnou ani v dospělosti). Liší se také tvarem třeně, který je oproti satanu spíše válcovitý až mírně kyjovitý.\n\nHřib Moserův se liší stanovištěm – preferuje vyšší polohy a roste pod jehličnany.\n\n\"Boletus chrysoxanthus\" je (částečně) xanthoidní formou hřibu nachového, která ztratila červené barvivo a je žlutě zbarvená. Vyskytuje se vzácně na stanovištích s běžnými plodnicemi. Italský mykolog Bruno Cetto ji uváděl jako \"Boletus flavopallidus\" nom. prov. Jako \"Boletus chrysoxanthus\" jej popsal český mykolog Jiří Hlaváček, který jej společně s Alešem Chvojkou poprvé našel v roce 1997 na strmé stráni poblíž Vonoklas (Český kras).\n\nHřib nachový je velmi vzácná houba, která je zařazena do Červeného seznamu hub České republiky (pod názvem hřib purpurový) jako kriticky ohrožený druh (CR), takže ji je třeba chránit. Většina původních lokalit již zanikla, houba je ohrožena mj. i sbíráním plodnic houbaři. O případných nálezech je vhodné informovat mykologická pracoviště.\n\nHřib nachový je za syrova a při nedostatečném tepelném zpracování jedovatý. Otravy jsou podobného typu jako u hřibu satanu (gastroenterodyspepsie – zvracení, průjmy, dehydratace), jejich průběh je však o něco mírnější. Houbu nelze doporučit ke konzumaci. Nejlepší prevencí je vyhnout se sběru všech hřibovitých hub, které kombinují bílý, šedobílý či růžovobílý klobouk s červenými nebo načervenalými póry (hřib satan, hřib satanovitý, hřib Le Galové, hřib nachový a hřib Moserův)\n\n"}
{"id": "696195", "url": "https://cs.wikipedia.org/wiki?curid=696195", "title": "D+Sect", "text": "D+Sect\n\nD+SECT je v pořadí páté album skupiny Moi dix Mois a současně jejich čtvrté studiové album, jež vydali po třech letech od vydání \"Dixanadu\". Album o 13 skladbách vyšlo 15. prosince 2010. \nKostýmy jež na sobě má skupina na fotografií v bookletu tohoto alba pocházejí z dílny Moi-meme-Moitié.\n\nD+SECT, jako už většina alb Moi dix Mois, začíná instrumentální intrem, které zde nese název \"In Paradisium\". Další intrumentálka, v pořadí sedmá skladba, \"The Pact Of Silence[SE]\" je zase typickým intreludem. A závěrečné \"Baptisma[SE]\" uzavírá album jako epilog.\nMetalová balada \"Pendum\" může fanouškům v připomínat svým stylem \"Xanadu\" z předchozího alba Dixanadu.\nNa albu se podílela i Kozue Shimizu jejíž tremol zahajuje skladbu \"Divine Place\".\nV současné době existuje zatím pouze jedna verze alba D+Sect a to japonská běžná verze, kterou vydalo vydavatelství Midi:Nette, právě onoho 15.12.2010.\n"}
{"id": "696203", "url": "https://cs.wikipedia.org/wiki?curid=696203", "title": "Peter and Gordon", "text": "Peter and Gordon\n\nPeter and Gordon bylo britské poprockové duo působící v šedesátých letech.\n\nDvojici tvořili Peter Asher a Gordon Waller. Začali vystupovat v roce 1963, vycházeli ze stylu americké skupiny Everly Brothers - spojení country a rock'n'rollu, líbivé melodie a perfektně sezpívané dvouhlasy. Jejich největší hity byly \"A World Without Love\", \"Woman\" a \"Lady Godiva\". Většinu skladeb pro toto duo složil Paul McCartney, který tehdy chodil s Peterovou sestrou Jane Asherovou. Některé písně podepsal pseudonymem Bernard Webb, protože byl zvědavý, jestli budou mít úspěch i bez známého jména. Peter a Gordon byli součástí proudu nazývaného Britská invaze, kdy v polovině šedesátých let ovládli ostrovní interpreti hudební žebříčky v USA.\n\nV roce 1968, kdy poptávka po jejich stylu hudby opadla, se dvojice rozešla. Gordon Waller natočil nepříliš úspěšné eponymní album a účinkoval v muzikálech, později se živil jako zahradní architekt. Peter Asher se stal v Americe úspěšným hudebním producentem, spolupracoval s Cher, Jamesem Taylorem nebo skupinou 10 000 Maniacs, získal v roce 1989 cenu Grammy.\n\nV srpnu 2005 zahráli Peter a Gordon na benefičním koncertu pro Mikea Smithe z kapely Dave Clark Five, který po úrazu ochrnul. Měli velký úspěch, který vedl k sérii dalších vystoupení, ale slibně rozjetý comeback ukončila 17. července 2009 smrt Gordona Wallera na infarkt. \n\n"}
{"id": "696207", "url": "https://cs.wikipedia.org/wiki?curid=696207", "title": "Chicago Place", "text": "Chicago Place\n\nChicago Place je postmoderní mrakodrap v Chicagu stojící v ulici Michigan Avenue. Má 49 podlaží a s výšku 185,3 metrů. Byl dokončen v roce 1991 podle společného projektu společností Solomon, Cordwell, Buenz a Skidmore, Owings & Merrill. V budově se nachází 204 bytů a devítipatrové obchodní centrum.\n\n"}
{"id": "696216", "url": "https://cs.wikipedia.org/wiki?curid=696216", "title": "Millennium Centre", "text": "Millennium Centre\n\nChicago Place je postmoderní mrakodrap v Chicagu stojící v ulici West Ontario Street. Má 59 podlaží a výšku 182 metrů. Výstavba probíhala v letech 2001–2004 podle projektu společnosti Solomon, Cordwell, Buenz. Budova disponuje 350 byty.\n\n"}
{"id": "696227", "url": "https://cs.wikipedia.org/wiki?curid=696227", "title": "Leo Burnett Building", "text": "Leo Burnett Building\n\nLeo Burnett Building je postmoderní mrakodrap v Chicagu stojící v ulici West Wacker Drive. Má 46 podlaží a výšku 193,6 metrů. Byl dokončen v roce 1989 podle společného projektu společností [Kevin Roch/John Dinkeloo & Associates a Shaw & Associates.\n\n"}
{"id": "696230", "url": "https://cs.wikipedia.org/wiki?curid=696230", "title": "Bedřich Peška", "text": "Bedřich Peška\n\nBedřich Peška (25. října 1820 Ústí nad Orlicí - 15. června 1904 Praha) byl český básník, spisovatel a překladatel. Psal satirické verše a poezii pro mládež, pohádky a historické povídky. Mnohé z jeho básní byly zhudebněny. Přeložil LaFontainovy bajky, Andersenovy pohádky a řadu operních libret.\n\nStudoval v Litomyšli a Brně, poté absolvoval právnickou fakultu v Praze. Pracoval na pražském magistrátě, v roce 1864 byl jmenován radou. Počátkem roku 1873 byl penzionován pro dlouhodobě nepříznivý zdravotní stav. Odstěhoval se do rodného Ústí nad Orlicí, pak do Brandýsa, Chocně a nakonec do Prahy, kde strávil poslední léta života. Pohřben byl na Olšanech.\n\nPatřil mezi známé vlastence starší generace. Přátelil se s Janem Nerudou, Juliem Grégrem, Vojtou Náprstkem a Emanuelem Tonnerem. Ve 40. letech byl členem českých spolků, roku 1848 zasedal v Národním výboru. Během pobytu v Brandýse nad Orlicí se zasloužil o vybudování pomníku Komenského v místě, kde tento pedagog sedával. Za přínos k rozvoji města bylo Peškovi uděleno čestné občanství.\n\nPrvní básně publikoval roku 1842 v zábavných časopisech pod pseudonymem B. P. Ouštecký. Roku 1858 přispěl do almanachu \"Kytice\". V 60. a 70. letech uveřejňoval v \"Humoristických listech\" satirické verše, jimiž reagoval na aktuální události. Často byly psány na motivy národních písní a lidé je zpívali doma i na zábavách. Psal i do časopisů \"Budečská zahrada\", \"Právník\", \"Květy\" a \"Světozor\".\n\nHudbu na jeho slova složili např. Karel Bendl, František Kaván nebo Jan Malát.\n\nKnižně vydal:\n\nPřeklady:\nPřekládal z francouzštiny polštiny a němčiny.\n\n"}
{"id": "696237", "url": "https://cs.wikipedia.org/wiki?curid=696237", "title": "The Heritage at Millennium Park", "text": "The Heritage at Millennium Park\n\nThe Heritage at Millennium Park je postmoderní mrakodrap v Chicagu stojící v ulici Garland Court. Má 57 podlaží a výšku 189 metrů. Výstavba probíhala v letech 2002 - 2005 podle projektu společnosti Solomon, Cordwell, Buenz. Budova disponuje prostory o celkové výměře 92 902 m.\n\n"}
{"id": "696238", "url": "https://cs.wikipedia.org/wiki?curid=696238", "title": "Peška", "text": "Peška\n\nPeška je příjmení následujících osobností:\n\n"}
{"id": "696239", "url": "https://cs.wikipedia.org/wiki?curid=696239", "title": "Grand Plaza I", "text": "Grand Plaza I\n\nGrand Plaza I je postmoderní mrakodrap v Chicagu stojící v ulici State Street. Má 57 podlaží a výšku 195 metrů. Byl dokončen v roce 2004 podle společného projektu společností Loewenberg + Associates a OWP&P Architects.\n\n"}
{"id": "696244", "url": "https://cs.wikipedia.org/wiki?curid=696244", "title": "River East Center", "text": "River East Center\n\nRiver East Center je postmoderní mrakodrap v Chicagu stojící v ulici Illinois Street. Má 58 podlaží a výšku 196,3 metrů. Výstavba probíhala v letech 1999–2001 podle projektu společnosti DeStefano & Partners, Ltd.\n\n"}
{"id": "696245", "url": "https://cs.wikipedia.org/wiki?curid=696245", "title": "San Miguel de Abona", "text": "San Miguel de Abona\n\nSan Miguel de Abona je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 16 707 osob. Rozloha celé obce činí 42,04 km². Společně s obcemi Arona, Vilaflor, Granadilla de Abona, Fasnia a Arico tvoří Comarcu de Abona. \n"}
{"id": "696246", "url": "https://cs.wikipedia.org/wiki?curid=696246", "title": "Arona (Španělsko)", "text": "Arona (Španělsko)\n\nArona je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 79 377 osob. Rozloha celé obce činí 81,79 km². Společně s obcemi San Miguel de Abona, Vilaflor, Granadilla de Abona, Fasnia a Arico tvoří Comarcu de Abona. \n"}
{"id": "696248", "url": "https://cs.wikipedia.org/wiki?curid=696248", "title": "Arona", "text": "Arona\n\nArona může být:\n\n"}
{"id": "696249", "url": "https://cs.wikipedia.org/wiki?curid=696249", "title": "Kvalifikace na Mistrovství Evropy ve fotbale 2000", "text": "Kvalifikace na Mistrovství Evropy ve fotbale 2000\n\nKvalifikace na Mistrovství Evropy ve fotbale 2000 probíhala v letech 1998 a 1999. Zúčastnilo se jí 49 fotbalových reprezentací, které byly rozlosovány do devíti skupin po šesti, resp. pěti týmech. Ve skupinách hrál každý s každým doma a venku a vítězové jednotlivých skupin a nejlepší tým na druhých místech postoupili přímo na závěrečný turnaj. Zbylá osmička týmů na druhých místech hrála baráž o zbylé 4 místenky na závěrečném turnaji.\n\nDo žebříčku týmů na druhých místech se započítávaly pouze zápasy s prvním, třetím a čtvrtým týmem dané skupiny. Nejlepší tým na druhých místech postoupil na závěrečný turnaj, zbylé týmy se účastnily baráže.\n\n\" zvítězila celkovým skóre 2:1 a postoupila na závěrečný turnaj.\"\n\n\" zvítězilo celkovým skóre 8:0 a postoupilo na závěrečný turnaj.\"\n\n\" zvítězilo celkovým skóre 3:2 a postoupilo na závěrečný turnaj.\"\n\n\"Celkové skóre dvojzápasu bylo 1:1, postoupilo díky více vstřeleným gólům na hřišti soupeře.\"\n"}
{"id": "696253", "url": "https://cs.wikipedia.org/wiki?curid=696253", "title": "Mezinárodní letiště Kapské Město", "text": "Mezinárodní letiště Kapské Město\n\nMezinárodní letiště Kapské Město (IATA: CPT, ICAO: FNMO) se nachází 20 kilometrů východně od centra Kapského Města v Jihoafrické republice. Je druhým nejvytíženějším letištěm v Jihoafrické republice a třetím nejvytíženějším v celé Africe.\n\nNa letiště vedou přímé linky z Johannesburgu a Durbanu, což jsou další dvě hlavní města JAR. Dále pak na letiště vedou linky z několika menších měst v JAR a na poli mezinárodní dopravy na letiště létají pravidelné lety z významných destinací Afriky, Evropy, Asie a Jižní Ameriky. Trasa mezi Kapským Městem a Johannesburgem byla pátou nejvytíženější trasou na světě v roce 2007, v tomtéž roce byla tato trasa nejvytíženější leteckou trasou v Africe a zároveň v tomtéž roce byla letecká trasa mezi Kapským Městem a Durbanem pátou nejvytíženější leteckou linkou v Africe.\n\nV roce 2009 dostalo letiště ocenění Skytrax za nejlepší letiště Afriky. Terminály pro vnitrostátní a mezinárodní lety spojuje hlavní centrální terminál.\n\nLetiště bylo otevřeno v roce 1954, kdy nahradilo tehdy už nevyhovující letiště. Původně se letiště jmenovalo D. F. Malanovo po jihoafrickém premiérovi, kdy v té době letiště nabízelo dva mezinárodní lety: přímý let do Británie a let do Británie přes Johannesburg.\n\nS pádem apartheidu na počátku roku 1990, bylo vlastnictví letiště převedeno ze státu na nově vzniklou společnost Airports Company South Africa, a letiště bylo přejmenováno na politicky neutrální název \"Mezinárodní letiště Kapské Město\".\n\nPrvní léta 21. století znamenalo pro letiště ohromný rozkvět, kdy jím prošlo 6,2 miliónu pasažérů mezi lety 2004-2005. Vrchol v počtu přepravených pasažérů nastal v letech 2007-2008, kdy letištěm prošlo 8,4 miliónu lidí. V následujícím období mezi lety 2008-2009 poklesl na 7,8 miliónu pasažérů.\nBěhem příprav na Mistrovství světa ve fotbale 2010, bylo letiště značně rozšířeno a zmodernizováno. Rekonstrukce se především zaměřila na stavbu centrální odbavovací haly za 6 miliard dolarů, který oddělil vnitrostátní a mezinárodní lety. Budova byla otevřena v březnu 2010.\n\nV následující tabulce jsou jednotlivé společnosti, které provozují pravidelné linky na letiště v Kapském Městě.\n\nJediným hotelem v areálu letiště je resort Road Lodge, který vlastní hotelový řetězec City Lodge. Zařízení ExecuJet se nachází v blízkosti hlavní přistávací dráhy a stará se o obchodní letadla.\nLetiště zaznamenalo v roce 2008-2009 7,8 miliónu odbavených pasažérů, což byl pokles oproti roku předchozímu, kdy letištěm prošlo 8,4 miliónu lidí. Z tohoto celkového počtu pasažérů, bylo 1,4 miliónu mezinárodních a 6,3 miliónu vnitrostátních, zbytek byl klasifikován jako \"regionální\" či \"neplánovaný\".\n\n95 643 letů za rok udělalo z \"Mezinárodního letiště Kapské Město\" druhé největší letiště v Jihoafrické republice.\n\nLetiště se nachází 20 km východně od centra Kapského Města a je přímo dostupné z dálnice N2 a ze silnic M12, M10, M22. Letiště nabízí 1424 parkovacích míst a 1748 parkovacích míst ve vícepodlažním parkovacím komplexu.\nNový parkovací dům byl dostavěn v březnu roku 2010 a má kapacitu 4000 míst.\n\nDopravu na letiště zajišťuje také MyCiTi Bus Rapid Transit, který jezdí kyvadlově na letiště z ze zastávky v centru města. Autobusy odjíždějí každých 20 minut od 4:20 do 22:00.\n\nAktuálně nemá Mezinárodní letiště Kapské Město přímé železniční spojení.\n\n\n\n\n"}
{"id": "696254", "url": "https://cs.wikipedia.org/wiki?curid=696254", "title": "Vilaflor", "text": "Vilaflor\n\nVilaflor je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 1 843 osob. Rozloha celé obce činí 56,26 km². Jedná se o jednu ze 3 obcí na ostrově, které neleží na pobřeží. Společně s obcemi Arona, San Miguel de Abona, Granadilla de Abona, Fasnia a Arico tvoří Comarcu de Abona. \n\n"}
{"id": "696257", "url": "https://cs.wikipedia.org/wiki?curid=696257", "title": "Lake Point Tower", "text": "Lake Point Tower\n\nLake Point Tower je mrakodrap v Chicagu stojící při ulici Lake Shore Drive. Má 69 podlaží a výšku 196,6 metrů. Výstavba probíhala v letech 1965 až 1968 podle projektu Johna Heinricha a George Schipporeita. V době dokončení se stal nejvyšším obytným mrakodrapem světa. Tím byl až do roku 1993, kdy jej překonal Tregunter 3 v Hong Kongu. Díky jeho poloze na poloostrově se stal proslulou turistickou atrakcí. Budova disponuje prostory o celkové výměře 120 773 m. Byty jsou situovány tak, aby měly vždy alespoň jedno okno s výhledem na Michiganské jezero.\n\n"}
{"id": "696258", "url": "https://cs.wikipedia.org/wiki?curid=696258", "title": "Dialogue Symphonie", "text": "Dialogue Symphonie\n\n„Dialogue Symphonie“ je první singl vydaný skupinou Moi dix Mois, vyšel dne 19. listopadu 2002. Píseň Dialogue Symphonie byla poté přidána i na první album skupiny Dix Infernal, které vyšlo v březnu následujícího roku.\n\n\n"}
{"id": "696259", "url": "https://cs.wikipedia.org/wiki?curid=696259", "title": "Generální prokurátor Izraele", "text": "Generální prokurátor Izraele\n\nGenerální prokurátor Izraele (: , \"ha-jo'ec ha-mišpati la-memšala\", doslova „právní poradce vlády“) stojí v čele právního systému moci výkonné. Jde o ústřední instituci v rámci izraelského právního systému. Generální prokurátor stojí v čele státního zastupitelství, je legislativním poradcem vlády a státních institucí a střeží „veřejný zájem, právní stát a občanské svobody.“ Je zodpovědný za to, aby schvalované zákony a administrativní postupy byly v souladu se základními zákony a v tomto smyslu poskytuje poradní činnost legislativnímu oddělení ministerstva spravedlnosti v souvislosti s přípravou zákonů. Poradní činnost poskytuje přímo či nepřímo, prostřednictvím právních poradců jednotlivých vládních resortů. Kromě vlády je též poradcem ministerstev a místní samosprávy. Je zodpovědný za vydání směrnic pro vládu v souvislosti s interpretací zákona a příslušných právních předpisů. Jeho právní názory jsou přijímány jako autoritativní interpretace zákona a jsou závazné pro všechny vládní instituce. Generální prokurátor „zastupuje stát v soudních řízení u všech soudů a tribunálů v trestních, civilních a správních záležitostech.“ Většinu svých povinností deleguje na státní zástupce. Rozhoduje zdali podat žalobu, vyšetřovat či uzavřít případ, může požádat o prodloužení zadržení osoby ve vazbě či o zbavení imunity poslance Knesetu. Jeho rozhodnutí může zvrátit jen Nejvyšší soud. Podle bývalého generálního prokurátora Jicchaka Zamira jsou „skutečným klientem generálního prokurátora občané.“\n\nOd února 2016 je generálním prokurátorem Avichai Mandelblit.\n\n\n"}
{"id": "696262", "url": "https://cs.wikipedia.org/wiki?curid=696262", "title": "Peter Pond Lake", "text": "Peter Pond Lake\n\nDo jezera přitéká od severu řeka Methy (z jezera La Loche) a ze západu řeka Dillon, v jejímž ústí leží stejnojmenná vesnice. Voda z jezera odtéká kanálem Kisis do jezera Churchill.\n\nPůvodně bývala jezera nazývána Velké a Malé Buvolí jezero (angl. \"Big Buffalo Lake\" a \"Little Buffalo Lake\"), ale byla přejmenována po zakladateli Severozápadní společnosti. Podél jezera vede silnice Highway 155, která prochází skrz Buffalo Narrows.\n\nV jezeře můžeme naleznout candáty kanadské (anglicky \"sauger\"), candáty druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovce druhu \"Catostomus catostomus\" (anglicky \"longnose sucker\").\n\n\n"}
{"id": "696267", "url": "https://cs.wikipedia.org/wiki?curid=696267", "title": "Okres Szamotuły", "text": "Okres Szamotuły\n\nOkres Szamotuły (polsky \"Powiat szamotulski\") je okres v polském Velkopolském vojvodství. Rozlohu má 1119,55 km² a v roce 2009 zde žilo 87 058 obyvatel. Sídlem správy okresu je město Szamotuły.\n\nMěstská:\n\nMěstsko-vesnické:\n\nVesnické:\n\n"}
{"id": "696270", "url": "https://cs.wikipedia.org/wiki?curid=696270", "title": "55 East Erie", "text": "55 East Erie\n\n55 East Erie je postmoderní mrakodrap v Chicagu stojící v ulici Erie Street. Má 58 podlaží a výšku 198 metrů. Výstavba probíhala v letech 2001–\n\n2003 podle společného projektu společností Fujikawa Johnson & Associates a Searl & Associates Architects, PC. Budova disponuje 214 byty.\n\n"}
{"id": "696273", "url": "https://cs.wikipedia.org/wiki?curid=696273", "title": "Slavníkovské mincovnictví", "text": "Slavníkovské mincovnictví\n\nSlavníkovské mincovnictví je produktem mincovního regálu (práva na ražbu mincí) rodu Slavníkovců. Jedná se o významnou součást české numismatiky.\n\nDenáry, ražené na slavníkovských hradištích v Libici a Malíně jsou jedním z nejdůležitějších hmotných pramenů, které pomáhají proniknout do problematiky Slavníkovců. Slavníkovské mincovnictví je spojeno především s osobou Slavníkova syna Soběslava, jehož mincování probíhalo patrně mezi lety 985 – 995. Existovaly domněnky, že mince razil už kníže Slavník, ale není pro to reálné opodstatnění. Dalším sporným bodem slavníkovského mincovnictví je také ražba druhého pražského biskupa sv. Vojtěcha.\n\nPrvní doklady českého mincovnictví se spojují s vládou Boleslava I. a ražbou jeho denárů. Opomene-li se dřívější keltská ražba mincí na našem území, jsou tyto mince prvními penězi, které měly navíc velký význam při budování přemyslovského státu. Jednalo se o stříbrné kulaté plíšky, které měly na obou stranách vyraženou určitou symboliku a většinou i jméno vydavatele spolu s místem např. BOLEZLAVS DUX (kníže Boleslav) a PRAGA CIVITAS (město Praha) . První písemnou zmínku o denárech na našem území podává Ibráhím ibn Jákúb, židovsko-arabský cestovatel a kupec v 60. letech 10. století, který Prahu navštívil. Nejstarší přemyslovské denáry se nazývají bavorského nebo také řezenského typu, jelikož tento typ denárů ty přemyslovské napodobovaly. Nejčastěji byla na denárech vyobrazována symbolika související s křesťanstvím např. trestající ruka boží, motiv kříže, kaplice – průčelí kostela či ptačí motivy, tj. ptactvo nebeské . Přemyslovské mincovny v Praze se zpočátku pravděpodobně nacházely na tržišti, na Hradě a později i na Vyšehradě. Lze také doložit mincovnu kněžny Emmy na Mělníku .\n\nČeská historiografie připustila možnost slavníkovského mincovnictví až ke konci 19. století. Jelikož tendence přiřknout ražbu mincí už knížeti Slavníkovi jsou mylné, musí být slavníkovské mincovnictví řazeno až za rok 981, kdy Slavník zemřel. Po smrti Slavníka se ujal vlády na jejich panství Soběslav, pravděpodobně jeho nejstarší syn. Jedna z variant výkladu je, že Soběslav spolu se svým bratrem biskupem Vojtěchem začali razit první slavníkovské mince. Pravděpodobnou první ražbou Slavníkovců by pak byl denár biskupa Vojtěcha s opisem HIC DENARIUS EST EPISCOPI (tento denár jest biskupův). „Denár byl ražen s největší pravděpodobností přímo na Libici Soběslavem u příležitosti Vojtěchova zvolení pražským biskupem roku 982.“ . Toto tvrzení je ale sporné, jelikož ražba mincí na základě biskupské hodnosti je vidět v 10. století u říšských biskupů jen v malé míře a spíše je běžná až v 11. a 12. století. Navíc na druhé straně tohoto denáru, který lze bezpochyby přiřknout nějakému biskupovi, je nesrozumitelný nápis EOOVLZIAZDLCRIVVFT, jehož výklad je sporný a nemůže být s určitostí připsán sv. Vojtěchovi . \nJedním z typů mincí ražených Soběslavem byl denár ethelredského typu. Tento typ denárů je napodobením mincí, které nechal razit anglický král Ethelred II. (978 – 1016) a díky obchodu se dostaly až na naše území. Ražby Přemyslovců i Slavníkovců se těmto denárům musely přizpůsobit, aby mohli také promlouvat do dálkového obchodu . „Je charakterizován úzkou rukou (Boží) obvykle na líci a stylizovaným poprsím panovníka na rubu“ .\n\nToto sídlo Slavníkovců leželo nedaleko dnešní Kutné Hory. Mincovnu lze doložit v Malíně na základě opisů na denárech ethelredského typu se jménem Soběslava. Opisy zní ZOBEZLAV.NARVI na rubu a na opačné straně je jméno mincovny MALIN CIVITAS , . Přičemž slovo NARVI není přesně zdůvodněno, bylo patrně přídomkem. Další skupinou mincí ražených v Malíně je denár s obrazem Boží ruky a jménem knížete, který nese na druhé straně přesně neobjasněný opis EOSTVDFAER (POSTVDFAER) . Jako surovinový zdroj pro tyto denáry sloužila patrně povrchová ložiska stříbra nedaleko pozdější Kutné Hory . Po ztrátě Krakovska a Slezska došlo ke krizi v Českém státě. Měla dokonce proběhnout anexe hradiště Malín, kde Přemyslovci údajně vyvrátili mincovnu. „Nutno však hned na počátku zdůraznit, že zmíněná anexe není ničím jiným doložena a uvažuje se o ní právě jen na podkladě numismatickém.“ Malínské denáry potom zmizely a mincovna byla pravděpodobně jen na Libici.\n\nJednou ze skupin denárů ražených Soběslavem jsou i mince s nepříliš kvalitním zpracováním. „Jeho jméno se totiž objevuje i na jiné skupině mincí, charakterizované odlišnou obrazovou náplní. Ta je tvořena především různými ptačími motivy a zvláštním obrazem ruky, přes kterou je jakoby položen krátký meč nebo dýka.“ Toto bylo dříve interpretováno jako mocenská ambice Soběslava, který na této minci naznačuje útok dýkou na přemyslovskou orlici. Tato ražba ale nejspíše vyobrazuje pelikána, obvyklý křesťanský symbol Kristovy svaté církve. Ruka s dýkou by měla představovat trestající pravou ruku Boží. Starší historiografický výklad tuto nepříliš kvalitní ražbu pokládal na konec Soběslavova mincovnictví z důvodu vyvrácení Malína. Novější interpretace ho klade naopak na začátek jeho mincovnictví a dané obrazové náplni nepřikládá onen „výhrůžný“ motiv. Motivy na denárech byli navíc spíše modifikací přemyslovských mincí. Na těchto denárech není vyraženo jméno mincovny, je tam pouze již zmíněný neobjasněný opis POSTVDFAER. Je možné, že tyto ražby vznikly v Malíně, ale není pro toto tvrzení rozhodný důkaz.\n\nHradiště Libice leželo východně od dnešních Poděbrad. Pravděpodobnou přítomnost mincovny na Libici dosvědčují nepříliš rozšířené Soběslavovy denáry s opisy ZOBESLAV (Soběslav) a LIVBVZ (Libice) . Kolem tohoto denáru s korunovanou hlavou a opisem ZOBESLAV LIVBVZ se vedou spory, zda má mince opravdu „varovat“ Boleslava II. před Soběslavem nebo to byla mince spíše slavnostní, ražená k jeho nástupu na libický stolec. Ražba mincí tam nepochybně zanikla s vyvrácením tohoto hradiště 28. 9. 995. \n\nZačalo zřejmě po nástupu Soběslava roku 981. Na rozdíl od svého otce, o jehož hospodářských aktivitách nevíme prakticky nic, byl podle všeho přece jen výraznější osobností rozhodnutou více využít významnou obchodní cestu vedoucí přes region svěřený mu zřejmě příbuzným pražským vládcem do správy.“ Ono \"svěření do správy\" však není podloženo žádnými písemnými ani jinými hmotnými či nehmotnými důkazy. Spekuluje se o tom, že buď Soběslav zahájil ražbu mincí z vlastní iniciativy anebo ho k tomu mohli pověřit Přemyslovci. Jedním z nejpádnějších argumentů, proč mince ražené Slavníkovci nelze brát jako důkaz vzdoru a suverenity, je jejich počet. O jisté suverenitě a nezávislosti Slavníkovců však svědčí fakt, že tyto ražby byly provedeny. Vršovci ani další velmožské rody na území Čech mince nerazily. Mince nerazili ani synové pražských knížat po dobu vlády jejich otců. Dochované kusy slavníkovských ražeb dosvědčují, že intenzita jejich mincování zdaleka nemohla konkurovat přemyslovským ražbám z pražských mincoven . Slavníkovci totiž razili mince pouze mezi roky 981 až 995 - tedy maximálně 14 let, zatímco Přemyslovci razili mince přibližně 4x tak dlouho. Jelikož přemyslovské denáry byly v oběhu spolu se slavníkovskými, je pravděpodobné, že přemyslovské mince sloužily jako předloha, kterou lze dokázat podobnými obrazovými motivy. Lze také prokázat, že slavníkovské vzory pocházeji spíše ze západních zahraničních ražeb. Množství slavníkovských denárů v oběhu bylo v poměru s přemyslovskými asi 1/10 .\nNejvýznamnější numismatické nálezy, které obsahovaly i slavníkovské denáry byly objeveny ve Staré Boleslavi, v Čistěvsi a v Poděbradech .\n\n"}
{"id": "696274", "url": "https://cs.wikipedia.org/wiki?curid=696274", "title": "Kvalifikace na Mistrovství Evropy ve fotbale 2004", "text": "Kvalifikace na Mistrovství Evropy ve fotbale 2004\n\nKvalifikace na Mistrovství Evropy ve fotbale 2004 probíhala v letech 2002 a 2003. Zúčastnilo se jí 50 fotbalových reprezentací, které byly rozlosovány do deseti skupin po pěti týmech. Ve skupinách hrál každý s každým doma a venku a vítězové jednotlivých skupin postoupili přímo na závěrečný turnaj. Týmy na druhých místech hrály baráž o zbylých 5 místenek na závěrečném turnaji.\n\n\" zvítězilo celkovým skóre 2:1 a postoupilo na závěrečný turnaj.\"\n\n\" zvítězilo celkovým skóre 5:1 a postoupilo na závěrečný turnaj.\"\n\n\" zvítězilo celkovým skóre 1:0 a postoupilo na závěrečný turnaj.\"\n\n\" zvítězilo celkovým skóre 6:1 a postoupilo na závěrečný turnaj.\"\n\n\" zvítězilo celkovým skóre 3:2 a postoupilo na závěrečný turnaj.\"\n"}
{"id": "696280", "url": "https://cs.wikipedia.org/wiki?curid=696280", "title": "Daihatsu Charade", "text": "Daihatsu Charade\n\nDaihatsu Charade je miniautomobil, který od roku 1977 vyrábí japonská automobilka Daihatsu. Jeho předchůdcem bylo Daihatsu Storia.\n\nPrvní generace označovaná jako G10 se vyráběla do roku 1983. K dispozici byla jako tří- nebo pětidveřový hatchback. K pohonu sloužil motor o objemu 993 cm, který dosahoval výkonu 37 kW.\n\nDruhá generace, označovaná jako G11, se vyráběla v letech 1983 až 1987. V roce 1985 prošel vůz faceliftem. Stále se vyráběl jako tří- nebo pětidveřový hatchback. Kromě základního tříválcového motoru byla k dispozici jeho přeplňovaná verze a dieselový a turbodieselový motor. Vůz měl pětistupňovou manuální převodovku. Sportovní verze se jmenovala Daihatsu Charade DeTomaso a měla výkon 50 kW.\n\nTřetí generace s označením G100 a G102 se vyráběla v letech 1987 až 1994. V nabídce byla větší paleta motorů a vůz se také vyráběl jako čtyřdveřový sedan. Objevily se také sportovní verze GTti. Model prošel faceliftem v roce 1991. některý typy měly pohon všech kol.\n\nČtvrtá generace byla pojmenována G200 a G203. Vyráběla se v letech 1994 až 2000 opět jako sedan a hatchback. V roce 2000 jej nahradil vůz Daihatsu Sirion.\n\nPod názvem Daihatsu Charade se na některých trzích prodává druhá generace vozu Toyota Yaris.\n\nTento typ pro rallye byl odvozen z druhé generace, konkrétně ze sportovního typu Daihatsu Charade DeTomaso Turbo. Homologace proběhla 1. ledna 1985. K pohonu sloužil řadový tříválec SOHC o objemu 926 cm, který dosahoval výkonu 75 koní. V rámci homologace bylo postaveno pouze 200 vozů.\n\nTento speciál byl postaven pro závody ve skupině B. Poprvé byl představen na tokijském autosalonu v roce 1985. Motor byl umístěn uprostřed a poháněl zadní kola. Poháněl jej dvanáctiventilový řadový tříválec CB70 typu DOHC přeplňovaný turbodmychadlem, který dosahoval výkonu 118 koní. Na patnáctipalcových kolech byly pneumatiky Pirelli. Volant a řadicí páka byly od formi Momo. Vůz měl startovat na několika podnicích Mistrovství světa v rallye 1986, ale ta byla po tragických nehodách zrušena s platností od další sezony a nemělo tedy cenu vůz dále vyvíjet.\n\nRozměry\n"}
{"id": "696283", "url": "https://cs.wikipedia.org/wiki?curid=696283", "title": "Algebraická grupa", "text": "Algebraická grupa\n\nAlgebraická grupa je objekt z matematiky, přesněji z teorie grup a algebraické geometrie.\n\nAlgebraická grupa je grupa formula_1, která je současně algebraickou varietou a grupová operace i inverze jsou regulární zobrazení.\n\nLineární algebraická grupa je podgrupa formula_1 obecné lineární grupy\nformula_3 nad tělesem formula_4, taková, že existuje množina formula_5 polynomů ve složkách matice formula_6 takových, že \n\nPříkladem lineárních algebraických grup je obecná lineární grupa, speciální lineární grupa, ortogonální grupa a symplektická grupa. Tyto grupy se nad reálnými a komplexními čísly také nazývají klasické grupy.\n"}
{"id": "696285", "url": "https://cs.wikipedia.org/wiki?curid=696285", "title": "František Čuřík", "text": "František Čuřík\n\nFrantišek Čuřík (23. června 1876 Praha-Smíchov – 7. června 1944 Příbram) byl český matematik.\n\nOd roku 1921 byl mimořádným a od roku 1922 řádným profesorem na Vysoké škole báňské v Příbrami. V letech 1924-1926 a 1927-1929 působil ve funkci rektora a prosazoval stěhování Vysoké školy báňské do Prahy.\n\nJe autorem několika vysokoškolských učebnic matematiky, odborně se zabýval také balistikou.\n\nZa druhé světové války mu Němci nabízeli spolupráci při konstrukci balistických raket, což však odmítl a než by se nechal donutit ke spolupráci, raději spáchal sebevraždu.\n\n\n"}
{"id": "696287", "url": "https://cs.wikipedia.org/wiki?curid=696287", "title": "HTTP referer", "text": "HTTP referer\n\nHTTP referer (původem jako překlep ze anglického slova referrer) je v informatice označení pro URI, ze kterého byla webová stránka navštívena. Údaj \"HTTP referer\" zapisuje webový prohlížeč do hlavičky HTTP dotazu pro webový server, který ho může dále zpracovat (ochrana proti cross-site request forgery) a uložit do logovacího souboru k pozdější analýze (sledování zdrojů návštěvnosti webových stránek, SEO).\n\n\"Dereferer\" označuje činnost, při které je ze žádosti o webovou stránku odstraněn \"HTTP referer\", takže není možné zjistit, odkud uživatel na webovou stránku přišel.\n\nŠpatně vyhláskované slovo \"referer\" vzniklo v původním návrhu protokolu HTTP od počítačového odborníka Phillipa Hallam-Bakera. Špatně vyhláskované slovo bylo zaneseno do dokumentu RFC 1945; spoluautor dokumentu Roy Fielding poznamenal, že tehdejší kontrola pravopisu v Unixu neznala jak slovo „referrer“, tak ani chybně hláskované „referer“. Nesprávný „referer“ se tak stal široce používaným, v některých webových specifikacích je však používán správný pravopis „referrer“, jako např. Document Object Model.\n\nKdyž uživatel ve webovém prohlížeči klikne na hypertextový odkaz, je do prohlížeče nahrána nová webová stránka. Při získávání této nové webové stránky sdělí webový prohlížeč jako doplňující informaci \"referer\", tj. URI stránky, na které bylo na odkaz kliknuto, tj. odkaz na stránku, ze které se uživatel na novou stránku dostal. Referer je tedy odkaz na předchozí webovou stránku. Pro obrázky uvnitř webové stránky je pak referer sama stránka, která obrázky obsahuje.\n\nMnoho webových serverů zapisuje referery jako součást snahy sledovat pohyb uživatele. Většina webového analytického software referer zpracovává. Protože však tak může být porušováno soukromí, některé prohlížeče umožňují uživateli zakázat odesílání této informace. Některé proxy a firewall softwary mají funkci ke znemožnění vysledování lokace neveřejných webů. Může to ale také působit problémy: některé webové servery blokují části svých webových stránek těm prohlížečům, které referující informace neodesílají aby tak zabránili neautorizovaným vstupům. Některé proxy programy umožňují dávat nejvyšší stupeň adresy cílové stránky jako referenci, což obvykle těmto problémům zabrání, ale neprozrazuje uživatelem naposledy navštívenou stránku.\n\nBlogy začaly publikovat referující informace, aby zpětně odkázaly na lidi, kteří na ně odkazují, což tak rozšířilo návštěvnost. Bohužel to obratem vedlo k rozmnožení referujících spamů: odesílání falešných referujících informací proto, aby se zvýšila návštěvnost spamerské webové stránky. \n\nMnoho placených pornografických stránek používá referující informace k ochraně svých stránek. Přístup je dán jen prohlížečům přicházejících z několika málo schválených stránek, což umožňuje sdílení materiálů mezi skupinou spolupracujících placených stránek. Metoda označovaná jako referer spoofing je pak používána k získání volného přístupu na takto chráněné stránky. \n\nZpracováním refererů může majitel webových stránek zjistit, odkud přicházejí uživatelé na jeho stránky.\n\nMnoho webových serverů zapisuje informace o veškerém provozu včetně refererů sdělených webovými prohlížeči s každým požadavkem, což zvyšuje narušování soukromí uživatelů. V reakci na to tak vzniká mnoho programů, které naopak znemožňují odesílání těchto informací, nebo je různě pozměňují. Programy zajišťující ochranu používají spíše první variantu, servery na základě webů spíše mění URL a nahrazují ji (často svojí vlastní URL). To samozřejmě zvyšuje počet referenčních spamů. Technické detaily obou těchto opatření jsou podobné — softwarové aplikace jednají jako proxy server a manipulují s HTTP požadavkem, zatímco webově založené metody načítají HTML rámy, a tak způsobují to, že prohlížeč odesílá referenční URL jejich stránek. Některé webové prohlížeče umožňují uživatelům zasílání refereru jednoduše vypnout.\n"}
{"id": "696288", "url": "https://cs.wikipedia.org/wiki?curid=696288", "title": "Kvalifikace na Mistrovství Evropy ve fotbale 2000 – skupina 1", "text": "Kvalifikace na Mistrovství Evropy ve fotbale 2000 – skupina 1\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "696289", "url": "https://cs.wikipedia.org/wiki?curid=696289", "title": "Kvalifikace na Mistrovství Evropy ve fotbale 2000 – skupina 2", "text": "Kvalifikace na Mistrovství Evropy ve fotbale 2000 – skupina 2\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Z šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696290", "url": "https://cs.wikipedia.org/wiki?curid=696290", "title": "1. hokejová liga SR 2004/2005", "text": "1. hokejová liga SR 2004/2005\n\n1. hokejová liga SR 2004/2005 byla dvanáctou sezónou 1. hokejové ligy na Slovensku, které se zúčastnilo 12 týmů. Vítězem ligy se stal tým HKm Detva (Zvolen B), jenž ve finále playoff porazil tým HC VTJ Telvis Topoľčany 4:1 na zápasy. Tým HKm Detva (Zvolen B) jako B-tým nemohl hrát baráž o postup do Slovnaft extraligy, a tak se jí zúčastnil poražený finalista – HC VTJ Telvis Topoľčany. V baráži prohrál s týmem Spartak Dubnica nad Váhom 2:4 na zápasy.\n\nNásledně do Slovnaft extraligy postoupil tým MHC Martin, který odkoupil licenci od klubu Spartak Dubnica nad Váhom.\n\nCelek ŠaHK Iskra Banská Bystrica vyhrál v baráži o 1. ligu 3:2 na zápasy nad týmem HKm Humenné. B-tým Zvolenu se přestěhoval do Banské Bystrice, a tak se tým HKm Detva dalšího ročníku nezúčastnil. Po prodáni extraligové licence ze Spartaku Dubnica nad Váhom do MHC Martin se Spartak nezúčastnil následujícího ročníku 1. ligy SR a nahradil ho tým HKm Humenné (poražený z baráže o 1. ligu).\n\n\n\n\n\n\n\n\n\n"}
{"id": "696291", "url": "https://cs.wikipedia.org/wiki?curid=696291", "title": "Kvalifikace na Mistrovství Evropy ve fotbale 2000 – skupina 3", "text": "Kvalifikace na Mistrovství Evropy ve fotbale 2000 – skupina 3\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696293", "url": "https://cs.wikipedia.org/wiki?curid=696293", "title": "Kvalifikace na Mistrovství Evropy ve fotbale 2000 – skupina 4", "text": "Kvalifikace na Mistrovství Evropy ve fotbale 2000 – skupina 4\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696295", "url": "https://cs.wikipedia.org/wiki?curid=696295", "title": "Out of memory", "text": "Out of memory\n\nOut of memory (zkratka OOM, tj. \"vyčerpání [veškeré dostupné] paměti\") je v informatice označení stavu, kdy v počítači dojde volná operační paměť. Protože se obecně při běhu počítačového programu (tj. procesu) předpokládá, že další paměť bude k dispozici, není za takové situace obvykle možné výpočet dokončit, a proto je běh procesu ukončen, což typicky způsobí potíže s využíváním počítače. Ukončením procesu je obsazená paměť uvolněna a je možné ji dále použít. Mechanismus virtuální paměti umožňuje rozšířit dostupnou operační paměť o místo na pevném disku, čímž se zmenšuje problém OOM, typicky však za cenu snížení výkonu počítače při jejím intenzivním využívání.\n\nSprávu paměti v současných operačních systémech zajišťuje jádro, které operační paměť přiděluje procesům (tj. běžícím počítačovým programům). Paměť je procesu přidělena při jeho startu a v moderních operačních systémech je možné další paměť přidělit i za běhu procesu (říkáme, že proces paměť alokuje, viz funkce malloc, new), protože do ní ukládá zpracovávaná data. Proces může za běhu nepotřebnou paměť jádru vrátit, takže je možné ji přidělit jiným procesům. I samotné jádro za běhu alokuje a uvolňuje paměť, kterou využívá pro svoji interní potřebu.\n\nProgramátor při tvorbě programu typicky nepředpokládá, že by žádost o další paměť selhala, a proto neřeší jeho běh tak, aby v případě selhání alokace paměti mohl program pokračovat (někdy to ani není možné). Proto je následkem selhání alokace paměti typicky jeho okamžité ukončení. Tím je veškerá paměť alokovaná procesem uvolněna a připravena k dalšímu použití.\n\nPokud dojde k OOM, může se jádro operačního systému pokusit řešit problém tím, že ukončí některý běžící proces (v Linuxu tzv. OOM killer), avšak v takovém případě může být ukončen důležitý proces, bez kterého počítač nelze využívat (např. X Server, webový server apod.).\n\nSoučasné systémy využívají mechanismus virtuální paměti pro zvětšení dostupného množství využitelné paměti o místo na pevném disku. Pokud je tento prostor na disku intenzivně využíván, dochází ke zpomalování činnosti počítače, protože pevný disk je mnohem pomalejší, než paměť RAM. Pokud se systém blíží vyčerpání paměti, je typicky jeho činnost tak zpomalena, že obsluha počítače některé procesy ukončí, takže paměť je opět uvolněna a systém může pokračovat v činnosti. Zpomalení jeho běhu tak poskytuje obsluze čas na to, aby sama hrozící problém OOM vyřešila před tím, než ohrozí činnost počítače.\n\nDříve byl problém OOM běžnější než dnes, protože počítače obsahovaly menší množství fyzické paměti RAM kvůli její vysoké ceně a omezeným schopnostem procesorů. V 60. až 90. letech 20. století měly počítače desítky, maximálně stovky kilobajtů paměti RAM (např. v 80. letech mělo IQ 151 32 KiB, Sinclair ZX Spectrum měl 48 KiB, IBM PC XT mělo maximálně 640 KiB RAM).\n\nDalším faktorem byly omezené schopnosti operačních systémů. Systémy CP/M nebo DOS umožňovaly spustit nejvýše jednu úlohu, takže program měl celou operační paměť jen pro sebe (nepodporovaly multitasking). Program typicky alokoval paměť při svém startu, takže se v případě nedostatku paměti ani nespustil (např. T602). Zároveň nebyla podporována virtuální paměť.\n\nSystém může limitovat množství paměti, které může každý proces využít. Ve víceuživatelském systému je typicky možné limitovat součet paměťových nároků procesů jednoho uživatele, což znemožní uživateli ohrozit práci ostatních uživatelů (nemůže umělým vytvořením OOM způsobit DoS).\n\nV moderních systémech je paměť skutečně alokována až ve chvíli, kdy je použita. To systému umožňuje odsouhlasit procesům přehnané paměťové nároky a spoléhat se na to, že část alokované paměti nakonec použita nebude nebo že více paměťově náročných procesů nebude fyzicky deklarované množství paměti požadovat zároveň (jiná paměť může být před tím ještě uvolněna). To vede k situaci, kdy k OOM nedojde při alokaci paměti, ale až při pokusu o její použití (OOM se neprojeví při volání malloc, ale projeví se později v jádře operačního systému).\n\n"}
{"id": "696296", "url": "https://cs.wikipedia.org/wiki?curid=696296", "title": "Kvalifikace na Mistrovství Evropy ve fotbale 2000 – skupina 5", "text": "Kvalifikace na Mistrovství Evropy ve fotbale 2000 – skupina 5\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696297", "url": "https://cs.wikipedia.org/wiki?curid=696297", "title": "Kvalifikace na Mistrovství Evropy ve fotbale 2000 – skupina 6", "text": "Kvalifikace na Mistrovství Evropy ve fotbale 2000 – skupina 6\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696298", "url": "https://cs.wikipedia.org/wiki?curid=696298", "title": "Kvalifikace na Mistrovství Evropy ve fotbale 2000 – skupina 7", "text": "Kvalifikace na Mistrovství Evropy ve fotbale 2000 – skupina 7\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696299", "url": "https://cs.wikipedia.org/wiki?curid=696299", "title": "Kvalifikace na Mistrovství Evropy ve fotbale 2000 – skupina 8", "text": "Kvalifikace na Mistrovství Evropy ve fotbale 2000 – skupina 8\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "696301", "url": "https://cs.wikipedia.org/wiki?curid=696301", "title": "Kvalifikace na Mistrovství Evropy ve fotbale 2000 – skupina 9", "text": "Kvalifikace na Mistrovství Evropy ve fotbale 2000 – skupina 9\n\nZápasy této kvalifikační skupiny na Mistrovství Evropy ve fotbale 2000 se konaly v letech 1998 a 1999. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech). Česká republika pod vedením trenéra Jozefa Chovance jako první tým na světě ovládla kvalifikaci s maximálním počtem bodů, neztratila ani jediný.\n"}
{"id": "696303", "url": "https://cs.wikipedia.org/wiki?curid=696303", "title": "Kvalifikace na Mistrovství Evropy ve fotbale 2004 – skupina 1", "text": "Kvalifikace na Mistrovství Evropy ve fotbale 2004 – skupina 1\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696305", "url": "https://cs.wikipedia.org/wiki?curid=696305", "title": "Kvalifikace na Mistrovství Evropy ve fotbale 2004 – skupina 2", "text": "Kvalifikace na Mistrovství Evropy ve fotbale 2004 – skupina 2\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696306", "url": "https://cs.wikipedia.org/wiki?curid=696306", "title": "Kvalifikace na Mistrovství Evropy ve fotbale 2004 – skupina 3", "text": "Kvalifikace na Mistrovství Evropy ve fotbale 2004 – skupina 3\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696307", "url": "https://cs.wikipedia.org/wiki?curid=696307", "title": "Kvalifikace na Mistrovství Evropy ve fotbale 2004 – skupina 4", "text": "Kvalifikace na Mistrovství Evropy ve fotbale 2004 – skupina 4\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696308", "url": "https://cs.wikipedia.org/wiki?curid=696308", "title": "Kvalifikace na Mistrovství Evropy ve fotbale 2004 – skupina 5", "text": "Kvalifikace na Mistrovství Evropy ve fotbale 2004 – skupina 5\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696309", "url": "https://cs.wikipedia.org/wiki?curid=696309", "title": "Kvalifikace na Mistrovství Evropy ve fotbale 2004 – skupina 6", "text": "Kvalifikace na Mistrovství Evropy ve fotbale 2004 – skupina 6\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696310", "url": "https://cs.wikipedia.org/wiki?curid=696310", "title": "Kvalifikace na Mistrovství Evropy ve fotbale 2004 – skupina 7", "text": "Kvalifikace na Mistrovství Evropy ve fotbale 2004 – skupina 7\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696311", "url": "https://cs.wikipedia.org/wiki?curid=696311", "title": "Kvalifikace na Mistrovství Evropy ve fotbale 2004 – skupina 8", "text": "Kvalifikace na Mistrovství Evropy ve fotbale 2004 – skupina 8\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696314", "url": "https://cs.wikipedia.org/wiki?curid=696314", "title": "Kvalifikace na Mistrovství Evropy ve fotbale 2004 – skupina 9", "text": "Kvalifikace na Mistrovství Evropy ve fotbale 2004 – skupina 9\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n\nPozn. V roce 2003 se Jugoslávie přejmenovala na název Srbsko a Černá Hora.\n"}
{"id": "696316", "url": "https://cs.wikipedia.org/wiki?curid=696316", "title": "Kvalifikace na Mistrovství Evropy ve fotbale 2004 – skupina 10", "text": "Kvalifikace na Mistrovství Evropy ve fotbale 2004 – skupina 10\n\nZápasy této kvalifikační skupiny na Mistrovství Evropy ve fotbale 2004 se konaly v letech 2002 a 2003. Z pěti účastníků si postup na závěrečný turnaj zajistil vítěz skupiny. Druhý tým skupiny hrál baráž.\n"}
{"id": "696317", "url": "https://cs.wikipedia.org/wiki?curid=696317", "title": "Kvalifikace na Mistrovství Evropy ve fotbale 2008 – skupina A", "text": "Kvalifikace na Mistrovství Evropy ve fotbale 2008 – skupina A\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Z osmi účastníků si postup na závěrečný turnaj zajistily první dva týmy.\n\n Arménie a Ázerbájdžán mají pouze 12 odehraných zápasů, oba jejich vzájemné zápasy byly rozhodnutím UEFA zrušeny a za zrušené zápasy nebyly přiděleny žádné body.\n\n<div id=\"Belgium v Kazakhstan\">\n<div id=\"Serbia v Azerbaijan\">\n\n<div id=\"Poland v Finland\">\n<div id=\"Azerbaijan v Kazakhstan\">\n\n<div id=\"Armenia v Belgium\">\n\n<div id=\"Finland v Portugal\">\n\n<div id=\"Poland v Serbia\">\n<div id=\"Kazakhstan v Poland\">\n\n<div id=\"Armenia v Finland\">\n\n<div id=\"Serbia v Belgium\">\n\n<div id=\"Portugal v Azerbaijan\">\n<div id=\"Kazakhstan v Finland\">\n\n<div id=\"Serbia v Armenia\">\n\n<div id=\"Poland v Portugal\">\n\n<div id=\"Belgium v Azerbaijan\">\n<div id=\"Finland v Armenia\">\n\n<div id=\"Belgium v Poland\">\n\n<div id=\"Portugal v Kazakhstan\">\n<div id=\"Kazakhstan v Serbia\">\n\n<div id=\"Poland v Azerbaijan\">\n\n<div id=\"Portugal v Belgium\">\n<div id=\"Azerbaijan v Finland\">\n\n<div id=\"Poland v Armenia\">\n\n<div id=\"Serbia v Portugal\">\n<div id=\"Kazakhstan v Armenia\">\n\n<div id=\"Azerbaijan v Poland\">\n\n<div id=\"Finland v Serbia\">\n\n<div id=\"Belgium v Portugal\">\n<div id=\"Kazakhstan v Azerbaijan\">\n\n<div id=\"Finland v Belgium\">\n\n<div id=\"Armenia v Poland\">\n<div id=\"Armenia v Portugal\">\n\n<div id=\"Finland v Kazakhstan\">\n\n<div id=\"Belgium v Serbia\">\n<div id=\"Azerbaijan v Armenia\">\n\n<div id=\"Serbia v Finland\">\n\n<div id=\"Portugal v Poland\">\n<div id=\"Armenia v Azerbaijan\">\n\n<div id=\"Kazakhstan v Belgium\">\n\n<div id=\"Finland v Poland\">\n\n<div id=\"Portugal v Serbia\">\n<div id=\"Armenia v Serbia\">\n\n<div id=\"Azerbaijan v Portugal\">\n\n<div id=\"Poland v Kazakhstan\">\n\n<div id=\"Belgium v Finland\">\n<div id=\"Kazakhstan v Portugal\">\n\n<div id=\"Azerbaijan v Serbia\">\n\n<div id=\"Belgium v Armenia\">\n<div id=\"Finland v Azerbaijan\">\n\n<div id=\"Poland v Belgium\">\n\n<div id=\"Portugal v Armenia\">\n<div id=\"Armenia v Kazakhstan\">\n\n<div id=\"Azerbaijan v Belgium\">\n\n<div id=\"Portugal v Finland\">\n\n<div id=\"Serbia v Poland\">\n<div id=\"Serbia v Kazakhstan\">\n\n"}
{"id": "696325", "url": "https://cs.wikipedia.org/wiki?curid=696325", "title": "1. česká hokejová liga 2011/2012", "text": "1. česká hokejová liga 2011/2012\n\n1. česká hokejová liga 2011/12 byla 19. ročníkem české druhé nejvyšší soutěže. Ze 2. ligy postoupily celky HC Most a Salith Šumperk. Ze soutěže naopak odstoupily týmy HC Tábor a HC Vrchlabí, který prodal licenci původně sestupujícímu celku IHC KOMTERM Písek. Přihlášku stáhl tým Orli Znojmo, který nově hrál Erste Bank Eishockey Ligu.\n\nSoutěž měla 14 klubů oproti dosavadním 16. V základní části se celky střetly každý s každým 4× (2× doma a 2× venku). To jest celkem 52 kol. Poté následovalo play-off do kterého se probojoval 1.–8. tým tabulky. Vyřazovací boje (čtvrtfinále, semifinále a finále) se odehrály na 4 vítězné zápasy. Vítěz finále postoupil do baráže o extraligu. Kluby z 9.–14. pozice utvořily šestičlennou skupinu play-out, ve které poslední dva celky hájily svoji prvoligovou příslušnost v baráži proti vítězům play off jednotlivých skupin 2. ligy.\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\n\n\n\n\n\n1. kolo\n2. kolo\n3. kolo\n4. kolo\n5. kolo\n6. kolo\n7. kolo\n8. kolo\n9. kolo\n10. kolo\n\n\n\n\n\n\n\n\n\n\n\n\n"}
{"id": "696326", "url": "https://cs.wikipedia.org/wiki?curid=696326", "title": "Turistická značená trasa 3903", "text": "Turistická značená trasa 3903\n\nTrasa začíná u vlakového nádraží Rybniště na rozcestníku sdíleném společně s trasou červenou.\nOdtud zprvu společně přetínají silnici z Rybniště do Doubice a dál sestupuje do kolem hřbitova do Chřibské (4 km od startu). Za Chřibskou cesta vede dále kolem Chřibského (či nazývaného Krásného) vrchu (621 m n. m. – 6,5 km od startu), kam vede vyznačená odbočka. Poté následuje rozcestí Krásný buk, kde se kříží zelená se žlutou trasou a mezinárodní trasou E3.\n\nPak pokračuje úbočím kopce Javor (693 m n. m.), sestupuje osadou Mlýny (14 km), překoná tok řeky Kamenice a dostává se do obce Horní Prysk. Z Prysku pokračuje ke Kamenickému Šenovu a Varhanům v sousedství obce Prácheň, tj. státem chráněné Panské skále.(20,5 km) Pod Panskou skálou je rozcestník, lze odtud jít po modré č. 1673 z Nového Boru do České Lípy, nebo na žlutou z Chřibské do Žandova.\n\nOd rozcestníku pod Varhanami ze zelená vrací přes bývalé horní nádraží v Kamenickém Šenově, odtud pokračuje přes pole k Zámeckému vrchu se zříceninou hradu (530 m n. m.), kam je vyznačená vrcholovou trojúhelníkovou značkou odbočka. Po jeho úpatí trasa sestupuje k silnici z Děčína do Chřibské a pak, po 31 km od startu k rozcestníku na náměstí v České Kamenici. \n\nProcházené území patří do povodí řeky Kamenice, administrativně do okresu Česká Lípa, Libereckého kraje a okresu Děčín v Ústeckém kraji. Z hlediska horopisu je vedena podhůřím Lužických hor, severovýchodním okrajem Českého středohoří. Vzdušnou čarou je od startu do cíle 11,32 km.\n\nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Rozcestníky po trase byly doplněny tabulkou hlavního sponzora značení Lesy České republiky.\n\nNa začátku trasy je železniční stanice Rybniště, kde se stýkají tratě 089 z Rybniště na Liberec a Trať 081 z České Lípy na Rumburk. Druhá z tratí má zastávky na několika místech zelené trasy (Chřibská, Mlýny, Česká Kamenice). Do všech městeček a obcí na trase zajíždí autobusová doprava.\n\n"}
{"id": "696335", "url": "https://cs.wikipedia.org/wiki?curid=696335", "title": "Granadilla de Abona", "text": "Granadilla de Abona\n\nGranadilla de Abona je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 40 862 osob. Rozloha celé obce činí 162,44 km². Na území obce se nachází letiště Tenerife Jih. Společně s obcemi Arona, Vilaflor, San Miguel de Abona, Fasnia a Arico tvoří Comarcu de Abona. \n"}
{"id": "696338", "url": "https://cs.wikipedia.org/wiki?curid=696338", "title": "Fasnia", "text": "Fasnia\n\nFasnia je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 2 777 osob. Rozloha celé obce činí 45,11 km². Společně s obcemi Arona, Vilaflor, Granadilla de Abona, San Miguel de Abona a Arico tvoří Comarcu de Abona. \n\n"}
{"id": "696340", "url": "https://cs.wikipedia.org/wiki?curid=696340", "title": "Arico", "text": "Arico\n\nArico je jednou z 31 obcí na španělském ostrově Tenerife. Nachází se na jihu ostrova. K 1. lednu 2010 zde žilo 7 891 osob. Rozloha celé obce činí 178,76 km². Společně s obcemi Arona, Vilaflor, Granadilla de Abona, Fasnia a San Miguel de Abona tvoří Comarcu de Abona. \n"}
{"id": "696343", "url": "https://cs.wikipedia.org/wiki?curid=696343", "title": "La Guancha", "text": "La Guancha\n\nLa Guancha je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 5 475 osob. Rozloha celé obce činí 23,78 km². Společně s obcemi Icod de los Vinos a San Juan de la Rambla tvoří Comarcu de Icod. \n"}
{"id": "696344", "url": "https://cs.wikipedia.org/wiki?curid=696344", "title": "Za československou republiku rad", "text": "Za československou republiku rad\n\nZa československou republiku rad. Národní vý­bory a dělnické rady 1917–20 je kniha českého historika Zdeňka Kárníka věnovaná vývoji českého a německého hnutí rad 1917-1920. Vyšla v Praze v Československé akademii věd roku 1963.\n\nPrací o hnutí rad se Zdeněk Kárník v roce 1963 etabloval v akademické veřejnosti jako klíčový specialista v oblasti sociálních dějin. Zabývá se zde historií hnutí rad v českých zemích mezi léty 1917 a 1920 – jejich podobou a institucionálními formami, aktéry a jejich cíli i radikálně socialistickou ideologií, která byla s hnutím rad spojena. Kniha vykresluje paralelně jak německé, tak české hnutí rad od konce světové války až do prosincové stávky roku 1920, kdy končí poválečná revoluční vlna ve střední Evropě. \n\nPro české prostředí Kárník dokládá, že primární formou aktivizace lidí po 28. říjnu 1918 byly národní výbory, které po celé zemi vznikaly jako nové orgány moci. Teprve na tuto vlnu aktivizace pro nově založený národní stát navazovala nová forma – zejména v průmyslových oblastech se radikalizované dělnictvo pokusilo založit dělnické a vojenské rady, které by po sovětském vzoru prosazovaly socialismus a komunismus. Postoj k hnutí rad se stal rovněž jednou z příčin diferenciace uvnitř sociální demokracie – mezi jejím umírněným a radikálním křídlem. Kárník přitom sleduje nejen formy aktivizace a klíčové aktéry hnutí, nýbrž i diskuse o založení dělnické rady na Kladně na jaře a v létě 1919, propagaci myšlenky rad v druhé polovině roku 1919 i eskalaci vztahů mezi jednotlivými proudy sociální demokracii během roku 1920. \n\nKromě zpracování velmi bohatého archivního materiálu – zejména hlášení policie a okresních hejtmanství – se zde Kárník opřel o vzpomínky účastníků a o tiskové materiály. Podařilo se mu tak poskytnout velmi komplexní obraz této opomíjené kapitoly českých dějin.\n\n\n"}
{"id": "696348", "url": "https://cs.wikipedia.org/wiki?curid=696348", "title": "České země v éře První republiky (1918–1938)", "text": "České země v éře První republiky (1918–1938)\n\nČeské země v éře První republiky je rozsáhlá monografie českého historika Zdeňka Kárníka věnovaná éře československé První republiky. Do třísvazkové publikace, vydané v Praze nakladatelstvím Libri v letech 2000–2003, autor vtělil své celoživotní dílo. Jednotlivé svazky nesou nesou podtituly: I. \"Vznik, budování a zlatá léta republiky (1918–1929)\", 2000, ISBN 80-7277-027-6, II. \"Československo a české země v krizi a v ohrožení (1930–1935)\", 2002, ISBN 80-7277-027-6; III. O přežití a o život (1936–1938), 2003, ISBN 80-7277-119-1.\n\nJedná se o dosud nejdůkladnější zpracování dějin meziválečného Československa. Základní konceptuální rámec publikace představuje pojetí meziválečného období v Československu jako čtyřnásobné revoluce, a to politické, hospodářské, sociální a národnostní. Původně dvousvazkový projekt se mu postupně rozrostl do podoby tří objemných svazků koncipovaných v zásadě podle chronologické linie. První díl asi nejvíce odpovídá přehledové populární práci. Je členěn podle tematických okruhů, což s postupujícími roky a přibývajícími vzájemnými souvislostmi bylo evidentně stále těžší dodržovat. Vyniká zde zvláště zpracování let bezprostředně následujících po válce (1918-1920) - na tomto poli je totiž Kárník odborníkem z nejpovolanějších. Jedná o jakési jeho životní téma, kterému v minulých desetiletích věnoval nespočet dílčích studií. Dalším klíčovým tématem jsou zde pak originální rozsáhlé pasáže věnované pozemkové reformě. \nZ hlediska narativního je jednoznačně nejzdařilejší druhý díl, věnovaný první polovině 30. let, kde se Kárník patrně nejvíce přiblížil dávné maximě profesionálních historiků, kterou je vytvoření faktograficky exaktního textu, jenž by zároveň nepostrádal i dramatický náboj. \n\nPoslední díl se jednak zaměřuje na poslední tři roky před Mnichovem, jednak jsou sem zařazena některá témata, která se autorovi nepodařilo zařadit jinam (věda, školství, umění). Možná i proto tento svazek působí na první pohled nejméně konzistentně, poskytuje však souhrn faktorů, které vedly je zničení československého státu a demokratického uspořádání. \n\nPro Kárníkův přístup je charakteristický důraz na subjektivní motivace historických aktérů. I když svá normativní východiska zásadně neskrývá, snaží se především porozumět tomu, proč lidé v daném dějinném momentu jednali právě určitým konkrétním způsobem. Když například hovoří o meziválečných komunistech či fašistech, oprošťuje se od moralizujícího diskurzu, a snaží se naopak čtenáři vysvětlit, jak je možné, že jmenovaná hnutí byla schopna získat takové množství upřímných stoupenců, třebaže dnes jejich tehdejší požadavky jsou nám stěží pochopitelné.\n\n\n"}
{"id": "696349", "url": "https://cs.wikipedia.org/wiki?curid=696349", "title": "San Juan de la Rambla", "text": "San Juan de la Rambla\n\nSan Juan de la Rambla je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 5 076 osob. Rozloha celé obce činí 20,67 km². Společně s obcemi Icod de los Vinos a La Guancha tvoří Comarcu de Icod. \n"}
{"id": "696350", "url": "https://cs.wikipedia.org/wiki?curid=696350", "title": "Bolševismus, komunismus a radikální socialismus v Československu", "text": "Bolševismus, komunismus a radikální socialismus v Československu\n\nBolševismus, komunismus a radikální socialismus v Československu je pětidílný soubor editorů Zdeňka Kárníka a Michala Kopečka, vycházející v Praze v nakladatelství Dokořán v letech 2003–2005 (I. ISBN 80-86569-60-8, II. ISBN 80-86569-77-2, III. ISBN 80-7363-006-0, IV. ISBN 80-7363-032-X, V. ISBN 80-7363-033-8).\n\nCo v případě své syntézy České země v éře První republiky (1918–1938) na adresu Komunistické strany Československa její autor Zdeněk Kárník pouze naznačil, to začal rozpracovávat ve svých dalších studiích, které vznikaly v rámci grantového projektu \"KSČ a radikální socialismus v Československu 1918-1989\", jehož byl Kárník v letech 2001–2005 hlavním řešitelem. V jeho rámci vyšlo celkem pět sborníků, v nichž působil autorsky či alespoň jako editor. \n\nHlavním cílem tohoto výzkumu bylo, jak sám napsal v prvním svazku, vysledování, nakolik kapitalistické výrobní a společenské uspořádání produkuje sociální vrstvu, která před sebou nevidí perspektivu možnosti integrace a naopak se cítí být tímto systémem vyvržena, což vytváří potenciál pro příchylnost k radikálně socialistickým programům. Svým úsilím se Kárník přičinil o to, že se pojem bolševismus znovu stal v českém prostředí součástí standardního vědeckého jazyka. Zatímco po roce 1989 označení „bolševik“ získalo výhradně pejorativní nádech, Kárník zásadně prosazoval hodnotovou neutralitu tohoto pojmu a považoval jej za nejvýstižnější označení, jak jednoduše odlišit moskevskou verzi komunismu od všech ostatních variant marxistického a marxismem inspirovaného sociálního a politického hnutí. V rozsáhlé studii ve třetím svazku pak důkladně rozpracoval jednu ze svých hlavních tezí týkajících se dějin KSČ. Dodnes trvají spory o to, jakým způsobem interpretovat z hlediska české státnosti více konstruktivní chování KSČ po roce 1935, které vystřídalo extrémně sektářskou politiku z předchozího období. Kárník zastává názor, že je to jen „velký taktický oblouk na cestě ke zřízení totalitní diktatury“. Přestože se otevřeně nehlásí k teorii totalitarismu, pracuje s kategorií „totalitního státu“. Bolševické strany považuje v souladu s Leninovou doktrínou za tzv. strany nového typu, tj. strany profesionálních revolucionářů, kteří mají jediný cíl – v pravý čas uchopit moc a tím vytvořit podmínky pro realizaci socialistické přestavby společnosti. Proto také Kárník veškeré ústupky v programu komunistů, ať již z roku 1935 nebo 1945, může interpretovat jako pouhé taktické manévry, které by na základní bolševické strategii nic neměnily. Jeho závěr zní následovně: Bolševický komunismus, ať vystupuje s otevřeným hledím vedoucí síly komunistické diktatury či ne, bude zřejmě vždy krajním nebezpečím pro demokratickou společnost. Je vnitřně svázán s úsilím škodit jí, ničit a jako konečný cíl ji i zničit, v tom je smysl jeho historické existence. Nemalým prohřeškem je proto každý počin, kterým se jakýkoli politický proud za jakýchkoli podmínek a s jakýmkoli cílem s ním spojuje – vyjma cíle jediného: odvést bolševický komunismus od bolševického komunismu.“\n\nZdeněk Kárník tímto jistě nevyslovil svůj poslední soud nad bolševickou verzí komunismu ve 20. století. Od roku 2008 je jedním z členů řešitelského týmu grantového projektu, jehož vedoucím je docent Jiří Kocian. Tento tým má za cíl v roce 2012 vydat přehledné dějiny KSČ v Československu v letech 1918–1992 a Zdeňku Kárníkovi v něm přísluší sepsání vývoje komunistického hnutí do roku 1921.\n\n"}
{"id": "696351", "url": "https://cs.wikipedia.org/wiki?curid=696351", "title": "Los Realejos", "text": "Los Realejos\n\nLa Guancha je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 37 658 osob. Rozloha celé obce činí 57,09 km². Společně s obcemi La Orotava a Puerto de la Cruz tvoří Comarcu Valle de La Orotava. \n"}
{"id": "696352", "url": "https://cs.wikipedia.org/wiki?curid=696352", "title": "Puerto de la Cruz", "text": "Puerto de la Cruz\n\nPuerto de la Cruz je jednou z 31 obcí na španělském ostrově Tenerife. Nachází se na severní pobřeží ostrova, 4 km severozápadně od La Orotava a 30 km západně od hlavního města ostrova a provincie Santa Cruz de Tenerife. V roce 2018 zde žilo 30 483 osob. Rozlohou svého katastru 8,73 km² představuje nejmenší obec ostrova. Spolu s obcemi La Orotava a Los Realejos (avšak bez jejich vnitrozemského území) tvoří správní jednotku (comarca) Valle de La Orotava. Nejvyšší bod Las Arenas leží v nadmořské výšce 249 m.\n\nOkolí města má teplé semiaridní klima podle Köppenovy klasifikace, resp. tropické s rozlišením suchého a vlhkého období, značně moderované převládajícími větry z oceánu a studeným mořským proudem: tyto větry narážejí na střední polohy (600-1500 m) horských svahů, tvoří se oblačnost a díky tomu severní návětrná strana ostrova přijímá 73% všech jeho srážek. Ty se přímo v letovisku vyskytují v podobě krátkých, nepříliš vydatných přeháněk.\n\nTím je charakter podnebí Puerto de la Cruz výrazně ovlivněn. Oblačnost je zde v porovnání s jinými regiony ostrova mnohem častějším jevem, občas doprovázená srážkami. Srážky se přímo v letovisku obvykle vyskytují v podobě krátkých a ne příliš intenzivních přeháněk. \n\nBěhem 19. století začali údolí Orotava vyhledávat přírodovědci a výtvarníci. V roce 1886 zde bylo otevřeno první léčebné sanatorium a od té doby lze mluvit o mezinárodním turistickém ruchu na Kanárských ostrovech, který je také hlavním hospodářským odvětvím města.\n\nPuerto de la Cruz je celoroční destinací. V zimě je oblíbené zejména mezi turisty ze severoevropských zemí, zatímco v letních měsících převažují Španělé.\n\nPuerto de la Cruz má přitažlivé historické centrum, pláže s černým pískem a zoo Loro Parque.\n\nK hlavním zajímavostem patří zejména náměstí Plaza del Charco, pevnost Castillo de San Felipe, botanické zahrady Jardín de aclimatación de la Orotava a Sitio Litre, kostel Iglesia de Nuestra Señora de la Peña, kaple Ermita de San Telmo a Lago Martiánez, komplex bazénů od lanzarotského architekta Césara Manrique.\n"}
{"id": "696353", "url": "https://cs.wikipedia.org/wiki?curid=696353", "title": "Jaklapallisaurus", "text": "Jaklapallisaurus\n\nJaklapallisaurus (\"ještěr od města Jaklapalli\") byl rod vývojově primitivního sauropodomorfního dinosaura ze skupiny prosauropodů, který žil v období svrchního triasu (nor-rét, asi před 210–202 miliony let) na území dnešní jihovýchodní Indie (Ándhrapradéš). Fosilie dinosaura byly objeveny v sedimentech souvrství Maleri. Ve stejných sedimentech byl objeven také další sauropodomorf rodu \"Nambalia\", popsaný ve stejné studii z roku 2011. Tento dinosaurus dosahoval délky asi 2,5 metru.\n\n"}
{"id": "696354", "url": "https://cs.wikipedia.org/wiki?curid=696354", "title": "La Orotava", "text": "La Orotava\n\nLa Orotava je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 41 427 osob. Rozloha celé obce činí 207,31 km², jedná se o největší obci na ostrově. Na území obce se nachází národní park Pico del Teide. Společně s obcemi Puerto de la Cruz a Los Realejos tvoří Comarcu de La Orotava.\n"}
{"id": "696357", "url": "https://cs.wikipedia.org/wiki?curid=696357", "title": "Miroslav Jakeš", "text": "Miroslav Jakeš\n\nMiroslav Jakeš (* 29. března 1951 Havlíčkův Brod) je český polární cestovatel a průvodce. Vystudoval strojní fakultu ČVUT. Pracoval jako dělník u vrtných souprav, úředník v Kovohutích a v ČSA, prodavač vysavačů a jako noční hlídač na stavbě. Také pracoval jako turistický průvodce v Africe. V současnosti je průvodcem, pořádá expedice do extrémních oblastí.\n\nV roce 1982 se stal držitelem československého zimního výškového rekordu, když spolu s polárníkem Jaroslavem Pavlíčkem vystoupil na hoře Čo Oju do výšky 6500 metrů nad mořem. O dva roky později přešel s první expedicí Grónsko. Jako první Čech vystoupil sólově v zimě roku 1986 na Aconcaguu, nejvyšší horu Jižní Ameriky. Téměř zahynul při sestupu, když sestupoval s poraněnou nohou. Na začátku roku 1989 se podílel na založení polární stanice Eco-Nelson v Antarktidě na Nelsonově ostrově, o tři roky později se stal na dva měsíce členem expedice ICE-SAIL.\n\nRoku 1993 jako první Čech došel na lyžích na severní pól. O tři roky později vedl na pól první ryze českou expedicí, v níž putoval s Oldřichem Bubákem a Vilémem Rudolfem. Nejvíce oceňovaným se stal jeho sólový přechod Grónska z východu na západ uskutečněný v roce 1996 bez jakéhokoli spojení a cizí pomoci. Severní pól k roku 2011 dobyl desetkrát, k roku 2016 osmnáctkrát.\n\n"}
{"id": "696358", "url": "https://cs.wikipedia.org/wiki?curid=696358", "title": "Barum rallye 2010", "text": "Barum rallye 2010\n\nBarum rallye 2010 byla devátým podnikem Intercontinental Rally Challenge 2010 a šestým podnikem šampionátu Mezinárodní mistrovství České republiky 2010. Zvítězil zde Freddy Loix s vozem Škoda Fabia S2000. Soutěž měla 17 rychlostních zkoušek o délce 265,3 km.\n\nShakedown vyhrál Juho Hänninen s Fábií. První divácký test vyhrál Jan Kopecký, druhý byl Hänninen a třetí Loix. V ramci českého mistrovství byl nejrychlejší šestý Václav Pech mladší s vozem Mitsubishi Lancer EVO IX. Josef Béreš ulomil zavěšení kola. V sobotu vítězil Kopecký před Hänninenem. Bryan Bouffier chyboval a vyjel mimo trať. Na třetí pozici se posunul Kris Meeke s vozem Peugeot 207 S2000, čtvrtý byl Loix a pátý Pech. Brzy se na pátou pozici posunul Roman Kresta. Na sedmém místě byl Thierry Neuville, ale havaroval. V páté zkoušce chyboval Hänninen a propadl se na čtvrté místo. Kresta havaroval a ze soutěže odstoupil. Bouffier se po chybách soupeřu posunul na druhé místo za Kopeckého a před Meeka. Loix byl pátý před Pechem a šestý byl Pavel Valoušek. V odpolední sekci se Loix posunul před Hänninena, ale ten mu to vzápětí vrátil. Loix ale zrychlil a probojoval se na druhou pozici před Bouffiera, Hänninena a Meeka. První byl stále Kopecký. Mezi českými posádkami vedl šestý Pech před sedmým Valouškem.\n\nPrvní nedělní test Valoušek vyhrál a posunul se před Pecha. Pech však na druhém byl třetí a zase se vrátil na šestý místo. Stále vede Kopecký, druhý je Bouffier a třetí Loix. Na čtvrtém testu Pech vyjel mimo trať, měl defekt a opět se propadl za Valouška. Kopeckého postihly technické problémy a musel ze soutěže odstoupit. Na první místo se posunul Bouffier, za ním byli Loix a Hänninen. Hned na dalším testu ale Bouffier nabírá ztrátu a do vedení se dostává Loix. Poslední test opět vyhrává Valoušek před Loixem a Loix tak získal celkové vítězství. Druhý byl Hänninen a třetí Valoušek.\n\n"}
{"id": "696361", "url": "https://cs.wikipedia.org/wiki?curid=696361", "title": "Synaptická štěrbina", "text": "Synaptická štěrbina\n\nSynaptická štěrbina je úzký mezibuněčný prostor nacházející se v synaptické oblasti (a to konkrétně u chemických synapsí). Štěrbina má na šířku pouhých 30–40 nanometrů a odděluje membrány dvou buněk nacházejících se na synapsi. Tyto membrány se označují jako presynaptická (před synapsí) a postsynaptická (za synapsí).\n\nSynaptická štěrbina je prostor, do kterého se z presynaptické buňky vylévají neurotransmitery. Ty jsou vyráběny v buněčném těle těchto buněk a následně transportovány do oblasti synapsí, kde jsou uloženy ve váčcích čekajících na podnět. V reakci na podnět dochází k jejich splynutí s presynaptickou membránou a k vylití obsahu právě do synaptické štěrbiny. Neurotransmitery difundují k receptorům, které se nachází na postsynaptické membráně, a vážou se na ně, což následně způsobuje vznik jistého potenciálu na postsynaptické buňce.\n\n"}
{"id": "696362", "url": "https://cs.wikipedia.org/wiki?curid=696362", "title": "Grand Prix Belgie 1997", "text": "Grand Prix Belgie 1997\n\nGrand Prix Belgie 1997 (LV Foster's Belgian Grand Prix) dvanáctý závod 48. ročníku mistrovství světa jezdců Formule 1 a 39. ročníku poháru konstruktérů, historicky již 609. grand prix, se uskutečnila na okruhu Circuit de Spa-Francorchamps.\n\n"}
{"id": "696364", "url": "https://cs.wikipedia.org/wiki?curid=696364", "title": "Věc", "text": "Věc\n\nVěc může označovat:\n\n\n\n"}
{"id": "696365", "url": "https://cs.wikipedia.org/wiki?curid=696365", "title": "15. poledník východní délky", "text": "15. poledník východní délky\n\n15. poledník východní délky je poledník, který se nachází 15° východně od Greenwichského poledníku. Od severního pólu prochází přes Severní ledový oceán, Evropu, Afriku, Atlantský oceán, Jižní oceán k jižnímu pólu. Sluneční čas 15. východního poledníku je středoevropským časem.\n\nPoledník prochází přes státy: Norsko, Švédsko, Dánsko, Polsko, Německo, Česká republika, Rakousko, Slovinsko, Chorvatsko, Itálie, Libye, Čad, Niger, Kamerun, Středoafrická republika, Republika Kongo, Demokratická republika Kongo, Angola, Namibie.\n\nV Dánsku dělí 15. poledník ostrov Bornholm tak, že asi 2/3 ostrova je na západ od poledníku. Významný průsečík 15. poledníku s 55. rovnoběžkou leží v dunách asi 200 m od jižního pobřeží při východním okraji místní části Østre Sømarken. Je vyznačen žulovou deskou s naznačeným poledníkem a rovoběžkou \n\nNa polské pobřeží Baltského moře vstupuje 15. poledník v obci východně od ruin kostela v Trzęsaczu. V obci založil místní občan muzeum historie Trzęsacze nazvané Muzeum na 15. poledníku, které nese jeho jméno (\"Muzeum na 15 Południku im. Władysława Jagiełło\").\n\nDále prochází 15. poledník obcí Kikorze, kde je v parku vyznačen jeho průběh velkým kamenem a místní motel nese název \"„15 Południk“\"\n\nJižněji, na okraji města Stargard stojí nejstarší památník, postavený na počest 15. poledníku. Byl vybudován ve dvacátých letech minulého století.\n\nNěmeckem prochází 15. poledník v úseku dlouhém asi 16 km. Území Německa opouští ve Zhořelci. V tomto nejvýchodnějším městě Německa je v městském parku umístěn pomník 15. poledníku (\"Meridianstein\"). Po překročení středu hraniční řeky Lužické Nisy se 15. poledník opět vrací do Polska.\n\nNa území České republiky vstupuje 15. východní poledník od severu z území Polska severně obce Andělka ve Frýdlantském výběžku. Následně několikrát překročí hranici ČR a Polska na západním okraji výběžku, aby nakonec definitivně vstoupil do ČR severně od Horního Vítkova u Chrastavy. Poté vede územím ČR v délce asi 206 km. Území ČR opouští v lesích jižně od Lásenice, a vstupuje na území Rakouska. Dalších přibližně 30 kilometrů vede podél česko-rakouské hranice. (U východního břehu Staňkovského rybníka ještě na několik metrů zasáhne na území ČR).\n\nVýchodně u města Kouřim protíná poledník 50. rovnoběžku severní šířky. Tento průsečík se označuje jako tzv. \"astronomický střed Evropy\" a používá se pro některé astronomické výpočty jako souřadnice České republiky.\n\n\n"}
{"id": "696366", "url": "https://cs.wikipedia.org/wiki?curid=696366", "title": "Naval Strike Missile", "text": "Naval Strike Missile\n\nNaval Strike Missile (norsky: Nytt sjømålsmissil) je protilodní a protizemní řízená střela vyvinutá norskou společností Kongsberg Defence Systems. Je nástupcem střel typu Penguin a aktuálně jedinou provozovanou protilodní střelou nejnovější páté generace.\n\nVývoj střely NSM byl objednán roku 1996. Cílem bylo získat výzbroj pro novou generaci norských fregat a korvet. K prvnímu úspěšnému zkušebnímu vypuštění střely došlo v červnu 2004. Sériová výroba střel byla zahájena v červnu 2007 a v červnu 2011 byla střela úspěšně vyzkoušena i proti pozemnímu cíli.\n\nLetecká verze střely Joint Strike Missile (JSM) je vývíjena, ve spolupráci s Lockheed Martin, jako výzbroj pro nové stíhací letouny F-35 Lightning II.\n\nStřela má vysokou obratnost a díky aplikací technologií stealth je obtížně zjistitelná. Naváděcí systém je pasivní – během letu je střela naváděna inerciálně, v závěrečné fázi je automaticky navedena pomocí infračerveného senzoru. Pomocí datalinku je přitom možné během letu měnit dráhu střely i její cíl. Hmotnost střely je 407 kg, přičemž hmotnost její bojové hlavice je 125 kg. Během startu střelu pohání raketový motor (booster), za letu ji pohání proudový motor Microturbo TRI-40 o výkonu 2,5-3,3kN. Střela se pohybuje vysokou podzvukovou rychlostí. Její dolet přesahuje 185 km.\n\n\n\n\n"}
{"id": "696367", "url": "https://cs.wikipedia.org/wiki?curid=696367", "title": "Grand Prix Maďarska 1997", "text": "Grand Prix Maďarska 1997\n\nGrand Prix Maďarska 1997 (XIII Magyar Nagydíj) jedenáctý závod 48. ročníku mistrovství světa jezdců Formule 1 a 39. ročníku poháru konstruktérů, historicky již 608. grand prix, se uskutečnila na okruhu Hungaroring.\n\n"}
{"id": "696368", "url": "https://cs.wikipedia.org/wiki?curid=696368", "title": "Rallye San Remo 2001", "text": "Rallye San Remo 2001\n\nRallye San Remo 2001 byla jedenáctou soutěží Mistrovství světa v rallye 2001. Vyhrál zde Gilles Panizzi s vozem Peugeot 206 WRC. Soutěž měla 20 rychlostních zkoušek.\n\nJako první startoval Colin McRae s vozem Ford Focus RS WRC. Tým Mitsubishi Ralliart zde poprvé nasadil vůz Mitsubishi Lancer EVO VII WRC, ale Tommi Mäkinen měl problémy s převodovkou. Na prvním testu havaroval Richard Burns s vozem Subaru Impreza WRC. Vedení se po prvním testu ujal Panizzi a později jej překonal jen Jesus Puras s vozem Citroën Xsara T4 WRC. Philippe Bugalski havaroval, ale později se probojoval zpět na třetí pozici. O vítězství bojovali Puras a Panizzi. Na dalších pozicích se ustálilo pořadí Bugalski, Didier Auriol, Sebastien Loeb a Marcus Grönholm. Prvních šest míst tak byly pouze vozy z týmů Citroën Sport a Peugeot Sport. \n\nV druhé etapě Puras zvyšoval náskok ve vedení ale havaroval a ze soutěže musel odtoupit. Havaroval i Bugalski a dvě Xsary tak ze soutěže odstoupily. Na prvních místech tak byly Peugeoty v pořadí Panizzi a Auriol. Třetí byl Loeb, který zde poprvé startoval s vozem kategorie World Rally Car. Grönholm havaroval ale v soutěži pokračoval. Loeb se posunul na druhé místo. Ve třetí etapě Panizzi udržoval vedení před Loebem a Auriolem. Grönholm měl poruchu posilovače a nabral časovou ztrátu. Naopak dopředu se posouval Carlos Sainz s Focusem, který Grönholma předstihl. Mäkinen měl technické problémy se svým Lancerem a po poruše zavěšení ze seoutěže odstoupil. Panizzi vedení udržel a obhájil své vítězství z Rallye San Remo 2000.\n\n"}
{"id": "696369", "url": "https://cs.wikipedia.org/wiki?curid=696369", "title": "Technická univerzita Darmstadt", "text": "Technická univerzita Darmstadt\n\nTechnická univerzita Darmstadt (: \"Technische Universität Darmstadt\", zkráceně \"TU Darmstadt\") je technicky zaměřená vysoká škola ve městě Darmstadt v Německu, založená roku 1877.\n\nUniverzita sestává ze třinácti fakult.\n\n"}
{"id": "696370", "url": "https://cs.wikipedia.org/wiki?curid=696370", "title": "Kvalifikace na Mistrovství Evropy ve fotbale 2008 – skupina B", "text": "Kvalifikace na Mistrovství Evropy ve fotbale 2008 – skupina B\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Ze sedmi účastníků si postup na závěrečný turnaj zajistily první dva týmy.\n\n<div id=\"Faroe Islands v Georgia\">\n<div id=\"Scotland v Faroe Islands\">\n\n<div id=\"Georgia v France\">\n\n<div id=\"Italy v Lithuania\">\n<div id=\"Ukraine v Georgia\">\n\n<div id=\"Lithuania v Scotland\">\n\n<div id=\"France v Italy\">\n<div id=\"Faroe Islands v Lithuania\">\n\n<div id=\"Scotland v France\">\n\n<div id=\"Italy v Ukraine\">\n<div id=\"Ukraine v Scotland\">\n\n<div id=\"Georgia v Italy\">\n\n<div id=\"France v Faroe Islands\">\n<div id=\"Scotland v Georgia\">\n\n<div id=\"Faroe Islands v Ukraine\">\n\n<div id=\"Lithuania v France\">\n<div id=\"Ukraine v Lithuania\">\n\n<div id=\"Georgia v Faroe Islands\">\n\n<div id=\"Italy v Scotland\">\n<div id=\"Lithuania v Georgia\">\n\n<div id=\"France v Ukraine\">\n\n<div id=\"Faroe Islands v Italy\">\n<div id=\"Faroe Islands v Scotland\">\n\n<div id=\"France v Georgia\">\n\n<div id=\"Lithuania v Italy\">\n<div id=\"Scotland v Lithuania\">\n\n<div id=\"Georgia v Ukraine\">\n\n<div id=\"Italy v France\">\n<div id=\"Lithuania v Faroe Islands\">\n\n<div id=\"Ukraine v Italy\">\n\n<div id=\"France v Scotland\">\n<div id=\"Scotland v Ukraine\">\n\n<div id=\"Faroe Islands v France\">\n\n<div id=\"Italy v Georgia\">\n<div id=\"Ukraine v Faroe Islands\">\n\n<div id=\"Georgia v Scotland\">\n\n<div id=\"France v Lithuania\">\n<div id=\"Scotland v Italy\">\n\n<div id=\"Lithuania v Ukraine\">\n<div id=\"Georgia v Lithuania\">\n\n<div id=\"Italy v Faroe Islands\">\n\n<div id=\"Ukraine v France\">\n\n"}
{"id": "696376", "url": "https://cs.wikipedia.org/wiki?curid=696376", "title": "Kvalifikace na Mistrovství Evropy ve fotbale 2008 – skupina C", "text": "Kvalifikace na Mistrovství Evropy ve fotbale 2008 – skupina C\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Ze sedmi účastníků si postup na závěrečný turnaj zajistily první dva týmy.\n\nPozn. Turecko muselo za trest odehrát své první tři domácí zápasy v Německu kvůli řádění fanoušků v kvalifikaci na MS 2006.\n\n<div id=\"Malta v Bosnia and Herzegovina\">\n\n<div id=\"Hungary v Norway\">\n\n<div id=\"Moldova v Greece\">\n<div id=\"Norway v Moldova\">\n\n<div id=\"Turkey v Malta\">\n\n<div id=\"Bosnia and Herzegovina v Hungary\">\n<div id=\"Moldova v Bosnia and Herzegovina\">\n\n<div id=\"Hungary v Turkey\">\n\n<div id=\"Greece v Norway\">\n<div id=\"Malta v Hungary\">\n\n<div id=\"Turkey v Moldova\">\n\n<div id=\"Bosnia and Herzegovina v Greece\">\n<div id=\"Moldova v Malta\">\n\n<div id=\"Norway v Bosnia and Herzegovina\">\n\n<div id=\"Greece v Turkey\">\n<div id=\"Hungary v Moldova\">\n\n<div id=\"Malta v Greece\">\n\n<div id=\"Turkey v Norway\">\n<div id=\"Greece v Hungary\">\n\n<div id=\"Bosnia and Herzegovina v Turkey\">\n\n<div id=\"Norway v Malta\">\n<div id=\"Norway v Hungary\">\n\n<div id=\"Bosnia and Herzegovina v Malta\">\n\n<div id=\"Greece v Moldova\">\n<div id=\"Hungary v Bosnia and Herzegovina\">\n\n<div id=\"Malta v Turkey\">\n\n<div id=\"Moldova v Norway\">\n<div id=\"Norway v Greece\">\n\n<div id=\"Turkey v Hungary\">\n\n<div id=\"Bosnia and Herzegovina v Moldova\">\n<div id=\"Hungary v Malta\">\n\n<div id=\"Moldova v Turkey\">\n\n<div id=\"Greece v Bosnia and Herzegovina\">\n<div id=\"Malta v Moldova\">\n\n<div id=\"Turkey v Greece\">\n\n<div id=\"Bosnia and Herzegovina v Norway\">\n<div id=\"Moldova v Hungary\">\n\n<div id=\"Norway v Turkey\">\n\n<div id=\"Greece v Malta\">\n<div id=\"Malta v Norway\">\n\n<div id=\"Turkey v Bosnia and Herzegovina\">\n\n<div id=\"Hungary v Greece\">\n\n"}
{"id": "696378", "url": "https://cs.wikipedia.org/wiki?curid=696378", "title": "Get Your Heart On!", "text": "Get Your Heart On!\n\nGet Your Heart On! je v pořadí čtvrté studiové album kanadské skupiny Simple Plan, vyšlo v roce 2011.\n"}
{"id": "696382", "url": "https://cs.wikipedia.org/wiki?curid=696382", "title": "Wimbledon 2011 – ženská dvouhra", "text": "Wimbledon 2011 – ženská dvouhra\n\nTitul z posledních dvou ročníků obhajovala sedmá nasazená Američanka Serena Williamsová, která v osmifinále podlehla ve dvou setech deváté nasazené Francouzce a finalistce z roku 2007 Marion Bartoliové.\n\nSoutěž vyhrála osmá nasazená Petra Kvitová, když ve finále porazila vítězku z roku 2004 Marii Šarapovovou po setech 6–3 a 6–4. Češka hrála své první grandslamové finále. Stala se tak po Navrátilové a Novotné třetí tenistkou narozenou v České republice, která triumfovala v ženském wimbledonském singlu. Zároveň je také první levorukou vítězkou od roku 1990, kdy zde dominovala Navrátilová.\nPoprvé od roku 1913 pocházely všechny čtvrtfinalistky z Evropy.\n\n\n"}
{"id": "696387", "url": "https://cs.wikipedia.org/wiki?curid=696387", "title": "Citroën DS3", "text": "Citroën DS3\n\nCitroën DS3 je malý automobil, který od roku 2009 vyrábí francouzská automobilka Citroën. Jeho předchůdcem byl Citroën C2. Vyrábí se pouze jako třídveřový hatchback. Označení DS znamená Different Spirit. Vůz získal ocenění Auto roku 2010 časopisu Top Gear. Sportovní verze je označená jako DS3 Racing.\n\n\nTým Citroën Sport vyvinul na základě tohoto vozu závodní vůz Citroën DS3 R3 pro novou kategorii R a Citroën DS3 WRC pro kategorii World Rally Car\n\nTým poprvé nasadil tento typ v Mistrovství světa v rallye 2011 a byl s ním velmi úspěšný. Prvním startem byla Švédská rallye 2011. Týmovými jezdci jsou Sebastien Loeb a Sebastien Ogier. Loeb se stal v této sezoně mistrem světa a tým vyhrál i pohár konstruktérů.\n\nPohání jej přeplňovaný motor o objemu 1,6 litru, který dosahuje výkonu 300 koní.\n\nTEST Citroën DS3\n"}
{"id": "696391", "url": "https://cs.wikipedia.org/wiki?curid=696391", "title": "Lubomír Pokluda", "text": "Lubomír Pokluda\n\nLubomír Pokluda (* 17. března 1958,Vojkovice je bývalý český fotbalista, útočník, reprezentant Československa, držitel zlaté medaile z Olympijských her v Moskvě roku 1980. \n\nZa československou reprezentaci odehrál v letech 1980–1982 čtyři utkání. Hrál za SU Teplice (1976–1979), RH Cheb (1979–1984), Spartu Praha (1985), Inter Bratislava (1986–1988) a Lierse SK (1988–1989). Se Spartou získal titul mistra republiky roku 1985. Vítěz Českého a finalista Československého poháru 1985. V Poháru mistrů evropských zemé nastoupil ve 4 utkáních.\n\n\n"}
{"id": "696396", "url": "https://cs.wikipedia.org/wiki?curid=696396", "title": "Kvalifikace na Mistrovství Evropy ve fotbale 2008 – skupina E", "text": "Kvalifikace na Mistrovství Evropy ve fotbale 2008 – skupina E\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Ze sedmi účastníků si postup na závěrečný turnaj zajistily první dva týmy.\n\nPozn. Izrael musel hrát svůj první domácí zápas na neutrální půdě kvůli Druhé libanonské válce.\n\n<div id=\"Estonia v FYR Macedonia\">\n<div id=\"England v Andorra\">\n\n<div id=\"Estonia v Israel\">\n<div id=\"Russia v Croatia\">\n\n<div id=\"Israel v Andorra\">\n\n<div id=\"FYR Macedonia v England\">\n<div id=\"Russia v Israel\">\n\n<div id=\"England v FYR Macedonia\">\n\n<div id=\"Croatia v Andorra\">\n<div id=\"Andorra v FYR Macedonia\">\n\n<div id=\"Russia v Estonia\">\n\n<div id=\"Croatia v England\">\n<div id=\"FYR Macedonia v Russia\">\n\n<div id=\"Israel v Croatia\">\n<div id=\"Estonia v Russia\">\n\n<div id=\"Israel v England\">\n\n<div id=\"Croatia v FYR Macedonia\">\n<div id=\"Israel v Estonia\">\n\n<div id=\"Andorra v England\">\n<div id=\"Estonia v Croatia\">\n\n<div id=\"Russia v Andorra\">\n\n<div id=\"FYR Macedonia v Israel\">\n<div id=\"Andorra v Israel\">\n\n<div id=\"Croatia v Russia\">\n\n<div id=\"Estonia v England\">\n<div id=\"Estonia v Andorra\">\n<div id=\"Russia v FYR Macedonia\">\n\n<div id=\"England v Israel\">\n\n<div id=\"Croatia v Estonia\">\n<div id=\"Andorra v Croatia\">\n\n<div id=\"FYR Macedonia v Estonia\">\n\n<div id=\"England v Russia\">\n<div id=\"England v Estonia\">\n\n<div id=\"Croatia v Israel\">\n<div id=\"Russia v England\">\n\n<div id=\"FYR Macedonia v Andorra\">\n<div id=\"Andorra v Estonia\">\n\n<div id=\"Israel v Russia\">\n\n<div id=\"FYR Macedonia v Croatia\">\n<div id=\"Israel v FYR Macedonia\">\n\n<div id=\"Andorra v Russia\">\n\n<div id=\"England v Croatia\">\n\n"}
{"id": "696401", "url": "https://cs.wikipedia.org/wiki?curid=696401", "title": "Highlights and Lowlives", "text": "Highlights and Lowlives\n\nHighlights and Lowlives je osmé studiové album americké heavy metalové skupiny Blue Cheer, vydané v roce 1990. Produkoval ho Jack Endino.\n\n"}
{"id": "696402", "url": "https://cs.wikipedia.org/wiki?curid=696402", "title": "Ľudovít Lancz", "text": "Ľudovít Lancz\n\nĽudovít Lancz (2. června 1964 Šaľa – 20. července 2004 Bratislava) byl slovenský fotbalista, záložník a útočník, reprezentant Československa. Za československou reprezentaci odehrál v letech 1991-1992 dvě utkání a vstřelil jeden gól (v zápase kvalifikace na mistrovství Evropy 1992 proti Albánii), jednou startoval i v reprezentačním B mužstvu. V československé lize odehrál 153 utkání a dal 24 gólů. Hrál za ZŤS Petržalka (1984–1985), Duklu Praha (1985–1986), Duklu Bánská Bystrica (1986–1987), Inter Bratislava (1987–1991), Slovan Bratislava (1991–1992), s nímž získal titul mistra republiky roku 1992. Dvakrát startoval v evropských pohárech (1 gól).\n\nV roce 2004 spáchal v Bratislavě sebevraždu skokem z okna.\n\n"}
{"id": "696405", "url": "https://cs.wikipedia.org/wiki?curid=696405", "title": "Kvalifikace na Mistrovství Evropy ve fotbale 2008 – skupina F", "text": "Kvalifikace na Mistrovství Evropy ve fotbale 2008 – skupina F\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Ze sedmi účastníků si postup na závěrečný turnaj zajistily první dva týmy.\n\n Kontumace za napadení rozhodčího fanouškem.\n\n<div id=\"Northern Ireland v Iceland\">\n\n<div id=\"Latvia v Sweden\">\n\n<div id=\"Spain v Liechtenstein\">\n<div id=\"Sweden v Liechtenstein\">\n\n<div id=\"Iceland v Denmark\">\n\n<div id=\"Northern Ireland v Spain\">\n<div id=\"Denmark v Northern Ireland\">\n\n<div id=\"Latvia v Iceland\">\n\n<div id=\"Sweden v Spain\">\n<div id=\"Iceland v Sweden\">\n\n<div id=\"Liechtenstein v Denmark\">\n\n<div id=\"Northern Ireland v Latvia\">\n<div id=\"Liechtenstein v Northern Ireland\">\n\n<div id=\"Spain v Denmark\">\n<div id=\"Liechtenstein v Latvia\">\n\n<div id=\"Northern Ireland v Sweden\">\n\n<div id=\"Spain v Iceland\">\n<div id=\"Iceland v Liechtenstein\">\n\n<div id=\"Denmark v Sweden\">\n\n<div id=\"Latvia v Spain\">\n<div id=\"Sweden v Iceland\">\n\n<div id=\"Liechtenstein v Spain\">\n\n<div id=\"Latvia v Denmark\">\n<div id=\"Northern Ireland v Liechtenstein\">\n<div id=\"Latvia v Northern Ireland\">\n\n<div id=\"Sweden v Denmark\">\n\n<div id=\"Iceland v Spain\">\n<div id=\"Denmark v Liechtenstein\">\n\n<div id=\"Iceland v Northern Ireland\">\n\n<div id=\"Spain v Latvia\">\n<div id=\"Iceland v Latvia\">\n\n<div id=\"Liechtenstein v Sweden\">\n\n<div id=\"Denmark v Spain\">\n<div id=\"Denmark v Latvia\">\n\n<div id=\"Liechtenstein v Iceland\">\n\n<div id=\"Sweden v Northern Ireland\">\n<div id=\"Latvia v Liechtenstein\">\n\n<div id=\"Northern Ireland v Denmark\">\n\n<div id=\"Spain v Sweden\">\n<div id=\"Denmark v Iceland\">\n\n<div id=\"Spain v Northern Ireland\">\n\n<div id=\"Sweden v Latvia\">\n\n"}
{"id": "696406", "url": "https://cs.wikipedia.org/wiki?curid=696406", "title": "Santa Úrsula", "text": "Santa Úrsula\n\nSanta Úrsula je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 14 143 osob. Rozloha celé obce činí 22,59 km². Společně s obcemi La Victoria de Acentejo, La Matanza de Acentejo, Tacoronte a El Sauzal tvoří Comarcu de Acentejo.\n"}
{"id": "696408", "url": "https://cs.wikipedia.org/wiki?curid=696408", "title": "Tomáš Leňo", "text": "Tomáš Leňo\n\nTomáš Leňo (nar. 6. června 1964, Humenné) je současný slovenský fotograf. Od dětství fotograficky spolupracuje s Jozefem Ondzikem.\n\nAbsolvoval gymnázium v Humenném a filozofickou fakultu Univerzity Pavla Jozefa Šafárika v Prešově. Poté pracoval v oblasti kultury, později jako redaktor \"Podvihorlatských novin\" a přiravoval měsíčník pro účely státní správy. Šest let byl ředitelem Vihorlatské knihovny v Humenném. Od roku 2008 podniká. \n\nZískal řadu významných fotografických ocenění. V roce 1986 v mezinárodní soutěži Fotografia Academica obdržel nejvyšší ocenění – Medaili FA, zároveň 1. místo a dvě mimořádné ceny od společenských organizací. O rok později získal opět 1. místo. Jeho fotografie jsou zařazené do sbírky Slovenské národní galerie v Bratislavě. Vystavoval v řadě galerií na Slovensku i v zahraničí – mj. v ústředním výstavním paláci Di Realle v Miláně, ve Vídni, Praze, Přemyšlu nebo v Novém Sadu.\n\nSpolupracuje s Jozefem Ondzíkem na vydání fotografické publikace o životě Rusínů v Evropě.\n\n"}
{"id": "696409", "url": "https://cs.wikipedia.org/wiki?curid=696409", "title": "Kvalifikace na Mistrovství Evropy ve fotbale 2008 – skupina G", "text": "Kvalifikace na Mistrovství Evropy ve fotbale 2008 – skupina G\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Ze sedmi účastníků si postup na závěrečný turnaj zajistily první dva týmy.\n\n<div id=\"Belarus v Albania\">\n\n<div id=\"Romania v Bulgaria\">\n\n<div id=\"Lucemburk v Netherlands\">\n<div id=\"Bulgaria v Slovenia\">\n\n<div id=\"Albania v Romania\">\n\n<div id=\"Netherlands v Belarus\">\n<div id=\"Romania v Belarus\">\n\n<div id=\"Bulgaria v Netherlands\">\n\n<div id=\"Slovenia v Lucemburk\">\n<div id=\"Belarus v Slovenia\">\n\n<div id=\"Lucemburk v Bulgaria\">\n\n<div id=\"Netherlands v Albania\">\n<div id=\"Lucemburk v Belarus\">\n\n<div id=\"Albania v Slovenia\">\n\n<div id=\"Netherlands v Romania\">\n<div id=\"Bulgaria v Albania\">\n\n<div id=\"Romania v Lucemburk\">\n\n<div id=\"Slovenia v Netherlands\">\n<div id=\"Albania v Lucemburk\">\n\n<div id=\"Slovenia v Romania\">\n\n<div id=\"Belarus v Bulgaria\">\n<div id=\"Bulgaria v Belarus\">\n\n<div id=\"Lucemburk v Albania\">\n\n<div id=\"Romania v Slovenia\">\n<div id=\"Lucemburk v Slovenia\">\n\n<div id=\"Belarus v Romania\">\n\n<div id=\"Netherlands v Bulgaria\">\n<div id=\"Bulgaria v Lucemburk\">\n\n<div id=\"Slovenia v Belarus\">\n\n<div id=\"Albania v Netherlands\">\n<div id=\"Belarus v Lucemburk\">\n\n<div id=\"Romania v Netherlands\">\n\n<div id=\"Slovenia v Albania\">\n<div id=\"Lucemburk v Romania\">\n\n<div id=\"Netherlands v Slovenia\">\n\n<div id=\"Albania v Bulgaria\">\n<div id=\"Bulgaria v Romania\">\n\n<div id=\"Albania v Belarus\">\n\n<div id=\"Netherlands v Lucemburk\">\n<div id=\"Romania v Albania\">\n\n<div id=\"Belarus v Netherlands\">\n\n<div id=\"Slovenia v Bulgaria\">\n\n"}
{"id": "696410", "url": "https://cs.wikipedia.org/wiki?curid=696410", "title": "La Victoria de Acentejo", "text": "La Victoria de Acentejo\n\nLa Victoria de Acentejo je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 9 042 osob. Rozloha celé obce činí 18,36 km². Společně s obcemi Santa Úrsula, La Matanza de Acentejo, Tacoronte a El Sauzal tvoří Comarcu de Acentejo.\n"}
{"id": "696411", "url": "https://cs.wikipedia.org/wiki?curid=696411", "title": "Rover SD1", "text": "Rover SD1\n\nRover SD1 je označení sérií automobilů vyšší střední třídy vyráběných v letech 1976–1986 společností Rover, která byla součástí koncernu British Leyland. V označení SD1, SD znamená \"Specialist Division\" a číslice 1 představuje první vůz pocházející z tohoto konstrukčního týmu.\n\nVůz nebyl nikdy uváděn na trh jako „SD1“. Vyráběné modely (po celou dobu životnosti řady, ne všechny najednou), byly označovány podle obsahu svých motorů.\n\n"}
{"id": "696412", "url": "https://cs.wikipedia.org/wiki?curid=696412", "title": "La Matanza de Acentejo", "text": "La Matanza de Acentejo\n\nLa Matanza de Acentejo je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 8 471 osob. Rozloha celé obce činí 14,11 km². Společně s obcemi Santa Úrsula, La Victoria de Acentejo, Tacoronte a El Sauzal tvoří Comarcu de Acentejo.\n"}
{"id": "696413", "url": "https://cs.wikipedia.org/wiki?curid=696413", "title": "Rover P6", "text": "Rover P6\n\nRover P6 byl osobní automobil vyšší střední třídy vyráběný v letech 1963–1977. Stal se následovníkem vozu Rover P5, a předchůdcem Rover SD1. Byl to čtyřdveřový sedan vybavovaný čtyřválcovými motory 2,0 l a 2,2 l (verze 2000 a 2200) nebo osmiválcem 3,5 l (verze 3500). V roce 1964 byl zvolen vůbec prvním evropským autem roku. Vyrobeno bylo více než 320 tisíc kusů všech verzí.\n"}
{"id": "696414", "url": "https://cs.wikipedia.org/wiki?curid=696414", "title": "Arcibiskupské zahrady v Kroměříži", "text": "Arcibiskupské zahrady v Kroměříži\n\nV Kroměříži se nacházejí dvě velké zahrady založené olomouckými biskupy a arcibiskupy:\n\n\nHistorické materiály (plány, kresby, modely, obrazy atd.) vztahující se ke kroměřížským zahradám a zahradní architektuře v 16.-19. století jsou umístěny v expozici zahradní kultury, která byla zřízena ve dvou sálech zámku. \n\n"}
{"id": "696417", "url": "https://cs.wikipedia.org/wiki?curid=696417", "title": "Tacoronte", "text": "Tacoronte\n\nTacoronte je jednou z 31 obcí na španělském ostrově Tenerife. Nachází se na severu ostrova. K 1. lednu 2010 zde žilo 23 615 osob. Rozloha celé obce činí 30,09 km². Společně s obcemi Santa Úrsula, La Victoria de Acentejo, La Matanza de Acentejo a El Sauzal tvoří Comarcu de Acentejo.\n"}
{"id": "696420", "url": "https://cs.wikipedia.org/wiki?curid=696420", "title": "Puebla de Alcocer", "text": "Puebla de Alcocer\n\nPuebla de Alcocer je španělská obec situovaná v provincii Badajoz (autonomní společenství Extremadura).\n\nObec je vzdálena 45,7 km od města Herrera del Duque, 110 km od Méridy, 178 km od města Badajoz, 252 km od Sevilly a 260 km od Madridu. Patří do okresu La Siberia a soudního okresu Herrera del Duque. Obcí prochází silnice EX-103 a EX-322.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 577 usedlostí a 2202 obyvatel.\n"}
{"id": "696421", "url": "https://cs.wikipedia.org/wiki?curid=696421", "title": "El Sauzal", "text": "El Sauzal\n\nEl Sauzal je jednou z 31 obcí na španělském ostrově Tenerife. Nachází se na severu ostrova. K 1. lednu 2010 zde žilo 8 930 osob. Rozloha celé obce činí 18,31 km². Společně s obcemi Santa Úrsula, La Victoria de Acentejo, La Matanza de Acentejo a Tacoronte tvoří Comarcu de Acentejo. \n\n"}
{"id": "696422", "url": "https://cs.wikipedia.org/wiki?curid=696422", "title": "Leyland Princess", "text": "Leyland Princess\n\nPrincess je rodinný vůz, který byl vyráběn ve Spojeném království firmou British Leyland od roku 1975 do roku 1981. Vůz měl pohon předních kol / příčné uspořádání motoru od svého předchůdce, BMC ADO17 rozsahu. Tehdy to bylo v Evropě neobvyklé, aby vůz plné velikosti rodinného vozu, měl dost prostoru pro cestující.\n\n"}
{"id": "696431", "url": "https://cs.wikipedia.org/wiki?curid=696431", "title": "Arafo", "text": "Arafo\n\nArafo je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 7 891 osob. Rozloha celé obce činí 33,92 km². Společně s obcemi Candelaria a Güímar tvoří Comarcu Valle de Güímar.\n"}
{"id": "696432", "url": "https://cs.wikipedia.org/wiki?curid=696432", "title": "Památník Jana Amose Komenského ve Fulneku", "text": "Památník Jana Amose Komenského ve Fulneku\n\nPrvní expozice Památníku Jana Amose Komenského ve Fulneku byla otevřena v roce 1954. Další instalace byly zpřístupněny v letech 1970 a 1992. Památník seznamuje s životem a dílem Jana Amose Komenského ve Fulneku v letech 1618–1621. Přiblížena je historie bratrského sboru ve Fulneku a obnovené církve Jednoty bratrské ochranovské od roku 1727.\n\n\n"}
{"id": "696433", "url": "https://cs.wikipedia.org/wiki?curid=696433", "title": "Candelaria (Tenerife)", "text": "Candelaria (Tenerife)\n\nCandelaria je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 25 140 osob. Rozloha celé obce činí 49,53 km². Společně s obcemi Arafo a Güímar tvoří Comarcu Valle de Güímar.\n\nToto město je hlavní poutní místo na Kanárských ostrovech díky obrazu Panny Marie Candelárské (\"Virgen de la Candelaria\") patronky souostroví, který se nachází ve zdejší bazilice.\n"}
{"id": "696435", "url": "https://cs.wikipedia.org/wiki?curid=696435", "title": "Güímar", "text": "Güímar\n\nGüímar je jednou z 31 obcí na španělském ostrově Tenerife. Nachází se v centrální části ostrova. K 1. lednu 2010 zde žilo 17 852 osob. Rozloha celé obce činí 102,93 km². Společně s obcemi Arafo a Candelaria tvoří Comarcu Valle de Güímar. \n"}
{"id": "696437", "url": "https://cs.wikipedia.org/wiki?curid=696437", "title": "Candelaria", "text": "Candelaria\n\nCandelaria může být:\n\n"}
{"id": "696439", "url": "https://cs.wikipedia.org/wiki?curid=696439", "title": "Perfect Day", "text": "Perfect Day\n\n„Perfect Day“ je třetí skladba z druhého sólového studiového alba amerického rockového kytaristy a zpěváka Lou Reeda Transformer, vydaného v roce 1972. Jedná se pravděpodobně o nejznámější skladbu tohoto hudebníka. V předělané podobě se skladba objevila též na jeho albu The Raven z roku 2003. Skladbu předělalo mnoho umělců, mezi nejznámější patří Duran Duran, Patti Smith a Susan Boyle. Jako celé album je skladba laděná do glam rocku, to bylo zapříčiněno tím, že producentem alba byl David Bowie.\n\nPod názvem „První den“ s textem Marka Epsteina ji v roce 2013 nazpívali Lucia Gažiová a David Kraus\n"}
{"id": "696440", "url": "https://cs.wikipedia.org/wiki?curid=696440", "title": "Gare des Gobelins", "text": "Gare des Gobelins\n\nGare des Gobelins (česky doslovně \"Nádraží Gobelínů\") je zrušená železniční stanice v Paříži ve 13. obvodu. Nádraží bylo v provozu v letech 1903–1996. Nachází se pod obytnou čtvrtí \"Les Olympiades\", která byla postavena v 70. letech, a která je dnes součástí pařížské asijské čtvrti. Název nádraží je odvozen od jména pro 13. obvod podle pařížské manufaktury na výrobu tapiserií.\n\nZprovoznění nádraží v roce 1903 předcházela dlouhá doba. Už v roce 1880 zaslaly zdejší továrny a podniky žádost o zřízení nádraží na trati Petite Ceinture kvůli snadné přepravě zboží. První projekt pocházel z roku 1882, ale byl odmítnut stejně jako plán z roku 1890, neboť se stát odmítl podílet na nákladech.\n\nMěsto Paříž mělo zájem na vytvoření překladového nádraží v průmyslové oblasti, kde zůstávalo stále dostatek volného prostoru pro vznik nových podniků a továren a v roce 1892 věnovalo pozemky na jeho výstavbu. Tím mohla železniční společnost kompenzovat absenci státních dotací. Stanice byla 19. března 1897 určena také pro osobní dopravu a nádraží bylo otevřeno 15. května 1903.\n\nNádražní budova byla stržena a znovu vybudována pod základy výškových budov umístěných na velké betonové desce. Trať byla vedena v tunelu a k nádraží byla podzemím vedena silnice pro nákladní vozy. Nad nádražím vznikla v rámci stavební operace Italie 13 obytná čtvrť \"Les Olympiades\".\n\nDne 1. října 1991 byla stanice Gobelins opět zprovozněna pro osobní dopravu a byla zde zrušena doprava nákladní. V roce 1996 byla železniční doprava zcela zrušena.\n\n"}
{"id": "696441", "url": "https://cs.wikipedia.org/wiki?curid=696441", "title": "2. česká fotbalová liga 2011/12", "text": "2. česká fotbalová liga 2011/12\n\nSezóna 2011/12 2. ligy byla 19. sezónou v samostatné české fotbalové lize. Do ročníku 2011/12 postoupil z ČFL tým FK Bohemians Praha a z MSFL klub SFC Opava. Z nejvyšší soutěže naopak sestoupily týmy FC Zbrojovka Brno (15. místo) a FK Ústí nad Labem (16. místo). Soutěž se tradičně dělila na podzimní část a jarní část (na podzim se hrálo 16 kol, na jaře 14). Z tohoto ročníku sestoupila mužstva FK Fotbal Třinec a AC Sparta Praha B. Naopak do Gambrinus ligy se po šesti sezonách vrátila FC Vysočina Jihlava. První postupové místo si sice zajistil klub FK Ústí nad Labem, ale poté, co klub opakovaně nesplnil licenční podmínky svazu pro prvoligové stadiony, byl postup nabídnut Sokolovu, ten jej však odmítl a tak se druhým postupujícím stal klub FC Zbrojovka Brno (návrat po jednosezonní pauze).\n\nPoznámky:\n\nVilém Fendrich (2/0/0),\nRadim Novák (28/0/11) –\nLadislav Benčík (15/0),\nJaroslav Benda (4/0),\nDavid Brunclík (15/4),\nPetr Dragoun (19/1),\nLukáš Dvořák (11/0),\nPavel Džuban (25/0),\nRadek Gulajev (7/1),\nMichal Hanich (1/0),\nMartin Holek (29/7),\nAlois Hyčka (8/0),\nDavid Jablonský (21/1),\nPatrik Lácha (12/1),\nJan Martykán (26/7),\nPavel Moulis (26/5),\nJan Peterka (16/1),\nEzequiel Horacio Rosendo (9/1),\nMichal Valenta (20/2),\nDavid Vaněček (11/2),\nRichard Veverka (26/7),\nRadomír Vlk (10/0),\nZdeněk Volek (14/7),\nMilan Zachariáš (22/5),\nMichal Zeman (1984) (23/0),\nMichal Zeman (1992) (1/0) –\ntrenér Svatopluk Habanec\n\nJaromír Blažek (13/0/7),\nMaksims Uvarenko (17/0/8) –\nMartin Bača (3/1),\nTomáš Cihlář (3/0),\nPetr Dolejš (10/1),\nFilip Dort (4/0),\nPetr Filip (2/0),\nVittorio Da Silva Gabriel (18/1),\nPetar Gavrić (17/0),\nJan Halama (19/1),\nDavid Helísek (10/0),\nMarek Jungr (20/5),\nPlumb Jusufi (1/0),\nKarol Karlík (23/3),\nJan Kliment (1/0),\nMartin Komárek (21/0),\nJan Kosak (6/0),\nPeter Krutý (4/0),\nTomáš Kučera (26/1),\nMuris Mešanović (26/6),\nIgor Obert (12/1),\nTomáš Sedláček (27/7),\nJan Šilinger (17/0),\nStanislav Tecl (28/11),\nPetr Tlustý (25/0),\nDavid Vacek (1/0),\nLukáš Vaculík (24/3),\nStanislav Velický (25/3),\nMichal Veselý (11/0) –\ntrenér Roman Pivarník\n\n\nTomáš Bureš (9/0/1),\nMartin Doležal I (21/0/9) –\nJaroslav Borák (8/0),\nPetr Buchta (16/0),\nRadek Buchta (17/0),\nMartin Doležal II (29/6),\nTomáš Došek (14/0),\nLamine Fall (13/0),\nJan Hromek (21/3),\nDani Chigou (12/3),\nDavid Jukl (1/0),\nMartin Kasálek (13/0),\nVáclav Koloušek (20/1),\nMiroslav Král (14/1),\nMilan Lutonský (14/1),\nPavel Mezlík (10/2),\nLukáš Michna (12/0),\nDavid Pašek (26/1),\nLuděk Pernica (17/0),\nZdeněk Polák (10/1),\nUglješa Radinović (2/0),\nMichal Sedláček (19/3),\nDominik Simerský (16/1),\nMartin Sus (2/0),\nRostislav Šamánek (14/2),\nPetr Šíma (6/0),\nJosip Šoljić (13/0),\nPetr Švancara (28/9),\nVáclav Tomeček (8/1),\nStanislav Vávra (1/0),\nIvo Zbožínek (12/1) –\ntrenéři René Wagner (1.–10. kolo), Róbert Kafka (11.–16. kolo) a Petr Čuhel (17.–30. kolo), asistenti Marek Zúbek (1.–16. kolo), Petr Maléř (17.–30. kolo) a Josef Hron (1.–30. kolo)\n\n\nJakub Kafka (8/0/1),\nLukáš Paleček (23/0/6) –\nLukáš Bartošák (29/1),\nOlin Bartozel (17/0),\nRené Bolf (21/1),\nElvist Ciku (29/5),\nVáclav Cverna (18/0),\nOndřej Ficek (10/0),\nMichal Gonda (18/3),\nJosef Hoffmann (27/0),\nTomáš Hrtánek (23/2),\nTomáš Chovanec (7/0),\nTomáš Jursa (28/8),\nVáclav Juřena (6/0),\nTomáš Knötig (18/0),\nZdeněk Látal (4/0),\nJakub Legierski (1/0),\nVladan Milosavljev (15/2),\nVladimír Mišinský (24/8),\nMartin Motyčka (22/1),\nPeter Mráz (16/0),\nJiří Perůtka (1/0),\nAntonín Presl (17/0),\nDavid Puškáč (4/0),\nSrđan Savić (8/0),\nIbrahim Škahić (1/0),\nAdmir Vladavić (10/2),\nPavel Vrána (12/1) –\ntrenéři Karel Kula (1.–20. kolo) a Marek Kalivoda (21.–30. kolo), asistenti Marek Kalivoda (1.–20. kolo) a Radomír Korytář (21.–30. kolo)\n\nJosef Květon (14/0/6),\nMartin Blaha (16/0/3),\nOtakar Novák (1/0/0) –\nTomáš Binar (4/1),\nPetr Cigánek (13/2),\nVladimír Coufal (13/1),\nMarcel Cudrák (1/0),\nVladimír Čáp (11/0),\nOndřej Ficek (10/0),\nRené Formánek (13/0),\nMichal Furik (1/0),\nMilan Halaška (29/9),\nLuboš Horka (12/0),\nMatěj Hrabina (17/0),\nLukáš Křeček (26/6),\nDavid Mikula (11/0),\nTomáš Mrázek (16/4),\nMartin Neubert (20/0),\nZdeněk Partyš (26/3),\nPetr Pomp (5/0),\nTomas Radzinevičius (27/10),\nMichal Riška (12/0),\nLumír Sedláček (24/5),\nJan Schaffartzik (24/2),\nJakub Swiech (2/0),\nMartin Uvíra (13/0),\nMichal Vyskočil (10/1),\nRobin Wirth (19/0),\nVáclav Zapletal (13/1),\nDušan Žmolík (11/1) –\ntrenér Josef Mazura, asistenti Jan Pejša a Michal Kosmál\n\nStanislav Dostál (13/0/6),\nAleš Kořínek (17/0/5) –\nMartin Bača (18/1),\nAleš Besta (6/0),\nRadim Bublák (8/0),\nJiří Dobeš (9/0),\nRoman Dobeš (27/3),\nPavel Elšík (17/0),\nTomáš Hájek (17/0),\nLukáš Holík (6/1),\nJan Jelínek (18/0),\nJakub Jugas (27/0),\nLubomír Kubica (26/2),\nPetr Kurtin (2/0),\nJakub Linek (2/0),\nMichal Malý (28/2),\nLukáš Motal (22/2),\nJaromír Paciorek (9/0),\nLukáš Pazdera (11/0),\nTomáš Polách (19/1),\nTomáš Poznar (29/8),\nLukáš Salachna (9/0),\nMichal Šrom (9/2),\nŠimon Šumbera (4/1),\nPetr Švach (24/0),\nNemanja Zlatković (2/0),\nLukáš Železník (27/5) –\ntrenér Alois Skácel\n\nVlastimil Hrubý (30/0/9) –\nMuamer Avdić (14/0),\nTomáš Cihlář (14/0),\nJosef Hnaníček (24/0),\nRoman Hříbek (24/0),\nTodor Jonov (27/1),\nLuděk Juhaňák (1/0),\nDomagoj Krajačić (2/1),\nDominik Krhut (16/1),\nMatúš Lacko (28/2),\nTomáš Lukáš (22/0),\nDominik Mandula (13/1),\nZdeněk Mička (15/0),\nJan Mudra (12/1),\nDaniel Odehnal (1/1),\nTomáš Okleštěk (20/5),\nMilan Pacanda (16/3),\nLukáš Podzemský (8/1),\nJakub Rolinc (11/1),\nOndřej Sukup (23/0),\nDavid Šmahaj (5/0),\nRoman Švarc (7/0),\nRadomír Trnovec (12/0),\nVáclav Vašíček (26/10),\nJiří Zifčák (27/0) –\ntrenér Bohumil Smrček, asistent Michal Sobota\n\nVáclav Bruk (2/0/1),\nMartin Lipčák (28/0/7) –\nOndřej Byrtus (8/0),\nMiroslav Ceplák (23/1),\nPavel Eismann (11/0),\nTomáš Gavlák (28/4),\nFrantišek Hanus (17/1),\nMichael Hupka (20/1),\nPetr Joukl (22/3),\nRadek Kuděla (30/0),\nPetr Lisický (17/0),\nPavel Malíř (27/5),\nMartin Maroši (26/2),\nTomáš Matoušek (26/3),\nPetr Nekuda (26/4),\nJiří Pešek (5/1),\nMartin Pospíšil (15/0),\nDaniel Rehák (23/0),\nPatrik Siegl (11/1),\nIgor Súkenník (8/1),\nMartin Surynek (28/4),\nRadek Szmek (11/0),\nMarek Švábík (1/0) –\ntrenéři Ľubomír Luhový (1.–21. kolo), Alois Grussmann (22.–26. kolo) a Miroslav Kouřil (27.–30. kolo)\n\n\n"}
{"id": "696445", "url": "https://cs.wikipedia.org/wiki?curid=696445", "title": "CODOG", "text": "CODOG\n\nCODOG (anglická zkratka za) je kombinovaný námořní pohonný systém, využívající kombinace dieselmotorů a plynové turbíny. Používá se na lodích, které potřebují značně vyšší maximální rychlost než je jejich cestovní. To je požadováno například u válečných plavidel, jako jsou moderní fregaty a korvety. \n\nKaždá lodní hřídel je spojkou napojena jak na dieselový motor, zajišťující plavbu cestovní rychlostí, tak na plynovou turbínu, dávající lodi velkou rychlost. Oba typy pohonu však nemohou, na rozdíl od koncepce CODAG, běžet současně. Koncepce CODOG je oproti koncepci CODAG konstrukčně jednodušší, ale na druhé straně potřebuje k dosažení stejných rychlostí výkonnější pohonné jednotky.\n"}
{"id": "696451", "url": "https://cs.wikipedia.org/wiki?curid=696451", "title": "Katedrála svatého Klimenta", "text": "Katedrála svatého Klimenta\n\nKatedrála svatého Klimenta je řeckokatolické označení dříve římskokatolického kostela sv. Klimenta v pražském Klementinu, jedné z nejvýznamnějších výtvarných památek vrcholného baroka v Praze. Dnes slouží jako hlavní chrám apoštolského exarchátu řeckokatolické církve v českých zemích. V souboru staveb celého Klementina je chrám chráněn jako národní kulturní památka. Kostel sv. Klimenta se stal předlohou kostela sv. Františka Xaverského při jezuitském klášteře v Opařanech.\n\nNejstarší chrámovou stavbou na tomto místě byl drobný románsko-gotický kostel se dvěma pětibokými apsidami, při němž si dominikáni v roce 1227 založili svůj klášter, zpustošený husity v roce 1420. \n\nNový jednolodní barokní chrám byl vystavěn jezuity v areálu Klementina v letech 1711 až 1715 podle projektu neznámého architekta jako novostavba a vysvěcen arcibiskupem Mayerem z Mayernu. Obvykle uváděné připsání projektu kostela Františku Maxmiliánu Kaňkovi není úplně průkazné.\n\nPro potřeby řeckokatolických věřících jej vyčlenil v roce 1931 pražský arcibiskup František Kordač, a na katedrálu byl povýšen bulou papeže Jana Pavla II. ze dne 13. března 1996, jíž byl zřízen apoštolský exarchát. \n\nZvenku střídmě modelovaná stavba vyniká jen vysokou hranolovou věží s barokní cibulovitou bání, která obohacuje panoráma Starého Města jako jedna z dominant \"stověžaté Prahy\". S chrámem Nejsvětějšího Salvátora byl tento kostel původně propojen společnou sakristií (nyní je průchod uzavřen).\nV kryptě jsou zděné hrobové přihrádky (\"loculi).\" Je zde pohřben například kronikář Václav Hájek z Libočan (+1553), který zemřel v nedalekém klášteře dominikánek u sv. Anny.\n\nBohatě zdobený interiér představuje vynikající příklad propojení všech výtvarných řemesel radikálního pražského baroka do jednoho celku, tzv. \"Gesamtkunstwerk\". Hlavní dojem vytváří fresková malba čtyř klenebních polí se scénami ze života sv. Klimenta a iluzivní architektura oltářů.\n\nČtyři fresky vymaloval Jan Hiebel\n\nDřevěné bíle štafírované sochy církevních otců Západu, tj. sv. Augustina, Jeronýma, Ambrože a Řehoře, a dále čtyř evangelistů ve výklencích jsou dílem Matyáše Bernarda Brauna, jehož sochy zdobí i šest bočních oltářů a pět nástavců zpovědnic. Kazatelna je zdobena dřevořezbami se scénami ze života sv. Františka Xaverského. Sochařská výzdoba tvoří vůbec nejkvalitnější řezbářský soubor z dílny Matyáše Bernarda Brauna.\n\nAutorem obrazů je Ignác Raab, štukatury vytvořil Bernardo Spinetti. Hlavní oltář je iluzivní, jeho architektura imituje mramor a je vymalována na zdi Josefem Kramolínem. Oltářní obraz představuje sv. Klimenta, v nástavci je vymalován sv. Ignác - vše je dnes žel překryto ikonostasem. Na postranních oltářích jsou obrazy sv. Héraklia,sv. Františka Xaverského a sv. Linharta, který namaloval Petr Brandl, na oltáři sv. Anny obraz od Ignáce Raaba.\nNovodobý ikonostas z 19. století, přenesený sem z chrámu sv. Kříže, byl nahrazen novým podle návrhu z roku 1984.\n\n\n\n"}
{"id": "696454", "url": "https://cs.wikipedia.org/wiki?curid=696454", "title": "Mistrovství Evropy ve fotbale 2000 (soupisky)", "text": "Mistrovství Evropy ve fotbale 2000 (soupisky)\n\nToto jsou soupisky jednotlivých států z Mistrovství Evropy ve fotbale 2000.\n\nHlavní trenér: Kevin Keegan\n\nHlavní trenér: Erich Ribbeck\n\nHlavní trenér: Humberto Coelho\nHlavní trenér: Imre Jenei\nHlavní trenér: Robert Waseige\n\nHlavní trenér: Dino Zoff\n\nHlavní trenér: Lars Lagerbäck a Tommy Söderberg\n\nHlavní trenér: Mustafa Denizli\nHlavní trenér: Nils Johan Semb\n\nHlavní trenér: Srečko Katanec\n\nHlavní trenér: José Antonio Camacho\n\nHlavní trenér: Vujadin Boškov\n\nHlavní trenér: Jozef Chovanec\n\nHlavní trenér: Bo Johansson\n\nHlavní trenér: Roger Lemerre\n\nHlavní trenér: Frank Rijkaard\n"}
{"id": "696457", "url": "https://cs.wikipedia.org/wiki?curid=696457", "title": "Robert Hunter", "text": "Robert Hunter\n\nRobert C. Hunter (* jako Robert Burns 23. června 1941, San Luis Obispo, Kalifornie, USA – 23. září 2019, San Rafael) byl americký básník, zpěvák, hudební skladatel, překladatel a kytarista, nejvíce známý jako člen rockové skupiny Grateful Dead.\n\nHunter se narodil poblíž San Luis Obispo v Kalifornii a ve svém dětství strávil nějaký čas v pěstounských domovech, protože jeho otec opustil rodinu a uchýlil se ke čtení a psaní. Rok navštěvoval univerzitu v Connecticutu a poté se vrátil do Palo Alto, kde se spřátelil s Jerry Garcíou. Garcia a Hunter zahájili spolupráci, která trvala po zbytek Garciaova života.\n\nGarcia a další vytvořili Grateful Dead v roce 1965 a po nějaké době začali pracovat s texty, které Hunter napsal. Garcia ho pozval, aby se připojil ke skupině jako textař, a Hunter významně přispěl k mnoha jejich albům, počínaje Aoxomoxoa v roce 1969. V průběhu let Hunter psal texty do řady podpisovaných souborů skupiny, včetně \"Dark Star\", \"Ripple\", \"Truckin\", \"China Cat Sunflower\" a \"Terrapin Station\". Hunter byl uveden do Rock and Roll síně slávy s Grateful Dead v roce 1994, a je jediný non-performer, který byl uveden jako člen skupiny. Po jeho smrti ho časopis \"Rolling Stone\" označil za „jednoho z nejambicióznějších a nejoslňujícíjejších lyricistů rocku“.\n\n"}
{"id": "696460", "url": "https://cs.wikipedia.org/wiki?curid=696460", "title": "Dick's Picks Volume 2", "text": "Dick's Picks Volume 2\n\nDick's Picks Volume 2 je druhé koncertní album ze série \"Dick's Picks\" od americké rockové skupiny Grateful Dead. Album bylo nahrané 31. října 1971 v Columbusu v Ohiu a vyšlo v březnu 1995.\n\n"}
{"id": "696461", "url": "https://cs.wikipedia.org/wiki?curid=696461", "title": "El Rosario", "text": "El Rosario\n\nEl Rosario je jednou z 31 obcí na španělském ostrově Tenerife. Nachází se na severu ostrova. K 1. lednu 2010 zde žilo 17 417 osob. Rozloha celé obce činí 39,43 km². Společně s obcí Tegueste a městy Santa Cruz de Tenerife a San Cristóbal de La Laguna tvoří Comarcu de Anaga , která je totožná s metropolitní oblastí Santa Cruz de Tenerife. \n"}
{"id": "696463", "url": "https://cs.wikipedia.org/wiki?curid=696463", "title": "Tegueste", "text": "Tegueste\n\nTegueste je jednou z 31 obcí na španělském ostrově Tenerife. Nachází se na severu ostrova. K 1. lednu 2010 zde žilo 10 731 osob. Rozloha celé obce činí 26,41 km². Společně s obcí El Rosario a městy Santa Cruz de Tenerife a San Cristóbal de La Laguna tvoří Comarcu de Anaga , která je totožná s metropolitní oblastí Santa Cruz de Tenerife.\n"}
{"id": "696465", "url": "https://cs.wikipedia.org/wiki?curid=696465", "title": "Adtranz", "text": "Adtranz\n\nFirma ABB Daimler-Benz Transportation (po roce 1999 DaimlerChrysler Rail Systems), obecně známá spíše pod zkratkou Adtranz, byla mezinárodní společnost zabývající se výrobou kolejových vozidel a jejich částí. Její továrny se nacházely v Evropě a v USA. V roce 1997 zaměstnávala 22 715 lidí.\n\nSpolečnost byla založena v roce 1996 spojením železničních divizí firem Daimler-Benz a ABB. V roce 1999 DaimlerChrysler (nyní Daimler AG) koupil podíl ABB a změnil oficiální jméno společnosti na \"DaimlerChrysler Rail Systems\". Bombardier Transportation získal tuto společnost v roce 2001, v době, kdy byl Adtranz druhým největším výrobcem kolejových vozidel na světě. Tímto krokem se Bombardier dostal na první místo.\n\nAdtranz vyráběl lokomotivy pro traťovou službu, vysokorychlostní a regionální jednotky, vlaky pro podzemní dráhy, tramvaje, zařízení pro přepravu osob i nákladní vozy. Kromě kolejových vozidel se zabýval i elektrizací drah a zabezpečovacím zařízením.\n\n8. května 1995 ABB a Daimler-Benz oznámily úmysl vytvořit jedinou samostatnou firmu, do které by vložily své aktivity v oboru železnic a kterou by vlastnily v poměru 50:50. Tato firma se mohla stát největším světovým producentem v oboru železnic. Tento úmysl nenarazil ve světě na nějaké překážky, neboť podíl na trhu v jednotlivých zemích by nijak výrazně nevzrostl. Pouze v Německu byly obavy o rozdělení trhu mezi novou firmu a Siemens. Nakonec bylo založení firmy schváleno. Stalo se tak 18. října 1995 s podmínkou, že se obě zakládající firmy zbaví svých podílů ve firmě Kiepe (dodavatel elektrické části vozidel). Nová firma vznikla k 1. lednu 1996.\n\nVýroba v nové firmě byla zracionalizována, výrobní náklady klesly po 18 měsících o 30 %, příjmy a objednávky narůstaly. Avšak firma zůstávala ve ztrátě - v roce 1997 se jednalo o 111 milionů USD. V roce 1997 firma získala polský Pafawag, a podíly v \"MÁV Dunakeszi\" v Maďarsku a \"Schindler Waggon\" ve Švýcarsku.\n\nV roce 1998 představil Adtranz novou řadu výrobků na modulární bázi – Innovia (vůz na pneumatikách vedený kolejnicí s automatickým řízením), tramvaj Incentro, motorovou jednotku Itino, jednotku pro vyšší rychlosti Crusaris a elektrickou lokomotivu Octeon vycházející z řady 145 DB. Ke koncepci Octeon patří lokomotivy FS řady 464 a těžké nákladní lokomotivy MTAB typu IORE. Z této koncepce vzešly lokomotivy TRAXX, jméno Octeon se neujalo a Bombardier jej již nepoužil. Ve spolupráci s General Electric vznikla dieselová lokomotiva Blue Tiger\n\nAdtranz i v roce 1998 hospodařil se ztrátou, na vině byly zejména nepřiměřené ceny dodávek na základě dříve uzavřených smluv a technické problémy jeho produktů. V tomto roce přišla i objednávka 400 lokomotiv pro Deutsche Bahn a získání švýcarské lokomotivky Schweizerische Lokomotiv- und Maschinenfabrik AG (SLM).\n\nV lednu 1999 ABB prodala svůj 50% podíl v Adtranzu firmě DaimlerChrysler za 472 mil. USD, a to na základě předchozí smlouvy.\n\nV roce 2000 dosáhla konečně firma zisku. DaimlerChrysler začal hledat kupce pro železniční aktivity, které nebyly jeho klíčovým odvětvím produkce. V lednu 2000 The Greenbrier Companies získaly závod na výrobu nákladních vozů se sídlem v Siegenu. Divize pevných trakčních zařízení byla prodána koncem roku 2000 společnosti Balfour Beatty za 153 milionů EUR. Pro divizi zabezpečovacích zařízení se zájemce nenašel.\n\nV srpnu 2000 oznámila firma Bombardier úmysl koupit Adtranz za 711 milionů USD, což bylo považováno za nízkou cenu. Tento krok byl schválen Evropskou komisí v dubnu 2001. Jelikož by Bombardier získal příliš velký podíl na německém trhu kolejových vozidel, bylo podmínkou oddělit a dát licence na své produkty v oblasti regionálních vlaků a tramvají firmě Stadler Rail, což z ní učinilo životaschopnou nezávislou společnost. Převzetí firmy se uskutečnilo 1. května 2001 za cenu 725 mil. USD. V roce 2002 Bombardier zažaloval DaimlerChrysler a požadoval částku 867 milionů USD za zavádějící finanční informace o Adtranzu poskytnuté firmou DaimlerChrysler při převzetí, v září 2004 byl spor uzavřen dohodou o slevě 209 milionů USD z kupní ceny.\n"}
{"id": "696466", "url": "https://cs.wikipedia.org/wiki?curid=696466", "title": "Live/Dead", "text": "Live/Dead\n\nLive/Dead je první koncertní album americké psychedelicky rockové skupiny Grateful Dead, nahrané v první polovině roku 1969 a vydané v listopadu téhož roku. V roce 2003 se podle časopisu Rolling Stone umístil na 244 pozici v jejich seznamu 500 nejlepších alb všech dob.\n\n"}
{"id": "696474", "url": "https://cs.wikipedia.org/wiki?curid=696474", "title": "Amr Músa", "text": "Amr Músa\n\nAmr Músa (: عمرو محمد موسى, : \"Amr Moussa\"; * 3. října, 1936, Káhira) je egyptský politik a diplomat, který byl v letech 2001 až 2011 generálním tajemníkem Ligy arabských států. V minulosti působil též jako ministr zahraničních věcí Egypta a stálý zástupce Egypta při Organizaci spojených národů. Je jedním z kandidátů do prezidentských voleb, které se v Egyptě mají konat na podzim 2011.\n\n"}
{"id": "696482", "url": "https://cs.wikipedia.org/wiki?curid=696482", "title": "Pjotr Durnovo", "text": "Pjotr Durnovo\n\nPjotr Nikolajevič Durnovo (rusky \"Пëтp Николаевич Дуpново\"; , Moskva –  Petrohrad) byl ruský politik a ministr vnitra během revoluce roku 1905.\n\nMatka byla neteř admirála Lazareva. Sám Pjotr absolvoval v roce 1860 kadetskou školu, dal se k námořnictvu, procestoval s posádkou kus světa. Roku 1872 byl přesunut k ministerstvu spravedlnosti.\n\nTentýž rok byl jmenován zástupcem prokurátora u Vladimirského krajského soudu. V roce 1873 získal tutéž pozici v Moskvě. Od srpna 1875 se stal advokátem v Rybinsku. V roce 1884 byl poslán do zahraničí, kde hledal způsoby, jak dohlížet na protistátní elementy a jak je nejlépe využít.\n\nV letech 1900 - 1905 byl náměstkem ministrů vnitra D. S. Sipjagina, V. K. von Pleveho, P. D. Svjatopolka-Mirského a A. G. Bulygina.\n\nPo Bulyginově rezignaci se Durnovo stal ministrem vnitra ve vládě Sergeje Witta. Dne 30. října 1905 byl jmenován členem Státní rady.\n\nV boji proti revoluci roku 1905 používal tvrdá opatření, podporované aktivity Černosotněnců, což byl také hlavní důvod, proč se roku 1906 rozhodli Eseři Durnova zabít. Jako atentátnice byla vybrána eserka Leontěva, která však omylem postřelila staršího francouzského obchodníka, který byl ministrovi velmi podobný.\n\nPo delší neshodě s vládou se Durnovo rozhodl rezignovat a svůj post přenechat Pjotru Stolypinovi.\n\nV červenci roku 1914 vypukla první světová válka, kterou si car Mikuláš II. velmi přál. Durnovo si však uvědomoval vážnost situace a napsal carovi memorandum:\n\nCar ho však ani nepřečetl. Durnovo zemřel 24. září 1915 v Petrohradě. Pohřben je v selu Treskino Penzenské oblasti.\n\n"}
{"id": "696483", "url": "https://cs.wikipedia.org/wiki?curid=696483", "title": "Denis Pankratov", "text": "Denis Pankratov\n\nDenis Vladimirovič Pankratov (rusky Денис Владимирович Панкратов, * 4. července 1974, Volgograd) je bývalý ruský plavec. Do povědomí vstoupil zejména jako dvojnásobný olympijský vítěz z her v Atlantě 1996.\n\nNarodil se a trénoval ve Volgogradu, kde byl jeho kolegou v týmu ruský trojnásobný olympijský vítěz Jevgenij Sadovyj. Specializoval se na styl motýlek. Při svém prvním olympijském vystoupení skončil na hrách v roce 1992 na 6. místě na 200 m motýlek, o rok později na mistrovství Evropy již na této trati zvítězil a následně na ní dominoval čtyři roky. V letech 1995 a 1996 byl dokonce vyhlášen nejlepším světovým plavcem. Na letních olympijských hrách v roce 1996 zvítězil na 200 i 100 metrů motýlek a s ruskou štafetou obsadil druhé místo v polohovém závodu na 4x100 m. Při vítězství na stometrové trati plaval prvních 25 metrů a také 15 metrů po obrátce pod vodou, což později vedlo Mezinárodní plaveckou federaci ke změně pravidel a stanovení limitu 15 metrů, které můžou motýlkáři pod vodou nejvíce uplavat.\nV roce 2000 se na olympijských hrách pokoušel úspěch z Atlanty zopakovat, maximem pro něj ale bylo 7. místo na delší motýlkářské trati.\nAktivní kariéru ukončil v roce 2002. Celkem vytvořil sedm světových rekordů, tři v dlouhém a čtyři v krátkém bazénu.\n\n\n\n"}
{"id": "696484", "url": "https://cs.wikipedia.org/wiki?curid=696484", "title": "Božin Laskov", "text": "Božin Laskov\n\nBožin Laskov (15. února 1922 – 2. dubna 2007) je bývalý bulharský fotbalový útočník, který reprezentoval Československo.\n\nZa československou reprezentaci odehrál roku 1953 tři utkání, dvakrát startoval i v reprezentačním B mužstvu a dal zde jeden gól. V bulharské lize hrál za Levski Sofia (1941–1946), dal zde 40 branek v 56 ligových utkáních a dvakrát získal bulharský titul (1942, 1946), šestkrát reprezentoval i Bulharsko. V československé lize odehrál 158 utkání a dal 66 gólů. Hrál za SK Židenice (1946–1947), ŠK Bratislava (1947–1952) a ČH Bratislava (1953–1956). Se Slovanem získal třikrát titul mistra republiky (1949, 1950, 1951).\n\n"}
{"id": "696485", "url": "https://cs.wikipedia.org/wiki?curid=696485", "title": "Acropolis rallye", "text": "Acropolis rallye\n\nAcropolis rallye je soutěž Mistrovství světa v rallye, která se koná v Řecku.\n\nPředchůdkyně Acropolis rallye se jezdí už od roku 1951 a zpočátku byla jen domácí soutěží. V 60. letech zde začali startovat slavnější evropští jezdci jako Erik Karlsson nebo Paddy Hophirk. Acropolis rallye 1970 byla součástí Mezinárodního mistrovství týmů a Acropolis rallye 1973 se stala součástí Mistrovství světa v rallye 1973 a zvítězily zde vozy Alpine A110. V roce 1974 soutěž nebyla pořádána, Acropolis rallye 1995 byla vypsána pouze pro kategorii W2L a v roce 2010 soutěž vypadla z mistrovství světa vinou rotace. Charakter trati je šotolinový a kamenitý. První jezdci jsou v nevýhodě kvůli čištění ideální stopy. Pětkrát zde vyhrál Colin McRae, třikrát zde zvítězili Carlos Sainz, Miki Biasion a Walter Röhrl.\n"}
{"id": "696497", "url": "https://cs.wikipedia.org/wiki?curid=696497", "title": "Špendlíkové plátno", "text": "Špendlíkové plátno\n\nŠpendlíkové plátno (anglicky \"Pinscreen\") je speciální zařízení, které slouží ke tvorbě animací. Tuto metodu animace vymyslel a používal Alexander Alexeïeff a Claire Parkerová. Jedná se o otočný rám, ve kterém je síťka – v ní se nachází přes půl milionu špendlíků. Při jejich nasvícení vzniká stín, který lze měnit zasouváním a vysouváním – k tomu se používají různé předměty jako válečky apod. Po každé expozici se kompozice špendlíků nepatrně změní a tím se vytváří animace. Výsledkem je vizuálně specifické dílo, jemně definovaná snová atmosféra animace. Díky své pracnosti pomocí ní nevzniklo mnoho snímků – její velkou nevýhodou bylo to, že jakmile jednou byla fáze exponovaná na film, nešlo se vracet k předchozím (bylo téměř nemožné vytvořit danou fázi znova, pokud se již plocha plátna změnila). Techniku dále využil a zdokonalil mj. Jacques Drouin a Břetislav Pojar.\n\n"}
{"id": "696527", "url": "https://cs.wikipedia.org/wiki?curid=696527", "title": "TKp Śląsk", "text": "TKp Śląsk\n\nTKp Śląsk je polská normálněrozchodná parní lokomotiva, vyráběná v letech 1950 až 1963 v továrně Fablok ( ), v Chrzanově.\n\nLokomotivy tohoto typu byly používány především na továrnách. Bylo vyrobeno asi 390 kusů, mimo Polsko byly vyváženy do Číny.\n\nStroj TKp 2011 je zachovaný ve skanzenu v Chabowce.\n\n"}
{"id": "696529", "url": "https://cs.wikipedia.org/wiki?curid=696529", "title": "Stanislav Levý", "text": "Stanislav Levý\n\nStanislav Levý (* 2. května 1958) je bývalý český fotbalový obránce, reprezentant Československa, fotbalový trenér a bývalý sportovní ředitel klubu 1. FC Slovácko.\n\nV československé lize odehrál 202 utkání a dal 17 branek. Takřka celou kariéru strávil v Bohemians Praha (1979–1988), kde získal roku 1983 historicky první mistrovský titul v dějinách klubu a probojoval se do semifinále Poháru UEFA. Ke konci kariéry hrál v nižších německých soutěžích (Blau-Weiß 90 Berlin, Tennis Borussia Berlin). 30× startoval v evropských pohárech (1 gól).\n\nZa československou reprezentaci odehrál v letech 1983–1988 25 utkání bez vstřeleného gólu. Jednou startoval i v olympijském výběru a dal zde 1 gól.\n\nPo skončení hráčské kariéry se stal trenérem, vedl Viktorii Žižkov, 1. FC Slovácko, Viktorii Plzeň či Tescomu Zlín. Trénoval i německé týmy Tennis Borussia Berlin, Hannover 96 a 1. FC Saarbrücken. V sezoně 2011/12 vedl albánský klub KF Skënderbeu Korçë, s nímž získal ligový titul a dostal se do finále národního poháru.\n\nOd sezóny 2012/13 působil v polské nejvyšší soutěži Ekstraklasa, kde vedl klub z Vratislavi Śląsk Wrocław, obhájce polského titulu ze sezony 2011/12. Ve své první sezóně 2012/13 obsadil s klubem 3. místo (zisk 47 bodů) a propracoval se do finále polského fotbalového poháru, kde byla ve dvojzápase úspěšnější Legia Warszawa.\nV Evropské lize 2013/14 dovedl Śląsk k postupu ve 2. předkole přes černohorský tým FK Rudar Pljevlja a ve 3. předkole přes belgický celek Club Brugge KV (Śląsk postoupil po výsledcích 1:0 doma a 3:3 venku do 4. předkola proti španělskému týmu Sevilla FC). Polský celek pod jeho vedením předváděl ofenzivní fotbal. V Seville Śląsk vedl 1:0, ale po vyloučení hráče Dudy nakonec v oslabení podlehl 1:4. V domácí odvetě podlehl Śląsk soupeři 0:5 a byl vyřazen. 24. února 2014 byl Stanislav Levý z funkce uvolněn po porážce 2:3 s Ruchem Chorzów. Od června 2015 působil v albánském týmu KS Flamurtari Vlora, kvůli neplnění závazků ze strany klubu zde v říjnu téhož roku skončil.\nPřed startem sezóny 2016/17 ePojisteni.cz ligy se vrátil do ČR a nahradil Svatopluka Habance v 1. FC Slovácko. 14. září 2017 přenechal trenérský post Michalu Kordulovi a stal se sportovním ředitelem Slovácka.\n\n\n\n\n"}
{"id": "696532", "url": "https://cs.wikipedia.org/wiki?curid=696532", "title": "Jaroslav Masrna", "text": "Jaroslav Masrna\n\nJaroslav Masrna (* 26. května 1949 Prietrž) je bývalý slovenský fotbalový útočník, reprezentant Československa a mistr Evropy do 23 let z roku 1972.\n\nZačínal v Tatranu Hlboké. V československé lize odehrál 130 utkání a dal 22 gólů. Hrál za Duklu Banská Bystrica (1968-1969) a Spartak Trnava (1971-1978), s nímž získal tři tituly mistra republiky (1971, 1972, 1973) a dvakrát Československý pohár (1971, 1975). V Poháru mistrů evropských zemí nastoupil v 6 utkáních a dal 1 gól, v Poháru vítězů pohárů nastoupil ve 2 utkáních a v Pohár UEFA nastoupil ve 3 utkáních a dal 1 gól.\n\nZa československou reprezentaci odehrál roku 1974 jedno utkání (přátelský zápas s NDR), za reprezentaci do 23 let odehrál 8 zápasů a dal 2 góly. \n\n"}
{"id": "696533", "url": "https://cs.wikipedia.org/wiki?curid=696533", "title": "Svatý Klement", "text": "Svatý Klement\n\nSvatých Klementů či Klimentů bylo více:\n\n\n"}
{"id": "696535", "url": "https://cs.wikipedia.org/wiki?curid=696535", "title": "Pastrami", "text": "Pastrami\n\nPastrami (Rumunsky: \"pastramă\", Jidiš: פּאַסטראָמע \"pastróme\") je delikatesa z konzervovaného libového masa, pocházející z Rumunska a oblíbená hlavně v USA. Vyrábí se obvykle z hovězího hrudí nebo pupečního žebra.\n\nNázev \"pastrami\" pochází z rumunského slovesa \"a pǎstra\" – uchovat. Karpatští venkované odnepaměti používali uzení jako způsob, aby maso déle vydrželo. Předchůdcem tohoto jídla byla turecká \"pastirma\", která se však místo uzení suší.\n\nPastrami se vyrábí z hovězího, vepřového, husího nebo skopového masa. To se potře směsí ledku, soli, česneku a koření, zatíží a uloží v chladu. Pak se vyudí na tvrdém dřevě. Někdy se pastrami před podáváním krátce podusí v páře, aby se zbavilo soli.\n\nDo Spojených států přinesli pastrami na konci 19. století židovští přistěhovalci z východní Evropy. Zejména v New Yorku se hovězí pastrami stalo oblíbeným košer jídlem. Bývá k dostání v typických lahůdkářstvích zvaných \"deli\", krájí se na velmi tenké plátky a používá se do sendvičů nebo jako součást obložených mís.\n\nNapř. spisovatel William Styron vzpomíná v románu \"Sophiina volba\" na doby, kdy bydlel v židovské čtvrti Flatbush a živil se převážně režným chlebem s pastrami a okurkami.\n\n\n"}
{"id": "696536", "url": "https://cs.wikipedia.org/wiki?curid=696536", "title": "Keter Publishing House", "text": "Keter Publishing House\n\nKeter Publishing House (TASE: KETR, : כתר ספרים, \"Keter Sfarim\", doslova „knihy Keter“) je jedno z největších izraelských nakladatelství. Vzniklo roku 2005 sloučením nakladatelství Keter Publishing (: כתר הוצאה לאור, \"Keter hoca'a la'or\") a Steimatzky. Má velkou knižní marketingovou a distribuční síť jak pro izraelský, tak pro exportní trh. V Izraeli se jedná o nejprominentnějšího nakladatele současné hebrejské literatury. Nakladatelství rovněž vydalo první vydání Encyclopaedia Judaica a podílelo se na vydání Junior Britannica. Sídlí v Jeruzalémě.\n\nPůvod nakladatelství se datuje k roku 1959, kdy v Jeruzalémě vznikla státní společnost Izraelský program pro vědecké překlady (), která byla založena z iniciativy jeruzalémského starosty Teddyho Kolleka. Nakladatelství se z počátku zaměřovalo na překlad a vydávání vědeckých a technických učebnic z ruštiny do angličtiny, většinou pro Národní vědeckou nadaci ve Spojených státech.\n\nBěhem 60. let nakladatelství rozšířilo své vydavatelské aktivity do angličtiny pod názvem \"Israel Universities Press\" (UIP) a \"Keter Books.\" Vláda nakladatelství prodala v roce 1966 společnosti Meniv Israel Investment Company a ta jej o tři roky později prodala Clal Israel, která ji přejmenovala na Keter Publishing House. Nakladatelství se poté zaměřilo na rozšíření vydávání židovských a izraelských titulů pro export, na vydání Encyclopedia Judaica a vytvoření tiskařské a vazařské divize s názvem Keterpress Enterprises.\n\n"}
{"id": "696548", "url": "https://cs.wikipedia.org/wiki?curid=696548", "title": "Ivan Novák", "text": "Ivan Novák\n\nIvan Novák (* 5. června 1942 Třebíč) je bývalý český fotbalový obránce a československý reprezentant. Po skončení aktivní kariéry působil v Dukle Praha jako asistent trenéra a trenér mládeže.\n\nJe odchovancem Jiskry Třebíč (1951–1960). Za československou reprezentaci odehrál roku 1966 tři utkání, jednou startoval i za reprezentační B-mužstvo. V československé lize hrál za Spartak KPS Brno (1961/62) a Duklu Praha (1964/65–1973/74), odehrál celkem 182 utkání a dal 5 branek. S pražskou Duklou získal roku 1966 mistrovský titul a dvakrát československý pohár (1966, 1969). V Poháru mistrů evropských zemí nastoupil v 10 utkáních, v Poháru vítězů pohárů ve 4 utkáních a v Poháru UEFA nastoupil v 1 utkání.\n\n\n"}
{"id": "696557", "url": "https://cs.wikipedia.org/wiki?curid=696557", "title": "Lokomotiva SM04", "text": "Lokomotiva SM04\n\nSM04 (stroje dodané do průmyslu označeny jako 409Da, v ČR řada 706.45) je motorová lokomotiva vyráběná v letech 1972 az 1995 v továrně Zastal, v Zielone Górze.\n\nLokomotivy tohoto typu byly používány především k přepravě zboží při výrobě a zpracování dřeva na lesní železnici, zřídka na osobní přepravu. Bylo vyrobeno asi 864 kusů.\n"}
{"id": "696558", "url": "https://cs.wikipedia.org/wiki?curid=696558", "title": "Homologie", "text": "Homologie\n\nHomologie může být:\n"}
{"id": "696559", "url": "https://cs.wikipedia.org/wiki?curid=696559", "title": "The Grateful Dead (album)", "text": "The Grateful Dead (album)\n\nThe Grateful Dead je debutové a eponymní studiové album americké psychedelicky rockové skupiny The Grateful Dead, vydané v březnu roku 1967.\n\n"}
{"id": "696560", "url": "https://cs.wikipedia.org/wiki?curid=696560", "title": "Lokomotiva Ls60", "text": "Lokomotiva Ls60\n\nLs60 je motorová lokomotiva vyráběná v letech 1961 az 1971 v továrně \nFablok ( ), v Chrzanówě.\n\nByla pokračováním vývoje lokomotivy Ls40. Podvozek a motor (z modernizované verze) byly převzaty z Ls40, zatímco kabina strojvedoucího z lokomotivy SM03. Lokomotivy tohoto typu byly používány především k přepravě zboží při výrobě a zpracování dřeva na lesní železnici, zřídka na osobní přepravu. Bylo vyrobeno asi 500 kusů.\n"}
{"id": "696561", "url": "https://cs.wikipedia.org/wiki?curid=696561", "title": "4X", "text": "4X\n\n4X (též XXXX) je označení pro takové strategické počítačové hry, ale i hry deskové, během nichž hráč musí\n\n\nPojem 4X se obvykle nepoužívá pro všechny hry, které splňují výše uvedené body, ale jen pro hry, které dosahují určité komplexnosti ve správě říše a v nichž hraje významnou roli diplomacie, výzkum. Často v nich existuje i nevojenská cesta k vítězství (například ve hře Civilization lze zvítězit vysláním kosmické lodi).\n\nPojmem 4X se označují realtimová i tahové strategické hry. Poprvé byl použit v roce 1993 Alanem Emrichem v souvislosti se hrou Master of Orion, ovšem po svém rozšíření je používán i pro některé hry, které vznikly před jeho vznikem.\n\n"}
{"id": "696569", "url": "https://cs.wikipedia.org/wiki?curid=696569", "title": "Nightingales and Bombers", "text": "Nightingales and Bombers\n\nNightingales and Bombers je šesté studiové album anglické progresivně rockové skupiny Manfred Mann's Earth Band, vydané v srpnu roku 1975. Obsahuje i skladbu \"„Spirit in the Night“\", kterou již dříve napsal a proslavil Bruce Springsteen.\n\n\n\n"}
{"id": "696570", "url": "https://cs.wikipedia.org/wiki?curid=696570", "title": "Rallye Nový Zéland 1998", "text": "Rallye Nový Zéland 1998\n\nRallye Nový Zéland 1998 byla devátou soutěží Mistrovství světa v rallye 1998. Zvítězil zde Carlos Sainz s vozem Toyota Corolla WRC. Soutěž měla 24 rychlostních zkoušek o délce 401 km. Startovalo 153 posádek a 36 jich dojelo do cíle.\n\nV úvodu o vedení bojovali Colin McRae a Sainz. Díky tomu se do vedení posunul Didier Auriol s další Corollou. Bruno Thiry havaroval a ze soutěže odtoupil. V druhé etapě vydatně pršelo, díky čemuž se Richard Burns posunul na třetí pozici. McRae havaroval stejně, jako Tommi Mäkinen a oba nabrali časovou ztrátu. Po poruše motoru odstoupil Marcus Grönholm. Ve třetí etapě udělal Auriol jezdeckou chybu a do vedení se posunul Sainz. Burns havaroval a zdemoloval svůj vůz, přesto mohl pokračovat. McRae měl defekt a na třetí pozici se tak posunul Mäkinen.\n\n"}
{"id": "696571", "url": "https://cs.wikipedia.org/wiki?curid=696571", "title": "Lokomotiva SM41", "text": "Lokomotiva SM41\n\nLokomotivní řada SM41 Polských státních drah je dieselelektrická lokomotiva maďarského původu, vyráběná v letech 1961 az 1969 firmou Ganz-MÁVAG. V Budapešti se jedná o původní řadu. Vedle státních železnic Polskie Koleje Państwowe, resp. jejich nástupnické nákladní společnosti PKP Cargo, jsou tyto lokomotivy v Polsku provozovány řadou soukromých společností, které je zpravidla označují jako řada Lwe58.\n\nTyto lokomotivy byly u PKP nasazeny nejdříve v DOKP (Dyrekcja Okręgowa Kolei Państwowych, tj. Oblastní ředitelství státních drah) Kraków v nákladní dopravě. Později byly nasazeny také v dálkové osobní dopravě, ale v topném období pouze s vozy, které byly vybaveny vlastním zdrojem tepla, neboť lokomotivy nejsou vybaveny zařízením pro vytápění osobních vozů.\n"}
{"id": "696572", "url": "https://cs.wikipedia.org/wiki?curid=696572", "title": "Lokomotiva SM40", "text": "Lokomotiva SM40\n\nLokomotivní řada SM40 Polských státních drah je dieselelektrická lokomotiva rumunského původu, vyráběná v letech 1958 firmou Ganz-MÁVAG. V Budapešťe se jedná o původní řadu . Vedle státních železnic Polskie Koleje Państwowe, resp. jejich nástupnické nákladní společnosti PKP Cargo, jsou tyto lokomotivy v Polsku provozovány řadou soukromých společností, které je zpravidla označují jako řada Lwe58.\n\nTyto lokomotivy byly u PKP nasazeny nejdříve v DOKP (Dyrekcja Okręgowa Kolei Państwowych, tj. Oblastní ředitelství státních drah) Poznań v nákladní dopravě. Později byly nasazeny také v dálkové osobní dopravě, ale v topném období pouze s vozy, které byly vybaveny vlastním zdrojem tepla, neboť lokomotivy nejsou vybaveny zařízením pro vytápění osobních vozů.\n"}
{"id": "696575", "url": "https://cs.wikipedia.org/wiki?curid=696575", "title": "New Morning", "text": "New Morning\n\nNew Morning je jedenácté studiové album amerického rockového hudebníka Boba Dylana, vydané v říjnu roku 1970 u Columbia Records.\n\n"}
{"id": "696578", "url": "https://cs.wikipedia.org/wiki?curid=696578", "title": "Lokomotiva EU07", "text": "Lokomotiva EU07\n\nLokomotivy řady EU07 jsou čtyřnápravové stejnosměrné elektrické lokomotivy, které pro polské železnice PKP dodaly společnosti Pafawag a Cegielski v letech 1965 až 1994 v počtu 483 kusů. Konstrukce lokomotiv EU07 vychází ze strojů řady EU06, které pro PKP vyráběla britská firma English Electric.\n\n\n"}
{"id": "696579", "url": "https://cs.wikipedia.org/wiki?curid=696579", "title": "Cenred", "text": "Cenred\n\nCenred (též Coenred, podle pramenů aktivní v letech 675–709) byl v letech 704 až 709 králem Mercie. Byl synem krále Wulfhera, který vládl od konce padesátých let sedmého století do roku 675, a synovcem Æthelreda, který vládl v letech 675 až 704, kdy se trůnu vzdal ve prospěch Cenreda, aby se sám stal mnichem.\n\nCenredovo vládnutí není příliš podrobně zachyceno v pramenech, ale současné zdroje uvádějí, že čelil útokům Velšanů. Není známo, že by se oženil nebo měl děti, ale pozdější kroniky uvádí, že byl předkem Wigstana, krále Mercie v devátém století.\n\nCenred se vzdal trůnu v roce 709, kdy se vydal na pouť do Říma, kde posléze zemřel. Jeho nástupcem se stal Æthelredův syn Ceolred.\n"}
{"id": "696580", "url": "https://cs.wikipedia.org/wiki?curid=696580", "title": "Ruslana (jméno)", "text": "Ruslana (jméno)\n\nRuslana ( ) je ženské rodné jméno, které nosí více osobností:\n\n"}
{"id": "696588", "url": "https://cs.wikipedia.org/wiki?curid=696588", "title": "John Marston", "text": "John Marston\n\nJohn Marston (křtěn 7. října 1576, Coventry – 25. června 1634, Londýn) byl anglický básník a dramatik pozdní renesance (období tzv. alžbětinského divadla).\n\nMarston by synem právníka a sám vystudoval práva a teologii na Oxfordské univerzitě a společně se svým otcem působil jako právník v londýnském Middle Temple, kde si kancelář podržel až do roku 1606). Brzy se však začal věnovat literatuře. Jeho prvními díly byly v roce 1598 dvě básnické knihy. První se jmenovala \"The Metamorphosis of Pigmalions Image and certaine Satyres\" (Proměna Pygmalionovy sochy a některé Satiry), kde titulní dílo je erotická báseň, a druhá je sbírka satirických básní \"The Scourge of Villanie\" (Metla na darebáky). Obě dvě knihy byly odsouzeny od tehdejších vlivných náboženských autorit a na příkaz arcibiskupa z Canterbury veřejně spáleny.\n\nPoté začal působit jako dramatik pro impresária Philipa Henslowa (1550-1616) a napsal několik divadelních her. Jeho spory s Benem Jonsonem v tzv. válce divadel (nebo také válce básníků), která probíhala v letech 1599-1602, vedly až k jeho zesměšnění v Jonsonově hře \"Poetaster\" (1601, Veršotepec). Později se oba dramatici zase spřátelili a napsali ještě společně s Georgem Chapmanem komedii \"Eastward Hoe!\" (16051605, Na východ!), která vyvolala skandál pro údajnou urážku krále Jakuba I. protiskotskými výroky (autoři byli dokonce načas uvězněni a propuštěni až na přímluvu vlivných známých). Roku 1608 by Marston uvězněn podruhé (důvod není dnes zcela známý). Vzdal se pak své divadelní činnosti, prodal svůj podíl ve společnosti \"The Blackfriars\" (U černých bratří) a začal opět studovat. Roku 1609 byl vysvěcen na kněze a působil pak jako duchovní v Hampshire.\n\n\n"}
{"id": "696595", "url": "https://cs.wikipedia.org/wiki?curid=696595", "title": "Lancia Fulvia", "text": "Lancia Fulvia\n\nLancia Fulvia je osobní automobil nižší střední třídy, který v letech 1963 až 1976 vyráběla italská automobilka Lancia. Jejím předchůdcem byla Lancia Appia a jejím nástupcem byla Lancia Beta. Vůz se vyráběl jako čtyřdveřový sedan nebo dvoudveřové kupé. Měl motor vpředu a pohon předních kol. Vůz byl poprvé představen na autosalonu v Ženevě v roce 1963.\n\n\nTento sedan poprvé soutěžil v rallye na Rallye Monte Carlo 1964. Na Rallye San Remo 1965 zvítězil ve své kategorii.\n\nFulvia HF již vycházela z kupé. Prvním startem byla Korsická rallye 1965. Při Rallye San Remo 1966 již tento vůz zvítězil absolutně. S vozem začal startovat Ove Andersson a pravidelně se umisťoval na stupních vítězů. Tým Lancia Racing pak angažoval Sandra Munariho, který dokázal zvítězit na Korsice. Harry Källström se s tímto vozem stal mistrem Evropy 1969. Ve stejném roce byl homologován typ s motorem 1584 cm³ a pětistupňovou převodovkou, který dosahoval rychlosti 212 km/h. Vůz měl dva karburátory Dell Orto, výkon 165 koní a točivý moment 172 Nm. Källström zvítězil na Španělské rallye 1973 a RAC Rallye 1973, Munari na Rallye Monte Carlo 1972, Rally Costa Brava 1973 a stal se mistrem Evropy pro rok 1973. To už ale tým plně vyvíjel nový speciál Lancia Stratos HF.\n"}
{"id": "696602", "url": "https://cs.wikipedia.org/wiki?curid=696602", "title": "Josef Holub (skladatel)", "text": "Josef Holub (skladatel)\n\nJosef Holub (23. února 1902 Holice – 11. května 1973 Brno) byl český houslový virtuos a hudební skladatel.\n\nPocházel z rozvětvené hudební rodiny. Jeho otec, Čeněk Holub, byl městským kapelníkem v Holicích. Jeho kapela byla proslulá v celém kraji a slavila velké úspěchy i na Národopisné výstavě v Praze v roce 1895. Měl 10 dětí, které se všechny uplatnily v hudbě. Josef byl z nich nejmladší a nejnadanější.\n\nNa housle začal hrát pod vedením svého otce. Od svých osmi let pokračoval ve studiu v Brně u Rudolfa Reissiga. Již ve čtrnácti letech (16. dubna 1916) vystoupil jako sólista s Českou filharmonií a provedl v jednom večeru tři houslové koncerty (Mozart, Suk, Max von Schilings). V letech 1918–1920 byl žákem Otakara Ševčíka v mistrovské třídě Akademie ve Vídni a na mistrovské škole v Praze. Po absolvování houslového studia studoval dále skladbu v Brně u Leoše Janáčka a v Praze u Václava Štěpána. Absolvoval v roce 1924 vlastním \"Houslovým koncertem c-moll\". Ve skladbě i poté pokračoval u Vítězslava Nováka a ve hře na housle se zdokonaloval v interpretačních kurzech, které v Berlíně pořádal Carl Flesch.\n\nV letech 1921–1922 uvedl za klavírního doprovodu svého bratra Jana řadu koncertů v zemích jihovýchodní Evropy (Jugoslávie, Bulharsko, Řecko, Rumunsko). V roce 1924 se stal koncertním mistrem opery v Záhřebu a primáriem \"Záhřebského kvarteta\". Po dvouletém působení v Bělehradě se vrátil do Čech a působil jako koncertní mistr orchestru bněnského rozhlasu až do roku 1938. Vedle toho hodně cestoval a koncertoval s velkým úspěchem po celé Evropě. Kromě bratra Jana jej na koncertech často doprovázela sestra Růžena. V roce 1932 získal stříbrnou medaili na mezinárodní houslové soutěži ve Vídni. Vídeňská kritika jej řadila vedle Františka Ondříčka, Jana Kubelíka a Váši Příhody mezi nejvýznamnější české houslisty. Do dějin české hudby se zapsal i tím, že v témže roce založil Janáčkovo kvarteto a následujících 6 let je vedl. \n\nPo krátkém působení u rozhlasových orchestrů v Košicích, Bratislavě a v Ostravě přijal místo koncertního mistra u orchestru Zemského divadla v Brně. Po 2. světové válce byl koncertním mistrem v Divadle 5. května v Praze a Filmového symfonického orchestru. Kromě toho, se v roce 1947 stal primáriem Ondříčkova kvarteta, které vedl až do roku 1956. Současně působil také jako profesor houslové hry na brněnské konzervatoři.\n\n\n\n\n\n\n"}
{"id": "696603", "url": "https://cs.wikipedia.org/wiki?curid=696603", "title": "Automatizovaná převodovka", "text": "Automatizovaná převodovka\n\nAutomatizovaná převodovka (zvaná též robotizovaná převodovka) je automobilní převodovka, která sama řadí rychlostní stupně a sama ovládá spojku, takže se obsluhujícímu řidiči jeví jako automatická převodovka.\nNa rozdíl od hydrodynamické automatické převodovky je však automatizovaná převodovka principiálně shodná s obyčejnou manuální převodovkou, avšak spojku a řazení neovládá řidič, ale řídící jednotka.\nAutomatizovaná převodovka by neměla být zaměňována s dvojspojkovou převodovkou DSG. Ta je principiálně zcela odlišná.\n\nProtože principiálně je tato převodovka shodná s obyčejnou manuální převodovkou, při řazení musí řídící jednotka vypnout spojku, přeřadit rychlost a spojku opět spojit. Toto je pociťováno řidičem jako přerušení pohonu vozidla. U manuální převodovky, kde řidič řazení ovládá a tudíž toto přerušení samozřejmě očekává, řidiči toto nepociťují jako problém. U automatizované převodovky je toto však prováděno bez vědomí řidiče, neočekávaně. Tento jev je obyčejně řidiči popisován jako nepříjemné cukání, které je pro tento druh převodovek charakteristické.\n\nAutomatizovaná převodovka je konstrukčně mnohem jednodušší než hydrodynamická převodovka nebo dvojspojková převodovka DSG. Díky tomu má nižší mechanické ztráty, je levnější, méně náchylná k poruchám a případné opravy jsou jednodušší a levnější.\n\nZe současné automobilové produkce je automatizovanou převodovkou vybavena například Mazda2 nebo Smart.\n\n"}
{"id": "696604", "url": "https://cs.wikipedia.org/wiki?curid=696604", "title": "The Roaring Silence", "text": "The Roaring Silence\n\nThe Roaring Silence je sedmé studiové album anglické progresivně rockové skupiny Manfred Mann's Earth Band, vydané v roce 1976 u Bronze Records.\n\n"}
{"id": "696605", "url": "https://cs.wikipedia.org/wiki?curid=696605", "title": "Židovské podzemí", "text": "Židovské podzemí\n\nŽidovské podzemí (: המחתרת היהודית, : \"The Jewish Underground\") byla židovská teroristická organizace, tvořena prominentními členy izraelského politického hnutí Guš emunim, která existovala v letech 1979 až 1984. Vznikla po uzavření dohod z Camp Davidu a čítala zhruba 25 členů. V jejím vedení stáli Jehuda Ecijon, Menachem Livni a Jošua Šošan. Mezi akce organizace patřily bombové útoky na palestinské představitele (např. starosty Nábulusu a Ramalláhu), granátové útoky a vražda čtyř palestinských studentů v Hebronu z roku 1984. Skupina též plánovala bombový útok na arabské autobusy a zničení Skalního dómu a mešity Al-Aksá na Chrámové hoře v Jeruzalémě.\n\nV roce 1984 zabili Menachem Livni, Šaul Nir a Uzi Šarbav z Židovského podzemí čtyři palestinské studenty islámské univerzity v Hebronu. Za svůj čin byli odsouzeni k doživotnímu odnětí svobody. Prezident Chajim Herzog však snížil jejich trest nejprve na 24 let odnětí svobody, následně na 15 let a nakonec, v roce 1989, na 10 let odnětí svobody, čímž umožnil, aby byli dotyční po dvou letech propuštěni za dobré chování. Podle Čejky (2011) vyšlo později najevo, že „hlavním důvodem zmírnění trestů byl velký tlak od premiéra Šamira a ministra spravedlnosti Dana Meridora.“\n\nV roce 1984 plánovalo Židovské podzemí útok na zmíněné mešity na Chrámové hoře, které zamýšlelo vyhodit do povětří. To měli členové skupiny provést 28 náložemi, vyrobenými z výbušnin zcizených z armádních základen na Golanských výšinách. Vycvičili zvláštní skupinu, která měla útok provést. V důsledku vnitřních sporů však byla operace před svým provedením odhalena izraelskou zpravodajskou službou Šin Bet. Během následného vyšetřování vypověděl jeden ze členů Židovského podzemí motivy tohoto útoku:\n\nČlenové skupiny, kteří útok připravovali, byli odsouzeni k doživotnímu odnětí svobody. V roce 1990 jim však prezident Herzog jejich trest snížil, díky čemuž byli po šesti letech propuštěni.\n"}
{"id": "696609", "url": "https://cs.wikipedia.org/wiki?curid=696609", "title": "Deerhound", "text": "Deerhound\n\nDeerhound neboli skotský jelení pes je plemeno psa pocházející z Velké Británie.\n\nSvým vzhledem je podobný irskému vlkodavovi, oproti němu se ale především odlišuje štíhlejší stavbou těla, proto se také podle F.C.I. zařazuje mezi hrubosrsté chrty.\n\nDožívá se průměrně 11-12 let.\n\nJedná se velmi starobylou rasu, původem ze Skotska. Jak uvádí anglický název (deer = jelen, hound = honič, pes), jedná se o plemeno původně využívané pro lov vysoké zvěře.\n\nV dobách středověku nesměl tohoto psa vlastnit nikdo z nižší společenské třídy než hrabě.\nS postupujícím časem byla ale vysoká zvěř díky štvanicím pořádaných na dvorech šlechty téměř vyhubena, a proto se v Anglii a jižním Skotsku rozšířil útlejší hladkosrstý greyhound, který byl vhodný pro lov zajíců.\nJediným místem s výskytem vysoké zvěře ve Velké Británii se stala Skotská vysočina, proto i zde se toto plemeno zachovalo a jeho sláva mohla o několik let později znovu spatřit světlo světa.\n\nStalo se tomu tak roku 1825, kdy se Archibald a Duncan McNeillovi rozhodli s obnovou této ušlechtilé rasy. Svůj chov zahájili na dvou psech (Buscarovi a Branovi) a dvou fenách (Runě a Cavak). Zvláštností je, že všichni 4 psi byli údajně pískové barvy, i když se tato barva v dnešních chovech už nevyskytuje.\n\n\nDíky své stavbě těla zanechává dojem velmi hbitého a vytrvalého psa – a tím i skutečně je. Kombinace síly, hbitosti a vytrvalosti je nemírně důležitá k uštvání jelena, pro které se dříve používali.\nAle i přes všechny tyto vlastnosti si zachovává dojem důstojného a šlechtického psa.\nJe laskavý, přátelský, poslušný a velmi učenlivý. Nikdy nebývá podezřívavý nebo agresivní a vždy si zachovává důstojný a vznešený vzhled, podobně jako irský vlkodav.\n\n\n"}
{"id": "696610", "url": "https://cs.wikipedia.org/wiki?curid=696610", "title": "Gare de Montrouge-Ceinture", "text": "Gare de Montrouge-Ceinture\n\nGare de Montrouge-Ceinture je zrušená železniční stanice v Paříži ve 14. obvodu. Nádraží bylo v provozu v letech 1867–1934. Jejím majitelem je společnost SOVAFIM, která plánuje renovaci nádraží ke komerčním účelům.\n\nNádraží bylo otevřeno v roce 1867 na trati Petite Ceinture na rohu dnešních ulic \"Avenue du Général-Leclerc\" a \"Rue de Coulmiers\". Nádražní budova byla postavena nad kolejištěm, které se nachází pod úrovní okolního terénu. Svému účelu přestala sloužit v roce 1934, když byla trať uzavřena pro osobní dopravu.\n\nOpuštěná stanice skrytá z velké části obchody je součástí projektu na obnovu pozemku o rozloze 4000 m podél ulice \"Rue de Coulmiers\", což je část kolejiště bývalé trati Petite Ceinture mezi ulicemi \"Rue Friant\" a \"Avenue du Général-Leclerc\". Tento projekt zahrnuje výstavbu 350 bytů a rekonstrukci budovy do roku 2014. Využití nádraží není ještě definitivně stanoveno. Uvažuje se o jazzovém klubu či knihkupectví. Realizací byl pověřen architekt Louis Paillard.\n\n"}
{"id": "696613", "url": "https://cs.wikipedia.org/wiki?curid=696613", "title": "Jana Španělská", "text": "Jana Španělská\n\nJana Španělská (také \"Juana d´Austria\" = Johanna Habsburská či Rakouská) (24. června 1535, Madrid – 7. září 1573, El Escorial) byla španělská infantka, portugalská královna a posléze španělská regentka, dále historicky jediná žena mezi členy jezuitského řádu.\n\nVýznam Jany Španělské tkví v jejích rodinných vztazích, neboť byla vnučkou, dcerou, matkou a sestrou králů. Narodila se na královském dvoře v Madridu jako třetí, nejmladší dcera ze sedmi dětí španělského krále a císaře Karla I. (V.) a Isabely Portugalské.\nJejími prarodiči tak byli z otcovy strany Filip I. Sličný a Jana Kastilská a ze strany matčiny Manuel I. Portugalský a Marie Aragonská.\n\nByla sestrou španělského krále Filipa II. a byla regentkou během jeho nepřítomnosti v době, kdy dlel v Anglii za účelem sňatku s anglickou královnou Marií Tudorovnou v letech 1554–1556 a 1556–1559.\n\nJméno dostala Jana jednak podle data narození (24. června – svátek sv. Jana), jednak na počest své babičky z otcovy strany. Ve čtyřech letech přišla o matku a byla svěřena do péče \"Leonor de Mascareñas\". Dostalo se jí pečlivé výchovy a vzdělání, v osmi letech ovládala latinu a uměla hrát na hudební nástroje.\n\nDne 11. ledna 1552, v sedmnácti letech, se provdala v zastoupení v Toro za svého bratrance, portugalského prince následníka, Juana Manuela, tehdy teprve patnáctiletého. \n\nKoncem listopadu roku 1552 přibyla Jana na portugalský královský dvůr. Manželství bylo krátké, trvalo jen něco málo přes jeden rok, neboť Juan Manuel předčasně zemřel na souchotiny již 2. ledna 1554. V té době byla Jana již ve vysokém stupni těhotenství a za necelé tři týdny po manželově smrti, 20. ledna, porodila pohrobka, budoucího portugalského krále:\n\nNa žádost svého otce, který měl v úmyslu abdikovat, se vrátila do Španělska. Opustila Lisabon 17. května roku 1554, svěřivši dítě do péče své tchyně (jež byla současně také její tetou), portugalské královny Kateřiny Habsburské.\n\nKdyž se vrátila do Španělska, po návštěvě své babičky Jany Kastilské v Tordesillas převzala 12. července roku 1554 na madridském dvoře regentství země kvůli nepřítomnosti jak císaře, tak svého bratra a následníka trůnu, který odcestoval do Nizozemí a Anglie, aby se oženil s anglickou královnou Marií Tudorovnou. Zároveň se starala o výchovu svého synovce dona Carlose. Regentkou byla do roku 1559, kdy se Filip II. vrátil definitivně do Španělska.\n\nZhostila se tohoto úkolu obdivuhodně s osobním nasazením a důvtipem, řešivši úspěšně těžké vojenské, náboženské i politické problémy těchto let. Dokázala se obklopit spolehlivými osobnostmi, z nichž mnohé byly portugalského původu, přišedší do Kastilie jako doprovod její matky, císařovny Isabely (jako např. budoucí kníže de Eboli, Ruy Gómez de Silva, jenž byl jednou z postav tzv. „partido ebolista – ebolistické strany\" kolem infantky, jedné ze dvou skupin na dvoře Filipa II., charakterizované tolerancí a smířlivostí, především v náboženských otázkách; v opozici stála tzv. „partido albista – strana albistická\" spjatá s vévodou z Alby).\n\nJana Španělská se podruhé neprovdala. Nikdy se již nevrátila do Portugalska a svého syna tak již nikdy neviděla, třebaže s ním udržovala rozsáhlou korespondenci až do své smrti v roce 1573. Ve Španělsku se dochovala řada obrazů Sebastiána v různém věku, které princeznu informovaly o jeho vývoji.\n\nNa doporučení svého zpovědníka Františka Borgii založila Jana v roce 1557 \"Convento de Nuestra Señora de la Consolación (klášter Naší paní útěchy)\" pro řád klarisek v paláci v Madridu, kde se narodila (je zván také \"Convento de las Descalzas Reales\"); dále pak v Alcalá de Henares \"Real Colegio de San Agustín (Královská kolej sv. Augustina)\".\n\nV roce 1559, po návratu Filipa II., se stáhla z politického života, aby se věnovala stále více životu náboženskému, třebaže stále měla mocný vliv ve straně ebolistů. Až do smrti vedla způsob života, který započala tohoto roku: zpola religiózní, zpola dvorský. Zemřela v El Escorialu ve věku 38 let 7. září roku 1573. Pochována byla v klášteře, který založila.\n\nVýznam Jany Španělské v historii spočívá nejen v její roli, kterou sehrála jako regentka španělské monarchie v době, kdy politika byla ženám zapovězena. Významná je i její role v Tovaryšstvu Ježíšově, kde byla jedinou ženou, jež se stala členkou tohoto povýtce mužského řeholního řádu. Jana byla s tímto řádem velmi silně svázána přes svého zpovědníka Františka Borgiu a přes Ignáce z Loyoly, který byl jejím osobním přítelem.\n\nV letních měsících roku 1554 u právě jmenované regentky pod vlivem Francisca de Borja vyklíčila idea vstoupit do nově založeného Tovaryšstva Ježíšova; Borja sdělil regentčino rozhodnutí Ignácovi z Loyoly. Způsobilo jim to velký problém, neboť ženám bylo zapovězena možnost do nedávno založeného řádu vstoupit.\n\nTovaryšstvo Ježíšovo je totiž jedním z mála řádů, které nemají ženskou odnož. Vychází to z jeho charakteru, kde hraje velkou roli poslušnost, disciplina i misijní činnost, často ve velmi svízelných a nebezpečných podmínkách. Ignác z Loyoly byl od samého počátku proti vzniku ženské odnože řádu, přesto v roce 1545 na žádost papeže Pavla III. přijal slib \"Isabely Roser\" a jejích dvou družek, které měly dát vzniku řádu jezuitek. Experiment však trval jen dva roky a skončil nezdarem a v roce 1547 na popud Ignáce z Loyoly Pavel III. vydal list zakazující jezuitům péči o ženská shromáždění.\n\nV čilé korespondenci ohledně této záležitosti figurovala regentka pod pseudonymem \"Mateo Sánchez\" (třebaže v dopisech pozdějších užívala pseudonym \"Montoya\"), aby její záměry nevyšly najevo; svůj záměr tajila především před otcem a bratrem, kteří by nepochybně byli proti němu, neboť by znemožnil využít Janinu osobu v rámci dynastické sňatkové politiky.\n\nPostavení jezuitů ve Španělsku bylo tehdy velmi svízelné – byli v konfliktu s dominikánským řádem a různé politické ataky znesnadňovaly normální rozvoj Tovaryšstva.\n\nDne 26. října 1554 se díky Ignácovi z Loyoly uskutečnila porada o možnosti přijmout do řádu Matea Sáncheze. Žádost regentky byla vysoce mimořádná a nestandardní, bylo nutno brát v úvahu na jedné straně její význam a vliv ve státě, tak na druhé straně to, že mladá vdova, možný nástroj sňatkové politiky Habsburků, může vstupem do řádu vyvolat hněv své rodiny. Otcové jezuité se nakonec rozhodli dovolit Mateu Sánchezovi vyslovit slova žáka Tovaryšstva Ježíšova ve smyslu části V \"Zásad\" řádu: Jana byla přijata do řádu jako \"věčný scholastik\", tj. jezuita, který navždy zůstane ve fázi formace a nikdy nesloží svatý slib. Vzhledem k výše uvedeným skutečnostem až do Janiny smrti její příslušnost k řádu byla chována v tajnosti. Na všechny jezuity, kteří věděli o jejím vstupu do řádu, byl vložen slib mlčenlivosti a zachování tajemství. Její život se vstupem do řádu radikálně nezměnil – španělský dvůr byl proslulý svou strohostí, nebylo tedy nesnadné dodržovat slib chudoby. Jana dodržela také slib čistoty, nikdy se již neprovdavši.\n\nRegentce, ženě teprve devatenáctileté, doručil rozhodnutí Ignác z Loyoly 3. ledna 1555. Jana pak měla možnost z titulu svého vysokého postavení tento velký dluh vracet a pomáhat řádu:\n\nPodle četných zpráv posílaných do Říma je zjevné, že jezuité měli vážný zájem o příslušnost princezny Jany ke svému řádu, třebaže byla jediná svého druhu a byla držena v tajnosti.\n\n"}
{"id": "696615", "url": "https://cs.wikipedia.org/wiki?curid=696615", "title": "Gare de Pont-Marcadet", "text": "Gare de Pont-Marcadet\n\nGare de Pont-Marcadet je zrušená železniční stanice v Paříži v 18. obvodu. Nádraží bylo v provozu v letech 1846–1977. Jeho název byl odvozen od mostu Marcadet, který vedl přes trať na Severní nádraží.\n\nNádraží bylo otevřeno 20. června 1846 na trati Severní železniční společnosti, která spojovala Paříž a Lille. Autorem stavby byl Albert Sartiaux, hlavní inženýr společnosti. Společnost provozovala trať a nádraží do roku 1937, poté přešla trať na SNCF.\n\nDne 25. září 1977 bylo nádraží uzavřeno kvůli výstavbě trati RER.\n\n"}
{"id": "696616", "url": "https://cs.wikipedia.org/wiki?curid=696616", "title": "František Bílý", "text": "František Bílý\n\nFrantišek Bílý (8. listopadu 1854 Brno – 17. října 1920 Praha) byl český středoškolský profesor, literární historik a kritik. Zabýval se uměleckou výchovou a zdokonalováním výuky mateřského jazyka. Byl autorem učebnic češtiny a němčiny, sestavoval čítanky a antologie. Redigoval \"Věstník českých profesorů\". Upravil k vydání díla Františka Ladislava Čelakovského a Jana Amose Komenského. Byl členem národních a vzdělávacích spolků.\n\nAbsolvoval české gymnázium v Brně a filosofickou fakultu v Praze, obor český a německý jazyk. Pracoval nejprve jako suplent první české reálky v Praze, poté v letech 1879–88 jako profesor c. k. středních škol v Přerově, odkud se vrátil na pražskou reálku. Roku 1898 byl jmenován ředitelem c. k. reálky na Žižkově. V roce 1903 se stal členem zemské školní rady Království českého.\n\nByl rovněž zemským školním inspektorem, členem České akademie věd a umění a Královské české společnosti nauk, předsedou Umělecké besedy a čestným členem Moravsko-slezské besedy. Věnoval se zdokonalování výuky mateřského jazyka, umělecké výchově a prohlubování smyslu pro krásu. Zasedal v komisi pro úpravy českého pravopisu.\n\nZemřel na zápal plic, pohřben byl na Olšanech.\n\nJeho zetěm byl profesor Václav Ertl.\n\nZabýval se především literární historií a kritikou. Články na toto téma uveřejňoval v pražských a moravských časopisech. Vystupoval také pod pseudonymy Amicus Plato, František Drobný, Ypsilon, Nezabudov a Pravdomil Trpký.\n\nVěnoval se tvorbě učebnic, sestavoval čítanky a výbory básní. Soustředil se také na odkaz Františka Ladislava Čelakovského (životopisné studie) a Jana Amose Komenského (zejména upravené vydání Labyrintu světa).\n\nKnižně vydal:\n\nRedigoval \"Věstník českých profesorů\", odborný časopis zaměřený na pedagogiku a didaktiku středního školství, a edici \"Česká knihovna zábavy a poučení\", sbírku spisů vhodných pro studenty středních škol. Přispíval do \"Ottova slovníku naučného\".\n\nPřispěl do stěžejní knihy českého skautingu \"Základy junáctví\"; jeho zakladateli A. B. Svojsíkovi navrhl pro české skauty podle černohorského vzoru název \"junáci\".\n\n"}
{"id": "696620", "url": "https://cs.wikipedia.org/wiki?curid=696620", "title": "Krakovský złoty", "text": "Krakovský złoty\n\nKrakovský złoty byla měnová jednotka Svobodného města Krakov od roku 1835 až do jeho zániku připojením k Rakousku v roce 1846. Dělila se na 30 grošů, a byla ražena v mincovně ve Vídni. Krakovský złoty zůstal v oběhu až do roku 1847. \n\nMince krakovského złoteho byly vydávány v nominální hodnotě 5, 10 grošů, a 1 złoty.\n\n"}
{"id": "696625", "url": "https://cs.wikipedia.org/wiki?curid=696625", "title": "Balúčistán (historické území)", "text": "Balúčistán (historické území)\n\nBalúčistán (též Belúdžistán) je historická blízkovýchodní oblast ležící při severním pobřeží Arabského moře Indického oceánu, tedy od ústí Perského zálivu až po indický subkontinent.\n\nAdministrativně je rozdělena mezi tři země: \n\nDominantní náboženství v celé oblasti je islám.\n\n\n"}
{"id": "696630", "url": "https://cs.wikipedia.org/wiki?curid=696630", "title": "Rozrazil drchničkovitý", "text": "Rozrazil drchničkovitý\n\nRozrazil drchničkovitý (\"Veronica anagallis-aquatica\") je středně vysoká vytrvalá bylina s drobnými kvítky, rostoucí ve vlhkých půdách téměř po celé zeměkouli.\n\nDruh je původní pravděpodobně v Eurasii a severní Africe, postupně byl zavlečen téměř do celého světa. Hojně se mimo Evropu a Asii vyskytuje hlavně v Severní Americe. Je poměrně teplomilný, roste na vlhkých slatinných nebo zamokřených loukách, březích stojatých a pomalu tekoucích vod, odvodňovacích kanálech, příkopech i na obnažených dnech rybníků. Nejlépe mu vyhovují podmáčené nebo vlhké, živinami bohaté, písčité, štěrkovité či jílovité půdy, vyskytuje se jako plevel i v trvale vlhké orné půdě.\n\nRozvětvená dutá lodyha vyrůstající z krátkého šikmého oddenku, který vydrží i dlouhodobě pod vodou, dosahuje výšky 20 až 70 cm, výjimečně 120 cm. V nejdolejší části v uzlinách je kořenující, bývá barvy zelené nebo nažloutlé. Lodyha je přímá nebo při zemi vystoupavá, tupě hranatá, až 5 mm tlustá, obrůstána je převážně vstřícnými listy. Několik spodních listů s krátkým řapíkem má tvar eliptický až vejčitý. Ostatní listy jsou přisedlé, podlouhlé nebo vejčitě kopinaté, u lodyhy poloobjímavé. Jejich listové čepele jsou v horní části lodyhy mělce pilovité, bývají dlouhé od 20 do 100 mm a široké od 7 do 35 mm. Na postranních lodyhách bývají listy krátce řapíkaté. Mimo květných lodyh vyrůstají z oddenku i lodyhy sterilní s řapíkatými listy. Chromozómové číslo je 2n = 36.\n\nPostranní hroznovitá květenství dlouhá 5 až 15 cm vyrůstají z úžlabí hořejších vstřícných listů šikmo vzhůru, bývá v nich 20 až 60 drobných stopkatých květů rozkvétajících postupně. Listeny jsou podstatně kratší než květní stopky, jsou nitkovité až čárkovité, široké nanejvýš 1 mm. Kolovitá koruna je světle modrá nebo světle liláková s červenofialových žilkováním, mívá v průměru 4 až 8 mm, lístky jsou nestejně široké. Čtyři zelené kališní lístky jsou podlouhlé, tupě špičaté, dlouhé 4 až 6 mm, bývají k tobolce přitisknuté. Tyčinky jsou dvě, pestík má jednu trvalou čnělku dlouhou asi 2 mm patrnou i na plodu. Kvete od května do října.\n\nDvoupouzdré tobolky na obloukovitě zahnutých stopkách dlouhých 4 až 7 mm jsou lysé, okrouhlé, na rostlině vztyčené. Mívají v průměru okolo 3 až 4 mm, vypadají nafouklé, z boku jsou nepatrně stlačené a na vrcholu mělce vykrojené. Plochá, lehce zploštělá, tmavohnědá semena jsou veliká 0,5 mm. Tobolky se otvírají za deště, rostlina obsahuje několik stovek semen. Rostliny se rozmnožují pohlavně (semeny) a nepohlavně (oddenky a adventní kořeny).\n\nRozrazil drchničkovitý má jedlé listy, které se používají syrové nebo vařené. Jsou v zimních měsících zásobárnou vitamínu C, pro svou jemnou chuť se používají do salátů. Listů se také v lidovém lékařství užívá k léčbě kurdějí, k jarnímu čistění krve a k zevním obkladům na popáleniny. Kořen dále obsahuje močopudné látky. Listy se příležitostně živí housenky babočky \"Junonia coenia\".\n\nDruh rozrazil drchničkovitý se dělí do čtyř poddruhů:\nV České republice roste nominální poddruh \"Veronica anagallis-aquatica\" L. subsp. \"anagallis-aquatica\".\n\n\n \n"}
{"id": "696637", "url": "https://cs.wikipedia.org/wiki?curid=696637", "title": "Isoeugenol", "text": "Isoeugenol\n\nIsoeugenol (systematický název 2-methoxy-4-(prop-1-en-1-yl)fenol) je fenylpropen, guajakol substituovaný propenylovou skupinou. Vyskytuje se v silicích některých rostlin, jako je například kananga vonná (\"Cananga odorata\", \"Unona odorata\"). Lze ho syntetizovat z eugenolu a může sloužit pro výrobu vanilinu. Existují dva izomery, \"cis\" \"(Z)\" a \"trans\" \"(E)\". Izomer \"trans\" je krystalický, izomer \"cis\" je za běžných podmínek kapalinou.\n"}
{"id": "696639", "url": "https://cs.wikipedia.org/wiki?curid=696639", "title": "Difeomorfismus", "text": "Difeomorfismus\n\nDifeomorfizmus je v matematice zobrazení, které je spojitě diferencovatelné a existuje k němu inverzní zobrazení, které je také spojitě diferencovatelné. Pokud mezi množinami formula_1 a formula_2 existuje difeomorfizmus, říkáme, že množiny jsou difeomorfní. Definice se používá obvykle buď pro otevřené podmnožiny Eukleidova prostoru formula_3, anebo pro hladké variety, kde je diferencovatelnost zobrazení také dobře definovaný pojem.\n\nPro variety \"M\" a \"N\", je bijekce formula_4 z \"M\" do \"N\" difeomorfizmus pokud jak\ntak i inverze\njsou diferencovatelné (pokud jsou tyto funkce dokonce \"r\" krát spojitě diferencovatelé, \"f\" se nazývá formula_7-difeomorfmizmus).\n\nDvě variety \"M\" a \"N\" jsou difeomorfní, pokud existuje difeomorfizmus :formula_5.\nPodobně funkce :formula_9 se nazývá lokální difeomorfizmus, pokud pro každý bod formula_10 existuje jeho okolí \"U\" takové, že formula_11 je otevřené v \"N\" a\nje difeomorfizmus.\n\ndefinován vzorcem\nToto zobrazení má v každém formula_13 totální diferenciál, stejně jako inverzní zobrazení.\n"}
{"id": "696640", "url": "https://cs.wikipedia.org/wiki?curid=696640", "title": "Laťovka", "text": "Laťovka\n\nLaťovky (PDL – překližované desky laťovky) jsou překližované materiály vyrobené oboustranným překlížením laťovkového středu dýhami. Laťovkový střed je vyroben nejčastěji ze smrku nebo jedle jako vrchní dýhy. Používá se SM, TP, OS nebo BK. Laťovky se nejčastěji používají na výrobu skříňového nábytku, stolových desek nebo pro výrobu dveří. Dále se používají při výrobě lůžkového nábytku.\n\n\n\n\n"}
{"id": "696643", "url": "https://cs.wikipedia.org/wiki?curid=696643", "title": "Cis-trans izomerie", "text": "Cis-trans izomerie\n\nJako cis\"/\"trans\" izomerie, též geometrická izomerie, konfigurační izomerie či E\"/\"Z\" izomerie, se v organické chemii označuje stereoizomerie popisující orientaci funkční skupiny v molekule. Obecně takové izomery obsahují dvojné vazby, které nemohou rotovat, mohou však také vystupovat z kruhových struktur, kde je rotace vazeb silně omezena. Izomery \"cis\" a \"trans\" se vyskytují jak u organických molekul, tak u anorganických koordinačních komplexů.\n\nTermíny \"cis\" a \"trans\" jsou z latiny, kde \"cis\" znamená „na stejné straně“ a \"trans\" „na druhé straně“ či „napříč“. Označení „geometrická izomerie“ se podle IUPAC považuje za zastaralé synonymum. Někdy se používá jako synonymum pro obecnou stereoizomerii (např. optická izomerie se nazývá geometrickou izomerií).\n\n\"Cis\"-izomery se také označují písmenem \"Z\" (z německého \"zusammen\" – spolu) a \"trans\"-izomery písmenem \"E\" (\"entgegen\" – naproti sobě)\n\n"}
{"id": "696657", "url": "https://cs.wikipedia.org/wiki?curid=696657", "title": "Třetí vláda Jorgose Papandrea", "text": "Třetí vláda Jorgose Papandrea\n\nTřetí vláda Jorgose Papandrea byla vládou Řecka v období od 17. června do 11. listopadu 2011. Tvořili ji zástupci Panhelénského socialistického hnutí (PASOK). Vláda obdržela důvěru parlamentu 21. června 2011. Hlasovalo pro ni (z celkového počtu 300 poslanců) 151 poslanců strany PASOK, proti bylo 143 poslanců a 2 se zdrželi.\n\nPo parlamentních volbách, které se konaly 4. října 2009, vytvořil předseda vítězné strany PASOK vládu, která složila 7. října téhož roku slib (první vláda Jorgose Papandrea). K první změně postů došlo v září 2010 (druhá vláda Jorgose Papandrea).\n\nK poslední výměně postů došlo za zhoršující se finanční krize a protestů obyvatel 17. června 2011. Změny ve složení ohlásil předseda vlády již 15. června. Nové složení vlády bylo oznámeno 17. června, ve stejný den vláda učinila přísahu. V dnešním složení má vláda 41 členů (7 z vlády předchozí). Z ministerstva vnitra byl vyčleněn nový resort \"pro administrativní reformy\". Zrušeno bylo naopak ministerstvo pro námořní záležitosti, ostrovy a rybolov a tento resort přešel pod gesci ministerstva regionálního rozvoje a konkurenceschopnosti, které se tak přejmenovalo na \"regionálního rozvoje, konkurenceschopnosti a přepravy\"\n\n"}
{"id": "696667", "url": "https://cs.wikipedia.org/wiki?curid=696667", "title": "Churchill (jezero v Saskatchewanu)", "text": "Churchill (jezero v Saskatchewanu)\n\nChurchill je ledovcové jezero v kanadské provincii Saskatchewanu. Leží těsně na východ od jezera Petera Ponda u vesnice Buffalo Narrows v severozápadním Saskatchewanu. Je součástí povodí řeky Churchill.\n\nV jezeře můžeme naleznout candáty kanadské (anglicky \"sauger\"), candáty druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovce druhu \"Catostomus catostomus\" (anglicky \"longnose sucker\").\n\n\n"}
{"id": "696679", "url": "https://cs.wikipedia.org/wiki?curid=696679", "title": "Seznam stálých zástupců Izraele při Organizaci spojených národů", "text": "Seznam stálých zástupců Izraele při Organizaci spojených národů\n\nToto je seznam velvyslanců Izraele při Organizaci spojených národů. Velvyslanec je vedoucí delegace Izraele při Organizaci spojených národů (OSN) sídlící v New Yorku. Formálně je používán název „stálý zástupce Izraele při OSN“ (\"Permanent Representative of Israel to the United Nations\"). Jedná se o člena diplomatického sboru se statusem mimořádného a zplnomocněného velvyslance a zástupce Izraele při OSN. Zkráceně se hovoří o „izraelském stálém zástupci při OSN“ (\"Israel's Permanent Representative\" nebo jen \"„Perm Rep“ to the United Nations\").\n\n"}
{"id": "696683", "url": "https://cs.wikipedia.org/wiki?curid=696683", "title": "Přemysl Blažíček", "text": "Přemysl Blažíček\n\nPřemysl Blažíček (16. dubna 1932 Matějov u Žďáru nad Sázavou – 26. dubna 2002 Praha) byl český literární historik a kritik.\n\nBěhem studia gymnázia v Novém Městě na Moravě přišel následkem úrazu o obě ruce v předloktí; po roční přestávce vynucené úrazem gymnaziální studia dokončil v Praze, kde posléze na FF UK absolvoval češtinu a literární vědu.\n\nVěnoval se především moderní české literatuře. Svůj přístup se snažil promýšlet za pomoci fenomenologicky orientované filozofie, později ho také ovlivnil Nietzsche (zejména v interpretacích Pavla Kouby), zatímco od rozšířeného strukturalismu se spíše distancoval. Publikovat začal časopisecky koncem 50. let (práce o Jiřím Wolkerovi); v 60. letech napsal monografii o Vladimíru Holanovi. V 70. a 80. letech se rozhodl v oficiálních periodikách nepublikovat a v ústraní napsal monografie o poezii Karla Tomana, o opomíjené Holečkově sáze \"Naši\" a o \"Švejkovi\", které vyšly až v 90. letech, kdy se k nim přidala ještě monografie o Škvoreckého \"Zbabělcích\" a další časopisecké příspěvky. Vedle toho se dlouhodobě podílel na \"Slovníku české literatury\" a \"Lexikonu české literatury\" (je např. autorem hesla o Františku Gellnerovi – ale nikoli hesel, která by se dala očekávat – o Haškovi, Holečkovi, Holanovi).\n\n"}
{"id": "696686", "url": "https://cs.wikipedia.org/wiki?curid=696686", "title": "Pasivní optická síť", "text": "Pasivní optická síť\n\nPasivní optické sítě (\"Passive Optical Network\", \"PON\") představují jeden z nejvýznamnějších směrů v nasazování optických přístupových sítí. Pasivní proto, že mezi ústřednou poskytovatele internetového připojení a koncovým zákazníkem není nutno používat žádné aktivně napájené síťové prvky.\n\nVýznamnou výhodou jsou nižší náklady na výstavbu a provoz oproti sítím aktivním. U sítí pasivních dochází jak k úspoře počtu tažených optických vláken (sdílení přenosové šířky jednoho vlákna více účastníky), tak vybavení potřebného pro fungování sítě (zjednodušení síťových prvků v ústředně poskytovatele).\n\n\n\n\n\n\nPasivní optická síť PON je sítí s topologií point-to-multipoint (bod – více bodů) a architekturou Fiber to the Premises (vlákno na pozemek zákazníka). Z ústředny operátora vede jedno vlákno, jehož signál se dále dělí pomocí optických splitterů a distribuuje přenosovou kapacitu vlákna mezi koncové uživatele (16 až 128 koncových uživatelů ve vzdálenosti 10-20km v závislosti na použité normě a revizi). \n\nSignál směrem k uživateli je přenášen spolu s daty ostatních uživatelů po jednom vlákně a to v zašifrované podobě, aby se zabránilo nežádoucím odposlechům dalšími účastníky.\nK přenosu signálu od uživatele je zapotřebí použít speciální formy TDM (časového multiplexu). Jelikož ve směru od uživatele se vlákna spojují s ostatními vlákny, je třeba zajistit, aby v danou chvíli přicházela data pouze od jednoho uživatele a nedocházelo tak ke kolizím a degradaci signálu.\n\nONU leží v různých vzdálenostech od OLT, což znamená, že cesta signálu od různých ONU do OLT trvá různě dlouhou dobu. OLT měří zpoždění jednotlivých tras k ONU a na jejich základě vytváří registr. Jakmile je registr vytvořen, OLT může vysílat jednotlivým ONU tzv. granty. Grant je povolení používat definovaný časový interval pro přenos dat na upstreamu. Mapa grantů je přepočítávána dynamicky každých několik milisekund na základě potřeb pásma jednotlivých ONU.\n\nAčkoli lze použít separátně jedno vlákno na downstream a jedno na upstream, používá se téměř výhradně vlákno pouze jedno a data se zmultiplexují pomocí vlnového multiplexu. Nejčastěji používané vlnové délky jsou 1490nm pro data směrem k uživateli, 1310nm pro data směrem od uživatele a 1550nm pro přenos televizního vysílání (1550nm bylo zvoleno kvůli dřívějšímu analogovému televiznímu vysílání – na 1550nm mají optická vlákna nejnižší útlum a tudíž dochází k nejmenšímu zarušení analogového signálu).\n\nAPON (ATM PON) byl prvním standardem pro pasivní optické sítě, schváleným organizací ITU, v roce 1998. Jedná se o síť založenou na ATM. Ve své době sloužila především pro business klientelu a připojování velkých zákazníků.\n\nStandard nabízí dva režimy přenosu. Symetrický s rychlosti 155,52Mbit/s v obou směrech a asymetrický s rychlosti 622,08Mbit/s pro downstream (směrem k uživateli) a 155,52Mbit/s pro upstream (směrem od uživatele). \n\nBPON (Broadband PON) je standard z roku 2001 organizace ITU založený na standardu APON, který dále rozšiřuje. Využívá stejných přenosových rychlostí jako APON, ale navíc přidává podporu pro vlnový multiplex a dynamickou alokaci pásma pro upstream.\n\nGPON (Gigabit PON) je evolucí standardu BPON schválenou v roce 2003. Podporuje vyšší přenosové rychlosti, zlepšuje zabezpečení a umožňuje výběr protokolu druhé vrstvy (ATM, Ethernet, GEM – GPON Encapsulation Method).\n\nSymetrická varianta přenosu nabízí rychlosti 2488,32Mbit/s a 1244,16Mbit/s. Asymetrická varianta nabízí na downsteamu (k uživateli) 2488,32Mbit/s a 1244,16Mbit/s a na upstreamu (od uživatele) 155,52Mbit/s, 622,08Mbit/s a 1244,16Mbit/s. V praxi se komerčně prosadila varianta s rychlostmi 2488,32Mbit/s (downstream) a 1244,16Mbit/s (upstream).\n\nJedná se o jednoduchý protokol s velmi malou režií. Ta spotřebuje kolem 7% přenosové kapacity. Pro porovnání: protokol APON spotřebuje na režii třetinu kapacity a EPON až 50%.\n\nNejúspěšnější a světově nejvíce rozšířenou evoluci pasivních optických sítí představují sítě založené na standardu EPON (Ethernet PON), respektive GEPON (Gigabit Ethernet PON), jak také někdy bývá označován. EPON, na rozdíl od norem stavějících na standardech APON, BPON a GPON není produktem organizace ITU, ale IEEE. Jeho úspěch tkví především v použití Ethernetu na druhé vrstvě sítě. V době, kdy dochází k sjednocování sítí od transportních, až po domácí právě na Ethernetu se jedná pro poskytovatele připojení o jednu z nejlepších možností.\n\nNabízena je pouze symetrická varianta přenosu a to s rychlostí 1244,16Mbit/s (v obou směrech). Existují ale dva typy rozhraní lišící se dynamikou a optickými výkony. První typ podporuje rozbočení až 1:16 a maximální vzdálenost mezi OLT a ONU 10km. Druhý typ podporuje rozbočení až 1:32 a vzdálenost mezi OLT a uživatelem může činit až 20km. \n\n10G-EPON (10Gigabit Ethernet PON) je dalším vývojovým stupněm standardu 802.3ah, schváleným v září 2009. Zvyšuje přenosové rychlosti, ale zachovává kompatibilitu s předchozím standardem 802.3ah díky tomu, že ke změnám dochází pouze na nejnižší, fyzické, vrstvě.\n\nNa rozdíl od 802.3ah nabízí 10G-EPON kromě symetrického přenosu i asymetrickou variantu. Symetrická varianta zvyšuje rychlosti na 10,3125Gbit/s v obou směrech. Asymetrická varianta nabízí na downstreamu (k uživateli) též rychlost 10,3125Gbit/s, ale na upstreamu zachovává rychlost 1244,16Mbit/s, tj. rychlost shodnou s normou 802.3ah.\n\n10G-EPON nabízí velmi rozšířené možnosti kompatibility s předchozí verzí 1G-EPON. Umožňuje například simultánní provoz 10G a 1G verze na jednom vlákně. Směrem k uživateli se použije vlnové dělení a vyseparuje se jeden kanál pro downstream s rychlostí 10,3125Gbit/s (1575-1580nm) a druhý pro downstream s rychlostí 1244,16Mbit/s (1490nm). Na upstreamu standard definuje novou vlnovou délku 1270nm pro rychlost 10,3125Gbit/s (pro 1244,16Mbit/s zůstává 1310nm). Na první pohled by se mohlo zdát, že lze použít také vlnové dělení, jenže pro vlnovou délku 1310nm je vyhrazeno celé pásmo 1260-1360nm, kde může vlnová délka kolísat a 1310nm je jeho střední hodnota. Pro 1270nm má toto pásmo rozsah 1260-1280nm. Pásma se tudíž překrývají a je nutno stále používat časový multiplex (v tomto případe dual-rate TDMA). \n\nVarianta s upstreamem o rychlosti 10,3125Gbit/s je nicméně zatím rozšířena spíše sporadicky vzhledem k cenové náročnosti výroby koncových zařízení, která tuto rychlost podporují.\n\nNejnovější normou od organizace ITU je standard 10G-PON z roku 2010. Dochází k dalšímu navýšení rychlostí s vysokou míru kompatibility s předchozím standardem G.984. Stejně jako 10G-EPON a 1G-EPON i 10G-PON umožňuje fungování na stejné ODN s G-PON. Stačí pouze vyměnit OLT a zákazníci mohou postupně podle jejich požadavků měnit ONT za nový a migrovat na 10G-PON, přičemž zákazníků používajících starší verzi G-PON se to nijak nedotkne (je zajištěna kompatibilita se staršími standardy).\n\nDalším významným krokem je kompatibilita na fyzické vrstvě s konkurenčním standardem od IEEE – 802.3av. Je umožněno používat stejné optické prvky do ONT a OLT jak pro 10G-PON, tak 10G-EPON. To snižuje náklady na jejich vývoj, výrobu a tím i koncovou cenu.\n\n10G-PON umožňuje rozdělit jedno společné vlákno až pro 128 koncových uživatelů. Stejně jako 10G-EPON i 10G-PON podporuje symetrickou a asymetrickou variantu přenosu. Asymetrická varianta nabízí 10Gbit/s pro downstream a 2,5Gbit/s pro upstream (9,985328Gbit/s a 2,48832Gbit/s nominálně). Symetrická varianta nabízí 10Gbit/s v obou směrech.\n\nI u vlnových délek dochází po vzoru standardu 10G-EPON ke změně. Upstream se přesouvá na 1270nm, nicméně stále se kryje s pásmem 1260-1360nm standardu G-PON, takže se musí použít TDMA. Downstream naopak migruje výše, až nad frekvenci video služeb (1550nm) a to na 1577nm (stejně jako 10G-EPON). \n\nNa jednom vlákně může díky tomu vzniknout vlnový multiplex využívající hned 4 vlnové délky a integrující v sobě downstream G-PON a 10G-PON, jejich časově multiplexovaný upstream a stream video služeb.\n"}
{"id": "696697", "url": "https://cs.wikipedia.org/wiki?curid=696697", "title": "Civilization (herní série)", "text": "Civilization (herní série)\n\nCivilization je série tahových strategických počítačových her typu 4X, vydaná společností MicroProse. Tvůrcem původní hry a jejích základních principů je Sid Meier, autor dalších her jako NATO Commander, Pirates či Railroad Tycoon.\n\n\nVzhledem ke svému úspěchu měla tato série velký vliv na pozdější strategické hry. Vzniklo několik fanouškovských her, které většinu jejích pravidel kopírují (FreeCiv, C-evo). Byla vydána stejnojmenná karetní hra a desková hra (roku 2002, 2. vydání 2010). Vyšla i kniha Sid Meier's Civilization Chronicles.\n\nCivilizace má oproti jiným hrám široký záběr co do epochy, v níž se odehrává. Hra začíná v roce 4000 před n. l. a hráč postupně vynalézá mnoho desítek technologií, jako železo, psaní, jízdu na koni, později střelný prach, železnici a spalovací motor a nakonec tanky, jadernou energii a lety do vesmíru.\n\nHráč začíná s jednou jednotkou osadníků. Z nich postaví město, které produkuje vojenské jednotky a další osadníky, nebo též budovy zvyšující produktivitu města. Podstatou hry je úspěšně řídit říši a moudře rozdělit prostředky mezi armádu, vědu, rozvoj měst, průzkum, zabírání nových území apod.\n\nHráč se při hře setkává s jinými civilizacemi, které jsou řízené počítačem nebo jinými hráči. S nimi může soupeřit o zabrání území, bojovat pomocí vojenských jednotek, vyjednávat mír či spojenectví, nebo spolupracovat (například výměnou technologií).\n\nZvítězit lze několika způsoby (některé jsou dostupné pouze v určitých verzích):\n\nJe možno hrát buď na předdefinovaných mapách (například světa nebo severní Amerika), nebo náhodně vygenerovat svět podle zadaných parametrů (například velké kontinenty vs. malé ostrovy). V druhém případě hráč neví, jaký terén jej obklopuje, dokud jej neprozkoumá.\n\nKaždé město obdělává v závislosti na své velikosti jistý počet políček, které generují:\n\nRůzná pole generují různá množství výše uvedeného, například pastviny (grassland) generují hodně jídla, lesy poskytují suroviny apod. Existují též bonusová políčka, například les se zvěří produkuje více jídla než běžný les.\n\nVýnos polí lze ovlivnit stavbou terénních úprav, například dolů a zavlažování, dále pak silnic a železnic, které navíc umožňují rychleji přepravovat jednotky.\n\nVe městech lze stavět jen to, co již bylo vynalezeno:\n\nObyvatelé města jsou ze začátku nespokojení (až na daný počet, který závisí na obtížnosti hry a velikosti říše) a je nutné je změnit na spokojené nebo šťastné pomocí budov, vojenských jednotek ve městě, divů nebo luxusu. Pokud v některém městě je více nespokojených obyvatel než šťastných, dojde k tzv. revoltě a město přestane produkovat.\n\nPozemní jednotky se v zásadě dělí na obranné, těžké útočné a polní útočné. Každá jednotka má útočnou a obrannou sílu; výsledek souboje je ovlivněn řadou bonusů například za terén, za zkušenost jednotky, obránce dostává výhodu ve městě a v pevnosti apod.\n\nHráč může během hry změnit formu vlády – například fundamentalismus má nízkou údržbu jednotek, monarchie podporuje růst měst, demokracie generuje mnoho vědy, ale ztěžuje vedení války apod.\n\n"}
{"id": "696701", "url": "https://cs.wikipedia.org/wiki?curid=696701", "title": "Civilization II", "text": "Civilization II\n\nCivilization II (česky \"Civilizace II\") je druhým dílem úspěšné série tahových strategických počítačových her typu 4X od společnosti MicroProse - viz Civilization (herní série). Byla vydána v roce 1996.\n\nKlony této série (například FreeCiv a C-evo) čerpají ponejvíce právě z Civilizace II.\n\nCivilizace II má oproti jiným hrám široký záběr co do epochy, v níž se odehrává. Hra začíná v roce 4000 před n.l. a hráč postupně vynalézá mnoho desítek technologií, jako železo, psaní, jízdu na koni, později střelný prach, železnici a spalovací motor a nakonec tanky, jadernou energii a lety do vesmíru.\n\nHráč začíná s jednou, někdy dvěma jednotkami osadníků. Z nich postaví město, které produkuje vojenské jednotky a další osadníky, nebo též budovy zvyšující produktivitu města. Podstatou hry je úspěšně řídit říši a moudře rozdělit prostředky mezi armádu, vědu, rozvoj měst, průzkum, zabírání nových území apod.\n\nHráč se při hře setkává s jinými civilizacemi, které jsou řízené počítačem nebo jinými hráči. S nimi může soupeřit o zabrání území, bojovat pomocí vojenských jednotek, vyjednávat mír či spojenectví, nebo spolupracovat (například výměnou technologií).\n\nZvítězit lze několika způsoby (některé jsou dostupné pouze v určitých verzích):\n\nKaždé město obdělává v závislosti na své velikosti jistý počet políček, které generují:\n\nRůzná pole generují různá množství výše uvedeného, například pastviny (grassland) generují hodně jídla, lesy poskytují suroviny apod. Existují též bonusová políčka, například les se zvěří produkuje více jídla, než běžný les.\n\nVýnos polí lze ovlivnit stavbou terénních úprav, například dolů a zavlažování, dále pak silnic a železnic, které navíc umožňují rychleji přepravovat jednotky.\n\nVe městech lze stavět jen to, co již bylo vynalezeno:\n\nObyvatelé města jsou na začátku hry nespokojení (až na daný počet, který závisí na obtížnosti hry a velikosti říše) a je nutné je změnit na spokojené nebo šťastné pomocí budov, vojenských jednotek ve městě, divů nebo luxusu. Pokud v některém městě je více nespokojených obyvatel než šťastných, dojde k tzv. revoltě a město přestane produkovat.\n\nPozemní jednotky se v zásadě dělí na obranné, těžké útočné a polní útočné. Každá jednotka má útočnou a obrannou sílu; výsledek souboje je ovlivněn řadou bonusů například za terén, za zkušenost jednotky, obránce dostává výhodu ve městě a v pevnosti apod.\n\nAby nemohla například starověká legie zničit útočící bitevní loď (jako tomu bylo v prvním dílu), byl mechanismus útočné a obranné síly ještě obohacen o tzv. \"hit points\" a \"firepower\". Například katapult útočící na mušketýry na rovině má vyšší útočné číslo, než je obranné číslo mušketýrů, takže většinu kol souboje udílí poškození on mušketýrům a ne naopak. Nicméně mušketýři mají více hit-points a proto je potřeba větší poškození k jejich zničení. Tato kola se opakují, dokud jedna z jednotek není zničena.\n\nHráč může během hry změnit formu vlády – například fundamentalismus má nízkou údržbu jednotek, monarchie podporuje růst měst, demokracie generuje mnoho vědy, ale ztěžuje vedení války apod.\n\n\n"}
{"id": "696704", "url": "https://cs.wikipedia.org/wiki?curid=696704", "title": "Civilization", "text": "Civilization\n\nSid Meier's Civilization (v češtině zvaná \"Civilizace\" nebo \"Civilizace I\") je prvním dílem úspěšné série tahových strategických počítačových her typu 4X od společnosti MicroProse - viz Civilization (herní série). Byla vydána v roce 1991.\n\nPro svůj úspěch a oblíbenost měla velký vliv na podobu dalších strategických her. Vzniklo též několik jejích klonů, které převzaly většinu pravidel beze změny – například FreeCiv a C-evo.\n\nCivilizace má oproti jiným hrám široký záběr co do epochy, v níž se odehrává. Hra začíná v roce 4000 před n. l. a hráč postupně vynalézá mnoho desítek technologií, jako železo, psaní, jízdu na koni, později střelný prach, železnici a spalovací motor a nakonec tanky, jadernou energii a lety do vesmíru.\n\nHráč začíná s jednou jednotkou osadníků. Z nich postaví město, které produkuje vojenské jednotky a další osadníky, nebo též budovy zvyšující produktivitu města. Podstatou hry je úspěšně řídit říši a moudře rozdělit prostředky mezi armádu, vědu, rozvoj měst, průzkum, zabírání nových území apod.\n\nHráč se při hře setkává s jinými civilizacemi, které jsou řízené počítačem. S nimi může soupeřit o zabrání území, bojovat pomocí vojenských jednotek, vyjednávat mír, nebo spolupracovat (například výměnou technologií).\n\nZvítězit ve hře lze několika způsoby (některé jsou dostupné pouze v určitých verzích):\n\nKaždé město spravuje v závislosti na své velikosti jistý počet políček, které generují:\n\nRůzná pole generují různá množství výše uvedeného, například pastviny (\"grassland\") generují hodně jídla, lesy poskytují suroviny apod. Existují též bonusová políčka: například les se zvěří produkuje více jídla než běžný les.\n\nVýnos polí lze ovlivnit stavbou terénních úprav, například dolů a zavlažování, dále pak silnic a železnic, které navíc umožňují rychleji přepravovat jednotky.\n\nVe městech lze stavět jen to, co již bylo vynalezeno:\n\nObyvatelé města jsou na počátku hry nespokojení (až na daný počet, který závisí na obtížnosti hry a velikosti říše) a je nutné je změnit na spokojené nebo šťastné pomocí budov, vojenských jednotek ve městě, divů nebo luxusu. Pokud v některém městě je více nespokojených obyvatel než šťastných, dojde k revoltě a město přestane produkovat.\n\nPozemní jednotky se v zásadě dělí na obranné, těžké útočné a polní útočné. Každá jednotka má útočnou a obrannou sílu; výsledek souboje je ovlivněn řadou bonusů například za terén, za zkušenost jednotky, obránce dostává výhodu ve městě a v pevnosti apod.\n\nHráč může během hry změnit formu vlády - například despotismus má nízké náklady na údržbu vojenských jednotek, monarchie podporuje růst měst, demokracie generuje mnoho vědy, ale ztěžuje vedení války apod.\n\nBritský designér Francis Tresham vydal deskovou hru jménem Civilization pod svou společností Hartland Trefoil. Avalon Hill získal roku 1981 práva publikovat hru ve Spojených státech. \n\nPřed rokem 1990 byly nejméně 2 pokusy o vytvoření digitální verze Treshamovy hry Civilization. Danielle Bunten Berry plánovala začít pracovat v roce 1993 na hře po dokončení hry M.U.L.E. a znovu v roce 1995, po dokončení hry The Seven Cities of Gold v Electonic Arts. V roce 1983 se Bunten a producent Joe Ybarra poprvé rozhodli udělat hru Seven Cities of Gold. Úspěch Seven Cities of Gold v roce 1985 vedl k pokračování pod jménem Heart of Africa. Bunten se nikdy k Civilization nevrátila. Don Daglow, návrhář hry Utopia, první simulační hry, začal v roce 1987 pracovat na programování verze civilizationu. Projekt však zrušil protože mu byla nabídnuta vysoká pozice ve společnosti Brøderbund, a ke hře se již nikdy nevrátil.\n\n"}
{"id": "696705", "url": "https://cs.wikipedia.org/wiki?curid=696705", "title": "Grand Prix Německa 1997", "text": "Grand Prix Německa 1997\n\nGrand Prix Německa 1997 (LIX. Großer Mobil 1 Preis von Deutschland), 10. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 607. grand prix, se již tradičně odehrála na okruhu Hockenheimring.\n\n"}
{"id": "696706", "url": "https://cs.wikipedia.org/wiki?curid=696706", "title": "Grand Prix Velké Británie 1997", "text": "Grand Prix Velké Británie 1997\n\nGrand Prix Velké Británie 1997 (L Foster's British Grand Prix) devátý závod 48. ročníku mistrovství světa jezdců Formule 1 a 39. ročníku poháru konstruktérů, historicky již 606. Grand Prix, se uskutečnila na okruhu Silverstone.\n\n"}
{"id": "696707", "url": "https://cs.wikipedia.org/wiki?curid=696707", "title": "Grand Prix Francie 1997", "text": "Grand Prix Francie 1997\n\nGrand Prix Francie 1997 (LXXXIII Mobil 1 Grand Prix de France) osmý závod 48. ročníku mistrovství světa jezdců Formule 1 a 39. ročníku poháru konstruktérů, historicky již 605. grand prix, se uskutečnila na okruhu Circuit de Nevers Magny-Cours.\n\n"}
{"id": "696708", "url": "https://cs.wikipedia.org/wiki?curid=696708", "title": "Grand Prix Kanady 1997", "text": "Grand Prix Kanady 1997\n\nGrand Prix Kanady 1997 ( XXXV. Grand Prix Air Canada), 7. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 604. grand prix, se uskutečnila na okruhu Circuit Gilles Villeneuve.\n\n"}
{"id": "696710", "url": "https://cs.wikipedia.org/wiki?curid=696710", "title": "Ethiopian Airlines", "text": "Ethiopian Airlines\n\nEthiopian Airlines ( ), dříve \"Ethiopian Air Lines\", často zmiňované jen jako \"Ethiopian\", je hlavním leteckým dopravcem Etiopie. Společnost vlastní ze 100% stát. Ethiopian má hlavní základnu na Mezinárodním letišti Bole v Addis Abebě, odkud létá do 61 mezinárodních destinací a 17 tuzemských. Ethiopian Airlines létají do více destinací v Africe, než kterákoli jiná letecká společnost. Stejně tak je to jedna z mála ziskových společností v Subsaharské Africe, a jedna z nejrychleji rostoucích firem v oboru. Nákladní divize společnosti dostala na začátku roku 2011 ocenění \"The African Cargo Airline of the Year\".\n\nPodle hodnocení organizace Skytrax mají Ethiopian Airlines tři hvězdičky z pěti. Ethiopian jsou členem Asociace afrických aerolinií od roku 1968.\n\nPo osvobození Etiopie od italské okupace požádal císař Haile Selassie Američany, Brity a Francouze, aby mu pomohli vybudovat leteckou společnost, ve snaze o modernizaci země. Podle BBC News se císař snažil díky letecké společnosti smazat Etiopii image chudé země. Američané usoudili, že se země může stát důležitá pro letecký provoz v oblasti Rudého moře a rozhodli se císaři v jeho snahách pomoci.\n\nSpolečnost byla založena dne 21. prosince 1945 pod jménem \"Ethiopian Air Lines\", s pomocí aerolinek Transcontinental Air Transport a Western Air Express, které se později sloučily do TWA. Ethiopian spoléhaly na pracovní síly z Ameriky – piloty, techniky, administrativní pracovníky, a dokonce na generální manažery TWA. Teprve v roce 1971 byla společnost připravena na fungování bez zahraniční podpory. Od té doby zaměstnávají Ethiopian etiopský personál. Prvním ethiopským generálním manažerem společnosti byl plukovník Semret Medhane, který sloužil v této pozici v období let 1971–1975.\n\nPrvní let se uskutečnil 8. dubna 1946 z Addis Abeby přes Asmaru do Káhiry. Let byl uskutečněn jedním z pěti strojů Douglas C-47 Skytrain, které měla společnost zapůjčené od americké vlády. Tato trasa byla později využívaná jednou týdně pro pravidelné lety. Douglas C-47 Skytrain byly původně určeny pro vojenské účely, ale pro Ethiopian fungovaly v úpravě pro lety s pasažéry a nákladem. Proto bylo běžnou praxí, že v prvních letech fungování společnosti se náklad a pasažéři přepravovali v jedné neoddělené kabině.\n\nBrzy poté společnost zahájila lety do Adenu a Džíbútí, a stejně tak vnitrostátní lety do Jimmy. Na konci roku byly do flotily letadel zařazeny čtyři Douglas C-47 Skytrain a další tři v roce 1947. Na konci čtyřicátých let 20. století byly do sítě linek zařazeny města Bombaj, Nairobi a Port Sudan. Stejně tak začala firma poskytovat charterové lety do Džiddy v období Hadždž. V roce 1950 přibyly společnosti tři letadla Convair CV-240, jejichž úkolem byly lety na mezinárodních trasách. Dálkové linky do Frankfurtu byla zahájeny v roce 1957. V témže roce společnost zahájila provoz vlastního servisu. V roce 1958 bylo do flotily zařazeno letadlo Douglas DC-6, které bylo určeno pro dálkové lety.\n\nNa začátku šedesátých let přibyly mezi cílové destinace města Akra, Chartúm a Monrovia. Bylo také rozhodnuto o vybudování nového letiště, které mělo nahradit stávající letiště Lidetta. Důvodem byl plánovaný nákup typu Boeing 720 Jetliner, a stávající letiště bylo pro toto letadlo nevyhovující. Toto rozhodnutí znamenalo zrod Mezinárodního letiště Bole, kde má společnost až do současnosti své sídlo. Následně společnost začala létat také do Atén a Madridu. Roku 1965 se aerolinky staly akciovou společností, a také změnily název z Ethiopian Air Lines na Ethiopian Airlines.\n\nNa konci sedmdesátých let nahradil Boeing 720 ve flotile Boeing 727. Na začátku osmdesátých let se flotila rozrostla o stroj DHC-5 Buffalo.\n\nRoku 1996 společnost začala provozovat lety do Bankoku, Durbanu a Johannesburgu. Na konci devadesátých let přibyly města Kodaň, Maputo, New York a Washington, D.C.. Vypuknutí války mezi Etiopií a Eritreou v roce 1998 přerušilo lety do města Asmara.\n\nNa začátku roku 2000 začala Ethiopian Airlines s obnovou své flotily. Přibyly letouny Boeing 737, Boeing 767-300ER, v plánu je též nákup strojů Boeing 787 Dreamliner a Airbus A350-900.\n\nV září roku 2010 byly aerolinky oficiálně přizvány do letecké aliance Star Alliance. Společnost tak bude třicátým členem aliance a třetím z Afriky. Integrační proces do aliance bude probíhat přibližně 12 měsíců.\n\nČasopis \"The Economist\" uvedl aerolinky jako příklad vynikajících výsledků na konci roku 1987, ekonom Paul B. Henze v roce 2000 prohlásil, že Ethiopian Airlines jsou \"jednou z nejspolehlivějších a ziskových společností zemí třetího světa.\"\nV roce 2007 začala společnost poskytovat letecký výcvik a výcvik v údržbě pro účastníky z jiných afrických zemí – Čadu, Džibutska, Madagaskaru, Rwandě, Súdánu a Tanzanie. Další vzdělávací program podporoval společnost Kenya Airways, Air Zimbabwe, Bellview Airlines, Cape Verde Airlines a Air Madagascar.\n\nV roce 2005 představily aerolinky program \"Vision 2010\", jehož cílem bylo do roku 2010 zvýšit počet přepravených cestujících na 3 milióny ročně, zvýšit příjmy na 1 miliardu amerických dolarů a zaměstnávat 6 tisíc lidí. Ve fiskálním období 2007/2008 přepravila společnost 2,5 miliónu pasažérů a příjmy činily 900 miliónů amerických dolarů. Tento výsledek byl nejlepším výsledkem společnosti za celou její 64 letou historii a byl přičítán především agresivnímu marketingu a radikálnímu snižování nákladů.\n\nLetecká síť společnosti dnes zahrnuje 39 měst v Africe, 7 v Evropě a Americe, 14 na Středním východě a v Asii a také 17 v Etiopii. Podobně je na tom nákladní síť, která má 18 destinací v Africe, 5 na Středním východě a v Asii a 2 v Evropě.\nEthiopian byly oficiálně přizváni do Star Alliance dne 29. září 2010. Očekává se, že společnost se stane oficiálním členem aliance 30. září 2011. Ethiopian v současnosti spolupracuje s těmito aerolinkami (společnost z Star Alliance jsou označeny *): \n\nV květnu 2011 se flotila Ethiopian Airlines skládala z následujících letadel s průměrným stářím 9,8 let.\n\nV únoru 2005 Ethiopian Airlines oznámila předběžnou dohodu o nákupu 10 letadel Boeing 787 Dreamliner (5 jistých objednávek a 5 předběžných), a tak se stala první společností na africkém kontinentě s tímto typem letadla. 31. května 2005 Boeing oznámil, že aerolinky potvrdily objednávku všech 10 letadel. Nová letadla by měla být dodána v roce 2011. Společnost se také stala první v Africe, která využívá Boeing 777-200LR.\nZde je seznam letadel, které dříve sloužily v Ethiopian.\n\"Tento výčet nehod není kompletní\"\n\n"}
{"id": "696712", "url": "https://cs.wikipedia.org/wiki?curid=696712", "title": "Vilém Arnošt Sasko-Výmarsko-Eisenašský", "text": "Vilém Arnošt Sasko-Výmarsko-Eisenašský\n\nVilém Arnošt Sasko-Výmarsko-Eisenašský (\"Wilhelm Ernst Karl Alexander Friedrich Heinrich Bernhard Albert Georg Hermann\"; 10. červen 1876 – 24. duben 1923) byl v letech 1901 až 1918 poslední velkovévoda sasko-výmarsko-eisenašský. Pocházel z výmarské větve rodu Wettinů.\n\nByl nejstarším synem dědičného velkovévody Karla Augusta a jeho ženy Pavlíny. Následníkem trůnu se stal v roce 1894 po smrti otce.\n\nPodle ústavy nizozemského království byl Vilém Arnošt prvním v následnictví nizozemského trůnu po královně Vilemíně jako vnuk princezny Žofie Oranžsko-Nasavské, dcery Viléma II. V Nizozemsku byla na začátku 20. století z obava z německého vlivu či nějaké formy spojení s Německem popř. anexe. Proto se někteří právníci snažili změnit ústavu tak, aby byl Vilém Arnošt vyloučen z následnictví. Další možností bylo, že by si Vilém a jeho potomci museli v případě smrti královny Vilemíny vybrat mezi nizozemským a výmarsko-eisenašským trůnem. Problém vyřešilo narození princezny Juliány v roce 1909, což zmenšilo šance členů rodu Wettinů na nizozemský trůn. Novela nizozemské ústavy z roku 1922 je vyloučila z následnictví trůnu úplně jelikož ho omezila pouze na potomky královny Vilemíny.\n\n30. dubna 1903 se v Bückeburgu poprvé oženil, a to princeznou Karolínou z Reussu, dcerou knížete Jindřicha XXII. z Reussu. Manželství zůstalo bezdětné a skončilo smrtí Karolíny v roce 1905.\n\n21. ledna 1910 v Meiningenu se Vilém Ernst podruhé oženil s princeznou Feodorou Sasko-Meiningenskou. Měli spolu čtyři děti:\n"}
{"id": "696713", "url": "https://cs.wikipedia.org/wiki?curid=696713", "title": "Comarca", "text": "Comarca\n\nPojem comarca je tradiční název pro dílčí územní celky Španělska a Portugalska. Definice slova comarca dle Španělské královské akademie (REAL ACADEMIA ESPAÑOLA) je \"„División de territorio que comprende varias poblaciones“ – část území, které zahrnuje několik obcí\".\n\nV současnosti existují comarky i v Panamě (bývalá španělská kolonie) a Brazílii (bývalá portugalská kolonie). V Panamě představují comarky chráněné území indiánských kmenů, comarky v Brazílii rozdělují území státu na soudní obvody.\n\nComarca je výraz používaný výlučně na Pyrenejském poloostrově a státech, které byly v minulosti kolonizovány právě Španělskem či Portugalskem. Obdobný správní celek je v češtině okres, v němčině \"Bezirk\" resp. \"Kreis\", v angličtině \"county\" nebo \"district\" a ve francouzštině \"canton\".\n"}
{"id": "696726", "url": "https://cs.wikipedia.org/wiki?curid=696726", "title": "C-evo", "text": "C-evo\n\n\"C-evo\" (zkratka pro \"Civilization-Evolution\") je tahová strategická počítačová hra typu 4X napsaná v Delphi. Většinu návrhu i programování provedl Steffen Gerlach.\n\nC-evo je založena na počítačové hře Civilization II, ovšem se záměrem opravit některé slabé stránky této hry, včetně chování počítačem řízených civilizací.\n\nHra byla chválena jako jedna z nejlepších freewarových strategických her, zejména pro svoje silné AI moduly. \n\nAutor formuloval svůj záměr v šesti principech , kterým jsou pravidla podřízena. Tyto principy mj. říkají, že:\n\n\n\n\n\nZatímco v Civ II obtížnost ovlivňovala hlavně spokojenost obyvatel a \"podvádění\" počítače (který na nejvyšších obtížnostech produkoval více, než mu podle pravidel příslušelo), v C-evo je možno každému (lidskému i počítačovému) hráči nastavit jednu ze tří obtížností, takže má o čtvrtinu větší nebo naopak menší cenu za výzkum, výrobu i za jídlo k růstu města. Nejnižší obtížnost se tedy nastavuje tak, že hráč sobě vše zlevní a počítači vše zdraží.\n\nHra obsahuje takové rozhraní, aby kdokoli mohl napsat svůj AI modul. Hráč pak může zahájit hru s libovolným (i nulovým) počtem lidských hráčů nebo počítačem řízených AI modulů. Je tedy možno udělat i turnaj několika AI modulů proti sobě. Maximum hráčů je 15.\n\nStejně jako série Civilization, C-evo má oproti jiným hrám široký záběr co do epochy, v níž se odehrává. Hra začíná v roce 4000 před n.l. a hráč postupně vynalézá mnoho desítek technologií, jako železo, psaní, jízdu na koni, později střelný prach, železnici a spalovací motor a nakonec robotiku, jadernou energii a lety do vesmíru.\n\nHráč začíná s jedním městem. V něm produkuje budovy zvyšující produktivitu města, vojenské jednotky a osadníky, kteří mohou založit další města. Podstatou hry je úspěšně řídit říši a moudře rozdělit prostředky mezi armádu, vědu, rozvoj měst, průzkum, zabírání nových území apod.\n\nHráč se při hře setkává s jinými civilizacemi, které jsou řízené počítačem nebo jinými hráči. S nimi může soupeřit o zabrání území, bojovat pomocí vojenských jednotek, vyjednávat mír či spojenectví nebo spolupracovat (například výměnou technologií).\n\nVítězí hráč, který první postaví kosmickou loď, k čemuž je nutno mít pokročilé technologie a ovládat na mapě naleziště tří vzácných kovů (na většině map jsou od každého z nich dvě políčka). Prakticky se za vítězství považuje i eliminace ostatních hráčů, protože potom nemůže ve stavbě lodi hráči nic zabránit.\n\nKaždé město obdělává v závislosti na své velikosti jistý počet políček, které generují:\n\nRůzná pole generují různá množství výše uvedeného, například pastviny (grassland) generují hodně jídla, lesy poskytují suroviny apod. Existují též bonusová políčka, například les se zvěří produkuje více jídla, než běžný les.\n\nVýnos polí lze ovlivnit stavbou terénních úprav, například dolů a zavlažování, dále pak silnic a železnic, které navíc umožňují rychleji přepravovat jednotky.\n\nVe městech lze stavět jen to, co již bylo vynalezeno:\n\nSpokojenost obyvatel města je nutno udržovat na přijatelné úrovni, například stavbou příslušných budov.\n\nHráč může během hry změnit formu vlády – například monarchie podporuje růst měst, komunismus zvýší průmyslovou produkci, demokracie generuje mnoho vědy, ale ztěžuje vedení války apod.\n"}
{"id": "696727", "url": "https://cs.wikipedia.org/wiki?curid=696727", "title": "John Emerich Edward Dalberg-Acton", "text": "John Emerich Edward Dalberg-Acton\n\nJohn Emerich Edward Dalberg-Acton, 1. Baron Acton, KCVO (10. ledna 1834, Neapol – 19. června 1902, Tegernsee, Bavorsko) byl anglický liberální katolík, historik a novinář. V letech 1859-1866 byl poslancem Dolní sněmovny.\n\nJe znám výrokem \n\n\n"}
{"id": "696730", "url": "https://cs.wikipedia.org/wiki?curid=696730", "title": "Briliant", "text": "Briliant\n\nBriliant je diamant či jiný drahokam, vybroušený do zvláštní formy s mnoha ploškami tak, aby vynikl jeho lesk.\n\nBrilantový (od francouzštiny \"Brilliant\", „zářící, jasný“) je diamant s puncem výjimečnosti. Tyto dva pojmy „diamant“ a „briliantový“ se často mylně zaměňují: Diamant je nerost, materiál. Jako pravý briliant by měl být označen pouze kulatý diamant (round brilliant) s tímto brusem. Jiné kameny s tímto brusem by měly nanejvýše nést přívlastkové označení, například \"\"zirkon s brilantovým brusem\"\".\n\nBrilantový brus je znám asi od roku 1910, má celkem 56 (57) faset (plošek). Avšak autorem výpočtu moderního briliantového brusu je Marcel Tolkowski, který dokázal (v roce 1917) spočítat ideální sklon úhlů faset tak, aby se světlo procházející diamantem odráželo co nejlepším způsobem v celém barevném spektru a maximální intenzitě. Na dobře vybroušených briliantech je pak obdivován jejich tzv. \"\"černý plamen\"\", optický jev při pohledu přímo do vnitřku vrcholu, kolmo skrz základovou plochu: Uvnitř totiž vrchol zafunguje obráceně, jako kout, tedy jako reflektor.\n\nIdeální brus má:\n\nV obchodech se nejčastěji setkáte s kubickými zirkony (označeni CZ-cubic zirkonia). Jedná se o velmi dobrou napodobeninu pro šperkařské účely: za velmi přijatelnou cenu.\n\nDále je možné občas vidět tzv. syntetické diamanty – „moissanity“. Jsou jen těžko rozpoznatelné, ovšem jejich cena je podstatně nižší než pravých kamenů.\n\n"}
{"id": "696732", "url": "https://cs.wikipedia.org/wiki?curid=696732", "title": "Comarca de Acentejo", "text": "Comarca de Acentejo\n\nComarca de Acentejo je jednou z 8 comarec na španělském ostrově Tenerife. Nachází se na severu ostrova, je tvořena 5 obcemi a zaujímá 5,1% rozlohy ostrova. K 1. 1. 2010 zde žilo 7,1 % obyvatel Tenerife. \n"}
{"id": "696735", "url": "https://cs.wikipedia.org/wiki?curid=696735", "title": "Pavel Sibera", "text": "Pavel Sibera\n\nPavel Sibera (18. listopad 1962, Praha) je český rallyeový jezdec, účastník Mistrovství světa v rallye a dlouholetý pilot týmu Škoda Motorsport.\n\nPoprvé závodil v roce 1987 a v témže roce se účastnil i několika závodů Mistrovství světa v rallye 1987. Jeho navigátorem se stal Petr Gross. S vozem Škoda 130 LR skončili na RAC Rallye 1987 na 27. pozici. V sezonách 1989 až 1994 startoval s vozem Škoda Favorit 136 L/A Rallye. Na Acropolis rallye 1994 a v Portugalsku dojel desátý a dopomohl tak týmu k zisku titulu Mistra světa mezi týmy. V sezonách 1995 a 1996 nasazoval tým vůz Škoda Felicia Kit Car. V průběhu sezony 1997 tým přešel na vůz Škoda Octavia Kit Car. V sezoně Mistrovství světa v rallye 1999 pak startoval na několika soutěžích s Octávií WRC. Ve stejném roce se stal i vicemistrem Evropy\n"}
{"id": "696736", "url": "https://cs.wikipedia.org/wiki?curid=696736", "title": "Vlnatka krvavá", "text": "Vlnatka krvavá\n\nVlnatka krvavá (\"Eriosoma lanigerum\") je mšice poškozující rostliny sáním na listech a letorostech. Vlnatka krvavá je řazena do čeledě mšicovití (\"Aphididae\"), řádu polokřídlí (\"Hemiptera\"). Při přemnožení způsobuje deformace koruny, plodů, zmenšení velikosti plodů, a poškození vlnatkou krvavou významně podporuje sekundární infekce houbami (např. nektriová rakovina).\n\nPodle Biolib je pro patogena s označením vlnatka krvavá (\"Eriosoma lanigerum\") používáno více rozdílných názvů, například \"Aphis lanigera\" nebo \"Aphis lanigerum\".\n\nNěkdy je pro patogena vlnatka krvavá (\"Eriosoma lanigerum\") používáno označení mšice krvavá\n\nEvropa, Severní Amerika\n\nBěžný druh.\n\nBezkřídlé formy jsou velké asi 1,7 až 1,9 mm. Barva těla kolísá od rezavé k červenavě hnědé, narudlé až fialově červené. Tělo je pokryto voskovými vlákny. Okřídlené mšice jsou hnědočervené nebo narudlé. Samci jsou drobní.\n\nV létě na větvích a na starém dřevě jabloní husté bílé vločkovité povlaky. Povlaky pokrývají kolonie tmavých mšic. Po rozmáčknutí bílého chumáče se vytvoří červená „krvavá“ hmota. Na větvích a kořenech sání způsobuje deformace, rozmanitě utvářené nádorky. Pletiva se deformují a praskají, tvoří se množství mladých výhonů z adventivních pupenů, větve odumírají.\n\nPřezimují nymfy v prasklinách borky na kmeni. Při sání se vyvíjí v bezkřídlé formy, během roku mají 10 generací. V červnu se vyvíjí okřídlení jedinci a přelétají na další stromy.\n\nParky, sady, zahrady\n\n\nOkřídlení jedinci, pasivně transportem jedinců na oděvu nebo s částmi rostlin.\n\nPři chemickém ošetření se doporučuje používat pouze selektivní insekticidy šetřící užitečný hmyz a vůbec obecně podporovat predátory a parazity. Přemnožení může být omezeno řezem.\n\nZimní postřiky.\n\nDoporučuje se do postřikové kapaliny přidat smáčedlo. Jabloně musí být přípravkem dokonale ošetřeny.\n\nJsou-li k dispozici plynové komory, je doporučena dezinfekce sazenic kyanovodíkem (kyanizací) nebo sirouhlíkem. \n\nDobrých výsledků v boji proti mšici krvavé bylo údajně dosaženo biologickým způsobem boje. V sadech napadených mšicí krvavou byly rozmnožovány na této mšici parazitující lumčíci – vosička (\"Aphleinus mali\"), který klade vajíčka do těla mšice. \n\nJakékoliv rány na jabloních mají být ošetřeny.\n\n"}
{"id": "696737", "url": "https://cs.wikipedia.org/wiki?curid=696737", "title": "Milking the Goatmachine", "text": "Milking the Goatmachine\n\nMilking the Goatmachine je německá kapela, jež funguje od roku 2008. Hrají death metal až deathgrind. Všichni členové kapely nosí kozí masky.\n\nKapelu založili Goatleeb Udder (bicí a zpěv) a Goatfreed Udder (sólová kytara), k nimž se během chvíle přidal ještě baskytarista Lazarus Hoove a druhý kytarista, jehož jméno nezveřejnili. V roce 2011 opustil MTGoatmachine neznámý kytarista a nahradil ho Tony Goatana, jenž jako jediný z kapely hraje v masce vlka. V roce 2011 se účastní mnoha velkých festivalů včetně českého Open air Metalfestu a slovinského Metalcampu. Kapela nahrává pod velkou německou firmou Nuclear Blast Europe.\n\n\nNahráli zatím 4 oficiální videoklipy k písničkám:\n\nMezi neoficiální videoklipy patří písnička \"Like a Goatmachine\" (Seven… a Dinner for One) a \"Bingo Bongo – I don't want to leave the Congo\".\n\n"}
{"id": "696741", "url": "https://cs.wikipedia.org/wiki?curid=696741", "title": "Šatlava v České Lípě", "text": "Šatlava v České Lípě\n\nŠatlava v České Lípě, resp. Archeologické muzeum Českolipska - Šatlava je název nové pobočky Vlastivědného muzea a galerie v České Lípě. Zrekonstruovaná, památkově chráněná budova bývala městskou šatlavou – věznicí, dnes je zde archeologická pobočka muzea a v přízemí velké výstavní prostory.\n\nPřesné datum postavení objektu známo není, průkazný je zápis z roku 1785. O českolipském vězení je záznam již z roku 1572, ovšem není známo, zda bylo v této budově. Ulička u tehdejších hradeb se jmenovala Stockhausgasse, česky Vězeňská ulice. Vězení zde existovalo až do roku 1935.\n\nPro záchranu chátrajícího objektu byl vypracován projekt \"Vybudování archeologického muzea pro Českolipsko\", podařilo se získat dotaci z Libereckého kraje a z \"Evropského fondu pro regionální rozvoj\" Evropské unie, část finančních prostředků věnovalo město. Celková rekonstrukce byla provedena v letech 2009 a 2010.\nSlavnostní otevření objektu bylo 22. února 2011.\nBudova je zapsaná v celostátním registru kulturních památek pod číslem 27882/5-2795.\n\nBěhem dostavby objektu ve Vězeňské ulici 189 se do upraveného podkroví přestěhovalo z hlavní budovy v klášterním areálu archeologické pracoviště Vlastivědného muzea a galerie v České Lípě (příspěvková organizace Libereckého kraje) spolu s částí depozit. Vedoucím pobočky je Vladimír Peša, Ph.D.\n\nV přízemí bývalé šatlavy je řada propojených místností, kde byly instalovány zpravidla v zasklených panelech jednotlivé expozice nejen z Českolipska. Je zde zajištěn průvodce návštěvníků a instalován infobox s dotykovou obrazovkou. Malá výstavní část (kout) je věnována i šatlavě, tedy středověkému vězení a českolipskému katu. Je zde velká speleoarcheologická expozice z jeskyní a převisů Čech, Moravy a Slezska.\n\nMuzeum je pro veřejnost otevřeno od dubna do konce října, v čase 9:00 - 12:00 a 13.00 - 17:00 hod. V květnu až září jsou expozice zpřístupněny denně kromě pondělí, mimo sezonu probíhají prohlídky pouze v sobotu a neděli. Pobočka je otevřená také ve dnech státních svátků. Fotografování je povoleno jen za poplatek a pro soukromou potřebu.\n\nMuzeum se stalo členem Asociace muzeí a galerií České republiky.\n\n\n"}
{"id": "696743", "url": "https://cs.wikipedia.org/wiki?curid=696743", "title": "Arnošt Habsburský", "text": "Arnošt Habsburský\n\nArnošt Habsburský (15. července 1553 Vídeň – 12. února 1595 Brusel) byl rakouský arcivévoda, syn císaře Maxmiliána II. a jeho manželky španělské infantky Marie Španělské.\n\nNarodil se jako druhý přeživší syn svých rodičů. Vychováván byl od deseti let se svým o rok starším bratrem Rudolfem (pozdější císař Rudolf II.) na dvoře svého strýce, španělského krále Filipa II. v Madridu. Zde byl položen základ jeho pevné katolické víry i celoživotního blízkého vztahu se starším bratrem, který mu jako jedinému ze svých bratří plně důvěřoval. Jako mladší syn ovšem neměl nárok na nástupnictví, a proto dvakrát, v letech 1573 a 1587, byl kandidátem na polský trůn; v roce 1592 dostal od polského krále Zikmunda III. nabídku přijetí polské koruny, ani tentokrát však neuspěl.\n\nOtec nicméně využíval jeho služeb v politické oblasti, např. v roce 1574 předsedal jako zástupce Maxmiliána II. a Rudolfa českému sněmu.\n\nOd roku 1576 vládl v Rakouském arcivévodství, kde prováděl protireformaci. V roce 1590, po smrti své strýce Karla II. Štýrského byl jmenován guvernérem regentem Vnitřních Rakous po dobu neplnoletosti svého bratrance Ferdinanda II. Štýrského a jeho poručníkem. V roce 1592 utrpěl v Uhrách porážku v boji s Turky. V tomtéž roce mu svěřil král Filip II. Španělský vládu ve Španělském Nizozemí; do Bruselu však dorazil Arnošt až v roce 1594. Místodržitelem zde byl velmi krátce a neměl valného politického významu, neboť již v roce 1595 zemřel, aniž stačil splnit očekávání, která do něj král vkládal.\n\nPřesto je jeho působení zde pro dějiny Habsburků významné. Pozornost vzdělaného a uměnímilovného arcivévody zde totiž upoutal malíř Pieter Brueghel a on jej doporučil svému bratrovi Rudolfovi, vášnivému sběrateli umění; to položilo základy sbírky Breughelových děl v Uměleckohistorickém muzeu ve Vídni.\n\nArnošt Habsburský se nikdy neoženil a neměl legitimní potomky. Zemřel ve dvaačtyřiceti letech v roce 1595 v Bruselu, kde byl v katedrále sv. Michaela archanděla a sv. Guduly i pohřben.\n\n\n"}
{"id": "696745", "url": "https://cs.wikipedia.org/wiki?curid=696745", "title": "Quine (program)", "text": "Quine (program)\n\nQuine () je počítačový program, který bez jakéhokoliv vstupu vypíše svůj vlastní zdrojový kód. Takovéto programy často používají řízení překladače, nebo jednoduché manipulace přímo se zdrojovými soubory, pokud se jedná o interpretované jazyky. Název \"quine\" pochází z knihy Gödel, Escher, Bach od amerického akademika Douglase Hofstadtera, jako pocta americkému filozofovi W. V. Quinovi.\n\nQuine v jazyce C může vypadat takto:\n\nNásledující zdrojový kód v jazyce PHP demonstruje jednoduchý přístup interpretovaného jazyka:\n\nFunkce file_get_contents vypisuje obsah souboru a konstanta __FILE__ obsahuje název souboru právě zpracovávaného skriptu.\n\nJako multiquine jsou označovány programy, které vypisují zdrojový kód v jiném programovacím jazyce a tento pak vypisuje zdrojový kód původního programu. Přitom mezijazyků může být více.\n\n\n"}
{"id": "696751", "url": "https://cs.wikipedia.org/wiki?curid=696751", "title": "Azorská rallye 2010", "text": "Azorská rallye 2010\n\nAzorská rallye 2010 byla sedmou soutěží šampionátu Intercontinental Rally Challenge 2010. Vyhrál zde Bruno Magalhães s vozem Peugeot 207 S2000. Soutěž měla 19 rychlostních zkoušek o délce 226,3 km. Povrch tratě je šotolinový.\n\nShakedown vyhrál Kris Meeke s Peugeotem. Hned od první zkoušky se pořadí neustále měnilo. Po první sekci, která obsahovala tři testy vedl Juho Hänninen s vozem Škoda Fabia S2000, o druhé místo se dělil Andreas Mikkelsen s Magalhaesem a čtvrtý byl Jan Kopecký. V úvodu druhé etapy měl Hänninen defekt a propadl se na čtvrtou pozici. Na první se posunul Magalhaes. V dalším testu vyhrál Kopecký, který se dostal na druhé místo. Hänninen se postupně probojoval na třetí a Meeke na čtvrtou pozici. Mikkelsen měl problémy a propadl se. V poslední sekci tří testů Hänninen dvakrát vyhrál a posunul se na druhé místo těsně za Magalhaese. Třetí byl Kopecký, čtvrtý Mikkelsen a pátý Meeke. \n\nÚvodní test třetí etapy vyhrává Hänninen a dělí se o první průběžné místo s Magalhasem. Kopecký drží třetí místo, Meeke se posunul na čtvrté před Mikkelsena, který měl střet s dobytkem. Hänninen pak získává první místo a navyšuje svůj náskok. Za ním jsou Magalhaes, Kopecký, Meeke a Mikkelsen. V předposledním testu měl ale Hänninen defekt a klesl na čtvrté místo. Magalhaes zůstal druhý, když jej předstihl Kopecký. Kopecký ale v posledním testu havaroval a ze soutěže odstoupil. Magalhaes tak zvítězil před Meekem a Hänninenem.\n\n"}
{"id": "696752", "url": "https://cs.wikipedia.org/wiki?curid=696752", "title": "Puebla de la Calzada", "text": "Puebla de la Calzada\n\nPuebla de la Calzada je španělská obec situovaná v provincii Badajoz (autonomní společenství Extremadura).\n\nObec je vzdálena 2,4 km od města Montijo, 33 km od Méridy a 37 km od města Badajoz. Patří do okresu Tierra de Mérida - Vegas Bajas a soudního okresu Montijo. Obcí prochází silnice EX-209 a EX-328.\n\nV roce 1834 se obec stává součástí soudního okresu Mérida. V roce 1842 čítala obec 510 usedlostí a 1980 obyvatel.\n"}
{"id": "696756", "url": "https://cs.wikipedia.org/wiki?curid=696756", "title": "Bernard III. Sasko-Meiningenský", "text": "Bernard III. Sasko-Meiningenský\n\nBernard III. Sasko-Meiningenský (\"Bernhard Friedrich Wilhelm Albrecht Georg\"; 1. duben 1851 – 16. leden 1928) byl v letech 1914 až 1918 posledním vévodou sasko-meiningenským. Pocházel z meiningenské větve rodu Wettinů.\n\nByl nejstarším synem vévody Jiřího II. a jeho ženy Šarloty Bedřišky. Bernard měl sestru Marii Alžbětu a několik nevlastních bratrů z otcova druhého manželství.\n\n18. ledna 1878 se v Berlíně oženil s princeznou Šarlotou Pruskou, dcerou císaře Fridricha III., pár spolu měl jedinou ceru:\n\n"}
{"id": "696759", "url": "https://cs.wikipedia.org/wiki?curid=696759", "title": "Soumrak mrtvých", "text": "Soumrak mrtvých\n\nSoumrak mrtvých je britsko-francouzský filmový horor podobný americkému filmu \"Úsvit mrtvých\". V hlavních rolích vystupují Simon Pegg, Nick Frost a Kate Ashfieldová. Soumrak mrtvých je na rozdíl od většiny hororů zábavný, místy i vtipný. Film byl magazínem \"Skylink\" označen za 8. nejlepší horor všech dob, magazín Time ho zařadil mezi svých Top25 hororů a George A. Romero dokonce Soumrak mrtvých označil za svůj nejoblíbenější zombie film.\n\nShaun je hospodský povaleč, co se jen hádá a pije. Zajde to tak daleko, že ho nechá jeho přítelkyně Liz a on se rozhodne svůj život od základu změnit. Do toho se ale probudí mrtví a on musí prchnout se svým věrným kamarádem Edem, svou matkou, Liz a dalšími lidmi do Winchesterské hospody, kde se mohou zombiím ubránit. Jenže nastanou problémy s tím, že se v ně změní skoro všichni, co Shaun zná, dokonce i jeho matka. Ukryjí se v hospodě, odkud ale není úniku. Zombie se dostanou dovnitř a zabijí všechny kromě Eda, Shauna a Liz. Ed je smrtelně zraněn, ale bojuje až do smrti. Shaun s Liz utečou z hospody a tam je zachrání vojáci. Shaun a Liz se vezmou a Shaun s sebou domů vezme i Eda, ze kterého se stal zombík. Ostatní přeživší zombie jsou zajaty a využity na práci nebo jiné prospěšné činnosti.\n\n\n"}
{"id": "696762", "url": "https://cs.wikipedia.org/wiki?curid=696762", "title": "Toyota Auris", "text": "Toyota Auris\n\nToyota Auris je tří- nebo pětidveřový hatchback nižší střední třídy, který od roku 2007 vyrábí japonská automobilka Toyota. Jeho předchůdcem byl vůz Toyota Corolla v karosářské verzi hatchback. S typem Corolla E150 sdílí shodnou platformu.\n\n\nVšechna kola pohání šestnáctiventilový řadový čtyřválec OHC Toyota 3SGE o objemu 1998 cm. Motor má výkon 260 koní a točivý moment 240 Nm. Všechny tři diferenciály jsou mechanické. Šestistupňová sekvenční převodovka je od firmy Sagev. Hmotnost vozu je kolem 1200 kg. Na rozdíl od typu Corolla S2000 se u typu Auris S2000 na vývoji podílel i tovární tým Toyota Motorsport. Vůz je určen zejména pro závody v jihoafrickém šampionátu.\n"}
{"id": "696765", "url": "https://cs.wikipedia.org/wiki?curid=696765", "title": "Apoštolský exarchát v České republice", "text": "Apoštolský exarchát v České republice\n\nApoštolský exarchát v České republice byl zřízen bulou papeže Jana Pavla II. ze dne 13. března 1996 pro katolíky řeckokatolického (byzantského) obřadu, a to oddělením od prešovské řeckokatolické eparchie. Zahrnuje celé území České republiky a skládá se z jednadvaceti farností v sedmi děkanátech s 25 kněžími; jeho sídlo je v Praze. Současným apoštolským exarchou je Jeho Přeosvícenost vladyka Mons. ThDr. RNDr. Ladislav Hučko, protosyncelem (generálním vikářem) Mons. Mgr. Milan Hanuš. Hlavním chrámem exarchátu je pražská katedrála svatého Klimenta.\n\n\n\n"}
{"id": "696766", "url": "https://cs.wikipedia.org/wiki?curid=696766", "title": "Comarca de Teno", "text": "Comarca de Teno\n\nComarca de Teno (alternativně též „comarca de Daute“ nebo „comarca de Isla Baja“) je jednou z 8 comarec na španělském ostrově Tenerife. Nachází se na západě ostrova, je tvořena 4 obcemi a zaujímá 7,1 % rozlohy ostrova. K 1.1.2010 zde žilo 2,07 % obyvatel Tenerife. \n"}
{"id": "696767", "url": "https://cs.wikipedia.org/wiki?curid=696767", "title": "Detrit", "text": "Detrit\n\nJako detrit je v biologii, ekologii či pedologii označována jakákoli forma neživé organické hmoty, včetně různých rostlinných tkání (například spadané listy, odumřelé kořeny, mrtvé dřevo, pyl, nektar, vodní makrofyty a řasy, rostlinné kleje), živočišné tkáně (mršiny), odumřelé mikroorganismy, fekálie (exkrementy a exudáty), organické části půdy a extracelulární matrix.\n\nV ekologii je tento termín často používán v širším smyslu než v pedologii.\n\nV detritu se nacházejí skupiny mikroorganismů, které fungují jako dekompozitory materiálu. Živočichové živící se detritem se nazývají detritofágové a patří mezi rozkladače.\n\n"}
{"id": "696769", "url": "https://cs.wikipedia.org/wiki?curid=696769", "title": "Mustang (království)", "text": "Mustang (království)\n\nMustang (někdy také \"Mastang\" nebo \"Mantang\", v domorodém jazyce \"Lo\") je oblast v pohoří Himálaj, donedávna polosamostatné království. Má rozlohu necelých 3000 km² a zhruba 15 000 obyvatel. Hlavním městem je Lo Manthang.\n\nMustang leží pod horou Annapurna na severu Nepálu, kde tvoří výrazný výběžek obklopený územím Tibetu. Dříve byl Mustang větší - dnes se pod tímto názvem rozumí pouze tzv. Horní Mustang, zatímco Dolní Mustang byl zcela ponepálštěn. Mustang je náhorní plošina ležící ve výšce přes 3000  m n. m.. Nejvyšší horou je Khamdžung Himal se 6700 m. Většina obyvatel žije v údolí řeky Kali Gandaki, která tvoří páteř země. Mustang se vyznačuje velmi drsným a suchým klimatem.\n\nPřes území Mustangu od pradávna putovaly z Tibetu do Indie karavany se solí, která byla těžena v solných jezerech na Tibetské náhorní plošině. Proto zde již v raném středověku existovala řada menších království. Ta se podařilo sjednotit ve 14. století králi Ame Pálovi, který sídlil v Carangu. Za jeho nástupců se královské sídlo přemístilo do Lo Manthangu. Království si zachovalo nezávislost díky své izolovanosti i díky skvělé obchodní taktice. Při tibetsko-nepálské válce v roce 1790 se zdejší král rozhodl přidat na stranu Nepálu - od té doby je Mustang uváděn jako součást této země, i když si uchoval značnou suverenitu i po posledním sjednocení v roce 1958. První cizinci směli království navštívit až v roce 1951. Konkrétnější poznatky o Mustangu přinesl až v 70. letech francouzský cestovatel Michel Peissel, který jako první obdržel povolení k delšímu pobytu a ke vstupu do hlavního města. V šedesátých letech obsadil Mustang bojovný kmen Khamů, který uprchl z Tibetu a proměnil oblast v základnu ozbrojeného odporu proti čínské okupaci. Situace se uklidnila v 70. letech, poté začala nepálská vláda provozovat kontrolovanou turistiku - do Mustangu byl vpuštěn omezený počet cizinců, pokud složili poplatek 700 dolarů na týden a měli s sebou doprovod, který dohlížel, aby návštěvníci nijak nenarušovali místní tradiční způsob života. Po přijetí nepálské republikánské ústavy v říjnu 2008 byla mustangská autonomie zrušena a panovník Jigme Palbar Bista, který je pětadvacátým mustangským králem v přímé linii Ame Pála, si ponechal pouze ceremoniální funkce. Obyvatelé Mustangu jsou etničtí Tibeťané a vyznávají buddhismus.\n\nJedním z prvních návštěvníků Mustangu byl francouzský dobrodruh Michel Peissel, který život v zemi popsal v knize \"Tajemný Mustang\". Slovenský režisér Pavol Barabáš natočil v roce 2001 o Mustangu dokumentární film.\n\n\n"}
{"id": "696770", "url": "https://cs.wikipedia.org/wiki?curid=696770", "title": "Comarca de Icod", "text": "Comarca de Icod\n\nComarca de Icod (alternativně též „comarca de Daute“) je jednou z osmi comarec na španělském ostrově Tenerife. Nachází se na západě ostrova, je tvořena třemi obcemi a zaujímá 6,90 % rozlohy ostrova. K 1. lednu 2010 zde žilo 3,83 % obyvatel Tenerife. \n"}
{"id": "696772", "url": "https://cs.wikipedia.org/wiki?curid=696772", "title": "Nathalia Ramosová", "text": "Nathalia Ramosová\n\nNathalia Ramosová (* 3. července 1992 v Madridu) je americká herečka a zpěvačka hispánského původu. Ve filmu Bratz se podílela na soundtracku a její hlas byl použit i ve hře Bratz. Vystupuje v seriálu House of Anubis (Záhada Anubisova domu), kde hraje hlavní roli, Ninu Martinovou, americkou dívku, která se přestěhuje do Anglie, aby nastoupila do tajemné internátní školy v Anubisově domě.\n"}
{"id": "696773", "url": "https://cs.wikipedia.org/wiki?curid=696773", "title": "Paolo Ruffini", "text": "Paolo Ruffini\n\nPaolo Ruffini (22. září 1765 Valentano – 10. května 1822 Modena) byl italský matematik a filosof.\n\nDo roku 1788 získal univerzitní tituly ve filosofii, medicíně a matematice. Mezi jeho úspěchy patří např. nedokončený důkaz Abelův-Ruffiniho teorém) o nemožnosti řešení kvintických a vyšších rovnic odmocninami (1799). Zabýval se také teorií grup, pravděpodobností a kvadraturou kruhu.\n\n"}
{"id": "696805", "url": "https://cs.wikipedia.org/wiki?curid=696805", "title": "Comarca Valle de La Orotava", "text": "Comarca Valle de La Orotava\n\nComarca Valle de La Orotava je jednou z 8 comarec na španělském ostrově Tenerife. Nachází se v centrální části ostrova, je tvořena 3 obcemi a zaujímá 13,42 % rozlohy ostrova. K 1.1.2010 zde žilo 12,3 % obyvatel Tenerife. \n"}
{"id": "696822", "url": "https://cs.wikipedia.org/wiki?curid=696822", "title": "Conquest (Saskatchewan)", "text": "Conquest (Saskatchewan)\n\nConquest je vesnice ve středním Saskatchewanu, v Kanadě. Podle kanadského sčítání lidu z roku 2006 měl 167 obyvatel. Vesnice je sídlem venkovské municipality Fertile Valley. Do Conquestu byl situován film z roku 1998 \"Conquest\".\n\nPodle údajů ze sčítání lidu z roku 2006 měl Conquest 167 obyvatel žijících v 85 příbytcích, od roku 2001 došlo k nárůstu o 2.5%.\n\n\n"}
{"id": "696825", "url": "https://cs.wikipedia.org/wiki?curid=696825", "title": "Masakr na Whitmanově misii", "text": "Masakr na Whitmanově misii\n\nMasakr na Whitmanově misii (\"angl. Whitman massacre\") byla vražda amerických misionářů Marcuse a Narcissy Whitmanových, která se odehrála 29. listopadu 1847 na jejich misii v nynějším státě Washington, nedaleko dnešního města Walla Walla. Na vraždě se podíleli členové kmenů Kajusů a Umatillů, kteří zabili kromě dvou misionářů dalších dvanáct lidí. Jedná se o jednu z nejneslavněji známých částí období kolonizace Severozápadu, která vyústila z nepřátelské interakce mezi obyvateli Whitmanovy misie, kteří vedli do zdejších míst první vůz s osadníky po Oregonské stezce, a původními obyvateli.\n\nMasakr je obvykle přičítán zčásti kulturnímu sportu mezi bílými osadníky a Indiány a zčásti Whitmanově neschopnosti zastavit spalničkovou epidemii, která zabila mnoho Indiánů. Protože Whitman byl lékař, Indiáni mu přisuzovali zodpovědnost za úmrtí svých přátel. Incident zůstává nadále kontroverzní dodnes - někteří mají Whitmany za pionýrské hrdiny oblasti, jiní je považují za osadníky, kteří chtěli rozšířit své náboženství mezi Indiány, a možná vypustili spalničkovou epidemii za tímto účelem úmyslně. Po masakru vypukla Kajuská válka.\n\nV roce 1836 překročili Marcus Whitman, Reverend Henry Spalding a jejich manželky Skalnaté hory, čímž se právě jejich ženy staly prvními bílými Američankami, které pohoří překročily. S pomocí doktora Johna McLoughlina, ale proti jeho radě, se usadili na místě zvaném Waiilatpu, nedaleko pevnosti Fort Walla Walla, jen deset kilometrů od dnešního města Walla Walla. \n\nKajusové a Umatillové, kteří byli zapleteni do masakru, dříve bydleli ve Waiilatpu, zatímco v roce 1847 byl jedním z mnoha příchozích osadníků Joe Lewis, který, rozhořčený ze špatného zacházení s lidmi na východě, se snažil rozšířit mezi Kajusy nespokojenost, což mu mělo vytvořit situaci, kterou měl využít k vykradení Whitmanovy misie. Kajusům řekl, že doktor Whitman, který se je ve skutečnosti snažil léčit proti spalničkám, je vůbec neléčí, ale naopak se snaží je otrávit. Obvyklým zvykem Indiánských kmenů žijících na Columbijské náhorní plošině bylo v případě neúspěchu léčícího doktora nebo šamana v pomstě zabít. Pravděpodobně tedy Kajusové a Umatillové považovali Whitmana za zodpovědného za úmrtí mnoha členů jejich kmenů, a tak ho podle zvyků zabili.\n\nDalšími faktory, které mohly přispět k masakru, byla propuknutí cholery, konflikty mezi protestanskými misionáři a místními katolickými knězi, vztek Indiánů kvůli misionářské snaze o změnu jejich životního stylu a víry a zabití syna náčelníka kmene Walla Wallů. Někteří protikatoličtí duchovní, včetně Reverenda Henryho Spaldinga tvrdili, že právě katolíci řekli Kajusům o Whitmanově vině na epidemii, a že je přiměli misii atakovat. Jejich motivací bylo také přebrání Whitmanovy protestantské stanice, kterou jim odmítl prodat. Mezi obviněné kněze pak tito duchovní řadili Pierre-Jeana de Smeta, Jeana-Baptista Brouilleta a Josepha Catalda.\n\nJedním z faktorů, které později uvedli Kajusové, byla špatná zkušenost s bílými osadníky v Kalifornii. John Sutter je kdysi přijal skupinu Kajusů, aby šli s ním bojovat do Sacramenta proti Mexičanům a slíbil jim zato žold v běžné výši. Místo toho ale dostali pouze stvrzenky, které měli být vyplaceny po federálním schválení (což se dvanáct let po boji stalo). Vzteklí Kajusové při cestě zpět do Oregonu přepadávali ranče chovající dobytek.\n\n29. listopadu 1847 zaútočili Tiloukaikt, Tomahas, Kiamsumpkin, Iaiachalakis a Klokomas, rozzuření po Lewisově výpovědi, na misii. Doktor Whitman byl roztrhán a změněn k nepoznání. Přes svá smrtelná zranění přežíval ještě několik hodin po útoku, i když většinou v bezvědomí. Narcissu střelil do hrudi Joe Lewis, ale zemřela až po několika střelách, které ji našly poté, co si vyprosila odchod z domu. Kromě Marcuse a Narcissy Whitmanových mezi zavražděné patřili Andrew Rogers, Jacob Hoffman, L. W. Saunders, Walter Marsh, John Sager, Francisco Sager, Nathan Kimball, Isaac Gilliland, James Young, Crocket Bewley a Amos Sales. Truhlář Peter Hall dovedl utéci masakru do pevnosti Fort Walla Walla, kde spustil poplach. Odtamtud se chtěl dostat do střediska Fort Vancouver, ale po cestě se buď utopil v řece Columbii, nebo byl chycen a zabit. Indiánský náčelník zvaný „Vousáč“ chtěl masakr zastavit, ale neuspěl. Po cestě domů na koni pouze plakal.\n\nDalších 54 žen a dětí bylo drženo za účelem výkupného, mezi nimi byla také dcera Jima Bridgera a pět přeživších sirotků Sagerů. Někteří vězni při věznění zemřeli, včetně Helen Mar Meek a Hanny Louise Sager, které se staly oběťmi spalničkové epidemie. Dcera Henryho a Elizy Spaldingových byla na misii v době masakru, k rodičům ji vrátil Peter Skene Ogden ze Společnosti Hudsonova zálivu. Měsíc po masakru, 29. prosince 1847 zařídil Ogden výměnu 49 vězňů za 62 přikrývek, 63 bavlněných košil, 12 pušek, 600 zásobníků s náboji, 3 kilogramy tabáku a 12 křesacích kamenů. Výkupné v podobě peněz Společnost vůbec ani nenabídla.\n\nO několik později, když vypukla Kajuská válka, bílí osadníci zjistili, že záležitost stále není vyřešena. Nový guvernér, generál Mitchell Lambertsen, požadoval vydání těch, kteří masakr provedli. Náčelník kmene Kajusů ale vysvětloval, proč na misii zaútočili, a že válka samotná je obrala o mnohem více lidí než masakr, ale jeho vysvětlení nebylo přijato. \n\nPozději ale kmenoví vůdci Tiloukaikt a Tomahas, společně s dalšími třemi muži, svolili k vydání do Oregon City, tehdejšího hlavního města Oregonu, kde měli být souzeni pro vraždu. Oregonskému nejvyššímu soudu zasedal soudce Orville C. Pratt a advokát Amory Holbrook byl žalobcem. U soudu Indiáni vypověděli, že je kmenovým právem zabít lékaře, který léčil špatně, ale po dlouhém procesu je předseda poroty Hiram Straight uznal za vinné. Nový šerif teritoria Joseph Meek, který hledal pomstu za smrt jeho dcery Helen, se také soudu zúčastnil. Rozhodnutí bylo kontroverzní, jelikož svědci, kteří proti Indiánům svědčili, pravděpodobně nebyli při masakru přítomni. 3. června 1850 bylo pět Indiánů veřejně oběšeno za účast v masakru Isaacem Keelem. \n\nMasakr také urychlil vytvoření Oregonského teritoria, jelikož šokoval Kongres.\n"}
{"id": "696835", "url": "https://cs.wikipedia.org/wiki?curid=696835", "title": "Bringing It All Back Home", "text": "Bringing It All Back Home\n\nBringing It All Back Home je páté studiové album amerického folk rockového písničkáře Boba Dylana, vydané v roce 1965 u Columbia Records. Album produkoval Tom Wilson.\n\n"}
{"id": "696839", "url": "https://cs.wikipedia.org/wiki?curid=696839", "title": "Michael Třeštík", "text": "Michael Třeštík\n\nMichael Třeštík (* 18. září 1947, Praha, Československo) je český prozaik, architekt, publicista, vydavatel a dokumentarista. Je ženatý s režisérkou dokumentárních filmů Helenou Třeštíkovou.\n\nJeho otcem byl klavírní virtuos, skladatel a hudební kritik Vladimír Třeštík, matkou byla profesorka Libuše Třeštíková, která v mládí spolupracovala s básníky Karlem Tomanem, Františkem Halasem, Jaroslavem Seifertem. Po ukončení střední školy studoval architekturu na Stavební fakultě ČVUT v Praze a poté pracoval v Pražském projektovém ústavu. Při zaměstnání absolvoval postgraduální studium stavební fyziky na ČVUT. Od roku 1979 pracoval jako specialista na urbanistickou akustiku na ministerstvu výstavby a techniky.\n\nPo roce 1989 začal spolupracovat s týdeníkem \"Tvorba\", později se stal šéfredaktorem týdeníku \"Kmen\", který přeměnil na týdeník \"Tvar\". V roce 1990 inicioval vznik nakladatelství a agentury Kdo je kdo a v roce 1992 nakladatelství Modrý jezdec. Spolu se svou ženou stal u zrodu nadace pro podporu filmové dokumentaristiky Člověk a čas a byl spoluautorem základního projektu této nadace Přelom tisíciletí. Od roku 1994 se věnoval produkci dokumentárních filmů své ženy Heleny Třeštíkové, \"Sladké století, Rozkoš bez rizika, Forte a piana\" a další. Od roku 1997 je ředitelem Agentury Kdo je kdo, která v časových intervalech vydává aktualizovanou encyklopedii \"Kdo je kdo v České republice na přelomu 20. století\" V roce 2005 založil spolu s Danielou Čechovou a Jolanou Stádníkovou internetový a kamenný obchod eAntik se starožitnostmi, jejichž sběratelství je jeho celoživotní vášní a zálibou.\n\nJeho synem je fotograf Tomáš Třeštík a dcerou je producentka Hana Třeštíková.\n\n\n"}
{"id": "696851", "url": "https://cs.wikipedia.org/wiki?curid=696851", "title": "Tom Wilson (producent)", "text": "Tom Wilson (producent)\n\nTom Wilson (* jako Thomas Blanchard Wilson Jr. 25. března 1931 – 6. září 1978) byl americký hudební producent, který produkoval několik alb Boba Dylana, Franka Zappy Paula Simona a Arta Garfunkela. Produkoval také jednu skladbu z debutového alba newyorské rockové skupiny The Velvet Underground \"The Velvet Underground and Nico\" z roku 1967 a celé jejich druhé album \"White Light/White Heat\" z roku 1968.\n"}
{"id": "696856", "url": "https://cs.wikipedia.org/wiki?curid=696856", "title": "Rallye Bohemia 2001", "text": "Rallye Bohemia 2001\n\nRallye Bohemia 2001 byla čtvrtou soutěží šampionátu Mezinárodní mistrovství České republiky v rallye 2001. Zvítězil zde Roman Kresta s vozem Škoda Octavia WRC. Soutěž měla nového pořadatele.\n\nHned úvodní rychlostní zkouška byla zrušena. Od druhé začali o vedení bojovat piloti týmu Škoda Motorsport Bruno Thiry a Roman Kresta. Po dvou úsecích vedl Kresta před Thirym. Brzy se ale Thiry posunul do vedení soutěže. Na třetí pozici se držel Tomáš Hrdinka s vozem Subaru Impreza WRC. O čtvrté místo bojoval Václav Pech mladší s vozem Toyota Corolla WRC a Emil Triner se soukromou Octavií WRC.\nNa šesté pozici byl Michal Gargulák. Jeho Mitsubishi Lancer EVO VI ale mělo technické potíže a tak za nim jedoucí Pavel Sibera s Octavií WRC stahoval náskok. Na osmém a devátém místě byli bratři Tomáš Vojtěch a Štěpán Vojtěch se shodnými vozy Toyota Celica GT-Fourt ST-205. Na čtvrtém testu ale Štěpán havaroval a ze soutěže odtoupil. Na sedmém testu pak havaroval i jeho bratr. Ve třetím testu měl defekt Milan Dolák, který zde poprvé startoval s vozem Ford Focus RS WRC. V dalším úseku havaroval a ze soutěže odstoupil. Na osmé místo se posunul Karel Trojan s další Celicou. Těsně před koncem etapy měl Kresta velké problémy, když mu několikrát zhasl motor. Přesto druhou pozici udržel. Na dalším úseku měl Thiry hned dva defekty a v pneumatice byly nalezeny hřebíky. Vůz měl jen jednu rezervu a musel takto poškozený dojet do cíle zkoušky a absolvovat takto ještě jeden test, čímž nabral velkou časovou ztrátu. Thiry pak na posledním testu startoval až z druhého místa a při předjíždění se s ním téměř střetl Hrdinka. Na první pozici se posunul Kresta, druhý byl Hrdinka. Thiry klesl na páté místo za Pecha a Trinera.\n\nV druhé etapě pršelo a trať se jela na mokru. První úsek vyhrál Pech před Krestou a Hrdinkou. Druhý úsek vyhrál Triner před Martinem Křečkem, Gargulákem a Siberou. Ve skupině N bojoval o vedení Václav Arazim a Miroslav Jandík. Kresta a Pech měli defekt, Hrdinka pak dokonce dvojitý a ze soutěže odstoupil. Pecha vyhrál další usek a držel třetí místo před Thirym a Gargulákem. Po projetí poslední fotobuňky ale Pech havaroval a kvůli nedojetí spojovacího úseku byl vyřazen ze soutěže. Na stejném místě později havaroval i Pavel Valoušek s vozem Škoda Felicia Kit Car a ze soutěže taktéž odstoupil.\n\n"}
{"id": "696866", "url": "https://cs.wikipedia.org/wiki?curid=696866", "title": "Grab It for a Second", "text": "Grab It for a Second\n\nGrab It for a Second je studiové album nizozemské hard rockové skupiny Golden Earring, vydané v roce 1978 u Polydor Records. Album produkoval Jimmy Iovine.\n\n"}
{"id": "696873", "url": "https://cs.wikipedia.org/wiki?curid=696873", "title": "Billy Yule", "text": "Billy Yule\n\nWilliam „Billy“ Yule je americký rockový bubeník, nejvíce známý jako člen newyorské skupiny The Velvet Underground, do které přišel v roce 1970. Ve skupině již dříve hrál jeho bratr, multiinstrumentalista Doug Yule. Ve skupině na několik vystoupení nahradil v té době těhotnou Maureen Tuckerovou. Z těchto koncertů vzešla koncertní nahrávka \"Live at Max's Kansas City\". Se skupinou rovněž nahrál několik písní na její čtvrté album \"Loaded\". Hrál na bicí značky Ludwig Drums. Později byl členem kapely The Rockets, jejímž manažerem byl Steve Sesnick, jenž spolupracoval i s The Velvet Underground. V osmdesátých letech působil ve skupině hrající novou vlnu. Později se již hudbě profesionálně nevěnoval, na bicí hrát přestal, avšak hrál na kytaru.\n\n\n"}
{"id": "696874", "url": "https://cs.wikipedia.org/wiki?curid=696874", "title": "Údolí Tyrannosaura Rexe", "text": "Údolí Tyrannosaura Rexe\n\nÚdolí Tyrannosaura Rexe (správně \"tyranosaura rexe nebo druhu \"Tyrannosaurus rex\"\"; anglicky \"Valley of T-Rex\") je zhruba hodinový dokument z produkce \"Discovery\". Dokument prezentuje známý americký paleontolog Jack Horner a vypráví Stephen Kemble. Horner se zde snaží ukázat, že \"Tyrannosaurus rex\" nebyl aktivní predátor, ale spíše mrchožrout. Tato myšlenka však dnes není obecně uznávána. Film byl natočen v roce 2001. Navíc byl rozdělen i na kapitoly. Též vyšel na DVD v roce 2011 a byl vydán společností \"InterSonic\".\n"}
{"id": "696878", "url": "https://cs.wikipedia.org/wiki?curid=696878", "title": "Fondation Cartier pour l'art contemporain", "text": "Fondation Cartier pour l'art contemporain\n\nFondation Cartier pour l'art contemporain (česky \"Cartierova nadace pro současné umění\") je francouzská nadace podporující současné umění, která je součástí společnosti Cartier. Nadaci založil založil v roce 1984 ředitel společnosti Alain-Dominique Perrin. Její původní sídlo se nacházelo ve městě Jouy-en-Josas, ale od roku 1994 sídlí v Paříži na \"Boulevard Raspail\" č. 261 v budově, kterou navrhl architekt Jean Nouvel. Nadace vlastní přes 1000 uměleckých děl.\n\nNadace Cartier sídlila v letech 1984-1993 v obci Jouy-en-Josas. Na konci 80. let se Americké kulturní centrum rozhodlo opustit prostor na Boulevardu Raspail, kde sídlilo od roku 1934, a přesídlit do čtvrti Bercy do nové budovy. Nadace poté zadala architektovi Jeanu Nouvelovi úkol vytvořit novou budovu. Ta byla otevřena roku 1994.\n\nBudova má plochu 1200 m v šesti patrech, z nichž tři jsou využívány pro výstavní účely. Je obkolopena zahradou, kterou navrhl Lothar Baumgarten. Jedná se o originální umělecký projekt s názvem \"Theatrum Botanicum\" obsahující 35 různých druhů stromů, včetně libanonského cedru, který zasadil François René de Chateaubriand v roce 1825 a 200 druhů rostlin kvetoucích podle ročních období. Zahrada je viditelná z ulice přes skleněnou fasádu.\n\nCílem nadace je propagace a podpora mezinárodního současného umění prostřednictvím různých aktivit (vytváření sbírek, pořádání výstav, vydávání publikací a katalogů). Nadace podporuje a pomáhá objevovat nové francouzské i zahraniční umělce. Každoročně organizuje kulturní akce např. tzv. kočovné noci na podporu hudby, poezie a tance nebo módní přehlídky.\n\nJejí podpora zahrnuje všechny druhy umění jako je malířství, sochařství, video, zvuk, design, fotografie aj. Vlastní sbírku nadace tvoří především díla reprezentující hlavní umělecké proudy od 80. let se zaměřením na díla velkých rozměrů. Nadace podporuje také umění jiných kultur (Ameriky, Afriky a Asie). Sbírkový fond tvoří přes 1000 uměleckých děl od 300 umělců.\n\n"}
{"id": "696890", "url": "https://cs.wikipedia.org/wiki?curid=696890", "title": "Mois de la Photo", "text": "Mois de la Photo\n\nMois de la Photo (česky \"Měsíc fotografie\") je umělecký festival věnovaný fotografii, který se koná každé dva roky v listopadu v Paříži.\n\nPřehlídka se pořádá od roku 1980 a o její průběh se stará organizace \"Paris photographique\" založená roku 2004.. Na festivalu se pravidelně podílí mnoho významných kulturních institucí jako Maison européenne de la photographie, Galerie nationale du Jeu de Paume, Francouzská národní knihovna, Fondation Cartier, pařížská radnice a pařížské galerie.\n\n\n"}
{"id": "696896", "url": "https://cs.wikipedia.org/wiki?curid=696896", "title": "František Hejplík", "text": "František Hejplík\n\nFrantišek Hejplík (* 25. června 1946 Plzeň, Československo) je český zápasník a trenér zápasu.\n\nSe zápasem začal ve 12 letech v Baníku Stříbro. Zde si ho všiml Jiří Loukota a tak se po roce stěhoval do Spartaku Plzeň. Díky solidním výsledkům se zápasu mohl věnovat i během vojenské služby, kdy zápasil za Duklu Litoměřice. Poté se opět vrátil do Plzně, kde zápasil za Lokomotivu. V nižších věkových kategoriích se pohyboval na předních příčkách, v seniorském věku však přišel pokles výkonnosti. Po uzavření dolů ve Stříbře, kde pracoval jako lamač, začal pracovat v uranových dolech západní Čechy Zadní Chodov, odkud nebyl schopen dojíždět na tréninky do Plzně.\n\nV roce 1998 založili v Mariánských Lázních zápasnický oddíl manželé Semerádovi. Z Plzně dostali doporučení na Františka Hejplíka, který v jejich oddíle převzal funkci trenéra. Za svoji trenérskou práci byl několikrát oceněn. Několikrát startoval na mistrovství světa ve veteránských kategoriích.\n\n"}
{"id": "696898", "url": "https://cs.wikipedia.org/wiki?curid=696898", "title": "Nadace The Kellner Family Foundation", "text": "Nadace The Kellner Family Foundation\n\nNadace The Kellner Family Foundation, rodinná nadace Renáty a Petra Kellnerových, byla založena v roce 2009. V roce 2011 se na základě rozhodnutí správních rad rodinných nadací manželů Kellnerových sloučila s Nadací Educa. Všechny projekty Nadace Educa nadále pokračují pod hlavičkou Nadace The Kellner Family Foundation. \n\nNadace se zaměřuje na zvyšování kvality vzdělávání ve veřejných základních školách v České republice (projekt „Pomáháme školám k úspěchu“) , podporuje sociálně znevýhodněné studenty gymnázia Open Gate a poskytuje granty českým studentům pro studium na zahraničních univerzitách (Projekt Univerzity) . Obcím přispěla částkou 9 miliónů korun na zmírnění následků povodní v roce 2010 . Nadace přispěla také dalším jednotlivcům a institucím na projekty z oblasti vzdělávání, kultury a podpory zdraví. Od svého založení v roce 2009 rozdělila Nadace celkem více než 710 milionů korun, za rok 2016 to bylo 89 milionů korun (z čehož 40,5 milionů připadlo na sociální stipendia studentů gymnázia Open Gate). V roce 2017 nadace rozdělila téměř 88 milionů korun, za rok 2018 to bylo 89 milionů korun, z toho 41 mil. Kč rozdělila Nadace na sociální stipendia pro gymnázium Open Gate.\n\nManželé Kellnerovi podporují vzdělávací aktivity v České republice prostřednictvím svých nadací více než 15 let a za tu dobu rozdělili přes 1,2 miliardy korun.\n\nSvé úsilí a finanční prostředky nadace směřuje především do tří největších projektů :\n\n"}
{"id": "696900", "url": "https://cs.wikipedia.org/wiki?curid=696900", "title": "Apolinář z Ravenny", "text": "Apolinář z Ravenny\n\nApolinář z Ravenny byl křesťanský světec, který se narodil v Antiochii nebo v Sýrii. Byl pokládán za zakladatele křesťanské obce v Ravenně, byl jejím prvním biskupem a zemřel jako svatý vyznavač nebo mučedník. Jako světec je uctíván církvemi římskokatolickou, řeckokatolickou, pravoslavnou, koptskou, syrskou a arménskou. \n\nByl historickou osobou, jeho existenci potvrdil svatý Ambrož. Jako ctihodného muže a svého předchůdce jej ve svých kázáních zmiňuje ravennský arcibiskup Petr Chrysolog v polovině 5. století. K jeho životu a zázrakům se vztahuje několik legend, které se začaly šířit od 6. až 7. století. Zlatá legenda shodně s Ambrožem tvrdí, že Apolináře biskupem ustanovil sám apoštol Petr, že Apolinář Petra doprovázel z Antiochie až do Říma, a že se dožil 75 let. Podle jiné verze legendy působil později, asi kolem roku 200. Je považován za zakladatele křesťanské církve v exarchátu Ravenna.\nZa jeho života do Itálie pronikali Germáni. Apolinář působil jako misionář mezi Římany a údajně když odmítl obětovat pohanským bohům, dav jej napadl, mučil a zabil. Podle jiné verze legendy mučení přežil a odešel do Dalmácie, aby tam opět šířil víru jako misionář. \nZlatá legenda Apolináře líčí jako divotvůrce a připisuje mu mnohé zázraky, jako uzdravování nemocných, uzdravení zemřelé dcery ravennského patricije Rufuse. Symbolický význam byl připisován Apolinářově prokletí římmské modly -sochy boha Apollóna, která se údajně měla sama rozpadnout. Apolinářovo jméno bylo totiž odvozeno od boha Apolóna.. Podle jiné verze legendy však šlo sochu boha Jupitera.\n\nApolinářův hrob leží v Ravenně. \n\nDo Čech jeho ostatky dali přenést císař Karel IV. a arcibiskup Arnošt z Pardubic. Vložili je:\n\nApolinář je uctíván jako:\n\nApolinář bývá zobrazován jako Říman helénské doby, kněz staršího věku, s bílým plnovousem, v bílé tunice a kasuli, na biskupském palliu má černý kříž, na hlavě mívá infuli, nebo je prostovlasý. Jako insignie nosí biskupskou berlu, knihu a někdy kyj, kterým byl podle legendy zabit. Na mozaikách bývá vyobrazen jako orant s rozepjatými pažemi. Ve skupině se objevuje se sv. apoštolem Petrem a sv. Divišem. Vystupuje v legendách sv. Petra. \n\n"}
{"id": "696901", "url": "https://cs.wikipedia.org/wiki?curid=696901", "title": "Džamila (novela)", "text": "Džamila (novela)\n\nDžamila je milostná novela kyrgyzského spisovatele Čingize Torekuloviče Ajtmatova z roku 1958.\nDěj probíhá za druhé světové války v malé západokyrgyzské vesnici. Příběh vypráví patnáctiletý Said o své švagrové Džamile. Džamila byla krásná dívka, provdaná za nemilovaného hrubiána Sadyka. Když byl Sadyk odvelen na frontu, Džamila se zamiluje do invalidy Danžára, který se z fronty vrátil s válečným zraněním. Po skončení války se Sadyk vrací domů, ale Džamila s Danžárem vesnici opouštějí a odcházejí spolu žít jinam. Do města odchází také Said, studovat malířství.\n\nAutor novelu vytvořil jako absolventskou práci v Literárním institutu Maxima Gorkého v Moskvě, roku 1963 za ni obdržel Leninovu cenu. Louis Aragon nazval Džamilu nejlepší soudobou milostnou novelou. Roku 1965 byla novela přeložena do češtiny.\n\nKniha byla třikrát zfilmována:\n\n"}
{"id": "696906", "url": "https://cs.wikipedia.org/wiki?curid=696906", "title": "Gare de Grenelle", "text": "Gare de Grenelle\n\nGare de Grenelle (česky \"Nádraží Grenelle\") nebo Gare de Grenelle-Ceinture (\"Nákladové nádraží Grenelle\") je zaniklá železniční stanice v Paříži v 15. obvodu. Opuštěné pozůstatky se nacházejí pod viaduktem na náměstí \"Place Balard\".\n\nNádraží bylo vybudováno na okraji města mezi nábřežím Seiny a bývalými pařížskými hradbami, kde později vznikl boulevard périphérique a maršálské bulváry. Bylo zprovozněno 25. února 1867 jako ostatní stanice na trati, ale na rozdíl od jiných nádraží bylo menší a méně honosné. Nejprve bylo otevřeno jako provizorní pro světovou výstavu 1867 a trvale od světové výstavy 1878. Nákladové nádraží bylo uvedeno do provozu 1. 2. 1879 a stalo se významným překladištěm na trati Petite Ceinture a sloužilo mnoha podnikům. V provozu zůstalo až do počátku 80. let, kdy sloužilo údržbářským dílnám pařížského metra, továrně Citroën, továrně Renault na trati do Issy-les-Moulineaux a také lince RER C na bývalé trase ze stanic Invalides a Champ-de-Mars do Versailles-Trappes.\n\nPřed demolicí nádraží se na trati krátce testoval prototyp vozu minimetra na pneumatikách určeného pro světovou výstavu 1989 u příležitosti 200. výročí Velké francouzské revoluce, která se však nakonec neuskutečnila. Nádraží bylo zbořeno v 90. letech a na jeho místě vzniklo sídlo France Télévision a nemocnice Georgese Pompidoua.\n\n"}
{"id": "696913", "url": "https://cs.wikipedia.org/wiki?curid=696913", "title": "Lemmings", "text": "Lemmings\n\nLemmings je logická počítačová hra vyvíjená firmou DMA design (nyní Rockstar North) a vydaná firmou Psygnosis v roce 1991. Hra \"Lemmings\", původně vyvíjená pro Commodore Amigu, se stala dle několika herních časopisů jednou z nejoblíbenějších her té doby. Oblíbenost hry vedla k vydáním na spoustě jiných platforem, včetně těch posledních na PlayStation Portable, PlayStation 2 a PlayStation 3 v letech 2006 a 2007. Vzniklo rovněž několik pokračování.\n\nChování tvorů ve hře je založeno na mylné představě o chování lumíků (anglicky \"Lemmings\"), kteří údajně páchají bezmyšlenkovitě hromadné sebevraždy skokem z útesu do moře. Hlavním cílem hry je provést v každém levelu určitý počet za sebou jdoucích lumíků přes různé překážky a nástrahy až do cíle. Toho se hráč snaží dosáhnout přidělováním určitých schopností jednotlivým lumíkům. Tyto schopnosti mohou lumíkovi pomoci při překonávání překážek (schopnost lézt po stěně) nebo mu umožní vytvořit cestu pro ostatní (prorážením zdí).\n\nHra \"Lemmings\" je rozdělena na levely, seskupené do čtyř úrovní obtížnosti. V každém levelu jsou obsaženy zničitelné prvky prostředí (skály), nezničitelné části (ocel) a množství překážek jako jsou propasti, vysoké zdi, jezírka s vodou nebo lávou a spousty dalších pastí. V každém levelu se rovněž nachází jeden nebo více vchodů a jeden nebo více východů. Cílem je dovést určité procento zelenovlasých lumíků s modrými tričky ze vchodu do východu vytvářením bezpečné cesty prostředím levelu.\n\nKdyž nemají lumíci přiřazenou nějakou schopnost, jsou označeni jako „Walker“ („chodec“). Tito lumíci se pohybují jedním směrem, padají na okrajích plošinek a otočí se, když narazí na překážkou, kterou nedokáží přejít. Zahynou při pádu z velké výšky, do vody, lávy nebo mimo mapu; a také když se chytí do pasti.\n\nPro úspěšné splnění levelu musí hráč přiřadit některým lumíkům určité schopnosti. Počet přiřazení každé schopnosti je obvykle omezen, což vyžaduje pečlivé rozhodování, kterou schopnost kdy použít. K dispozici může být celkem osm schopností. Dvě z nich zůstávají lumíkům přiřazené, i když se jim přiřadí další: „Climber“ a „Floater“. „Climber“ („lezec“) dokáže zdolat zdi a další překážky se svislým povrchem. „Floater“ může spadnout z jakékoliv výšky bez zranění. „Bashers“, „Miners“ a „Diggers“ se dokážou prokopat ve směru vodorovném, šikmém dolů a svislém dolů přes všechny zničitelné materiály. Zastaví se, když se dostanou ven z překážky, narazí na nezničitelnou překážku nebo když je jim přiřazena jiná schopnost. „Builder“ dokáže postavit schodiště s 12 schody; když se blíží ke konci své práce, hráč je na to upozorněn zvukovým signálem, takže pozná dobu, kdy může znovu přiřadit schopnost v případě, že je potřeba delší schodiště. „Blockers“ („blokaři“) jsou určeni k blokování jdoucích lumíků — změní směr jejich chůze na opačný. Blokaři se můžou změnit zpět na chodce, pokud je zničena zem pod jejich nohama. Blokaři je možné přiřadit pouze schopnost „Bomber“. Ta může být přiřazena také jakémukoliv jinému lumíkovi, který po 5 sekundách exploduje a zničí část zničitelného prostředí kolem sebe. Hráč může hru kdykoliv pozastavit a prozkoumat prostředí, během této doby však nemůže přiřazovat schopnosti lumíkům.\n\nLumíci jsou ze vchodu vypouštěni v určité frekvenci (od 1 do 99), která je nastavena dle aktuálního levelu. Hráč může nastavit rychlejší frekvenci a poté jí může nastavit zpět na výchozí hodnotu, ne však na nižší. Hráč má také možnost nechat explodovat všechny lumíky v levelu najednou, čímž se zbaví zbývajících blokařů, aby dokončil level nebo urychlí restart levelu, když se dostane do bezvýchodné situace.\n\nČtyři skupiny obtížnosti — „Fun“ („Zábava“), „Tricky“ („Záludné“), „Taxing“ („Namáhavé“) a „Mayhem“ („Chaos“) — rozdělují levely tak, aby odrážely jejich celkovou obtížnost. Toto hodnocení je založeno na několika faktorech včetně počtu překážek, které musí hráč překonat, omezení na počet schopností dostupných k použití, minimální frekvenci vypouštění lumíků a procento lumíků, které musí být zachráněno.\n\nPůvodní hra \"Lemmings\" měla také 20 levelů pro dva hráče. To využívalo výhodu Amigy, která umožňovala připojení dvou myší zároveň a Atari, které dokázalo současně pracovat s myší a joystickem. Každý hráč měl na své polovině vertikálně rozdělené obrazovky vlastní pohled na stejnou mapu a každý mohl ovládat pouze lumíky své barvy (zelené nebo modré). Každý hráč měl rovněž svou vlastní základnu. Cílem bylo dostat do své základny více lumíků (bez ohledu na barvu) než protihráč. Ve hře se střídalo 20 levelů, dokud jeden hráč nedostal nějaké lumíky domů. Také Atari ST mělo režim pro dva hráče, kdy jeden mohl ovládat hru klávesnicí nebo joystickem a druhý myší.\n\nRežim dvou hráčů byl také přítomen ve verzích pro Sega Mega Drive a Super NES, kde byly obsaženy levely jedinečné na těchto platformách vytvořené firmou Sunsoft; některé z nich se objevily také ve hře Oh No! More Lemmings.\n\nMyšlenka hry více hráčů byla převzata do hry Clones, kde mohlo hrát po síti až 16 hráčů najednou.\n\nMike Dailly, první zaměstnanec firmy DMA Design a jeden z programátorů hry \"Lemmings\", poskytl detailní historii vývoje \"Lemmings\" nazvanou „The Lemmings Story“. Dave Jones, zakladatel DMA Design a vývojář Grand Theft Auto a Crackdown, také okomentoval vývoj a úspěch \"Lemmings\".\n\nKoncept hry byl výsledkem rychlé demonstrace schopnosti vytvořit animovanou postavičku uvnitř boxu velkého 8×8 pixelů jako součást vývoje hry Walker, pokračování hry Blood Money. Byl to okamžik během vývojové fáze určené jako tréninkový program pro architekty v Africe. Dailly byl schopen rychle vytvořit animovanou grafiku s nekonečným pohybem vylepšenou jedním členem týmu DMA Design Garrym Timmonsem, který pomohl odstranit strnulost v animaci. Další člen, Russell Kay, zpozoroval, že „V tom je hra!“ („There's a game in that!“) a později podle Daillyho použil výraz „lemmings“ pro tyto výtvory.\n\nLevely byly navrženy na rozhraní Deluxe Paint, které umožnilo několika členům navrhnout „stovky levelů“. Bylo provedeno několik vnitřních průchodů levely, vývojáři se ve zdolávání levelů vyzývali navzájem. Kromě toho posílali interně testované levely do Psygnosis, odkud dostávali výsledky jejich dalšího testování faxem.\n\nKaždý z vývojářů měl významné prvky ve svých levelech, které je odlišovaly od těch ostatních. Ve hře se objevily i levely založené na dalších hrách vydaných Psygnosis. Nejdříve byly vytvořeny složitější levely. Některé jednodušší vznikly úpravou složitějších, což mělo vést k vytvoření dobré učící křivky.\n\nHudbu vytvořil Tim Wright a Brian Johnston, mladší bratr Scotta Johnstona. Scottova matka namluvila první hlas lumíků. Timmonsovi jsou připisovány oficiální kresby lumíků včetně těch na obalu hry.\n\nVšechnu hudbu ve hře původně složil Brian Johnston. Ten v ní však použil části hudby chráněné autorským právem. Byla to sice běžná praktika, ale v této době už pomalu začínalo růst povědomí o autorském právu na hudbu. Firma Psygnosis proto požádala hudebníka Tima Wrighta o nahrazení problematických melodií. Ten často přepracoval vážnou a lidovou hudbu, aby se vyhnul problémům s autorským právem. Hra obsahuje následující melodie:\n\n\nVe hře se objevilo celkem 21 melodií včetně jedné pro každý ze čtyř uživatelských levelů založených na jiných hrách od Psygnosis. Ty však byly odstraněny na dalších platformách kvůli rozporu s autorskými právy.\n\nJedna z původních melodií byla použita v animaci pro Amigu nazvanou „Puggs in Space“. Psygnosis poté použila postavu z ukázky ve hře Puggsy.\n\nOblíbenost hry na Amize vedla k portování hry na spousty dalších platforem, takže je hra dokonce považována za jednou z nejportovanějších her na ostatní platformy všech dob.\n\nZnámé komerční porty původní hry zahrnují následující platformy:\n\nVzhledem k oblíbenosti hry vzniklo několik pokračování. Některé z nich mírně modifikují určitá pravidla, základní princip hry spočívající v zachraňování lumíků však zůstává stejný.\n\nPostavičky ze hry \"Lemmings\" si našly místo i v principiálně zcela odlišných hrách:\n\nÚspěšnost hry motivovala i jiné tvůrce k vytváření dalších her na stejném principu. Kromě různých flashových klonů stojí za zmínku opensource hra Pingus, kde jsou lumíci nahrazeni tučňáky, a hra Clones, která nabízí možnost hry více hráčů přes internet.\n\nKlon hry napsaný pomocí pomocí HTML, CSS a JavaScriptu\n"}
{"id": "696925", "url": "https://cs.wikipedia.org/wiki?curid=696925", "title": "Daisy Ashfordová", "text": "Daisy Ashfordová\n\nDaisy Ashfordová (7. dubna 1881 – 15. ledna 1972), celým jménem Margaret Mary Julia Ashfordová, byla anglická spisovatelka.\n\nŽila v rodině vysloužilého důstojníka v jihoanglickém městě Lewes, společně se sourozenci měla domácího učitele. Od nejútlejšího věku si vymýšlela příběhy; ve čtyřech letech, když ještě neuměla psát, nadiktovala rodičům svoji první knihu \"Život otce McSwineyho\". Další její prózy byly \"Mladí návštěvníci\", \"Láska a manželství\" a \"Katova dcera\". V sedmnácti letech odešla do internátní školy a literárních ambic se vzdala. Teprve v roce 1917, když po smrti své matky uklízela její dům, objevila v šuplíku mezi sušenou levandulí rukopis \"Mladých návštěvníků\". Půjčila ho kamarádce, která byla nemocná a chtěla něco na čtení. Ta byla knížkou nadšena a začala ji propagovat v literárních kruzích, až se dílo dostalo ke spisovateli a nakladateli Franku Swinnertonovi. \"Mladí návštěvníci\" vyšli v roce 1919 a předmluvu napsal tvůrce \"Petera Pana\" James Matthew Barrie (to vedlo k dohadům o jeho skutečném autorství). Kniha měla obrovský úspěch, do roka vyšla osmnáctkrát a vznikla i dramatizace.\n\nDaisy Ashfordová se roku 1920 provdala za Jamese Devlina a vedli spolu hotel v Norfolku. Vydala ještě další svoje juvenilie, ale ty už neměly takový ohlas. Na sklonku života začala psát paměti, ale omylem rukopis spálila.\n\nNejslavnějším románem Daisy Ashfordové jsou \"Mladí návštěvníci\" (v originále \"The Young Visiters\" místo správného \"Visitors\") aneb \"Plán pana Salteeny\". Knihu napsala, když jí bylo devět let. Trvalo jí to dvanáct dní: mezi snídaní a večerním koupáním napsala každý den jednu kapitolu do školního sešitu za dvě penny. \n\nKniha vypráví o staromládeneckém majiteli londýnského železářství panu Alfredu Salteenovi, který se ve vlaku zamiluje do slečny Ethel. Aby na ni udělal dojem, namluví jí, že je gentleman, který má přístup do nejvyšších kruhů. Pak se obrátí na výstředního aristokrata Lorda Bernarda s prosbou, aby naučil nepraktického samotáře všechno, co musí umět správný lev salónů.\n\nPróza se vyznačuje půvabně naivním stylem, projevujícím se četnými chybami i kuriózními formulacemi jako: \"Lord Bernard se každý večer pomodlil a pak pil whisky, neboť byl velmi zbožný.\" Zároveň bývá současnou kritikou oceňována jako satira na viktoriánskou morálku a britský třídní systém.\n\nV roce 2003 zfilmoval \"Mladé návštěvníky\" režisér David Yates pro společnost BBC. V hlavních rolích se představili Jim Broadbent, Lyndsey Marshalová a Hugh Laurie.\n\nVe dvacátých letech byli \"Mladí návštěvníci\" tak populární, že se jméno Ashfordové stalo memem. Například o knize F. S. Fitzgeralda \"Na prahu ráje\" kritik Edmund Wilson napsal, že je tak nezralá, jako by vyšla z pera Daisy Ashfordové.\n\n"}
{"id": "696929", "url": "https://cs.wikipedia.org/wiki?curid=696929", "title": "Kyperská rallye", "text": "Kyperská rallye\n\nKyperská rallye je soutěž rallye, která je pořádána na ostrově Kypr. Bývá součástí Mistrovství světa v rallye nebo šampionátu Intercontinental Rally Challenge.\n\nPrvní ročník byl pořádán již v roce 1970. V letech 1974 a 1975 byl Kypr obsazen Tureckem a soutěž nebyla pořádána. První tři ročníky vyhráli místní. Ve čtvrtém ročníku zde zvítězil Stig Blomqvist s vozem Saab 96. Po dvouleté odmlce zde vyhrál Shekhar Mehta s vozem Datsun 240Z. Ročník 1978 byl součástí Mistrovství Evropy a vyhrál zde Roger Clark s vozem Ford Escort RS 1800, který tento triumf zopakoval i v roce 1980. V roce 1979 s tímto vozem vyhrál kyperskou rallye Ari Vatanen. V roce 85 měla soutěž evropský koeficient 4 a vítězem se stal Jimmy McRae s vozem Opel Ascona 400. Od roku 1992 měla soutěž koeficient nejvyšší. Třikrát za sebou zde pak vyhrál Alessandro Fiorio ve voze Lancia Delta HF Integrale 16V. V letech 1998 a 1999 zde vítězily posádky na vozech Subaru Impreza WRC a v kategorii W2L na vozech Škoda Octavia Kit Car. Kyperská rallye 2000 se poprvé stala součástí mistrovství světa. Kyperská rallye 2010 a Kyperská rallye 2011 byly součástí šampionátů Intercontinental Rally Challenge 2010 respektive Intercontinental Rally Challenge 2011.\n"}
{"id": "696938", "url": "https://cs.wikipedia.org/wiki?curid=696938", "title": "Wimbledon 2011 – ženská čtyřhra", "text": "Wimbledon 2011 – ženská čtyřhra\n\nObhájcem titulu byl první nasazený americko-kazašský pár Vania Kingová a Jaroslava Švedovová, který vypadl ve druhém kole s německo-australskou dvojicí Sabine Lisická a Samantha Stosurová. Ta se probojovala do finále, v němž podlehla druhému nasazenému česko-slovinskému páru Květa Peschkeová a Katarina Srebotniková. Obě vítězky se v následné pondělní klasifikaci deblového žebříčku WTA poprvé posunuly na pozici prvních hráček světa.\n\nPrvní a druhá hráčka aktuálního světového žebříčku WTA ve čtyřhře – Flavia Pennettaová a Gisela Dulková, které na okruhu tvořily stabilní deblovou dvojici, do turnaje nezasáhly pro zranění levé nohy Dulkové. Pennettaová tak měla za partnerku krajanku Francescu Schiavoneovou.\n\n\n"}
{"id": "696959", "url": "https://cs.wikipedia.org/wiki?curid=696959", "title": "I Like Bike", "text": "I Like Bike\n\nI Like Bike je magazín televize Prima Cool, který je zaměřen na svět motocyklů, jejich různých typů a stylů. Je to třetí původní pořad stanice Prima Cool. Pořad se začal vysílat na začátku letní sezóny. Moderují ho dvě loutky jménem Harry a Speedy. Je vysílán v pátek po 23. hodině.\n\n"}
{"id": "696961", "url": "https://cs.wikipedia.org/wiki?curid=696961", "title": "Kyperská rallye 2003", "text": "Kyperská rallye 2003\n\nKyperská rallye 2003 byla sedmou soutěží Mistrovství světa v rallye 2003. Vyhrál zde Petter Solberg s vozem Subaru Impreza WRC. Soutěž měla 18 rychlostních zkoušek o délce 340,6 km. Do cíle dorazilo 17 posádek z 51 přihlášených.\n\nSoutěž byla poznamenána velkým odstoupením továrních posádek. Jediný tým Citroën Sport měl v cíli klasifikované všechny tři vozy, ostatní týmy vždy jen po jednom jezdci. Škoda Motorsport zde naposledy startoval s vozy Škoda Octavia WRC. Na prvním testu zajel s tímto vozem třetí čas Didier Auriol.\n\n"}
{"id": "696972", "url": "https://cs.wikipedia.org/wiki?curid=696972", "title": "Winnipeg Jets", "text": "Winnipeg Jets\n\nWinnipeg Jets je profesionální kanadský klub ledního hokeje, který sídlí v manitobském městě Winnipeg. Do NHL vstoupil v ročníku 2011/12 a hraje v Centrální divizi v rámci Západní konference. Své domácí zápasy odehrává v hale Bell MTS Place s kapacitou 15 321 diváků. Klubové barvy jsou tmavě modrá, bílá, ocelově modř a stříbrná.\n\nTým vlastní společnost True North Sports & Entertainment, která koupila licenci týmu Atlanta Thrashers na jaře 2011 a tým před sezonou 2011–12 přestěhovala do Winnipegu (první stěhování od roku 1997, kdy se Hartford Whalers stali Carolina Hurricanes).\n\nV roce 2010 vzrostly finanční problémy týmu Atlanta Thrashers na takovou úroveň, že byli nuceni přestěhovat se do Manitoby. V roce 2011 při speciálním draftu v Minnesotě bylo oznámeno, že Winnipeg si nechá původní jméno „Jets“. Sezóna 2011/2012 tedy přivítala Tryskáče opět v NHL.\n\nV současnosti (2018) hraje tým na stadionu s nejmenší kapacitou v NHL – 15 321 (Bell MTS Place).\n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "696973", "url": "https://cs.wikipedia.org/wiki?curid=696973", "title": "Michal Sivek", "text": "Michal Sivek\n\nMichal Sivek (* 21. ledna 1981 v Náchodě, Československo) je bývalý český hokejový útočník, který nastupoval v NHL i české extralize. Jeho otcem je podnikatel Viliam Sivek.\n\nHráč reprezentoval v kategorii do 18 let na mistrovství Evropy 1998 ve Švédsku (4. místo) a na mistrovství světa 1999 v Německu (5. místo). Třikrát byl členem reprezentace do 20 let na mistrovství světa juniorů. V roce 1999 v Kanadě obsadil se spoluhráči 7. místo, na šampionátech 2000 ve Švédsku a 2001 v Rusku se stal dvakrát mistrem světa.\n\nV dresu dospělého národního týmu odehrál pět utkání. Tyto zápasy sehrál v rámci Euro Hockey Tour na turnajích Česká pojišťovna Cup 2005 a Česká pojišťovna Cup 2006 a nebodoval v nich. Debutoval 3.9.2005 proti Švédsku (3:5).\n\nOdchovanec pražské Sparty nastoupil poprvé v extralize v sezoně 1997/98. Během části následující sezony hostoval na Kladně. V draftu NHL 1999 si jej vybral ve druhém kole Washington Capitals. Sezonu 1999/2000 strávil v kanadské juniorské Western Hockey League, kde hájil barvy Prince Albert Raiders. Poté podepsal tříletou smlouvu s Washingtonem, protože ale po předsezonním kempu nezískal místo v prvním mužstvu, bylo mu povoleno vrátit se do České republiky. Ročník 2000/01 tak strávil zpět v dresu Sparty, s kterou se probojoval až do finále extraligy, kde ale Pražané podlehli Vsetínu. V létě získal hráčská práva na Sivka v NHL klub Pittsburgh Penguins.\n\nV průběhu sezony 2001/02 se přesunul ze Sparty do Wilkes-Barre/Scranton Penguins, klubu American Hockey League, který je záložním celkem Pittsburghu. Na závěr ročníku ještě posílil Spartu v play off extraligy a pomohl jí vybojovat mistrovský titul. Během další sezony - 2002/03 - dostal příležitost i v 38 utkáních za hlavní mužstvo v NHL, jinak nastupoval stále za farmu. Ve své poslední zámořské sezoně 2003/04 hrál pouze AHL, navíc část sezony marodil kvůli poranění prstu z utkání se Syracuse Crunch.\n\nV roce 2004 se vrátil do Sparty, v jejímž dresu slavil mistrovské tituly v ročnících 2005/06 a 2006/07. V roce 2008 pro problémy s kyčlí ukončil aktivní kariéru a začal působit jako skaut a později i jako hráčský agent.\n\n\n"}
{"id": "696976", "url": "https://cs.wikipedia.org/wiki?curid=696976", "title": "Seznam hokejistů draftovaných týmem Winnipeg Jets", "text": "Seznam hokejistů draftovaných týmem Winnipeg Jets\n\nToto je kompletní seznam hokejistů, kteří byli draftováni v NHL do týmu Winnipeg Jets. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "696979", "url": "https://cs.wikipedia.org/wiki?curid=696979", "title": "Jan Kapras mladší", "text": "Jan Kapras mladší\n\nDoc. MUDr. Jan Kapras CSc. (19. března 1940, Praha, Protektorát Čechy a Morava – 25. února 2001 Praha, Česko) byl český genetik, lékař, vysokoškolský učitel.\n\nNarodil se v rodině profesora, právníka a historika Jana Kaprase, který v té době působil v Praze. V roce 1964 až 1965 byl sekundárním lékařem OÚNZ v Bruntále. Byl zakládajícím členem Společnosti lékařské genetiky v roce 1967. V letech 1965 až 1969 byl řádným aspirantem na 1. lékařské fakultě Karlovy university v Praze. Od roku 1969 až do roku 1989 byl na této fakultě odborným asistentem, později docentem v biologického ústavu a oddělení lékařské genetiky a člen Výboru Československé společnosti lékařské genetiky. V roce 1993 se stal přednostou Biologického ústavu. Byl členem Evropské společnosti lékařské genetiky. Od roku 1968 do roku 1970 byl členem KSČ. Poté byl vyškrtnut. Následovalo omezení odborného růstu a zahraničních kontaktů.\n\n\n"}
{"id": "696983", "url": "https://cs.wikipedia.org/wiki?curid=696983", "title": "Comarca Valle de Güímar", "text": "Comarca Valle de Güímar\n\nComarca Valle de Güímar je jednou z 8 comarec na španělském ostrově Tenerife. Nachází se v centrální části ostrova, je tvořena 3 obcemi a zaujímá 9,16 % rozlohy ostrova. K 1.1.2010 zde žilo 5,6 % obyvatel Tenerife. Nachází se zde známe pyramidy v Güímaru. \n"}
{"id": "696985", "url": "https://cs.wikipedia.org/wiki?curid=696985", "title": "Pont de l'Alma (stanice RER v Paříži)", "text": "Pont de l'Alma (stanice RER v Paříži)\n\nPont de l'Alma je podzemní nádraží příměstské železnice RER v Paříži, které se nachází v 7. obvodu na nábřeží Seiny poblíž mostu Alma, po kterém nese své jméno. Slouží pro linku RER C. V roce 2004 činil počet denních pasažérů 2500–7500 a vlaků 250–500.\n\nV roce 1889 Severní železniční společnost (Compagnie des chemins de fer de l'Ouest) zprovoznila na levém břehu řeky Seiny trať mezi nádražími Saint-Lazare a Champ de Mars. Dne 13. května 1893 byla mezi společností a městem Paříží podepsána dohoda, podle které město poskytlo zdarma pozemky potřebné k dalšímu prodloužení trati a společnost se zavázala, že trať bude vést pod úrovní terénu. Na rozdíl od města, které si přálo uzavřít trať do tunelu, byly koleje postaveny v otevřeném výkopu a 12. dubna 1900 byly uvedeny do provozu čtyři nové stanice, včetně \"Pont de l'Alma\". Všechna nádraží byla postavena ve stejném stylu představující čínskou pagodu nad kolejištěm, kterou navrhl architekt Juste Lisch. Dodnes se z nich dochovala pouze stanice Javel.\n\nMezi stanicemi \"Pont de l'Alma\" a \"Avenue de la Bourdonnais\" byla trať zakryta betonovou deskou, ta však byla odstraněna v roce 1902. V roce 1920 byla sousední stanice \"Avenue de la Bourdonnais\" uzavřena z důvodu krátké vzdálenosti a v roce 1937 zbořena. Trať byla natrvalo zakryta novým betonovým příkrovem mezi Pont des Invalides a Pont de Passy a původní nádražní budovy byly strženy. Současná budova, ve které se nachází pouze pokladna a vstup do podzemí, byla postavena v roce 1996. Nádraží je od 26. září 1979 využíváno linkou RER C.\n\n"}
{"id": "696987", "url": "https://cs.wikipedia.org/wiki?curid=696987", "title": "Proton Satria", "text": "Proton Satria\n\nProton Satria (v druhé generaci nazvaný Proton Satria Neo) je malý automobil, který od roku 1992 vyrábí malajsijská automobilka Proton. Vůz se vyrábí pouze jako třídveřový hatchback.\n\nPrvní generace se vyráběla do roku 2005 a vycházela z Mitsubishi Colt. Vzhled vozu byl upraven, aby se podobal typu Proton Wira. Ve spolupráci s automobilkou Lotus vznikl sportovní model Proton Satria GTi. Tu poháněl motor z Mitsubishi Lancer GSR bez turbodmychadla. Dalším sportovním typem byla Satria R3, u které Lotus upravil i řízení.\n\n\n\nDruhá generace se vyrábí od roku 2006. Tu vyvinula automobilka Proton sama. Australský Top Gear používá tento vůz pro část „Celebrita v autě za rozumnou cenu“.\n\n\n\nTento vůz pro kategorii Super 2000 vyvinuli společně Proton Motorpsort a společnost MEM. Tým se objevil na několika závodech Intercontinental Rally Challenge 2009 a Intercontinental Rally Challenge 2010 a plánoval absolvovat kompletní sezonu Intercontinental Rally Challenge 2011. Týmovými jezdci jsou Chris Atkinson, Per-Gunnar Andersson a Alister McRae. Vůz je vybaven celou řadou spoilerů. Uvnitř je ochranný rám z chrom-ocelových trubek.Všechna čtyři kola pohání čtyřválcový motor o objemu 1998 cm³. Výkon je 280 koní a kroutící moment 271 Nm. Šestistupňová sekvenční převodovka je od firmy Xtrac. Brzdy a spojka je jsou od firmy Alcon.\n\nRozměry\n\nTento vůz je určen pro závody rallye v nové kategorii R3. Pohání ho motor o objemu 1,6 litru a výkonu 101 kW.\n"}
{"id": "696989", "url": "https://cs.wikipedia.org/wiki?curid=696989", "title": "Comarca de Abona", "text": "Comarca de Abona\n\nComarca de Abona je jednou z 8 comarec na španělském ostrově Tenerife. Nachází se v jižní části ostrova, je tvořena 6 obcemi a zaujímá 27,8 % rozlohy ostrova. K 1. 1. 2010 zde žilo 16,5 % obyvatel Tenerife. \n"}
{"id": "696992", "url": "https://cs.wikipedia.org/wiki?curid=696992", "title": "Three of a Perfect Pair (píseň)", "text": "Three of a Perfect Pair (píseň)\n\n„Three of a Perfect Pair“ je singl anglické progresivně rockové skupiny King Crimson, který vyšel v roce 1984 se skladbou „Man With an Open Heart“ na B-straně. Skladbu napsali Adrian Belew, Bill Bruford, Robert Fripp a Tony Levin. Vyšla také na albu \"Three of a Perfect Pair\".\n\n"}
{"id": "696994", "url": "https://cs.wikipedia.org/wiki?curid=696994", "title": "Linie následnictví monackého trůnu", "text": "Linie následnictví monackého trůnu\n\nNáslednictví monackého trůnu probíhá podle principu kognatické primogenitury, tj. trůn dědí nejstarší syn knížete, popř. vnuk, poté mladší synové či vnuci a poté starší dcera, její potomci a poté mladší dcery a jejich potomci, přednost má starší linie před mladší.\n\nDo roku 2002, kdy byla změněna ústava, mohl trůn přecházet pouze v přímé linii na potomky posledního knížete, tudíž by princezna Caroline nebo její potomci ztratili právo na trůn, když nastoupil na trůn Albert II. Pokud by poté Albert II. zemřel bez legitimních či adoptovaných potomků a následníků, Monacké knížectví by ztratilo suverenitu a stalo by se protektorátem Francie jako \"Stát Monako\". Nová ústava tyto možnosti zavrhla a trůn tak můžou zdědit princezny Caroline a Stefanie a jejich potomci. \n\nPokud Albert II. zemře či abdikuje a na trůn nastoupí jeho potomci, ztratí jak Caroline tak Stefanie včetně jejich potomků právo na trůn. \n\nNásledující přehled nástupnictví monackého trůnu je platný k prosinci 2015.\n\n"}
{"id": "696998", "url": "https://cs.wikipedia.org/wiki?curid=696998", "title": "Pařížský syndrom", "text": "Pařížský syndrom\n\nPařížský syndrom je přechodná psychická porucha, postihující některé osoby, které navštíví Paříž, obecněji Francii nebo Španělsko. Je v podstatě obdobný Jeruzalémskému a Stendhalovu syndromu. Zvláště náchylní jsou k syndromu návštěvníci z Japonska. Tato skutečnost byla poprvé publikována ve francouzském psychiatrickém časopise \"Nervure\" v roce 2004. Z odhadovaných 8,8 miliónů zahraničních návštěvníků, kteří za rok (2009) navštíví Paříž, je významný počet hlášených případů na japonském velvyslanectví ve Francii, kdy je tímto syndromem ročně postiženo asi dvacet japonských turistů. Citlivost Japonců může být spojena s popularitou Paříže v japonské kultuře, především převládající idealizovaný obraz Paříže v médiích, který neodpovídá realitě. Nicméně určité zklamání a frustraci zažívají během návštěvy i turisté z jiných zemí.\n\nPařížský syndrom je charakterizován řadou psychiatrických symptomů jako jsou bludy, halucinace, pocity pronásledování (dojem, že dotyčný je obětí předsudků, agrese nebo nepřátelství), derealizace, depersonalizace, úzkost, ale i psychosomatické projevy jako jsou závrať, tachykardie, pocení atd. Klinický obraz je nicméně velmi variabilní, jeho společnou charakteristikou je, že se vyskytuje během cest, kdy se cestující setkává s věcmi, které dříve nezažil, které neočekává. Příznaky, které neexistovaly před cestou, opět zmizí po návratu do známého prostředí.\n\nZákladními faktory, které spouštějí syndrom, podle autorů článku jsou:\n\nProfesor Hiroaki Ota, japonský psychiatr působící ve Francii, je považován za prvního vědce, který v roce 1986 nemoc diagnostikoval. Pozdější práce Youcefa Mahmoudia, lékaře z nemocnice Hôtel-Dieu, naznačuje, že Pařížský syndrom je psychopatologický jev týkající se spíše cesty, než cestujícího. Domnívá se, že vzrušení vyplývající z návštěvy Paříže způsobuje zrychlení srdeční činnosti. Ta způsobuje závratě a dušnost, což má za následek halucinace obdobně jako u Stendhalova syndromu.\n\n\n"}
{"id": "697000", "url": "https://cs.wikipedia.org/wiki?curid=697000", "title": "Heartbeat (píseň, King Crimson)", "text": "Heartbeat (píseň, King Crimson)\n\n„Heartbeat“ je skladba anglické progresivně rockové skupiny King Crimson z jejich alba \"Beat\" z roku 1982. Skladba vyšla i jako singl jako 7\" verze se skladbou „Requiem“ a jako 12\" verze se skladbami „Neal and Jack and Me“ a „Sartori in Tangier“. Skladbu použil i kytarista skupiny Adrian Belew na svém sólovém albu \"Young Lions\" z roku 1990.\n\n"}
{"id": "697001", "url": "https://cs.wikipedia.org/wiki?curid=697001", "title": "Puebla de la Reina", "text": "Puebla de la Reina\n\nPuebla de la Reina je španělská obec situovaná v provincii Badajoz (autonomní společenství Extremadura).\n\nObec je vzdálena 30,6 km od města Almendralejo, 44,1 km od Méridy a 94 km od města Badajoz. Patří do okresu Tierra de Barros a soudního okresu Villafranca de los Barros.\n\nV roce 1594 tvořila obec část provincie León de la Orden de Santiago a čítala 198 obyvatel. V roce 1834 se obec stává součástí soudního okresu Almendralejo. V roce 1842 čítala obec 150 usedlostí a 606 obyvatel.\n"}
{"id": "697002", "url": "https://cs.wikipedia.org/wiki?curid=697002", "title": "Guy Mollet", "text": "Guy Mollet\n\nGuy Mollet ( ; 31. prosince 1905 – 3. října 1975) byl francouzský socialistický politik, který v letech 1956 až 1957, tedy v době Čtvrté republiky, zastával post francouzského premiéra. V letech 1946 až 1967 stál v čele strany Section Française de l'Internationale Ouvrière a od roku 1953 do roku 1956 byl předsedou evropské politické skupiny Pokrokové spojenectví socialistů a demokratů.\n\n"}
{"id": "697003", "url": "https://cs.wikipedia.org/wiki?curid=697003", "title": "Comarca de Isora", "text": "Comarca de Isora\n\nComarca de Isora (též „comarca suroeste“ – jihozápadní comarca) je jednou z 8 comarec na španělském ostrově Tenerife. Nachází se v jižní části ostrova, je tvořena 3 obcemi a zaujímá 14,8 % rozlohy ostrova. K 1.1.2010 zde žilo 8,4 % obyvatel Tenerife. \n"}
{"id": "697006", "url": "https://cs.wikipedia.org/wiki?curid=697006", "title": "Matka zebra", "text": "Matka zebra\n\nMatka zebra je třetí sólové studiové album českého rockového zpěváka, kytaristy a hlavně textaře Jana Sahary Hedla, vydané v roce 2001.\n"}
{"id": "697009", "url": "https://cs.wikipedia.org/wiki?curid=697009", "title": "Cena (Star Trek: Nová generace)", "text": "Cena (Star Trek: Nová generace)\n\n„Cena“, v originále „The Price“, je v pořadí osmá epizoda třetí sezóny seriálu \"\".\n\nUSS Enterprise D hostí meziplanetární skupinu hodnostářů, kteří jednají o práva na využívání stabilní červí díry, kterou objevili Barzané a která by mohla výrazně urychlit cestování přes známý vesmír. Deanna Troi, která je znavena svými povinnostmi lodní poradkyně, se neochotně zúčastní recepce delegátů. Potká zde muže jménem Devinoni Ral, vyjednavače jedné ze skupin, který utajuje své částečné telepatické schopnosti. Propukne mezi nimi vášnivý vztah.\n\nMezitím se vyjednávání o práva na červí díru blíží k bodu varu. Ferengové, kteří jsou ochotni dosáhnout úspěchu za každou cenu, vyřadí ze hry vyjednavače Federace Mendozu. Kapitán Picard pověří Williama Rikera, aby jej zastoupil a obhajoval tak federační zájmy.\n\nRiker doporučí, aby před přijetím jakékoliv závazné smlouvy byla nejprve do červí díry uspořádána expedice. Picard souhlasí a úkolem pověří Geordiho a Data, kteří si vezmou raketoplán a vletí s ním do červí díry. Ferengové z obavy, aby nebyli podvedeni, vyšlou vlastní průzkum. Brzy poté Geordi s Datem zjistí, že červí díra je nestabilní a bezcenná. Snaží se o této pravdě přesvědčit i ferengskou expedici, ale ti je ignorují. Důsledkem toho uvíznou kdesi v Delta kvadrantu, zatímco Dat a Geordi se na poslední chvíli stihnou vydat zpět.\n\nZpět na Enterprise zatím pokračují jednání, jako i jiskření mezi Deannou a Devionim. Ale přestože se do něj zamilovala, začne o něm pochybovat poté, co se jí v soukromé konverzaci přizná, že je částečně Betazoid a že využíval své empatické schopnosti, aby manipuloval s opozičními delegáty.\n\nDevinoni v rámci obratného vyjednávání zredukuje potenciální vlastníky červí díry na pouhé dvě strany, mezi kterými je třeba rozhodnout – Federaci a „své“ Chrysaliany. Těsně předtím, než se Rikerovi podaří práva získat, začnou Ferengové vyhrožovat, že díru zničí, protože jim „informovaný zdroj“ oznámil, že Federace uzavřela skrytý pakt s barzanským premiérem.\n\nDevinoni využije situace a touhy barzanského vůdce po míru, aby získal práva na využití červí díry pro svou skupinu. Když Troi zjistí, že zosnoval ostrou hádku, aby sabotoval úsilí Federace, její smysl pro povinnost ji donutí, aby zradila jeho důvěru a veřejně promluvila o jeho schopnostech a způsobu jejich využití. Avšak dříve, než Barzanský premiér stačí zrušit dohodu s Devinonim a Chrysaliany, vrátí se z díry raketoplán s Geordim a Datem a oznamují, že je bezcenná. Devinoni se rozloučí s Troi a odchází.\n\n"}
{"id": "697012", "url": "https://cs.wikipedia.org/wiki?curid=697012", "title": "Hymna Saúdské Arábie", "text": "Hymna Saúdské Arábie\n\n"}
{"id": "697017", "url": "https://cs.wikipedia.org/wiki?curid=697017", "title": "První Mluvčí", "text": "První Mluvčí\n\nPrvní Mluvčí je fiktivní funkce v sérii Nadace amerického spisovatele sci-fi Isaaca Asimova.\n\nPrvní Mluvčí je vůdcem Druhé Nadace, obdobou této funkce na První Nadaci je starosta Terminu. Avšak zatímco starostu Terminu zná téměř každý občan Galaxie, Prvního Mluvčího znají jen jeho nejbližší spolupracovníci, neboť Druhá Nadace pracuje v utajení. První Nadace vyniká v oblasti fyzické síly, technologie a vojenské techniky, Druhá Nadace vládne duševní silou, mentalickými schopnostmi a možností ovládat druhé . Sídlem Druhé Nadace je Galaktická knihovna a Univerzita na planetě Trantor, bývalé ústřední planetě první Galaktické říše, kde svého času působil i Hari Seldon se svým týmem.\n\nBěhem schůzek rady Mluvčích (nazývané jednoduše \"Stůl\" – 12 členů) má První Mluvčí výsadní právo začít řeč. Mluva mentaliků – Mluvčích – je mnohem komplexnější než běžná řeč, dorozumívají se převážně telepaticky a částečně pomocí gestiky, což velmi rozšiřuje možnosti vzájemné komunikace.\n\nPrvní Mluvčí potřebuje k prosazení své vůle či nějakého tématu souhlas pouze jednoho dalšího Mluvčího, v tom případě nic nezmůže ani nesouhlas ostatních deseti členů \"Stolu\". Pokud však nenajde podporu ani jednoho z Mluvčích Druhé Nadace, musí od prosazení své představy ustoupit .\n\nV případě vážného ohrožení jsou členové \"Stolu\", mentalici Druhé Nadace schopni bleskově mezi sebou vytvořit tzv. \"totální síť\", kolektivní spojení vědomí všech členů, jež mnohonásobně převyšuje izolované schopnosti jedince a jehož potenciál mohou využít ti zástupci, kteří se nacházejí nejblíže nebezpečí. Totální síť může být vytvořena bez ohledu na vzdálenost mezi jednotlivými mentaliky Druhé Nadace.\n\nv knihách Isaaca Asimova:\n\n"}
{"id": "697022", "url": "https://cs.wikipedia.org/wiki?curid=697022", "title": "Jan Manuel Portugalský", "text": "Jan Manuel Portugalský\n\nJan Manuel Portugalský ( \"João Manuel\", 3. června 1537, Évora – 2. ledna 1554, Lisabon) byl portugalský infant a brazilský kníže.\n\nJan Manuel se narodil jako pátý syn (osmé dítě) portugalského krále Jana III. Zbožného a Kateřiny Habsburské, rakouské arcivévodkyně a kastilské infantky, nejmladší sestry císaře Karla V.\n\n7. prosince roku 1552 se v Toro oženil s arcivévodkyní Janou Španělskou, španělskou infantkou, sestřenicí ze strany otce i matky.\n\nStal se portugalským princem následníkem v roce 1539 po smrti svých čtyř starších bratří, kteří zemřeli jako děti. Ovšem i Jan Manuel byl chatrného zdraví a zemřel dříve než mohl nastoupit na trůn 2. ledna roku 1554, podle současníků na souchotiny; zřejmě však trpěl diabetem I. typu (juvenilní diabetes). Osmnáct dní po jeho smrti porodila jeho manželka syna Sebastiána (20. ledna 1554 – 4. srpna 1578), který nastoupil po smrti svého děda Jana III. na portugalský trůn pod jménem Sebastián I.\n\n"}
{"id": "697026", "url": "https://cs.wikipedia.org/wiki?curid=697026", "title": "Brussels Airlines", "text": "Brussels Airlines\n\nBrussels Airlines jsou vlajkový letecký dopravce Belgie se sídlem v Bruselu. Německý dopravce Deutsche Lufthansa AG má ve společnosti 45% vlastnický podíl . Létá do 66 destinací ve 20 zemích Evropy a také provozuje dálkové lety do USA, východní, střední a západní Afriky. Společnost je členem Mezinárodní asociace leteckých dopravců (IATA), Asociace evropských aerolinií (AEA) a letecké aliance Star Alliance.\n\nBrussels Airlines vznikly po sloučení firem SN Brussels Airlines (SNBA) a Virgin Express. Dne 12. dubna 2005, SN Airholding, který stál za SNBA, podepsal dohodu s Richardem Bransonem, která ustanovila kontrolu na Virgin Express. 31. března 2006 SNBA a Virgin Express oznámily sloučení do jediné společnosti. Dne 7. listopadu 2006 byl představen nový název, Brussels Airlines. Aerolinky zahájily svou činnost dne 25. března 2007\n\nDne 15. září 2008, Lufthansa oznámila, že získala 45% podíl ve společnosti Brussels Airlines s možností získat zbývajících 55% od roku 2011. Součástí dohody bylo, že se Brussels Airlines připojí do letecké aliance Star Alliance, jejíž členem je od 9. prosince 2009.\nDne 15. června 2009 Brussels Airlines oznámila, že Evropská komise povolila Lufthanse převzít společnost.\n\nOd 25. října 2009 jsou aerolinky Brussels Airlines členem věrnostního programu Lufthansy \"Miles & More\".\n\nDne 9. prosince 2009, během ceremoniálu na radnici v Bruselu se aerolinky staly 26. členem Star Alliance.\n\nDne 15. prosince 2009, schválili rozšíření flotily letadel Airbus A330. V červenci 2010 začaly provozovat pátý pronajatý letoun typu A330.\n\nDne 15. prosince 2009, Brussels Airlines oznámily, že pracují na novém africkém regionálním dopravci v Demokratické republice Kongo s pracovním názvem \"Korongo\". Hlavní základna letecké společnost je na letišti Lubumbashi. Letecká společnost zahájila svou funkci v roce 2011.\n\nAerolinky oznámily 11. srpna 2010, že uzavřeli smlouvu s cestovní kanceláří Club Med. Od dubna 2011 tak budou aerolinky přepravovat 80% zákazníků cestovní kanceláře a to jak na stávajících linkách, tak na nových charterových linkách. Brussels Airlines také oznámili, že si pronajme dva letouny Airbus A320 od ledna 2011.\n\nProvozní název Brussels Airlines je Delta AIr Transport SA/NV, se sídlem v Bruselu.\n\n5. července 2010 aerolinky zařadilo provozu pátý Airbus A330-300. Zvýšily frekvenci letů do Abidjanu (až 6 týdně) a přidaly další destinace – Akra, Coton, Ouagadougou a Lomé. Aerolinky začaly uvažovat o letech na americký kontinent, do New Yorku a San Franciska. Aerolinky čekají na povolení od USA, které se uděluje po 12-18 měsíčním vyjednávání.\n\nV září 2011 začaly aerolinky létat do 21. destinace v Africe – Bamako v Mali.\n\nBrussels Airlines spolupracuje s těmito společnostmi (Codeshare):(*) Členové Star Alliance\nSpolečnost v září 2016 vlastnila 51 letounů, přičemž další 4 byly objednané, průměrný věk činilo 14,8 let:\n\nFlotila společnosti k 19. únoru 2011 se skládala z 50 letadel a měla průměrný věk byl 13,2 let, flotila tedy stárne, zároveň se mírně zvětšila.\n\n"}
{"id": "697028", "url": "https://cs.wikipedia.org/wiki?curid=697028", "title": "Lac la Plonge", "text": "Lac la Plonge\n\nLac la Plonge je ledovcové jezero v Saskatchewanu. Rozkládá se v severském jehličnatém lese blízko Kanadského štítu. Na jeho severním břehu leží osada Lac La Plonge.\n\nV jezeře můžeme naleznout candáty kanadské (anglicky \"sauger\"), candáty druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovce druhu \"Catostomus catostomus\" (anglicky \"longnose sucker\").\n\n\n"}
{"id": "697029", "url": "https://cs.wikipedia.org/wiki?curid=697029", "title": "Kněz jubilár", "text": "Kněz jubilár\n\nKněz jubilár je v katolické církvi kněz, který se dožil padesátého výročí svého svěcení. Dosažení padesáti let kněžství bývalo zejména dříve (zhruba do poloviny 20. století) oslavováno a připomínáno a dotyčný duchovní byl jako kněz jubilár označován při výčtu svých úřadů a titulů.\n"}
{"id": "697030", "url": "https://cs.wikipedia.org/wiki?curid=697030", "title": "Rosa Parks (stanice RER v Paříži)", "text": "Rosa Parks (stanice RER v Paříži)\n\nRosa Parks (česky \"Nádraží Rosy Parksové\") je nádraží příměstské železnice RER v Paříži, které se nachází na hranicích 18. a 19. obvodu. Je určeno pro linku RER E mezi stanicemi Magenta a Pantin. Původní název projektu byl \"Évangile\" podle sousední ulice \"Rue de l'Évangile\". Nádraží se nachází v těsné blízkosti bývalé stanice Est-Ceinture, která byla součástí železniční tratě Petite Ceinture, jihozápadně od křižovatky s touto tratí, nyní nepoužívanou, ale ponechanou pro případ budoucího využití. Výstavbu zajišťovala Réseau ferré de France a stanice byla otevřena 13. prosince 2015. Nádraží je napojeno na tramvajovou linku T3 a v budoucnu se počítá s linkou T8.\n\nV 90. letech se začalo uvažovat o zlepšení dopravy v severovýchodní části Paříže. V roce 1999 byla uzavřena dohoda mezi státem a regionem Île-de-France o financování projektu ve výši 30,49 miliónů €, návrh druhé dohody na léta 2007-2013 na částku 84,2 miliónu € (z nichž 55,70 připadá na region) vznikl o dva roky později. V roce 2009 byl projekt schválen. Od 14. června do 16. července 2010 probíhal průzkum veřejného mínění a od září 2010 do dubna 2011 projektová studie. Název nádraží byl změněn z \"Évangile\" na \"Rosa Parks\". Stavební práce započaly v prosinci 2011.\n\nCelkové náklady se odhadují na 130 miliónů € v ekonomických kalkulacích z roku 2008. Náklady na výstavbu se dělí mezi region Île-de-France (51,24 %), město Paříž (25,68 %), stát (22,66 %) a Réseau ferré de France (0,42 % ). Původně měla být stanice otevřena v roce 2014, ale její dokončení se posunulo o rok. Stanice zajišťuje dopravní obslužnost severovýchodní části Paříže, která nemá dobrou městskou hromadnou dopravu. Vytvoří dopravní uzel s tramvajovými linkami T3 a T8.\n\nProjekt předpokládá vlakové spojení oblasti do stanice Haussmann – Saint-Lazare, případně i se západním předměstím v případě, že bude linka RER E prodloužena na západ. Očekává se, že po otevření bude denní počet cestujících na nádraží 85 000.\n\n"}
{"id": "697032", "url": "https://cs.wikipedia.org/wiki?curid=697032", "title": "Seznam zaniklých zámků v Česku", "text": "Seznam zaniklých zámků v Česku\n\nSeznam zaniklých zámků v Česku. Zaniklé zámky jsou zámky, které byly zbořeny, tedy již nestojí (neexistují). Součástí seznamu je i část věnovaná zámkům, které jsou ve velmi špatném technickém stavu a hrozí jejich zánik.\n\nJedná se o zámky, které jsou ve velmi špatném stavu a v brzké době by se mohly ocitnout mezi zaniklými.\n\n"}
{"id": "697033", "url": "https://cs.wikipedia.org/wiki?curid=697033", "title": "Regulární zobrazení", "text": "Regulární zobrazení\n\nRegulární zobrazení je zobecnění pojmu prostého zobrazení pro funkci jedné proměnné pro vícerozměrná zobrazení. Pokud je zobrazení na nějakém okolí bodu regulární, je na něm také jednoznačné a existuje k němu jednoznačné inverzní zobrazení. Formálně je regularita zobrazení definována nenulovostí Jacobiho determinantu v daném bodě.\n\nVyšetřováním regularity zobrazení lze mimo jiné určit nakolik je zobrazení vhodné pro transformaci souřadnic. Například pokud je zobrazení regulární na množině všech bodů trojrozměrné koule, nikdy ji nebude zobrazovat na objekt nižší dimenze, jako je křivka nebo plocha.\n"}
{"id": "697035", "url": "https://cs.wikipedia.org/wiki?curid=697035", "title": "Jan Lier", "text": "Jan Lier\n\nJan Lier (27. října 1852 Kutná Hora – 2. června 1917 Praha) byl český novinář, spisovatel, výtvarný a divadelní kritik, představitel lumírovců. Pracoval jako tajemník a knihovník Průmyslové jednoty. Od 70. let publikoval fejetony, v nichž ostře kritizoval český veřejný život, přijímání německých vzorů a obdiv k Rusku; jako alternativu nabízel francouzskou kulturu. Proti výchovné úloze literatury, kterou vyznávali zejména moravští kritici, stavěl „umění pro umění“. Největší vliv měl v 80. a 90. letech, později se svými názory dostával do izolace. Psal i povídky, novely a romány, inspirované postromantickou francouzskou literaturou a poplatné polemickému novinářskému stylu.\n\nNarodil se 27. října 1852 v Kutné Hoře č. 179, blízko Kamenného domu. V mládí ho nepříznivě zasáhla smrt otce. Vystudoval reálku a profesionálně se věnoval technice. V letech 1873–77 pracoval na železnici, roku 1877 získal místo sekretáře v pražské Jednotě průmyslové. Ve volném čase psal fejetony, kritiky i samostatné literární práce. 1. října 1887 se stal knihovníkem Průmyslové jednoty. 1. prosince 1892 ho Česká akademie věd a umění zvolila za mimořádného člena. Od roku 1896 působil i jako dramaturg a lektor Národního divadla. V Průmyslové jednotě nakonec zastával funkci ředitele a za své výsledky získal záslužnou stříbrnou medaili.\n\nCestami po Evropě získal obdiv k západní kultuře, zejména francouzské, a odpor k „malým“ českým poměrům, které se snažil změnit. Románskou kulturu si cenil výše než germánskou. Řadil se mezi kosmopolitní lumírovce. Velmi známý byl v 80. a 90. letech. Postupem času se svými zásadními názory dostával do stále větší izolace, takže od konce 90. let byl jeho význam jen okrajový.\n\nPohřben byl na Olšanských hřbitovech.\n\nDo literatury jej uvedl Jan Neruda v 70. letech. Od roku 1877 psal fejetony do \"Národních listů\" a \"Pokroku\". V té době vydal také román \"Hraběnka Radová\". První práce psal pod pseudonymy Adam Zero, Luděk Frič, Jan Iler a Vilemína Nováková, ale zakrátko se začal podepisovat vlastním jménem.\n\nV 80. a 90. letech se proslavil svými fejetony. Společně se Svatoplukem Čechem byl považován za pokračovatele Jana Nerudy. Čech prezentoval své úvahy s využitím poetické lyriky a jemného humoru, pro Liera byla naopak typická posměšná satira a ostrá kritika. Články uveřejňoval především v konzervativním časopise \"Pokrok\", spojeném se staročeskou stranou. Politicky se neangažoval, věnoval se kultuře a umění. Zesměšňoval maloměšťáctví, později kritiku rozšířil na celý český veřejný život jako Kocourkov ve velkém. Kritizoval vlastenecké frázisty a sebevědomé pedanty. Na rozdíl od většiny české inteligence se stavěl proti přijímání německých vzorů i proti mladočeskému nadšení pro slovanství a Rusko. Měl velmi vyhraněný vkus; zastával se absolutního „umění pro umění“, obdivoval Francii, projevoval (v zásadě nespravedlivý) odpor k ruskému realismu, reprezentovanému Dostojevským, Vereščaginem a Ostrovským, který považoval za příliš přímočarý. Na rozdíl od současníka Miroslava Tyrše neuznával kánonický ideál umění, umělec se podle něj může inspirovat v jakémkoli stylu. Nejvíc si oblíbil francouzskou kulturu 18. století za vlády Ludvíka XIV., XV. a XVI., díla Feuilleta, Paillerona a Dumase.\n\nKoncem roku 1887 se dostal do ostrého sporu s tzv. „moravskou kritikou“, soustředěnou kolem brněnského časopisu \"Obzor\" a reprezentovanou především Františkem Bartošem. V 33. čísle \"Lumíra\" uveřejnil fejeton, kde obvinil moravskou skupinu z ničení literatury tím, že ji posuzují podle povrchních, formálních kritérií (např. kritika přílišného používání cizích slov, povyšování školních instrukcí na obecně platná pravidla, „pružnost“ umožňující odsoudit prakticky kohokoli). Spolupracovníci \"Obzoru\" se hájili jednak poukazem na Lierovo nepochopení jejich myšlenek (např. Bartoš v kritizovaném článku psal jen o četbě pro žáky a lidové vrstvy, nikoli o literatuře jako celku), jednak rozdílnými ideovými východisky (pro Liera má literatura význam sama o sobě, pro Moravany byla jedním z prostředků v úsilí o povznesení národa; jako katolíci se také nemohli smířit s rouhačskými texty, které vycházely v Praze). S odstupem nebyla Lierova kritika zcela spravedlivá.\n\nJako známý lumírovec se stal terčem kritiky učitele Jana Váni, který roku 1897 vydal knihu epigramů a posměšných básniček, zaměřených proti kosmopolitním literátům, zejména Jaroslavu Vrchlickému. Váňa věnoval Lierovi epigram „Národ stihnou nedohledné, strašné konsekvence, budeme-li Gallicismy hustě, Bohemismy psát jen tence.“\n\nPokud jde o beletrii, napsal Lier tři romány (\"Hraběnka Radová\", \"Vojtěcha Révy nástupce\", \"Narciss\") a šedesát novel pro časopisy \"Ruch\", \"Česká včela\", \"Světozor\", \"Květy\", \"Lumír\" a \"Zlatá Praha\". Některé byly přeloženy do polštiny a němčiny. Byl také autorem divadelní hry \"Flora\".\n\nJe řazen mezi české žánrové realisty, společně s Františkem Heritesem a Ignátem Herrmannem. Jeho díla, zasazená nezvykle do technicko-průmyslového prostředí moderní doby, si našla svůj okruh ctitelů. Do české literatury uvedl železnici. Jeho novely jsou bizarní, fantastické, inspirované postromantickou francouzskou literaturou. Povídky vydané na konci 90. let a po roce 1900 neměly na rozdíl od starších prací velký úspěch u čtenářů — vkus se změnil, ale Lier si zachovával původní styl. Uměleckou úroveň také nepříznivě ovlivňovala autorova podrážděná povaha, která ho vedla k neustálým polemikám — podobně jako v novinových článcích — a narušovala tak plynulé vyprávění děje.\n\nV Průmyslové jednotě publikoval odborné texty.\n\nKnižně vyšly např.:\n\n"}
{"id": "697036", "url": "https://cs.wikipedia.org/wiki?curid=697036", "title": "Ja'akov Talmon", "text": "Ja'akov Talmon\n\nJa'akov Lejb Talmon ( יעקב טלמון, v angličtině též Jacob Talmon; 14. června 1916 – 16. června 1980) byl profesor moderních dějin na Hebrejské univerzitě v Jeruzalémě. Díky antimarxismu, který prostupuje jeho dílem, se řadí mezi tzv. liberály Studené války. Studoval genealogii totalitarismu a zastával názor, že politický mesianismus vychází z Francouzské revoluce, a též zdůrazňoval podobnosti mezi jakobínstvím a stalinismem. Je autorem pojmů totalitní demokracie a politické mesiášství.\n\nNarodil se v Rypinu v Polsku do ortodoxní židovské rodiny. V roce 1934 odcestoval do britské mandátní Palestiny, kde studoval na Hebrejské univerzitě v Jeruzalémě. Ve studiu pokračoval ve Francii, odkud utekl před nacistickou invazí do Londýna, kde v roce 1943 získal Ph.D. na London School of Economics. Jeho hlavními díly jsou \"The Origins of Totalitarian Democracy\" a \"Political Messianism: The Romantic Phase\". Zastával názor, že Rousseauova pozice může být nejlépe chápána jako „totalitní demokracie,“ která je filosofií, v níž je svoboda realizována „pouze při plnění a dosažení absolutních společných cílů.“\n\nV roce 1957 mu byla udělena Izraelská cena za společenské vědy. Ta je udílena od roku 1953 a patří mezi nejvyšší izraelská státní vyznamenání. Byl též členem Izraelské akademie věd a klasického vzdělávání.\n\n\n"}
{"id": "697041", "url": "https://cs.wikipedia.org/wiki?curid=697041", "title": "Selwyn Lloyd", "text": "Selwyn Lloyd\n\nJohn Selwyn Brooke Lloyd, baron Selwyn-Lloyd, (28. července 1904 – 18. května 1978), spíše známý jako Selwyn Lloyd, byl britský konzervativní politik, který v letech 1955 až 1960 zastával funkci britského ministra zahraničních věcí. Následně v letech 1960 až 1962 působil jako ministr financí. V letech 1971 až 1976 byl předsedou Dolní sněmovny a v roce 1976 se stal členem Sněmovny lordů.\n\n"}
{"id": "697052", "url": "https://cs.wikipedia.org/wiki?curid=697052", "title": "Mario Draghi", "text": "Mario Draghi\n\nMario Draghi (* 3. září 1947 v Římě v Itálii) je italský bankéř a ekonom, od 16. ledna 2006 guvernér Italské národní banky. Byl zvolen za nástupce Jeana-Claude Tricheta ve funkci prezidenta Evropské centrální banky, kam nastoupil v listopadu 2011.\n\nČlenem rady Evropské centrální banky je už z titulu guvernéra italské národní banky. Z téhož důvodu je členem předsednictva Banky pro mezinárodní platby.\n\nNarodil se v Římě a absolvoval zde ekonomii na univerzitě La Sapienza, dále ve studiu pokračoval na Massachusettském technologickém institutu, kde v roce 1976 získal Ph.D. pod vedením držitelů Nobelovy ceny Franca Modiglianiho a Roberta Solowa.\n\nV letech 1981 až 1991 působil jako profesor na Florentské univerzitě.\n\n"}
{"id": "697053", "url": "https://cs.wikipedia.org/wiki?curid=697053", "title": "Christian Pineau", "text": "Christian Pineau\n\nChristian Pineau (14. října 1904 – 5. dubna 1995) byl francouzský politik.\n\nBěhem druhé světové války byl příslušníkem odbojového hnutí Résistance a po zatčení gestapem skončil v koncentračním táboře Buchenwald, kde se dožil jeho osvobození. Po válce zastával řadu ministerských postů. Jednalo se například o pozice ministra zásobování, veřejných prací či financí. V únoru 1956 se stal francouzským ministrem zahraničních věcí a v této funkci setrval až do května 1958. Během svého působení za Francii podepsal s Izraelem a Spojeným královstvím tzv. Sèvreský protokol, což byla tajná vojensko-politická dohoda, která byla reakcí na egyptské znárodnění Suezského průplavu, a která vedla k Sinajské válce.\n\nByl pochován na pařížském hřbitově Père Lachaise.\n\n"}
{"id": "697073", "url": "https://cs.wikipedia.org/wiki?curid=697073", "title": "Grand Prix Španělska 1997", "text": "Grand Prix Španělska 1997\n\nGrand Prix Španělska 1997 (XXXIX Gran Premio de España Telefónica), 6. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 603. grand prix, se již tradičně odehrála na okruhu v Barceloně.\n\n"}
{"id": "697074", "url": "https://cs.wikipedia.org/wiki?curid=697074", "title": "Grand Prix Monaka 1997", "text": "Grand Prix Monaka 1997\n\nGrand Prix Monaka 1997 (55e Grand Prix Automobile de Monaco), 5. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 602. grand prix, se již tradičně odehrála na okruhu v Monte Carla.\n\n"}
{"id": "697075", "url": "https://cs.wikipedia.org/wiki?curid=697075", "title": "Ford Taunus", "text": "Ford Taunus\n\nFord Taunus je rodinný vůz s pohonem zadní nápravy (některé verze měly pohon nápravy přední) prodávaný v Německu a dalších zemích. Modely od roku 1970 byly podobné Fordu Cortina ve Spojeném království. Modelová řada byla pojmenována podle pohoří Taunus v Německu. Vyráběl se v letech 1939–1982.\n\n\n\n\n\n1976\n\nleden: Vozidla z nové série Taunus jsou nabízeny v přepracované verzi označované jako Mk4 nebo TC II. \nTento nový Taunus je o 25 mm vyšší, protože má jiný úhel sklonu hnací hřídele kvůli omezení hlučnosti.\nPřední partie je plochá, hladká, a má přední spoiler, který snižuje vztlak na přední nápravě.\nPřední kapota je o 73 mm snížena a přední část je rozšířena kvůli lepší deformační zóně.\nZadní okno je o 30% větší. Sériová výbava obsahuje automaticky navíjené bezpečnostní pásy.\nOznačení výbavy je: \nTAUNUS\nL\nGL\nGHIA\nS\nNa výběr je 6 motorů, od 55 do 108 koní\n\n1977\n\n6 válcové motory mohou mít na přání servořízení\nČetné zlepšování detailů, jedním z nich je například tlumení ložiska na řadicí páce\n\n1978\n\nod března platí nové termíny kontrol, intervaly mohou být zdvojnásobeny z 10 000 km na 20 000 km\n\n1979\n\nleden: také na zadní sedačky jsou sériově montovány automaticky navíjené bezpečnostní pásy mimo břišní pás pro prostřední sedadlo\n\nzáří: přepracovaná modelová řada označovaná jako Mk5 nebo TC III. bude prezentována na IAA s novým karburátorem typ VV u motorů 1.3 a 1.6 při mírném zvýšení výkonu všech motorů kromě 90 PS V6, který jezdí na Normal benzín.\nBezkontaktní tranzistorové zapalování pro všechny V6 motory, samoseřizovací spojka, sériové olejové tlumiče, nové přední blinkry a zadní světla, lepší výhled přes zvětšené zasklení automobilu, vnitřní interiér se zlepšil, uchycení zámků předních bezpečnostních pásů se přemístilo z podlahy na rám sedačky.\n\n1980\n\nbřezen: na přání je montáž servořízení také pro motor 2.0 4válec\n\nzáří: na přání montáž signalizace ekonomického provozu, ta spočívá v montáži dvou čidel, nastavených na rozdílný tlak, které snímají velikost podtlaku v sání a jejich signalizace na kontrolkách umístěných v horní části rychloměru.\nLepší zařízení různých modelů, například protihlukový kryt pod přední kapotou, halogenové přední světlomety pro Taunus výbava L, kontrolka stavu hladiny brzdové kapaliny, otáčkoměr pro Taunus výbava GL a mnoho dalších jako odpověď na kompletní nabídky od japonských výrobců\n\n1981\n\nbřezen: Oživení trhu s laciným speciálním modelem Taunus Festival, sériově s motorem 1.6 výkon 72 PS, silnější motory a automatická převodovka byly za příplatek.\n\nzáří: Speciální model Taunus Favorit s motorem 1.6 v základní výbavě a s lepší výbavou oproti minulým modelům jako např. ráfky 5,5 palců, pneumatiky 185/70, osvětlení kufru a motorového prostoru, optické úpravy pro lepší vzhled a rozšířené vybavení modelu L.\ndostupné karosářské varianty byly 2- a 4- dveřové limuzíny a také jako kombi Favorit Turnier\n\nV září 1982 model Taunus ukončil výrobu, nastupil nový model Ford Sierra.\n"}
{"id": "697077", "url": "https://cs.wikipedia.org/wiki?curid=697077", "title": "Grand Prix San Marina 1997", "text": "Grand Prix San Marina 1997\n\nGrand Prix San Marina 1997 (XVII Gran Premio Warsteiner di San Marino), 4. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 601. grand prix, se již tradičně odehrála na okruhu Autodromo Enzo e Dino Ferrari.\n\n"}
{"id": "697078", "url": "https://cs.wikipedia.org/wiki?curid=697078", "title": "Seznam herců Městského divadla Brno", "text": "Seznam herců Městského divadla Brno\n\nSeznam herců Městského divadla zahrnuje jak herce a herečky, kteří mají stálé angažmá v Městském divadle Brno, tak herce, kteří zde pouze hostovali. \n\nDivadlo sídlí na Lidické ulici v Brně, má dvě scény: činoherní a hudební. Herecký soubor je rozdělen na čtyři části: činohru, muzikál, zpěvohru a balet. Ke konci sezóny 2010/2011 čítal celkem 96 herců a hereček.\n\nSoubor Městského divadla Brno na MdB.cz\n"}
{"id": "697079", "url": "https://cs.wikipedia.org/wiki?curid=697079", "title": "Ford Zephyr", "text": "Ford Zephyr\n\nFord Zephyr bylo auto vyráběné společností Ford Motor Company ve Spojeném království. V letech 1950 a 1972 ve čtytřech generacích, bylo prodáváno jako silnější šestiválec sedan, doplňovalo čtyřválec Ford Consul: od roku 1962 byl nabízen Zephyr se čtyř a šestiválcové verze .Měl poháněná zadní kola. \n\nZephyr a její luxusní varianta Zodiac, který se objevil v roce 1955, byly největší osobní automobili v britské řadě Ford v letech 1950 až 1972, pak je nahradila Granada.\n\n\n"}
{"id": "697080", "url": "https://cs.wikipedia.org/wiki?curid=697080", "title": "Gare de Pont-Cardinet", "text": "Gare de Pont-Cardinet\n\nGare de Pont-Cardinet (česky \"Nádraží most Cardinet\") je železniční stanice v Paříži v 17. obvodu v ulici \"Rue Cardinet\". Leží na trati z nádraží Saint-Lazare do Le Havre. Jedná se o jediné nádraží v Paříži, které není napojeno na metro, RER ani odtud nevyjíždějí vlaky do vzdálených destinací. Slouží výhradně pro vlaky na lince Transilien L, kterou provozuje SNCF. Od roku 2017 se uvažuje přestup na linku 14. Počet denních pasažérů se v roce 2001 pohyboval mezi 2 500 a 7 500 a vlaků 150 až 250.\n\nNádraží bylo otevřeno pod názvem \"Batignolles\" dne 2. května 1854 na lince do Auteuil. V roce 1911 byla kvůli vytvoření dvou nových kolejí ve směru do Versailles původní budova stržena a postavena provizorní dřevěná stavba na \"Boulevardu Pereire\". Později bylo postaveno nové nádraží z betonu architekta Juliena Poltiho na rohu ulic \"Boulevard Pereire\" a \"Rue du pont Cardinet\". 12. listopadu 1919 bylo nádraží přejmenováno na \"Pont Cardinet\". Nádraží bylo otevřeno 15. května 1922.\n\nV roce 1996 byla uzavřena část původní trati do Auteuil a vlaky do stanice Pereire - Levallois byly nahrazeny autobusovou dopravou.\n\nPři plánech na prodloužení linky RER E na západ mělo být nádraží Pont-Cardinet přestupní stanicí. Protože byla ale zvolena jiná trasa, nebude toto řešení realizováno.\n\nV rámci veřejné ankety o prodloužení linky 14 pařížského metra až do stanice Mairie de Saint-Ouen, která proběhla v lednu 2010, mnoho přispěvatelů požadovalo zřídit na této lince stanici Pont-Cardinet. Organizace STIF se proto tímto návrhem začala zabývat.\n\nDne 26. ledna 2011 se stát a region Île-de-France dohodly na hlavních bodech rozvoje veřejné dopravy v regionu do roku 2025 včetně zřízení stanice Pont-Cardinet na lince 14.\n\n"}
{"id": "697085", "url": "https://cs.wikipedia.org/wiki?curid=697085", "title": "Grand Prix Brazílie 1997", "text": "Grand Prix Brazílie 1997\n\nGrand Prix Brazílie 1997 (XXVI Grande Pręmio do Brasil), 2. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 599. grand prix, se již tradičně odehrála na okruhu Interlagos.\n\n"}
{"id": "697087", "url": "https://cs.wikipedia.org/wiki?curid=697087", "title": "Sophus Lie", "text": "Sophus Lie\n\nMarius Sophus Lie (vyslovuje se [li:]) (17. prosince 1842 Nordfjordeid – 18. února 1899 Kristiania) byl norský matematik. Vytvořil převážnou část teorie spojité symetrie a využil ji ke studiu geometrie a diferenciálních rovnic.\n\nSvou první matematickou práci vydal v roce 1869. Ve stejném roce získal stipendium a odcestoval do Berlína, kde zůstal do únoru 1870. Poté odcestoval do Paříže. V červenci 1870 chtěl odjet do Milána, ale ve Fontainebleau byl zatčen kvůli podezření, že je německým špionem. O měsíc později byl propuštěn.\n\nV roce 1871 získal Ph.D. na Univerzitě v Christianie (dnešní Oslo). V roce 1886 se stal profesorem na Lipské univerzitě. V roce 1898 na místo rezignoval a vrátil se do Norska.\n\nByl členem Francouzské akademie věd a zahraničním členem Královské společnosti a Národní akademie věd Spojených států amerických.\n\nV roce 1874 si vzal Annu Birch, s kterou měl tři děti. Zemřel ve věku 56 let na zhoubnou chudokrevnost.\n\n"}
{"id": "697095", "url": "https://cs.wikipedia.org/wiki?curid=697095", "title": "Grand Prix Austrálie 1997", "text": "Grand Prix Austrálie 1997\n\nGrand Prix Austrálie 1997 (LX. Transurban Australian Grand Prix), 1. závod 48. ročníku mistrovství světa jezdců Formule 1 a 39. ročníku poháru konstruktérů, historicky již 598. grand prix, se již tradičně odehrála na okruhu Melbourne.\n\n"}
{"id": "697099", "url": "https://cs.wikipedia.org/wiki?curid=697099", "title": "Ford P100", "text": "Ford P100\n\nFord P100 byl pick-up na podvozku Fordu Cortina 1971–1988 a Fordu Sierra 1988–1993. Vznikl v roce 1971 v Jihoafrické republice na podvozku dvoudveřové Cortiny MkIII. V roce 1977 proběhla modernizace a P100 dostal karoserii z Cortiny MkIV. a v roce 1980 z Cortiny MkV, tato verze se vyráběla až do roku 1988, potom proběhla modernizace a P100 měl karoserii ze Sierry. Výroba skončila až v roce 1993.\n\n\n"}
{"id": "697101", "url": "https://cs.wikipedia.org/wiki?curid=697101", "title": "The Court of the Crimson King", "text": "The Court of the Crimson King\n\n„The Court of the Crimson King“ je pátá a poslední skladba z debutového alba anglické progresivně rockové skupiny King Crimson \"In the Court of the Crimson King\" z roku 1969. Skladba také vyšla jako singl, kde byla rozdělena na dvě části, \"„The Court of the Crimson King, Pt. 1“\" na straně A a \"„The Court of the Crimson King, Pt. 2“\" na straně B. Skladbu napsali Ian McDonald a Peter Sinfield.\n"}
{"id": "697108", "url": "https://cs.wikipedia.org/wiki?curid=697108", "title": "Giles, Giles and Fripp", "text": "Giles, Giles and Fripp\n\nGiles, Giles and Fripp byla britská rocková skupina fungující v letech 1967 a 1968. Jejími zakládajícími členy byli Michael Giles (bicí, zpěv), Peter Giles (baskytara, zpěv) a Robert Fripp (kytara). Natočila jedno studiové album a poté se stala základem progresivně rockové skupiny King Crimson.\n\nSkupina vznikla v srpnu 1967 v anglickém městě Bournemouth v Dorsetu, když bratři Gilesovi, bubeník Michael a baskytarista Peter, hledali skrze novinový inzerát zpívajícího klávesistu. Ozval se jim Robert Fripp, který, ač působil jako nezpívající kytarista, byl přijat. Od konce roku 1967 do konce roku 1968 působila kapela v Londýně a během tohoto období natočila množství domácích demo nahrávek, nikdy však nehrála živě. Tato dema brzy zapůsobila na nahrávací společnost Decca Records, jejíž nově vzniklá divize Deram Records podepsala se skupinou Giles, Giles and Fripp nahrávací kontrakt. V dubnu tedy kapela nahrála své debutové album \"The Cheerful Insanity of Giles, Giles and Fripp\" (vydáno v září 1968) a dva singly, všechny nahrávky ale komerčně propadly.\n\nNa podzim 1968 se ke skupině přidal Ian McDonald (hrající na saxofon, flétnu a klarinet) a bývalá zpěvačka skupiny Fairport Convention Judy Dybleová. McDonaldův klarinet při přimíchán na singlovou verzi písně „Thursday Morning“. Deram následně odmítlo další nahrávky kapely včetně písní „She Is Loaded“ a „Under the Sky“, tato pozdější díla byla zařazena na jako bonusy na CD reedice alba \"The Cheerful Insanity of Giles, Giles and Fripp\". Dybleová nefiguruje na žádných nahrávkách Deramu.\n\nSkupina dále pokračovala v domácím nahrávání, Judy Dybleová zpívá v několika písních, např. v „Make It Today“ či demo verzích „Under The Sky“ a „I Talk to the Wind“. Jedna z melodií písně „Passages of Time“ byla později použita ve skladbě King Crimson „Peace – An End“. Kolekce těchto domácích nahrávek byla v roce 2001 oficiálně vydána jako \"The Brondesbury Tapes\".\n\nNa konci roku 1968 opustil skupinu baskytarista Peter Giles a Fripp s Michaelem Gilesem a McDonaldem založil skupinu King Crimson. Peter Giles se poté objevil na jejich druhém albu \"In the Wake of Poseidon\" (1970), ve 21. století hrál ve skupině 21st Century Schizoid Band. Dybleová se připojila k duu Trader Horne. Michael Giles a Ian McDonald vydali v roce 1971 společné album \"McDonald and Giles\".\n"}
{"id": "697110", "url": "https://cs.wikipedia.org/wiki?curid=697110", "title": "AACR2", "text": "AACR2\n\nAACR2R je zkratka pro angloamerická katalogizační pravidla, druhé vydání. Jsou publikována Americkou knihovnickou asociací (ALA), Kanadskou knihovnickou asociací (CLA) a Britským institutem pro knihovníky a informační pracovníky (CILIP). Editorem je Michael Gorman, knihovnik narozený v Británii a žijící v Chicagu. AACR2R byla vytvořena pro užívání při konstrukci katalogů a jiných listů v knihovnách všech velikostí. Pravidla pokrývají popis, umístění atd. všech archivovaných dokumentů (od tištěných po elektronické) v knihovnách a institucích.\n\nPři tvorbě katalogů a třídění knih v knihovnách a institucích se objevila potřeba jednotného zpracování katalogizačních záznamů. Zpočátku vznikala pravidla uplatňovaná pouze u jednotlivých knihoven a institucí, ale v tomto případě to byla spíše snaha o zachování tradice toho, jak se v které určité knihovně dokumenty zpracovávaly. Později s narůstajícím počtem knih a nutností jejich evidence vzniká potřeba existence pravidel uplatňovaných ve více knihovnách – obvykle bylo jejich používání vázáno na území jednoho státu. Ve 20. století je počátek mezinárodního sjednocování katalogizačních pravidel – vytvoření jednotných pravidel v různých zemích na základě společné dohody.\n\nV roce 1966 Americká knihovnická asociace (ALA) a Britský institut pro knihovníky a informační pracovníky (CILIP) uzavřely dohodu o spolupráci na textu pravidel, která vyšla roku 1967 a nazývají se Anglo-American Cataloguing Rules (AACR). A i přes název anglo-americké bylo první vydání AACR v roce 1967 poněkud rozdílné u severoamerických a britských textů.\n\nV roce 1978 přichází 2. vydání těchto pravidel – spolupracovala na nich i kanadská asociace Canadian Library Association (CLA). V tomto vydání již bylo zohledněno automatizované zpracování dokumentů, stanoven způsob zpracování neknižních dokumentů a dohoda o přizpůsobení se ISBD. Druhé vydání tedy sjednotilo dvě sady pravidel a přineslo je jako mezinárodní normu pro bibliografický popis. Tato pravidla jsou již určena pro tvorbu katalogů a jiných soupisů v univerzálních knihovnách všech velikostí, sledují pořadí činností katalogizátora ve většině knihoven, které vytvářejí identifikační záznamy manuálně, bez výpočetní techniky.\n\nV průběhu let bylo AACR2R příležitostně aktualizováno a bylo výrazně reeditováno v roce 1988 (2. vydání, revize 1988) a 2002 (2. vydání, revize 2002). V roce 2002 revize zahrnovala podstatné změny v sekci pro neknižní materiály. Plán ročních aktualizací začal v roce 2003 a skončil v roce 2005. AACR2R byla poté následována Sadou směrnic pro knihovní katalogizaci (RDA), které byly vydány v červnu 2010. RDA prošlo v nedávné době oficiálním testem v Knihovně kongresu, Národní lékařské knihovně (United States National Library of Medicine) a několika dalších institucí.\n\n\n\n"}
{"id": "697111", "url": "https://cs.wikipedia.org/wiki?curid=697111", "title": "Nashville Skyline", "text": "Nashville Skyline\n\nNashville Skyline je deváté studiové album amerického písničkáře Boba Dylana, vydané v roce 1969 u Columbia Records. Album produkoval Bob Johnston.\n\n"}
{"id": "697114", "url": "https://cs.wikipedia.org/wiki?curid=697114", "title": "Havajská kuchyně", "text": "Havajská kuchyně\n\nHavajská kuchyně je fusion kuchyně složená z mnoha kuchyní místních obyvatel, tedy domorodých Havajců, přistěhovalců z východní Asie (Čína, Japonsko, Korea, Filipíny) nebo Evropy (Portugalsko) a Ameriky, využívající místních plodin a živočišných zdrojů.\n\nMnoho místních restaurací podává plate lunch - talíř složený z různých druhů jídel. Rýže (asijský vliv), amerického těstovinového salátu a mnoha jiných jídel. Například tradičního vepřového kalua připraveného v zemní peci (\"imu\"), různých mořských plodů, jídel asijského původu a ostatních havajských tradičních jídel, jako je například haupia, lomi losos nebo laulau.\n"}
{"id": "697115", "url": "https://cs.wikipedia.org/wiki?curid=697115", "title": "Seznam zápasů československé fotbalové reprezentace 1920", "text": "Seznam zápasů československé fotbalové reprezentace 1920\n\nV roce 1920 odehrála československá fotbalová reprezentace 4 mezistátních zápasů, z toho 4 na OH 1920. Celková bilance byla 3 výhry a 1 porážka. Hlavním trenérem ve všech zápasech byl Josef Fanta.\n\n\n\n\n\n\n\n\n\n"}
{"id": "697119", "url": "https://cs.wikipedia.org/wiki?curid=697119", "title": "Seznam členů AC/DC", "text": "Seznam členů AC/DC\n\nToto je seznam členů australské hard rockové skupiny AC/DC.\n"}
{"id": "697121", "url": "https://cs.wikipedia.org/wiki?curid=697121", "title": "The Cheerful Insanity of Giles, Giles and Fripp", "text": "The Cheerful Insanity of Giles, Giles and Fripp\n\nThe Cheerful Insanity of Giles, Giles and Fripp je debutové album britské rockové skupiny Giles, Giles and Fripp a zároveň jediné, které vyšlo v době její existence. Bylo vydáno v září 1968 u vydavatelství Deram Records. Album je rozděleno do dvou částí „The Saga of Rodney Toady“ a „Just George“, jejichž názvy vychází z vět, jež jsou recitovány členy skupiny. Ty propojují jednotlivé písně a tvoří tak dva ucelené příběhy. Ačkoliv dvě třetiny skupiny později působily v progresivně rockových King Crimson, je tato deska mixem různých stylů: folku, klasické hudby, popu, psychedelického roku a duchovní hudby.\n\nPodle Roberta Frippa bylo při prvním vydání prodáno pouhých 500 kopií. Později byla deska několikrát znovu vydána na CD (někdy s různými bonusovými skladbami) a díky popularitě King Crimson projevili posluchači zájem i o toto album.\n\n"}
{"id": "697123", "url": "https://cs.wikipedia.org/wiki?curid=697123", "title": "Seznam zápasů československé fotbalové reprezentace 1921", "text": "Seznam zápasů československé fotbalové reprezentace 1921\n\nV roce 1921 odehrála československá fotbalová reprezentace 2 mezistátních zápasů, z toho 2 přátelské. Celková bilance byla 1 výhra a 1 remíza. Hlavním trenérem ve všech zápasech byl Josef Fanta.\n\n\n\n\n\n"}
{"id": "697124", "url": "https://cs.wikipedia.org/wiki?curid=697124", "title": "Rallye Nový Zéland 1999", "text": "Rallye Nový Zéland 1999\n\nRallye Nový Zéland 1999 byla devátou soutěží Mistrovství světa v rallye 1999. Zvítězil zde Tommi Mäkinen s vozem Mitsubishi Lancer EVO VI. Soutěž měla 27 rychlostních zkoušek o délce 401,56 km. Na startu bylo 82 posádek a do cíle jich dorazilo 46.\n\nPrvní test vyhrál soukromý domácí pilot Bourne, ale od druhého úseku bojoval o vedení Colin McRae s Mäkinenem. McRae se dostal do vedení ale po poruše elektroniky musel ze soutěže odstoupit. Carlos Sainz a Richard Burns měli potíže s převodovkou. Didier Auriol udělal jezdeckou chybu, vyjel mimo trať, měl defekt ale přes to držel druhou pozici za Mäkinenem. Později ale zlomil zavěšení a propadl se na páté místo. Na druhou pozici se posunul Juha Kankkunen a na třetí Toni Gardemeister. Auriol ještě vybojoval čtvrtou pozici. Pátý dojle Bourne když udržel bojujícího Sainze za sebou.\n\n"}
{"id": "697125", "url": "https://cs.wikipedia.org/wiki?curid=697125", "title": "Vůle (psychická vlastnost)", "text": "Vůle (psychická vlastnost)\n\nVůle z hlediska psychologie je záměrné, vědomé úsilí směřující k dosažení cíle. Jedná se o motivované chování, které umožňuje vědomou regulaci chování tzv. \"volní akt\". Základními znaky vůle jsou vědomé jednání, přeměna fyziologické energie v kinetickou, kontrola funkce popudů. Pojem vůle psychologie chápe i šířeji, jako soubor vlastností osobnosti souvisejících se sebekontrolou.\n\n\"Volní akt\" se ve vývoji jedince objevuje mezi druhým a třetím rokem života, kdy si dítě začíná uvědomovat samo sebe. Fáze volního aktu: 1. rozhodnutí, 2. akce, reakce, 3. cíl.\n\nJednáním souvisejícím s volním aktem můžeme nazvat činnost řízenou vědomím cíle. Jedná se o druh chování.\nVolní jednání má tři fáze \"pohnutka - zvažování - čin\" na rozdíl od impulzivního jednání, u něhož chybí proces zvažování a má tedy jen dvě fáze \"pohnutka - čin\".\n\nSvobodná vůle je specifický fenomén, podstatou je \"svoboda rozhodování\", ne však jednání. Tzn., že intrapsychický aspekt svobodné vůle je \"osobní přesvědčení\", že jednáme bez vnějšího nátlaku.\n\n\n"}
{"id": "697126", "url": "https://cs.wikipedia.org/wiki?curid=697126", "title": "Josef Dědeček", "text": "Josef Dědeček\n\nJosef Dědeček (23. listopadu 1843 Chloumek u Turnova – 15. května 1915 Dolní Chabry) byl český středoškolský profesor, botanik a přírodovědecký spisovatel.\n\nStudoval v Jičíně a Praze. Roku 1867 se stal profesorem na pražské vyšší reálce, poté určitou dobu učil v Písku. Od roku 1874 pracoval na vyšší reálce v Karlíně, kterou také čtyřikrát řídil jako provizorní správce.\n\nByl členem Společnosti Musea Království českého, Ústřední společnosti hospodářské pro Království české a dalších sdružení. Politicky podporoval Národní stranu.\n\nZabýval se botanickým výzkumem Čech. Vydával a upravoval učebnice. Uveřejňoval přírodovědecké články v časopisech \"Živa\", \"Oesterreichisch-botanische Zeitschrift\", \"Zeitschrift der Zoologisch-botanischen Gesellschaft\", \"Lotos\", \"Vesmír\", \"Zprávy České společnosti nauk\", \"Škola a život\", \"Paedagogium\", \"Krok\", \"Česká škola\", \"Zlatá Praha\", \"Květy\", \"Archiv pro výzkum Čech\" aj.\n\nDo publikace \"Sto let práce\" přispěl článkem o zpracování perleti.\n\nV \"Ottově slovníku naučném\" byl autorem článků o tropických rostlinách, pěstovaných v českých zemích.\n\nKnižně vydal:\n\n"}
{"id": "697128", "url": "https://cs.wikipedia.org/wiki?curid=697128", "title": "Chlorid křemičitý", "text": "Chlorid křemičitý\n\nChlorid křemičitý (SiCl) je jedním z halogenidů křemíku. Je to bezbarvá těkavá kapalina.\n\nChlorid křemičitý se připravuje chlorací řady sloučenin křemíku, jako je například ferosilicium, karbid křemíku nebo směs oxidu křemičitého a uhlíku:\n\nSiC + 4 HCl → SiCl + CH.\n\nFerrosilicium se používá nejčastěji.\n\nStejně jako ostatní chlorsilany i chlorid křemičitý reaguje s vodou:\n\nSiCl + 2 HO → 4 HCl + SiO.\n\nS methanolem a ethanolem reaguje za vzniku tetramethyl a tetraethylortokřemičitanu:\n\nSiCl + 4 ROH → Si(OR) + 4 HCl.\n\nChlorid křemičitý vytváří řadu organokřemičitých sloučenin reakcemi s Grignardovými činidly a organolithnými sloučeninami:\n\n4 RLi + SiCl → RSi + 4 LiCl.\n\nRedukcí hydridy vzniká silan.\n\nVelmi čistý chlorid křemičitý se používá na výrobu fotovoltaických článků.\n\n"}
{"id": "697129", "url": "https://cs.wikipedia.org/wiki?curid=697129", "title": "Seznam zápasů československé fotbalové reprezentace 1922", "text": "Seznam zápasů československé fotbalové reprezentace 1922\n\nV roce 1922 odehrála československá fotbalová reprezentace 4 mezistátních zápasy. Všechna utkání byla nesoutěžní. Celková bilance byla 2 výhry, 1 remíza a 1 porážka. Mužstvo postupně vedli: Josef Fanta, p.Žabokrtský, p.Kalina, p.Pelikán a p.Pechr\n\n\n\n\n\n\n\n\n\n"}
{"id": "697130", "url": "https://cs.wikipedia.org/wiki?curid=697130", "title": "Elysian", "text": "Elysian\n\nElysian je mrakodrap v Chicagu stojící v ulici East Walton Street. Má 60 podlaží a výšku 209 metrů. Výstavba probíhala v letech 2006–2010 podle projektu společnosti Lucien Lagrange Architects . Původní plány počítaly s výškou 153 m, později došlo k navýšení na 234,7 m, ale nakonec byl 13. června 2005 schválen městskou radou v dnešní nižší podobě. V budově se nachází byty a luxusní hotel.\n\n"}
{"id": "697132", "url": "https://cs.wikipedia.org/wiki?curid=697132", "title": "Seznam planet série Nadace", "text": "Seznam planet série Nadace\n\nAbecední seznam fiktivních planet vyskytujících se v proslulé sci-fi sérii Nadace včetně série Galaktická říše a série o robotech amerického spisovatele Isaaca Asimova. Celkem je v sérii Nadace (a obecně vesmíru Nadace) popsáno (nebo minimálně zmíněno) více než 70 planet.\nHvězdný systém 61 Cygni v sektoru Siria je podle zmínky Lorda Dorwina jedním z možných v Otázce původu, kde vznikl lidský život.\n\nAlfa je planeta, která obíhá kolem větší ze dvou hvězd binárního systému Alfa Centauri.\n\nGolan Trevize odhalí její polohu při pokusu nalézt pozici Země v centru \"ideální kulové sféry\" vytvořené zadáním souřadnic 50 Intermitentních planet.\n\nPlaneta Alfa je tvořena celistvým oceánem, z něhož vystupuje jediný ostrov, který její obyvatelé nazývají Nová Země. Povrch Nové Země je 15 000 km² (pro srovnání – povrch Sardinie je 24 000 km²) a podnebí mírné. Místní lidé žijí prostým zemědělským životem, rybaří, pěstují plodiny a chovají zvířectvo. Ačkoli se mohou jevit na první pohled vřelí a přátelští, vytvořili si smrtící virus jako ochranu před vpádem cizinců. Ženy i muži jsou zvyklí chodit od pasu nahoru nazí.\nPlaneta Alfa byla terraformována ještě za doby Galaktické říše a jedinou souší je ostrov Nová Země. Janov Pelorat vysvětluje k historii toto: Říše za vlády císaře Kandara V. plánovala stvořit pevninu, kde by mohli žít poslední vyhnanci ze Země (ta se stala kvůli radioaktivitě neobyvatelnou). Nakonec se zájem Říše soustředil jinam a kontinenty již nebyly stvořeny. Alfa upadla v zapomnění po celá tisíciletí. Alfané proto hovoří archaickou verzí galaktického standardu. Technika je málo vyvinutá, jediné technologie, které Alfané znají jsou biotechnologie a ovládání počasí.\n\nZ Alfy pochází např. Hiroko a Monolej.\n\nAnacreon je planeta na konci galaktické periferie asi 50 světelných let od Terminu. V době Galaktické říše byla hlavní planetou Anacreonské prefektury, Anacreonské provincie a po rozpadu Říše Anacreonského království. V rámci Říše býval Anacreon jednou z nejbohatších vzdálených provincií, předčil tehdy i Vegu.\n\nOblíbeným královským sportem je zde lov nyaků, mohutných ptáků.\n\nPo odtržení periferie od Říše se Anacreonská prefektura rozpadla na 4 království: Anacreon, Smyrno, Konom a Daribow. Tato království se navzájem ohrožovala, vedla mezi sebou války a vytvářela různé aliance. Anselm haut Rodric zmiňuje bitvu mezi Anacreonem a Smyrnem při návštěvě Terminu.\n\nAnacreon měl též v úmyslu dvakrát anektovat Nadaci, v letech 50 a 80 éry Nadace, což vyústilo v Seldonovy krize. Obě zažehnal tehdejší starosta Terminu Salvor Hardin.\n\nNa Anacreonu se nachází oblast zvaná Samijské pustiny. Kolem roku 80 éry Nadace (druhá Seldonova krize) sestává Anacreonské království z 25 hvězdných soustav (z nich 6 má více než 1 obyvatelný svět) a čítá 19 000 000 000 obyvatel. Království je zaostalé a poměrně závislé na technologické pomoci Nadace. Ta ji sice poskytuje, ale veškeré důležité znalosti střeží kněží loajální Nadaci (vládne zde tzv. \"vědecké náboženství\" založené Salvorem Hardinem – jako prevence proti útokům na Terminus). Chrámy jsou centry pokroku. Známé anacreonské chrámy jsou:\n\nAskone je jedna z planet Periférie, nachází se blízko Glyptalu IV. Na této planetě zadrží kupce Eskela Gorova z Nadace, neboť je zde zakázáno obchodovat s moderními technologiemi. Planetární představenstvo velmi lpí na minulosti a uctívání předků a veškerá technika je označována za hřích. Gorov je ve skutečnosti agent Nadace, jenž se pokoušel tuto bariéru prolomit. Vládcem Askone je duchovní – velmistr. Ale ani on není imunní vůči světským statkům.\n\nKolem roku 135 éry Nadace dojde k rozkvětu obchodu s Nadací, čehož ta využije ke zřízení misií, jež byly třeba k servisu prodaných výrobků (Nadace se od doby druhé Seldonovy krize stále opírala o doktrínu tzv. \"vědeckého náboženství\"). Byly zde založeny Chrámy zdraví, začaly se stavět semináře, kněžská hierarchie dostala samosprávu, čímž se oslabil vliv místního velmistra a planeta Askone se přidružila do Nadace .\n\nPlaneta zmíněná v knize \"Nadace a Říše\" starostou Terminu Indburem III, jenž se jménem vlády ohradil proti tamějším bezohledným obchodním praktikám.\n\nAurora je jedna z padesáti Intermitentních planet. Je z nich nejstarší a nejmocnější. Jméno Aurora znamená \"úsvit\". I zde se místní lidská populace obklopovala roboty, kteří lidem vytvářeli pohodlí a usnadňovali běžné věci. Za éry Elijáše Baleyho činil tento poměr 50 robotů na jednoho obyvatele. Počet obyvatel se ustálil na 200 000 000.\n\nAurora je nejstarším Intermitentním světem, jenž byl kolonizován přímo ze Země. Původně byl pojmenován jako Nová Země, později byl přejmenován na Auroru po římské bohyni úsvitu. Původní nepříliš rozmanité formy života byly nahrazeny pozemským biotopem (resp. uchovány v rezervacích). Byly přivezeny užitečné či okrasné rostliny a zvířata. Nově se rodící civilizace usilovala o kontrolu podnebí a celkově o snadno udržitelnou ekologickou rovnováhu. Při tzv. Říční kontroverzi (jednalo se o spor o vodní elektrárnu) hrozilo vypuknutí občanské války. Aurorský den má 22,3 pozemských hodin a rok 373,5 aurorských dní (0,95 pozemského roku). Planeta má dva měsíce – větší Titanus a menší Titanus II.\n\nEncyclopedia Galactica charakterizuje Auroru takto: \"\"Mýtický svět, zřejmě obydlený v prehistorických dobách za úsvitu mezihvězdné dopravy. Existují názorové proudy, že se jedná o mystický \"původní svět\", na němž se zrodilo lidstvo, a že se jedná o další název pro legendami opředenou \"Zemi\". Lidé z Mykogenského sektoru dávného Trantoru se údajně považovali za potomky obyvatel Aurory a z této teze vytvořili základ svého systému víry, o kterém se takřka nic jiného nedochovalo...\"\" . Mykogeňané ve svých legendách nazývali Auroru jmény jako \"Nejstarší\", \"Jitřní svět\".\n\nMezilidské vztahy jsou zde velmi volné, lidé mohou mít několik partnerů v manželství (tzv. simultánní manželství) a ve společnosti je běžný incest. Obyvatelé jsou v domácnosti obsluhováni roboty, kterým udílejí příkazy nejčastěji rychlou gestikulací. Každá domácnost má vlastní slovník různých znamení, který postupně rozšiřuje.\n\nEos je administrativním střediskem Aurory. V éře Eliáše Baleyho má cca 20 000 obyvatel, což z něj činí největší z měst nejen na Auroře, ale i na ostatních Intermitentních planetách. Jen Eos má přibližně tolik obyvatel, kolik celá planeta Solaria. Počet robotů se pohybuje kolem 100 000. Nachází se zde např. Institut robotiky, sídlo Předsedy vlády atd.\n\nBaleyworld je první planeta osadníků z druhé vlny kolonizace pojmenovaná na počest velitele první expedice - Bena (Bentley) Baleyho, syna Elijáše Baleyho. Zakladatel Bentley a jeho otec Elijáš (titulovaný jako „Předek“) jsou zde uctívaní, jejich životy jsou opředeny legendami. Stejně tak je v úctě i mateřská planeta Země, kterou obyvatelé Baleyworldu rádi navštěvují. Za svůj život by měl každý občan Baleyworldu alespoň jednou navštívit Zemi (obdoba poutě do Mekky). Baleyworld je poměrně chladná planeta s hustým příkrovem mraků a množstvím srážek, často sněhových. V tropických oblastech bývá horko a sucho, ale obyvatelé se soustřeďují spíše v chladnějších oblastech. Do moří byly vysazeny pozemské druhy ryb a dalších živočichů. V počátcích kolonizace byla hlavním vývozním artiklem surová vlna a také titan.\n\nZ Baleyworldu pochází mnoho obchodníků cestujících vesmírem. Hlavním městem je Baleytown, kde sídlí vládní úřady, Kongres planety atd. Podobně jako na Zemi (tzv. „ocelové jeskyně“) i zde je většina budov pod povrchem. Nejde jen o pouhé napodobení, významným faktorem pro umístění budov pod povrch je i drsné počasí. Nejvyšší funkcí je zde předseda Direktoria (tzv. Direktor), mezi Direktory patřili např. Nephi Morler nebo Genevous Pandaral.\n\nZmíněna v knize \"Oblázek na obloze\" jako planeta, kde se narodil Bel Arvardan.\n\nPlaneta zmíněná v knize \"Nadace a Říše\" starostou Terminu Indburem III, kam Nadace vyslala delegaci na místní oslavu.\n\nTato planeta leží na obchodní cestě mezi Kalganem a Tazendou. Je zmíněna v knize \"Druhá Nadace\".\n\nCinna je planeta, kterou uvádí Dors Venabili jako svou rodnou planetu. Vzhledem k tomu, že Dors byla robot, je možné, že na Cinně nikdy nebyla. Podle Dors je Cinna malý nedůležitý svět, méně známý než Helicon, plný farem se spoustou dobytka, čtyř i dvounohého . O Cinně je záznam v encyklopedii Encyclopedia Galactica v souvislosti se setkáním Dors a Hari Seldona na Streelingské univerzitě na Trantoru , čímž by existence planety měla být potvrzena.\n\nPlaneta Comporellon obíhá hvězdu Epsilon Eridani. Původně byla známa pod názvem Baleyworld a později jako Benbally World. Jedná se o starou chladnou planetu.\n\nV knize \"Nadace a Země\" má comporellonská vláda zájem o moderní kosmickou loď FS Vzdálená hvězda, jejíž posádku tvoří bývalý Radní první Nadace Golan Trevize, historik Janov Pelorat a mladá žena z Gaie Bliss. Trevizi se nakonec podaří zachránit situaci a hvězdolet udržet.\n\nZ Comporellonu pochází bývalý přítel Golana Trevize (a agent Druhé Nadace) Munn Li Compor, ministryně dopravy Mitza Lizalor a historik Vasil Deniador.\n\nDamov je název planety Trantor, takto ji nazývají současní obyvatelé - prostí zemědělci (mentalici Druhé Nadace, kteří zde také žijí, ji stále nazývají Trantor). Po Velkém drancování se veškerá infrastruktura ocitla v troskách. Farmáři exportují kov z trosek a obdělávají uvolněnou půdu.\n\nJedno ze čtyř království v galaktické periferii, které vzniklo rozpadem Anakreonské prefektury kolem roku 50 éry Nadace. Stejně jako ostatní 3 království pozbylo znalosti o jaderné technologii a bylo nucené přejít na ropu a uhlí. Nadace na Terminu disponuje znalostmi o atomové technologii a obstarává všem 4 královstvím technologii, čímž se zároveň chrání před útokem některého z nich (během vlády starosty Salvora Hardina).\n\nNevýznamná zapadlá planeta do doby, než se na ni vydala královská rodina utíkající před Velkým drancováním na Trantoru. Poté byla přejmenována na Neotrantor. Nachází se pouhé 2 parseky od slunce Trantoru.\n\nPlaneta, na níž byl předmanželský sex naprosto tolerován. Hromadné sexuální aktivity byly zcela běžné a sex na veřejnosti nevzbuzoval nevoli (pokud kvůli němu nevznikla dopravní zácpa). Teorie byla taková, že lidé realizují své fantazie ještě před svatbou, poté už nelze porušit monogamii. Tato praxe ustala kolem roku 11 700 galaktické éry, zřejmě kvůli nátlaku ze strany okolních světů, které kvůli Derowdu ztratily velkou část příjmů z turistiky .\n\nJedna z Intermitentních planet oblíbená pro své rozsáhlé deštné pralesy. Euterpe má jeden satelit Gemstone (česky Drahokam) o průměru 150 km, který obíhá v těsné blízkosti planety. Euterpe je pojmenována podle Euterpé - řecké Múzy hudby.\n\nPlaneta zmíněná v knize \"Druhá Nadace\".\n\nV knize \"Kosmické proudy\" je Florina světem ovládaným planetou Sark. Její důležitost spočívá v pěstování vláknité rostliny, která roste i na jiných planetách, avšak pouze na Florině dává kyrt – surovinu, z níž se vyrábí látka pro vysoce kvalitní a pevné oblečení. Vzhledem ke své jedinečnosti je kyrt zdrojem obrovských příjmů.\n\nFlorina v době sarkanské nadvlády má populaci čítající 500 000 000 obyvatel světlé pokožky. Nejschopnější mladí lidé z Floriny jsou odvezeni na Sark, přeškoleni, dostane se jim určitých privilegií a vrací se na svou rodnou planetu jako \"měšťané\", guvernéři městeček. Dbají na pořádek a hlídají produkci kyrtu na plantážích. Tím je zajištěna jejich loajalita k Sarku. Měšťané nemohou mít děti, nechtějí-li ztratit postavení, tím pádem jsou nejlepší florinské geny potlačovány . Většina prostých obyvatel Floriny cítí nenávist k Sarkanům i jejich florinským posluhovačům, přestože (protože) je jim od dětství vštěpována poslušnost a úcta k pánům.\n\nNa planetě je přibližně 100 kosmodromů (nepočítaje v to soukromé kosmodromy v Horním Městě), z nichž všechny až na jeden slouží nákladní dopravě. Jeden je vyhrazen i pro přepravu cestujících.\n\n\n\nGaia je planeta s kolektivním vědomím. Při jejím založení pomáhali roboti s telepatickými schopnostmi (konkrétně R. Daneel Olivaw) a obyvatelstvo tyto schopnosti převzalo a dále rozvíjelo. Postupně se součástí vědomí stali kromě lidské populace i fauna, flóra a také neživá příroda (hory, oceány…). Díky tomu na planetě vládne vyváženost, soulad a téměř dokonalá ekologická rovnováha. Všechny složky planety se podílí na všeobecném blahobytu. Každý obyvatel planety má přístup k celkovému vědění, individualismus a s ním i opozice jsou výrazně omezeny. Populace je udržována víceméně na konstantní úrovni, aby nedocházelo k nežádoucím jevům.\n\nDíky kolektivnímu vědomí Gaia disponuje obrovskou mentální kapacitou, je mnohem silnější než sjednocená mysl (tzv. totální síť) mentaliků z Druhé Nadace. Dokáže upravovat myšlenky, ovládat na dálku předměty (např. manipulovat s vesmírnou lodí – o čemž se přesvědčil Golan Trevize) a to i přes hyperprostor.\n\nGaia náleží galaktograficky do sektoru Sayshellu – asi 10 parseků od Sayshellu, avšak jinak je nezávislá. Zachovává přísnou neutralitu a spíše dbá na nenápadnost. I když bylo několik pokusů o její ovládnutí, všechny skončily nezdarem (mentální schopnosti jsou velmi účinnou obranou). Gaia taktéž zajišťovala určitý stupeň nezávislosti Sayshellskému svazu, ať již v rámci první Galaktické říše, Mezkova impéria Svazu světů či Nadace.\n\nObíhá hvězdu třídy G-4 a má jeden přirozený satelit (průměr 50 km). Planeta se otočí kolem vlastní osy za 0,92 Galaktického standardního dne.\n\nGaia je (díky rozhodnutí Golana Trevize) předstupněm Galexie – živoucí galaxie s kolektivním vědomím.\n\nZ Gaii pochází (i když to je nepřesný výraz, neboť všichni obyvatelé jsou de facto také Gaia) Bliss, Dom a Sura Noviová. Narodil se zde Mezek, odpadlík, jenž díky svým mentálním schopnostem málem způsobil zkázu Nadace. Gaiané mají dlouhá jména, čím delší jméno, tím větší prestiž, ale většinou se oslovují jen několika slabikami.\n\nHvězdný systém v němž vybuchla jaderná elektrárna kolem roku 50 éry Nadace. Výbuch zabil miliony obyvatel a zničil minimálně polovinu planety. Neštěstí bylo způsobeno nízkou kvalitou náhradních dílů a oprav. Císařská vláda důsledkem toho plánovala omezení jaderné energie namísto školení a výchovy nových odborníků.\n\nRekreační svět vzdálený jen několik světelných let od Trantoru. Hari Seldon nabízel Yugo Amarylovi dovolenou na této planetě, aby si odpočinul od práce na psychohistorickém projektu.\n\nPlanetární systém v galaktické periferii. Nadace se pokouší jej dostat do svého ekonomického vlivu 20 let před válkou s Korellem.\n\nPlaneta Haven patří mezi 27 Svobodných obchodních světů, které se hodlají vzbouřit proti politice První Nadace během vlády starosty Nadace Indbura III. Poté, co se na scéně objeví Mezek a započne své expanzivní choutky, hodlají se tyto kupecké světy spojit s Mezkem proti Nadaci. Mezek tuto snahu ignoruje a napadne jak Nadaci, tak i kupecké světy. Po pádu První Nadace Svobodné obchodní světy ještě chvíli Mezkovi vzdorují, ale nakonec také podlehnou.\n\nNa konferenci 27 Svobodných obchodních světů, která projednává nestabilní vojenskopolitickou situaci zastupuje Haven otec Torana Darella Fran a strýc Randu, jenž je zároveň vůdcem mezinárodní flotily kupeckých světů.\n\nPlaneta Haven vzdoruje Mezkovi nejdéle, uchýlí se sem na čas i Bayta a Toran Darellovi s Eblingem Misem, psychologem Nadace, než je hrozící kapitulace donutí odletět na Neotrantor (aby zde získali povolení od Dagoberta IX. pro vstup do Galaktické knihovny na Trantoru).\n\nHelicon je planeta, na které se narodil Hari Seldon, zakladatel psychohistorie. Planeta s nízkou populací, nepříliš bohatá na přírodní zdroje se často ocitala ve sféře zájmu mocnějších sousedů. Helicon je pouze o procento či dvě větší než Trantor a během života Hariho Seldona byl rozdělen do 20 správních sektorů.\n\nHelicon má slavnou školu bojových umění.\n\nPůsobilo zde hnutí tzv. globalistů. Tito lidé byli přesvědčeni o tom, že Helicon je jediným obydleným světem vesmíru. Zpátečničtí globalisté tvrdili, že Helicon je vesmírem a kolem něj je pevná koule oblohy posetá malými světýlky a všechny důkazy existence Říše byly buď iluzí, či úmyslným klamem. Říšští úředníci byli podle nich Helicoňané, kteří tyto role z nějakého důvodu hráli. Globalisté hrozili převzetím moci, ale dosáhli jen oslabení říšského obchodu a ekonomiky, čímž rychle ztratili na popularitě. Hnutí se nerozpadlo úplně, hrstka věrných pokračovala a každých 10 let pořádali sraz zvaný Globální Kongres.\n\nNa Heliconu měli jedno rozšířené úsloví: Když jedeš na gretim, tak zjistíš, že nemůžeš slézt, protože tě jinak sežere. Greti bylo místní vyhynulé divoké zvíře.\n\nJedna z Intermitentních planet, na níž pobývala dr. Vasilia Aliena, dcera Hana Fastolfa.\n\nRodná planeta Lisunga Randy. Zmíněna v knize \"Předehra k Nadaci\".\n\nPlanetární systém, u něhož Mezek vybojoval jedno z prvních vítězství proti První Nadaci.\n\nPlaneta Iss patří mezi 27 Svobodných obchodních světů, které se hodlají vzbouřit proti politice První Nadace během vlády starosty Nadace Indbura III. Poté, co se na scéně objeví Mezek a započne své expanzivní choutky, hodlají se tyto kupecké světy spojit s Mezkem proti Nadaci. Mezek tuto snahu ignoruje a napadne jak Nadaci, tak i kupecké světy. Po pádu První Nadace Svobodné obchodní světy ještě chvíli Mezkovi vzdorují, ale nakonec také podlehnou.\n\nNa konferenci 27 Svobodných obchodních světů, která projednává nestabilní vojenskopolitickou situaci zastupuje Iss Mangin.\n\nTradiční rival rodné planety Hariho Seldona Heliconu. Místní dějiny jej považují za nepřítele .\n\nKalgan je planeta s bohatou tradicí aristokratické zábavy. Dvě stě let před narozením Hari Seldona se zde vytvořil velmi výnosný zábavní průmysl. Až do Mezkova příchodu byl tento průmysl velmi stabilní, poté začal upadat. Rekreovali se zde vládcové světů, zhýčkaní obchodníci Nadace, všelijací starostové a vyšší úředníci z říšského dvora.\n\nTuto planetu uchvátil jako svou první Mezek a postupně expandoval po Galaxii. Podařilo se mu zabrat jednu desetinu galaxie. Poté ustanovil Kalgan díky své centrální poloze hlavní planetou Svazu světů – svého impéria.\nNa 10 let se ocitl Kalgan v roli galaktické metropole, avšak po smrti Mezka přišel postupný pád. Kalgan již nikdy nezískal zpět své výsadní postavení. Ve vládě se střídali muži, kteří byli Nadací nazýváni \"Lordi z Kalganu\" a sami se titulovali jako První Občan Galaxie a tak imitovali Mezka.\n\nNa Kalganu se nachází \"Centrální divadlo\", největší v Galaxii, v němž účinkovali hvězdy známé po celém vesmíru včetně Terminu. Módní centrum světa má název \"Květinová stezka\". Stojí zde též starobylý a tajemný \"Mezkův palác\", do něhož byl vstup zapovězen. Dovnitř se podíval knihovník z Nadace a sběratel informací o Mezkovi Homir Munn a Arkadie Darellová, vnučka Bayty a Torana Darellových, jimž vydal povolení Lord Stettin. Ten chtěl využít této vědecké návštěvy z Nadace pro svůj prospěch .\n\nJedno ze čtyř království v galaktické periferii, které vzniklo rozpadem Anakreonské prefektury kolem roku 50 éry Nadace. Stejně jako ostatní 3 království pozbylo znalosti o jaderné technologii a bylo nucené přejít na ropu a uhlí. Nadace na Terminu disponuje znalostmi o atomové technologii a obstarává všem 4 královstvím technologii, čímž se zároveň chrání před útokem některého z nich (během vlády starosty Salvora Hardina).\n\nVšechna 4 království jsou navzájem v napjatém vztahu a každé z nich se snaží získat výhodu nad ostatními.\n\nKorell je hlavní planeta Korellské republiky, svazu světů. Kolem roku 155 éry Nadace se zde ztratily 3 lodě Nadace, což bylo předzvěstí třetí Seldonovy krize. Korell byl jednou z těch republik, jejíž vládce je absolutním monarchou, ačkoli mu tak neříkají. Životní úroveň zde nebyla valná, časy Galaktické říše byly pryč a svědčily o nich jen pomníky a rozpadlé budovy. Komdor Asper Argo bránil přísnými omezeními obchodu s Nadací a zakázal misionářskou činnost.\n\nKorell je podporován Říší, která mu dodává zbraně a přestože se Nadaci (konkrétně Hoberu Mallowovi) podaří prolomit bariéry a začít s obchodem, korellský vládce nakonec rozpoutá válku s Nadací, která trvá 3 roky, po nichž Korell kapituluje.\n\nPlaneta, kde studoval Stettin Palver předtím, než se připojil k psychohistorickému projektu.\n\nV knize \"Kosmické proudy\" zmíněna jako planeta, jejíž obyvatelé mají velmi tmavou pokožku v rámci celé Galaxie. Pochází odsud Dr. Selim Junz.\n\nAutor planetu pojmenoval podle africké země Libérie. Na planetách lidí tmavé rasy se dochovaly mýty o pradávných konfliktech. Libairské mýty vyprávěly o válkách mezi lidmi různé barvy pleti a že samotná planeta Libair byla založena kolonisty tmavé rasy, kteří uprchli před porážkou (což je paralela k založení Libérie osvobozenými otroky z Ameriky).\n\nLingan je jedna z bohatých planet regionu Nebuly. Zatímco mnohá politická seskupení tvořilo více slunečních soustav, Lingan zůstal po staletí samostatným civilizovaným světem. Bohatství vybudoval na své strategické poloze – křižovatce kosmických hyperprostorových skoků. Obsadil malé planetoidy, kde postavil servisní stanice pro kosmické lodi, jež obsahovaly vše od hyperatomových motorů po archivy filmoknih. Ze stanic vyrostla velká obchodní centra, z království Nebuly sem proudily nerosty, obilí, dřevo, hovězí maso, kožešiny, z Vnitřních světů stroje, různé přístroje a léčiva .\n\nNa Linganu má své sídlo autarch – diktátor. Dříve zde vládly dynastie obchodní šlechty. Prvním aristokratickým rodům, které osídlily servisní stanice, nepatřilo mnoho půdy, neboť na asteroidech jí tolik nebylo a proto neměly rovnoprávné společenské postavení s rančery nebo statkáři z okolních planet. Ale měly dost peněz a tak si mohly statkáře koupit. Rovnováha moci na planetě oscilovala od rodu k rodu, intriky a palácové revoluce byly na denním pořádku. planeta trpěla nestálostí, občanské nepokoje ničily prosperitu. Plutokracie byla vyměněna za diktaturu a autarch udržoval rovnováhu. Moc Linganu vzrůstala a dokázala odolat i Tyrantům. Nebyli sice poraženi, jen zastaveni, ale od té doby již nedobyli žádnou další planetu. Lingan zůstal samostatným státem a s Tyrantem měl asociační dohody, jež mu zajišťovaly teoretickou rovnocennost .\n\nZmíněna v knize \"Nadace a Země\". Domov vědce Humbala Yariffa, který se pokoušel nalézt polohu Země.\n\nLocris (nebo též Loris) se nachází 20 parseků od Terminu a 800 parseků od Santanni. Z Locrisu se exportuje víno znamenité kvality. Během války Nadace s První říší (kampaň Bela Riose) byla planeta dočasně zabrána Říší. Je pojmenována podle regionu starověkého Řecka.\n\nZ Locrisu pochází např. kapitán Nadace a pozdější generál a První Občan Svazu světů Han Pritcher nebo inženýr třetí třídy Fennel Leemore.\n\nPlaneta zmíněná v knize \"Nadace a Říše\" starostou Terminu Indburem III, Nadace vede s planetou jednání o obchodní smlouvě.\n\nPlaneta, odkud pocházela soudkyně Tejan Popjens Lih.\n\nPlaneta zmíněná v knize \"Druhá Nadace\".\n\nMelpomenie je jedna z padesáti Intermitentních planet.\n\nPlaneta Mnemon patří mezi 27 Svobodných obchodních světů, které se hodlají vzbouřit proti politice První Nadace během vlády starosty Nadace Indbura III. Poté, co se na scéně objeví Mezek a započne své expanzivní choutky, hodlají se tyto kupecké světy spojit s Mezkem proti Nadaci. Mezek tuto snahu ignoruje a napadne jak Nadaci, tak i kupecké světy. Po pádu První Nadace Svobodné obchodní světy ještě chvíli Mezkovi vzdorují, ale nakonec také podlehnou.\n\nNa konferenci 27 Svobodných obchodních světů, která projednává nestabilní vojenskopolitickou situaci zastupuje Mnemon Ovall Gri, jenž dostane zprávu o napadení své planety ještě během konference .\n\nPlaneta zmíněná v knize \"Nadace a Říše\" starostou Terminu Indburem III, Nadace s planetou zdárně ukončila jednání o obchodní smlouvě.\n\nNefelos je jedna z planet regionu Nebuly okupovaná Tyrantem. Pocházel odsud rančer Widemos, jenž zodpovídá za odvod daní z planety pro Tyranty a jeho syn Biron Farrill.\n\nPůvodně planeta Delicass přejmenovaná po Velkém drancování na Neotrantor byla téměř jedno století sídlem poslední dynastie Říše . Sídlil zde mj. Dagobert IX..\n\nNeotrantor je vzdálen pouhé 2 parseky od slunce Trantoru. Bývala to zapadlá planeta do doby, než se na ni vydala královská rodina utíkající před žárem Velkého drancování. Odsud spravovala pozůstatky kdysi slavné první Galaktické říše, v roce 297 éry Nadace však čítající pouhých 20 zemědělských světů.\n\nVe vzdálenosti 2 parseků (6,5 světelných let) od Solarie leží Nexon, s níž tvoří nejtěsnější pár Intermitentních planet. Solaria byla osídlena právě z Nexonu cca 300 let před érou Elijáše Baleyho. Tou dobou žilo na Nexonu přibližně 2 000 000 obyvatel. Životní úroveň začala klesat, počet robotů na obyvatele se začal snižovat. Majetnější občané si začali pořizovat letní domy na Solarii, čímž dali popud k její kolonizaci.\n\nNikterak významný svět, kde se chovají kozy a odkud se vyváží kvalitní sýr .\n\nSoučást předříšského Trantorského království. Jako svou rodnou planetu ji uváděl Laskin Joranum během své kampaně za sesazení říšského Prvního ministra Eta Demerzela. Ve skutečnosti pocházel z trantorského sektoru Mykogen, odhalil jej jeho trantorský dialekt (Nishayané mluví velmi odlišnou verzí Galaktického standardu). Joranum byl po neúspěšném pokusu o uchvácení ministerského postu odeslán do vyhnanství právě na Nishayu, kde zemřel.\n\nKolem roku 150 éry Nadace hlavní planeta Normannického sektoru. Dříve byla hlavní planetou tohoto sektoru Siwenna, ale po prvním siwennském povstání se jím stala Orša II. Je vzdálená 20 parseků od Siwenny.\n\nV knize \"Roboti úsvitu\" o něm mluví Santirix Gremionis s detektivem Elijášem Baleym jako o světě, v němž je součástí módy jednotný střih vlasů, který doplňují rozličné barvy.\n\nPlaneta Radole patří mezi 27 Svobodných obchodních světů, které se hodlají vzbouřit proti politice První Nadace během vlády starosty Nadace Indbura III. Poté, co se na scéně objeví Mezek a započne své expanzivní choutky, hodlají se tyto kupecké světy spojit s Mezkem proti Nadaci. Mezek tuto snahu ignoruje a napadne jak Nadaci, tak i kupecké světy. Po pádu První Nadace Svobodné obchodní světy ještě chvíli Mezkovi vzdorují, ale nakonec také podlehnou.\n\nKoná se zde konference 27 Svobodných obchodních světů, která projednává nestabilní vojenskopolitickou situaci. Byla vybrána díky své centrální poloze mezi Obchodními světy, její vojenský potenciál je z těchto 27 planet zřejmě nejmenší.\n\nJe to pásový svět, tzn. oblast vhodná pro život se nachází v zóně tlumeného svitu obepínajícího planetu v podobě pásu. Zbytek planety je vystaven extrémním podmínkám – působení silného chladu a žáru . Hlavním městem je Radole City.\n\nPlaneta známá díky svým ústřicím.\n\nRhea je jednou z dvojice největších planet na galaktickém jihu.\n\nRhodie je jedna z planet regionu Nebuly okupovaná Tyrantem. Království Nebuly za Mlhovinou Koňská hlava byla osídlena 200 let poté než planety kolem Arkturu a čítá stovky planet. Podle \"Galaktického almanachu\" byla Rhodie tisícím devadesátým osmým světem osídleným člověkem. Rhodie si pod vládou schopné dynastie Hinriadů udržela dlouhodobou stabilitu a byla na cestě vytvořit transnebulární impérium, než se byla porobena Tyrantem .\n\nDirektoriát Rhodie pokračoval ve správě regionu i po příchodu Tyrantů. Pod vedením direktora Hinrika V. se planeta připravuje na povstání proti okupantům. Pod zemí fungují laboratoře a vojenské komplexy, kde se vyvíjejí zbraně.\n\nNa planetě se nachází odlehlé Jižní město, které leží daleko od hlavních rhodijských středisek.\n\nPlaneta s velmi chladným podnebím. V knize \"Druhá Nadace\" je popisována jako svět podrobený Tazendskou oligarchií .\n\nSlunce Rossemu je malé a rudé. Devět měsíců v roce tu hustě sněží. Během období krátkého léta však teploty dosahují až 50 °C a zdejší odolná zrna plodin jsou schopná uzrát i během této velmi krátké doby. Více než polovinu povrchu planety pokrývají husté lesy, poskytují zásoby pevného dřeva, které slouží jako materiál na stavbu obydlí i jako důležitý exportní artikl.\n\nRossem během éry první Galaktické říše vyvážel kromě dřeva i určité nerosty a kožešiny. Importovány byly zemědělské stroje, atomové ohřívače a také např. televizory. V posledních dnech první Galaktické říše se zde uchýlilo několik politických vězňů, a aby nedezertovali, střežila je malá hvězdárna s posádkou.\n\nPo rozpadu Říše byl Rossem zabrán Tazendou, jejíž výběrčí daní se usídlili ve vesnici Gentri. Obchod pokračoval nadále, tazendské výrobky sice nebyly tak kvalitní jako říšské, nicméně stále byly zapotřebí. Během existence Svazu světů byla Tazenda zničena Mezkovou flotilou, tomuto kroku předcházela návštěva Baila Channise a Hana Pritchera na Rossemu. Mezek uvěřil, že Tazenda je sídlem Druhé Nadace, což nebyla pravda – Mezek byl vlákán do pasti.\n\nSantanni se nachází 9 000 parseků od Trantoru a 800 parseků od Locrisu.\n\nV roce 12 058 galaktické éry se obyvatelstvo Santanni vzbouřilo proti Galaktické říši. Raych Seldon, syn Hari Seldona byl během povstání zabit při obraně \"Santannské univerzity\".\n\nPo založení Nadace vznikl čilý obchod mezi ní a Santanni, dokud nebyla obchodní cesta odříznuta povstáním na Anacreonu.\n\nPři Mezkově expanzi byla planeta Santanni (tehdy náležející do území Nadace) obsazena v první fázi války s Kalganem.\n\nPlaneta Sarip leží poblíž Anacreonu.\n\nV knize \"Kosmické proudy\" je Sark planetou, která vládne Florině a kontroluje intergalaktický obchod s kyrtem.\n\nHlavním městem planety je Sark City. Nachází se zde mj. Úřad pro meziplanetární transport.\n\nV době, kdy Sark ovládá Florinu, zde vládne 5 velkozemanů – potomků šlechtických rodů. Každý z nich má pod kontrolou jeden kontinent a dohromady mají v rukou celý obchod s kyrtem. V minulosti se Sarku podařilo ovládnout 6 světů, poté byl sám ovládán sousedními planetami. Když Sark odhalil florinský poklad – kyrt, zahájil válku, připoutal Florinu těsně k sobě a začal těžit z této devízy. Díky kyrtu se stal mocnou a bohatou planetou. Na Florinu si dělaly zálusk i další mocnosti včetně Trantoru, ale Sark si svůj poklad dobře hlídal.\n\nKolem roku 499 éry Nadace je Sayshell hlavní planetou Sayshellského svazu čítajícího 86 planet.\n\nPlaneta Gaia náleží galaktograficky do sektoru Sayshellu – leží asi 10 parseků od Sayshellu, avšak jinak je nezávislá. Gaia zajišťovala určitý stupeň nezávislosti Sayshellskému svazu, ať již v rámci první Galaktické říše, Mezkového impéria Svaz světů či Nadace. Mezek podepsal dohodu se sayshellským prezidentem Kallem o neutralitě, neměl zájem o území v blízkosti své rodné planety Gaia.\n\nSiwenna byla v galaktické éře hlavní planetou Normannického sektoru. Po rozpadu Galaktické říše je planeta zmítána občanskými válkami a vzpourami.\n\nZe Siwenny pochází např. bývalý říšský patricij a senátor provinčního zákonodárného sboru Onum Barr.\n\nSvět, jenž zmíní (v knize \"Roboti úsvitu\") Aurořan Santirix Gremionis v rozhovoru s pozemským detektivem Elijášem Baleym.\nPlaneta zmíněná v knize \"Druhá Nadace\". Leží na periferii Galaxie.\n\nJedno ze čtyř království v galaktické periferii, které vzniklo rozpadem Anakreonské prefektury kolem roku 50 éry Nadace. Stejně jako ostatní 3 království pozbylo znalosti o jaderné technologii a bylo nucené přejít na ropu a uhlí. Nadace na Terminu disponuje znalostmi o atomové technologii a obstarává všem 4 královstvím technologii, čímž se zároveň chrání před útokem některého z nich (během vlády starosty Salvora Hardina).\n\nVšechna 4 království jsou navzájem v napjatém vztahu a každé z nich se snaží získat výhodu nad ostatními. Anselm haut Rodric zmiňuje bitvu mezi Anacreonem a Smyrnem při návštěvě Terminu.\n\nHvězdný systém Sol v sektoru Siria je podle zmínky Lorda Dorwina jedním z možných v Otázce původu, kde vznikl lidský život.\n\nSolaria je nejmladší z padesáti Intermitentních planet. Je známa výrobou vysoce rozvinutých robotů, které vyváží do ostatních Vnějších světů. Solaria je jednou (poslední) ze tří planet v hvězdné soustavě, planetární průměr je 15 000 km (= 1,24 zemského průměru). V éře Elijáše Baleyho (kolem roku 5 022 n.l.) zde žije 20 000 lidí. Severní kontinent se jmenuje Heliona. Společnost sama udržuje populaci na konstantní hodnotě (kontrolovaná porodnost), považuje ji za optimální vzhledem k vlastním potřebám izolace. Na planetě je 200 000 000 robotů, čili na jednoho obyvatele připadá 10 000 robotů. Lidé velmi zpohodlněli, roboti obstarávají téměř všechnu činnost, Solariané se zabývají většinou pouze aktivitami pro vlastní zábavu. Neexistuje zde policie, není jí zapotřebí.\n\nSolaria praktikuje kontrolovanou porodnost a eugeniku. Provádí genetickou analýzu pro maximální čistotu genů. Pokud se projeví nějaká nevhodná mutace, narození dítěte je znemožněno. Solariané rádi nosí prsteny s kódy, které označují jejich nezávadnou genetickou stavbu. Když se děti narodí (na specializované zárodečné farmě), jsou v péči robotů. Rodiče se s nimi nestýkají, často ani neví, které dítě je jejich. Od pozdějšího věku jsou podrobeny výchově, která jim představuje sociální kontakt jako špatnou věc.\nVýběr partnera pro manželství není na samotných lidech, je opět prováděn prostřednictvím genové analýzy.\n\nObyvatelé se vyhýbají vzájemnému kontaktu (manželé se stýkají minimálně), navštěvují se pomocí trojrozměrné projekce. Celá planeta je rozdělena na obrovské parcely, každou z nich obývá jeden manželský pár. Solariánská obydlí jsou rozlehlá, mají mnoho specializovaných místností, aby zajistila svým obyvatelům veškerý komfort. Je v nich např. několik ložnic a místností pro opravy robotů, kuchyně, hudební místnosti, pekárna, dílna, tělocvična, jídelna aj.\n\nV této době pocházeli ze Solarie např. Hannis Gruer (šéf bezpečnosti), jeho první asistent Corwin Attlebish, Rikaine Delmarre (fetolog neboli zárodečný inženýr), jeho asistentka Klorissa Cantoro, Jothan Leebig (robotik), Atim Thool (lékař), Anselmo Quemot (sociolog), chlapec Bik, Gladia Delmarrová (manželka Rikaina Delmarra, která se po jeho smrti přestěhovala na Auroru a přijala jméno Gladia Solaria).\n\nSolaria byla osídlena z nedaleké planety Nexon vzdálené pouhé 2 parseky asi 300 let před érou Elijáše Baleyho (cca 4 722 n.l.). Na Nexonu rostl počet obyvatel, blížil se 2 milionům a životní úroveň se začala snižovat. Z Nexonu si zámožnější obyvatelé začali pořizovat na Solarii letní domy obsluhované roboty a rozsáhlá území. Počet robotů rostl, museli být vybaveni rádiovou komunikací. Rozvíjela se tedy i robotika, byly založeny továrny na roboty a posléze i vyhloubeny doly a založeny farmy. Solaria se stala jakousi „módní“ záležitostí, vilovou planetou. Když získala svou nezávislost (i díky exportu vysoce kvalitních robotů), začala okamžitě regulovat porodnost a přistěhovalectví, aby si udržela vysokou životní úroveň. Na planetě je běžný pozemek o rozloze 10 000 čtverečních mil. Postupem času se obyvatelé stále více izolovali (v rámci Intermitentních planet i individuálně mezi sebou), až se přibližně 200 let po smrti Elijáše Baleyho přestěhovali do podzemí, veškerá aktivita na povrchu ustala. Vyvinuli humanoidní roboty (ty vyráběla i Aurora díky programu Hana Fastolfa), avšak bez robotických zákonů. Tito humanoidní roboti byli určeni k ochraně majetku na povrchu a měli příkaz zničit každého, kdo nemluvil správným solariánským dialektem (čili každého cizince / vetřelce). Solariánci rovněž vyvinuli značně miniaturizovaný nukleární zesilovač, ničivou zbraň.\n\nIntermitentní planety vždy tíhly k silnému individualismu, na Solarii v tom pokročili nejdál. Za 20 000 let izolace se z lidí stali uzavření hermafrodité s minimem potřeby sociálního kontaktu. V letech kolem 500 éry Nadace (cca 25 067 n.l.) se počet obyvatel planety pohyboval kolem čísla 1 200, veškeré území je rozděleno na teritoria, na každém z nich svrchovaně vládne jen jediný Solarian, který má k dispozici velký počet robotů. Vzájemně se nenavštěvují, jednou za čas pořádají pouze videokonference, na nichž probírají některé nezbytnosti. Každá z držav je víceméně soběstačná, některé zdroje a výrobky jsou předmětem výměnného obchodu. Solariané se také dožívají mnohem vyššího průměrného věku než ostatní lidé. Vyvinuly se u nich mozkové „lalokové usměrňovače“, díky nimž mohou zásobovat energií roboty i ovládat běžné zařízení domu. Solariané si nepřejí žádný kontakt se zbytkem Galaxie, proti narušitelům svého území se staví nepřátelsky.\n\nV této éře pochází ze Solarie např. Sarton Bander a Fallom.\n\nPlaneta zmíněná v knize \"Druhá Nadace\".\n\nPlaneta Synnax obíhá kolem slunce na okraji Modré hvězdokupy. Žil zde Gaal Dornick, než se připojil k psychohistorickému projektu Hari Seldona na Trantoru (a poté byl spolu s ostatními kolegy přesunut na Terminus).\n\nTazenda je oligarchií ovládající 27 planet (včetně Rossemu), stojí stranou interstellárních vztahů. Mezek uvěřil, že je sídlem Druhé Nadace a nechal ji zničit svojí flotilou, ale byla to pouze léčka nastražená Druhou Nadací . Svou roli sehrálo i to, že jméno Tazenda zní podobně jako \"Star's End\" – \"konec hvězd\", kde se měla nacházet Druhá Nadace podle neurčitého vyjádření Hariho Seldona.\n\nTazenda však nebyla sídlem Druhé Nadace a Mezek byl poražen jejím Prvním Mluvčím, poté už nepředstavoval riziko pro Seldonův plán.\n\nJeden z 27 Svobodných obchodních světů, kde koalice zaznamenala menší vítězství v bojích proti Mezkovi.\n\nHlavní planeta První Nadace obíhající izolovanou hvězdu. Před příchodem encyklopedistů to byl liduprázdný svět, který nebyl ani součástí Galaktické říše. Byl sice prozkoumán sondami bez posádky, ale ke kolonizaci nedošlo kvůli jeho odlehlosti. Nejbližší provincií je Anacreon. Od centrální planety Galaktické říše Trantoru leží přibližně 10 000 parseků.\n\nPlaneta Terminus je dobře zásobena vodstvem a má kvalitní kyslíkovou atmosféru. Název Terminus znamená \"poslední v řadě\" . Hlavní město Terminus City leží na rozlehlém ostrově. Z planetárního oceánu vystupuje přibližně 10 000 obydlených ostrovů.\n\nPodnebí je mírné, planeta nedisponuje významným nerostným bohatstvím. V raném období byla ocel natolik hodnotná, že byla použita k výrobě mincí.\n\nKdyž se Galaktická říše ocitla v rozkladu, objevil se vědec-matematik Hari Seldon, jenž tvrdil, že rozpad je nevyhnutelný. Opravňovala jej k tomu statistická věda zvaná psychohistorie, kterou rozvíjel po celý život. Díky těmto tvrzením se špatnými vyhlídkami se stal nepopulární u vládních činitelů i obyvatel. Než povstane druhá Galaktická říše, uběhne 30 000 let chaosu a barbarství, v němž bude ztraceno veškeré lidské vědění. Hari Seldon se svou skupinou psychohistoriků pracovali na tzv. Seldonově plánu, jenž měl dobu temna zkrátit na\n1 000 let.\n\nSeldon požádal vrchního knihovníka Galaktické knihovny na Trantoru Lase Zenowa, aby se pokusil najít vhodnou vzdálenou planetu podle psychohistorikových měřítek. Las Zenow našel Terminus, neobydlenou planetu i po 5 staletích od svého objevení. Vědec poté zmanipuloval Komisi pro veřejnou bezpečnost – vládní politický útvar Říše, aby vykázala jeho projekt na Terminus. Celkem se na planetu přestěhovalo na 100 000 lidí, kteří měli oficiálně pracovat na vytvoření souhrnu lidských vědomostí – Encyclopedia Galactica, ale především udržet upadající vědu naživu a vytvářet novou Galaktickou říši. Projekt dostal pojmenování Nadace.\n\nNedostatek nerostných surovin a omezené zdroje nutily Nadaci vyvíjet miniaturizované a velmi spolehlivé technologie. Tato technologická a vědecká základna se stala stěžejním faktorem moci Nadace v raných letech, poprvé proti výbojným choutkám Čtyř království a poté i proti mocným diktátorům zásobovaným dodávkami z hroutící se Říše.\n\nV dalších stoletích Nadace získává stále větší ekonomický vliv a rozpíná se. Sdružuje mnoho světů a další jsou závislé na obchodu s ní. Terminus je na cestě stát se hlavní planetou druhé Galaktické říše.\n\n\nÚstřední planeta první Galaktické říše a později sídlo Druhé Nadace. během éry Galaktické říše byla tato planeta administrativním srdcem Galaxie a sídlem Císaře. Je nejbližší planetou středu Galaxie, na níž je ještě možné lidské osídlení.\n\nPoprvé se Trantor objevil v povídce publikované v \"Early Asimov Volume 1\". Prvním románem s přítomností Trantoru je \"Oblázek na obloze\".\n\nRaná historie Trantoru je popsána v románu \"Kosmické proudy\", zde je zmíněno 5 světů Trantorské republiky, která roste a během 500 let se mění v Trantorskou konfederaci a poté v Trantorskou říši (inspirováno rozvojem starověké Římské republiky).\n\nPostupem času Trantor ovládá téměř polovinu Galaxie, zatímco druhá půlka je rozdělena mezi nespočet nezávislých světů a miniaturních říší. Následně vzniká (první) Galaktická říše (vznik druhé Galaktické říše předpověděla Seldonova psychohistorie, má vzniknout tisíc let po pádu první Galaktické říše a sjednotitelem má být Nadace) s centrální planetou Trantorem.\n\nCelý povrch Trantoru pokrývaly budovy a infrastruktura – ukryté pod kopulemi, na planetě se nacházelo pouze 250 čtverečních kilometrů volného povrchu (na něm se nacházel \"Císařský palác\" a jeho zahrady a také \"Říšská univerzita\"). Povrch planety je 194 000 000 km² (což je 130% povrchu zemské souše) a čítá 45 000 000 000 (45 miliard) obyvatel (maximální hodnota). Trantorský den trvá 1,08 Standardního galaktického dne.\n\nPo založení dvou Nadací začíná postupný rozpad první Galaktické říše a s ním i úpadek Trantoru.\nKolem roku 260 éry Nadace uskutečnil muž jménem Gilmer převrat a donutil císařskou rodinu uprchnout na nedaleký svět Delicass (posléze přejmenovaný na Neotrantor). Během nepokojů populace klesla ze 40 miliard na méně než 100 milionů, většina budov a infrastruktury byla zničena a v následujících dvou stoletích se planeta přeměnila na zemědělskou. Farmáři exportovali kov z trosek a získávali tak více půdy využitelné k zemědělství. Upadala i kultura, jazyk a technologické znalosti, farmáři si vytvořili svůj dialekt vzdálený od Standardní galaktické řeči. Svou planetu přejmenovali na Damov – zkomolenina slova \"domov\".\n\nTrantor se zároveň stal sídlem Druhé Nadace, které se podařilo zachránit \"Galaktickou knihovnu\" před vypleněním – a právě v ní se nacházelo ústředí Druhé Nadace. Členové Druhé Nadace nazývají svou planetu nadále Trantor, na rozdíl od farmářů. Damované – farmáři – slouží mentalikům jako štít či obrana před možností psychického průniku neznámé síly zvenčí. Pokud by se někdo pokusil mentálně zapůsobit v blízkosti, členové Druhé Nadace to zjistí na změně myšlenkových pochodů Damovanů a jsou schopni spojit své jedinečné mozky v tzv. \"totální síť\". Sami mohou občas provést zásah do myšlení některých lidí, avšak Damované musí zůstat nedotknuti.\n\nÚkolem mentaliků z druhé Nadace je zabezpečit a rozvíjet psychohistorický Seldonův plán, aby později mohla vzniknout druhá Galaktická říše.\n\nTrantor byl po 12 000 let hlavní planetou impéria, které zahrnovalo celou Galaxii. Na vrcholu své slávy se ocitl teprve v době, kdy se první Galaktická říše již nacházela v rozkladu. Jeho růst vygradoval v okamžiku, kdy se stal celoplanetární megapolí s 45 000 000 000 obyvatel. Celá pohoří byla srovnána se zemí a rokliny zaplněny. Veškeré pouště a úrodné oblasti byly přeměněny v nekonečné shluky budov, ohromných skladišť potravin a náhradních dílů, inženýrských sítí a kosmodromů. Oceány byly přeměněny v obrovské podzemní nádrže pro vodní pěstitelství (jediný a zcela nedostatečný domácí zdroj potravin a minerálů) .\n\nPod povrchem souše a pod mělčími oblastmi oceánu se nachází velké množství tunelů a chodeb, kudy vedou trasy např. aerotaxi. Jedná se o hlavní způsob dopravy .\n\nPlaneta má propracovaný systém ventilace a přerozdělování tepla. Ve velké míře se využívá sluneční energie. Nad noční polokoulí se vypínají zářící radiátory až do horních vrstev atmosféry, nad denní polokoulí se tyto opět zasouvaly pod povrch.\n\nKromě solárních stanic na oběžné dráze se část energie vyrábí v elektrárnách pracujících na principu jaderné fúze na ostrovech, část pochází z mikrofúzních motorů, část z větrných elektráren a část z jam, kde účinné velkoplošné měniče přeměňují vnitřní teplo na elektřinu. Nejvíce jam je v sektoru Dahl.\n\nSpojení s Vnějšími planetami zajišťovalo 1 000 kosmodromů, 10 000 válečných kosmických lodí, 100 000 obchodních kosmických lodí a 1 000 000 nákladních plavidel. Lodě musejí dovážet na planetu potraviny z dvaceti okolních světů a vyvážet odpad. Ten je zneutralizován a slouží jako důležité organické hnojivo. Větší část odpadu/hnojiv se však použije na trantorských obrovských farmách mikroorganismů a řas.\n\nNa Trantoru existují sociální centra, kde občané mohou po podstoupení psychoterapeutické kúry spáchat legálně sebevraždu, ta je společensky přijatelná .\n\nNa Trantoru se nachází \"Říšská\" (či též \"Galaktická\") \"knihovna\" a \"Trantorská\" (později známá jako \"Trantorská Galaktická\") \"univerzita\". Knihovna a univerzita jako jediné budovy přežily období tzv. \"Velkého drancování\". Zde objevil Ebling Mis Druhou Nadaci, neboť ta zde měla své ústředí. V \"Říšské knihovně\" žili Toran a Bayta Darellovi deset let poté, co zabránili Mezkovi ve vypátrání polohy Druhé Nadace .\n\nNa císařském trůnu se vystřídalo množství více či méně schopných osob, krutých i spravedlivých císařů, lstivých politiků a mocichtivých uzurpátorů a vojenských generálů. Toto prostředí doprovází vysoký stupeň byrokracie. Domoci se audience u Císaře je pro obyčejného občana prakticky vyloučeno, všichni (až na výjimky) musí projít složitým schvalovacím procesem mnoha císařských úředníků, kteří očekávají úplatek. Systém podplácení je v tomto procesu nezanedbatelný, čím výše a Císaři blíže se úředník nachází, tím vyšší honorář očekává. I tato byrokratická mašinerie si vypěstovala svou mnohaletou tradici.\n\nKaždá planeta v Galaktické říši je rozdělena do administrativních sektorů. Trantor jich má v době své slávy více než 800 – s průměrným počtem 50 000 000 obyvatel na sektor a průměrnou rozlohou 240 000 km² (přibližně rozloha Ugandy). Známé sektory jsou (podle abecedy):\n\nTrantor reprezentuje různé aspekty civilizace. Jako nervové centrum a administrativní ústředí gigantické říše ilustruje stav, jenž může eventuálně nastat na každé vysoce urbanizované planetě. Isaac Asimov zde popsal změnu chování lidí, kteří jsou nuceni žít v obrovském počtu na malém prostoru (poprvé toto téma rozebral v románu \"Ocelové jeskyně\"). Život v podzemí či pod kopulemi megapolí dá vzniknout agorafobii – strachu a odporu z otevřených prostranství.\n\nSám autor byl klaustrofil, měl rád stísněné prostory a nejlépe se mu tvořilo ve svém malém pokoji. Jednou prohlásil, že v podobném stísněném prostředí, jaké popsal ve svých dílech, by chtěl žít. Nedokázal si dost dobře představit, že spousta lidí na tom nic lákavého nevidí.\n\nPodle \"Galaktického almanachu\" byl Tyrant tisícím devadesátým devátým světem osídleným člověkem. Je to pouštní planeta s vážným nedostatkem vody a proto se její obyvatelé – Tyranti vyzbrojili a napadli bohatý region Nebuly, kde ovládli padesát planet. Podařilo se jim to díky nové taktice založené na údernosti, rychlosti a kooperaci. Jejich malé kosmické lodě měly výhodu lepší manévrovatelnosti oproti velkým korábům Nebuly. Po dobytí zakázal Tyrant v podrobeném regionu technologický výzkum a výcvik kosmické pilotáže, aby si tak zajistil dlouholetou nadřazenost.\n\nHlavní planeta provincie Vega v Galaktické říši, jedné z nejbohatších v celé Říši. Po rozpadu Anacreonské prefektury na 4 království (kolem roku 50 éry Nadace) obchoduje s Terminem, hlavní planetou Nadace. Vega je známa exportem tabáku vysoké kvality.\n\nLeží na standardní obchodní cestě mezi Kalganem a Tazendou.\n\nPlaneta v Anacreonské prefektuře, blízko hlavní planety Anacreon.\n\nZde si zřídil své dočasné velitelství říšský generál Bel Riose během války Říše s Nadací. Ducem Barr a Lathan Devers jsou drženi v zajetí právě zde. V českém překladu není planeta jmenována, je uvedena pouze jako bludná planeta, která nepatří žádnému slunci .\n\nRodná planeta Lase Zenowa, vrchního knihovníka Trantorské knihovny.\n\nV knize \"Kosmické proudy\" je Wotex planetou, pod jejíž občanství se mají ukrýt Valona Marchová a Rik. Tuto identitu jim zařídí Matt Chorov – trantorský agent na Florině.\n\nV éře Nadace (i v předchozí galaktické éře) je tato planeta opředena mnoha mýty a značná část historiků zpochybňuje její existenci. Některé legendy dokonce tvrdí, že se nachází v hyperprostoru. Další uvádí, že Země je radioaktivní, tudíž na ní nemůže existovat život a má obrovskou oběžnici. Existuje minoritní teze, že na Zemi život opravdu vznikl. Golan Trevize a dr. Janov Pelorat z Terminu se pokouší nalézt Zemi (kolem roku 500 éry Nadace). Trevize učinil rozhodnutí, že Galaxie se nakonec přemění v Galexii – soustavu s kolektivním vědomím – galaktickou obdobu planety Gaii, avšak potřebuje si svou volbu zdůvodnit a domnívá se, že klíč k jeho podvědomému rozhodnutí leží na Zemi. Jejich společné úsilí přinese své ovoce a badatelé Zemi naleznou. Ukáže se však, že legendy nelhaly, Země je skutečně radioaktivní (příběh o zvýšení radioaktivity zemské kůry je popsán v knize \"Roboti a impérium\").\n\nNa této planetě došlo v roce 11 959 galaktické éry k povstání, které zřejmě způsobilo oslabení císařského vlivu na okrajové oblasti Galaktické říše a jejich postupné odtrhávání.\n\nPlaneta, kterou zmínil dr. Toran Darell II. Kolem roku 378 éry Nadace měla sloužit jako exil pro členy Druhé Nadace včetně Pellease Anthora po jejich identifikování. Poté už by si První Nadace mohla být relativně jista, že do běhu událostí nikdo nezasahuje.\n\n"}
{"id": "697133", "url": "https://cs.wikipedia.org/wiki?curid=697133", "title": "Afinní prostor", "text": "Afinní prostor\n\nAfinní prostor je v geometrii prostor, na kterém je definováno sčítání bodů a vektorů. Slouží jako model pro afinní geometrii. Jedná se o zobecnění eukleidovského prostoru.\n\nAfinní prostor je množina formula_1 spolu se zobrazením\n\nkde formula_3 je vektorový prostor, který má následující vlastnosti:\n\nVolbou počátku formula_8 je možné identifikovat \"A\" s vektorovým prostorem \"V\" zobrazením formula_9. Naopak, každý vektorový prostor \"V\" je afinní prostor nad sebou samým.\n\nAfinní prostor je úzce spojen s afinní geometrií. Na afinním prostoru jsou definovány úsečky, přímky, poměry velikostí úseček, nikoli však vzdálenosti bodů nebo úhly vektorů.\n"}
{"id": "697134", "url": "https://cs.wikipedia.org/wiki?curid=697134", "title": "Slovenská autonomní země", "text": "Slovenská autonomní země\n\nSlovenská autonomní země byla autonomní země v Československu, respektive druhé republice existující krátce od 23. listopadu 1938 do 14. března 1939, kdy byl prohlášen samostatný Slovenský stát.\n\nKe vzniku slovenské autonomie došlo na základě ústavního zákona č. 299/1938 Sb., o autonomii Slovenskej krajiny, který tím zásadně změnil dosavadní československou ústavu, prohlašující republiku za unitární stát. Tímto aktem došlo de facto ke vzniku federace, ačkoli autonomní bylo pouze Slovensko a na základě podobného zákona také Podkarpatská Rus, historické české země autonomii nezískaly a byly nadále spravovány ústředními československými orgány. Zákonodárnou moc na území Slovenska měl vykonávat Sněm Slovenské země a spravovat ji měla Slovenská zemská vláda, úřední řečí zde byla už jen slovenština. Autonomie Slovenska se projevila formálně také v tom, že celý stát se dále označoval jako „Česko-Slovensko“.\n\nSlovenský stát vznikl 14. března 1939 na území Slovenska z pomnichovské Československé republiky po předcházejícím Hitlerově rozhovoru (dohodě či pohrůžce, že v případě nesouhlasu Německo přenechá celý slovenský prostor horthyovskému Maďarskému království a Polsku) s Jozefem Tisem a Ferdinandem Ďurčanským dne 13. března 1939 v Berlíně. Před tímto jednáním odmítl nezávislost vyhlásit Karol Sidor, který se jako osobnost rovná Jozefu Tisovi a zástupce Hlinkovců v pražské vládě stal v průběhu Homolova převratu na Slovensku novým předsedou slovenské autonomní vlády. Jako prostředek nátlaku se pokusili němečtí agenti umístit pod vilou tohoto hlavního velitele Hlinkových gard a nejvlivnějšího slovenského politika po Jozefu Tisovi výbušný systém, jeho ochranka však Němce včas zadržela. Podobné štěstí chybělo Jozefu Tisovi, před jehož klášterem v Bratislavě explodovala bomba, která zabila jednoho člověka.\n"}
{"id": "697135", "url": "https://cs.wikipedia.org/wiki?curid=697135", "title": "Emil Triner", "text": "Emil Triner\n\nEmil Triner (15. březen 1961 Toužim) je český rallyeový jezdec a mistr Evropy, na mistrovství světa skončil nejlépe třikrát jedenáctý.\n\nZávodit začal v roce 1984. V 90. letech se stal jezdcem továrního týmu Škoda Motorsport a startoval na Mistrovství světa v rallye. V týmu startoval s vozy Škoda Favorit 136 L/A Rallye, Škoda Felicia Kit Car, Škoda Octavia Kit Car a Škoda Octavia WRC. Byl absolutně devátý na Acropolis rallye 1994 a stal se mistrem Evropy ve třídě W2L pro rok 1998. Od sezony 2000 startoval soukromě v Českém mistrovství. Hned v roce 2000 se stal mistrem ČR ve Sprintrally. Během působení v českém šampionátu vystřídal vozy Nissan Pulsar GTI-R, Octavia WRC, Seat Cordoba WRC, Fiat Punto S1600, Subaru Impreza WRX STI a Škoda Fabia.\n\n"}
{"id": "697136", "url": "https://cs.wikipedia.org/wiki?curid=697136", "title": "The Cat and the Fiddle", "text": "The Cat and the Fiddle\n\nThe Cat and the Fiddle je šesté sólové studiové album amerického rockového houslisty Papa John Creache, vydané v roce 1977 u DJM Record.\n\n"}
{"id": "697141", "url": "https://cs.wikipedia.org/wiki?curid=697141", "title": "Lukáš Čučela", "text": "Lukáš Čučela\n\nLukáš Čučela (* 25. května 1981 v Československu) je bývalý český hokejový brankář.\n\nV sezoně 2000/01 odchytal dvě utkání za reprezentaci do 20 let. Byl součástí zlatého týmu na mistrovství světa juniorů 2001, kde plnil pozici druhého brankáře a na led se nedostal.\n\nDo roku 2001 nastupoval v dorostenecké a juniorské extralize za HC Vítkovice. Ročník 2001/02 strávil v prvoligové Kometě Brno. Další sezonu patřil do kádru Sarezy Ostrava ve druhé lize. V letech 2002–2007 chytal ve stejné soutěži za HC Orlová. V roce 2007 ukončil kariéru.\n\nPo hokejové kariéře hrál florbal za Bohumín a věnuje se prodeji sportovních potřeb.\n"}
{"id": "697150", "url": "https://cs.wikipedia.org/wiki?curid=697150", "title": "Maurice Bourgès-Maunoury", "text": "Maurice Bourgès-Maunoury\n\nMaurice Bourgès-Maunoury (19. srpna 1914 – 10. února 1993) byl francouzský politik a člen Republikánské, radikální a radikálně socialistické strany, který byl v roce 1957, tedy za Čtvrté republiky, francouzským premiérem. Během své politické kariéry zastával v 50. letech rovněž řadu ministerských funkcí, včetně ministra financí, vnitra, dopravy, průmyslu a obchodu a obrany. V době působení v poslední zmíněné funkci se za Francii zúčastnil v říjnu 1956 tajných jednání, která vyústila v podepsání Sèvreského protokolu, který byl tajným ujednáním mezi Francií, Izraelem a Spojeným království o válce proti Egyptu.\n\n"}
{"id": "697154", "url": "https://cs.wikipedia.org/wiki?curid=697154", "title": "Haupia", "text": "Haupia\n\nHaupia je tradiční havajský dezert podobný pudinku jehož hlavní ingrediencí je kokosové mléko. Tradičně se haupia připravovala smícháním kokosového mléka se škrobem z rostliny \"pia\" (Tacca leontopetaloides) za následného míchání dokud směs nezhoustla. \n\nDnes se haupia připravuje nejčastěji smícháním kokosového mléka s cukrem a kukuřičným škrobem, který je, na rozdíl od tradičního škrobu z \"pii\", dostupnější. Někdy se do směsi přidává i mléko. Směs se zahřívá dokud nezhoustne. Poté se směs nalije do nízké nádoby a nechá se chladit. Tradičně se podává nakrájená na kostičky podávaná na listech rostliny ti. \n\nJí se samotná či se často používá jako poleva dortů nebo náplň různých sladkých dezertů. V roce 2005 uvedla síť rychlého občerstvení McDonald's na Havaji nový produkt – sladké taštičky plněné haupiou.\n\n"}
{"id": "697161", "url": "https://cs.wikipedia.org/wiki?curid=697161", "title": "Patrick Dean", "text": "Patrick Dean\n\nSir Patrick Dean, GCMG (16. března 1909 – 5. listopadu 1994) byl britský diplomat. V letech 1960 až 1964 působil jako stálý zástupce Spojeného království při Organizaci spojených národů a následně v letech 1965 až 1969 jako britský velvyslanec ve Spojených státech.\n\nV říjnu 1956 se jako asistent britského ministra zahraničních věcí Selwyna Lloyda zúčastnil tajných jednání, na kterých za Spojené království podepsal Sèvreský protokol, který byl tajným ujednáním mezi Spojeným královstvím, Izraelem a Francií o válce proti Egyptu.\n\n"}
{"id": "697173", "url": "https://cs.wikipedia.org/wiki?curid=697173", "title": "Losos lomi", "text": "Losos lomi\n\nLosos lomi (či losos lomi-lomi) je havajské jídlo. Jedná se o salát připravený ze syrového lososa nakrájeného na kousky, kousků rajčat a sladké cibule (používá se také jarní cibule) který se podává za studena. Občas se používají čili papričky nebo drcený led a také se často přidává nakrájená okurka.\n\nNázev \"lomi-lomi\" je odvozen ze způsobu přípravy. Míchání lososa s ostatními ingrediencemi se provádí ručně masírováním – \"lomi-lomi\" je \nhavajský výraz pro masírování.\n\n"}
{"id": "697178", "url": "https://cs.wikipedia.org/wiki?curid=697178", "title": "M48 Patton", "text": "M48 Patton\n\nM48 Patton je hlavní bojový tank, který byl navržen ve Spojených státech. Pojmenován byl po generálu Georgi S. Pattonovi , jenž by velitelem americké Třetí armády během druhé světové války a jedním z prvních amerických zastánců využití tanků ve válce. Šlo o následníka tanku M47 Patton. M48 Patton sloužil jako prozatímní tank ve službách americké armády do doby, než byl nahrazen prvním americkým hlavním bojovým tankem M60. Typ M48 byl hlavním bojovým tankem americké armády a námořní pěchoty během Vietnamské války. Během studené války byl značně rozšířen mezi americkými spojenci, zejména pak v zemích Severoatlantické aliance (NATO).\n\nM48 Patton byl navržen tak, aby nahradil dřívější tanky M47 Patton a M4 Sherman. I když se do značné míry podobal typu M47, jednalo se o zcela nový návrh tanku. Některé modely M48A5 sloužily až do 80. let a řada různých modelů tanku M48 Patton sloužil dodnes po celém světě. Tento typ byl posledním americkým tankem, na který byl montován 90mm hlavňový kanón a jeho poslední model, M48A5, již byl modernizován a nesl nový typ, používaný v tanku M60, totiž 105mm kanón.\n\nNejvětším operátorem modernizovaných tanků M48 je v současnosti Turecká armáda, která má ve svých stavech více než 1400 tanků tohoto typu, většina z nich je však uskladněná nebo přestavěná na vyprošťovací vozidla.\n\n"}
{"id": "697184", "url": "https://cs.wikipedia.org/wiki?curid=697184", "title": "Pont du Garigliano (stanice RER v Paříži)", "text": "Pont du Garigliano (stanice RER v Paříži)\n\nPont du Garigliano je nádraží příměstské železnice RER v Paříži, které se nachází v 15. obvodu na nábřeží \"Quai André-Citroën\". Slouží pro linku RER C. V roce 2004 činil počet denních pasažárů 2500–7500 a vlaků 250–500. Naproti nádraží se nachází stanice tramvajové linky T3 \"Pont du Garigliano – Hôpital européen Georges-Pompidou\", která byla zprovozněna 16. prosince 2006. Jedná se o konečnou této linky.\n\nDne 31. května 1865 Compagnie des chemins de fer de l'Ouest (Západní železniční společnost) obdržela koncesi na výstavbu tratě na pravém břehu jako součást tratě Petite Ceinture s povinností vystavět úsek do stranice Champ-de-Mars pro světovou výstavu 1867. Tato trať umožnila i rozvoj podniků a továren v 15. obvodu a 1. února 1879 bylo otevřeno nové nákladové nádraží Grenelle. V roce 1889 byla uvedena do provozu trať z Puteaux do Champ-de-Mars. V letech 1894–1899 byla trať podle smlouvy s městem Paříží zahloubena pod úroveň terénu a při té příležitosti bylo zbořeno i původní nádraží. Nová nádražní budova byla otevřena 17. května 1900. Tato budova byla zbořena v roce 1961 a nahrazena jednoduchou konstrukcí. Ta byla odstraněna v roce 1996 a nahrazena současnou stavbou.\n\nPři svém otevření se nádraží jmenovalo \"Javel\" podle zdejší čtvrti. Na počátku 20. století byla stanice přejmenována na \"Boulevard Victor\" podle zdejší ulice. V roce 2006 při otevření tramvajové linky T3 získalo jméno \"Boulevard Victor – Pont du Garigliano\". Od roku 2010 se jmenuje pouze \"Pont du Garigliano\" podle nedalekého mostu přes Seinu.\n\n"}
{"id": "697185", "url": "https://cs.wikipedia.org/wiki?curid=697185", "title": "Kukaččí hašování", "text": "Kukaččí hašování\n\nKukaččí hašování (en: Cuckoo hashing) je schéma v programování pro řešení kolizí hodnot hašovací funkce v hašovací tabulce. Kukaččí hašování bylo poprvé popsáno Rasmusem Paghem a Flemmingem Friche Rodlerem v 2001. Jméno metody je odvozeno od chování některých druhů kukaček, u kterých mládě po \nvylíhnutí vyhodí původní vajíčka nebo mláďata z hnízda.\n\nZákladní myšlenka je použít dvě hašovací funkce místo jedné. To poskytne dvě možné umístění v hašovací \ntabulce pro každý klíč. V jedné obecně užívané variantě algoritmu je hašovací tabulka \nrozdělena na dvě menší stejně veliké tabulky a každá hašovací funkce indexuje do jedné z nich.\n\nKdyž je vkládán nový klíč, použije se hladový algoritmus: nový klíč se vloží na jedno ze svých dvou \nmožných umístění, přičemž \"vykopne\", tj. nahradí jiný klíč, který tam je případně umístěn. Tento \nnahrazovaný klíč je pak umístěn na svoje alternativní umístění, kde případně opět vykopne prvek tam \nsídlící. Přemísťování pokračuje, dokud se nenajde volná pozice anebo se metoda zacyklí. V tom případě je hašovací tabulka přehašována na \nmístě za použití nových hašovacích funkcí\n\nVyhledání potřebuje zkontrolovat pouze dvě pozice v hašovací tabulce, což zabere konstantní čas v nejhorším \npřípadě (\"viz\" Asymptotická složitost). Tím se liší od mnoha jiných hašovacích metod, které \nnemají konstantní omezení časové složitosti pro nejhorší případ vyhledávání.\n\nDá se ukázat, že vkládání do hašovací tabulky uspěje v konstantním očekávaném čase, i \nkdyž zahrneme potřebu přebudování tabulky, pokud je počet klíčů menší než polovina kapacity tabulky, tj. \nfaktor naplnění je pod 50%.\n\nZobecnění kukaččího hašování, které používá víc než 2 hašovací funkce, bude efektivně využívat větší část \nkapacity tabulek, ale za cenu menší rychlosti vkládání a vyhledávání. Použití již tří hašovacích funkcí \nzvyšuje naplnění na 91%. Jiná generalizace kukaččího hašování používá víc než 1 klíč na pozici. Už použití \ndvou klíčů na pozici dovoluje faktor naplnění přes 80%.\n\nJiné algoritmy, které používají víc hašovacích funkcí, zahrnují Bloomův filtr. Kukaččí hašování lze \npoužít na implementaci datové struktury ekvivalentní Bloomovu filtru. Zjednodušená \ngeneralizace kukaččího hašování (viz CPU cache, CPU cache#Asociativita, en: skewed-associative \ncache) se používá v některých CPU cache.\n\nČlánek od Zukowski et al. ukázal, že kukaččí hašování je mnohem rychlejší než \nzřetězené hašování pro malé hašovací tabulky umístěné v cache na \nmoderních procesorech. Kenneth Ross ukázal, že více položková verze kukaččího \nhašování (varianty, které používají pozice s více než jednou položkou) je rychlejší než konvenční metody \ntaky pro velké hašovací tabulky, pokud je zaplnění vysoké. Výkonnost více položkové kukaččí hašovací tabulky \nbyla zkoumána dále Askitisem, kde její chování porovnával vůči \nalternativním hašovacím schématům.\n\nPřehled od Mitzenmachera uvádí otevřené problémy v souvislosti s kukaččím hašováním v roce 2009.\n\n\n\n"}
{"id": "697187", "url": "https://cs.wikipedia.org/wiki?curid=697187", "title": "Le Bataclan '72", "text": "Le Bataclan '72\n\nLe Bataclan '72 je společné koncertní album tří dřívějších členů newyorské rockové skupiny The Velvet Underground, kytaristy a zpěváka Lou Reeda, multiinstrumentalisty Johna Calea a zpěvačky Nico. Album bylo nahráno v lednu roku 1972 v pařížském koncertním sále Bataclan. Oficiálně vyšlo až mnohem později, v roce 2004. Nico se vydání alba již nedožila. Album obsahuje písně jak z dob The Velvet Underground, tak i sólové skladby všech tří zúčastněných.\n\nJohn Cale zde představil tři své písně. „Ghost Story“ ze svého prnvího alba \"Vintage Violence\" a dvě nevydané písně: „The Biggest, Loudest, Hairiest Group of All“ a „Empty Bottles“. Druhou jmenovanou nedlouho poté nahrála zpěvačka Jennifer Warnes na své album \"Jennifer\", jehož producentem byl právě Cale.\n\n"}
{"id": "697191", "url": "https://cs.wikipedia.org/wiki?curid=697191", "title": "Laulau", "text": "Laulau\n\nLaulau je havajské jídlo které tradičně představuje vepřové maso které se zabalí do listů tara a listů ti a připraví se na horkých kamenech v zemní peci \"imu\".\n\nV současné době se kromě vepřového masa takto připravuje i hovězí, kuřecí nebo ryby. Maso se zabalí do listů tara nebo do špenátových listů které se zabalí do alobalu (pokud nejsou dostupné listy ti) a spíše než v zemní peci se dnes připravuje v parním či tlakovém hrnci. \n\nLaulau je typickým tradičním havajským jídlem které se podává často při různých oslavách (luau) s jinými tradičními jídly (haupia, lomi losos) nebo jako plate lunch s rýží, těstovinovým salátem a jinými havajskými jídly.\n\n"}
{"id": "697192", "url": "https://cs.wikipedia.org/wiki?curid=697192", "title": "Mistrovství světa v inline hokeji 2011", "text": "Mistrovství světa v inline hokeji 2011\n\nMistrovství světa v inline hokeji mužů 2011, které spadá pod federaci IIHF.\n\n"}
{"id": "697193", "url": "https://cs.wikipedia.org/wiki?curid=697193", "title": "Jednota ku povzbuzení průmyslu v Čechách", "text": "Jednota ku povzbuzení průmyslu v Čechách\n\nJednota ku povzbuzení průmyslu v Čechách bylo sdružení založené 1. března 1833 v Praze s cílem podporovat nové formy podnikání v zemích Koruny české prostřednictvím vydávání knih a časopisů, pořádáním přednášek a výstav nebo organizováním nedělních kurzů pro učně a tovaryše. Založení Jednoty inicioval hrabě Karel Chotek. Původně měla Průmyslová jednota výrazně aristokratický ráz, který byl po roce 1842 opuštěn.\n"}
{"id": "697197", "url": "https://cs.wikipedia.org/wiki?curid=697197", "title": "Plate lunch", "text": "Plate lunch\n\nPlate lunch [pleit lanč] (havajsky: pā mea ʻai ) je anglický výraz který by se dal do češtiny jednoduše přeložit jako „talíř s obědem“. Jedná se o způsob stravování typický pro Havaj. Plate lunch představuje směs různých jídel typických pro obyvatele Havajských ostrovů – domorodé obyvatelstvo a přistěhovalce z Asie, Ameriky a Evropy.\n\nZákladem každého talíře je nejčastěji kopeček rýže (asijský vliv) a těstovinový salát (americký vliv) připravený z makarónů, majonézy, cibule a celeru. K nim se přidávají další jídla.\n\nK typickým jídlům doplňujícím základní suroviny plate lunch například patří:\n\n\n\n\n\n\n"}
{"id": "697198", "url": "https://cs.wikipedia.org/wiki?curid=697198", "title": "Lockheed WP-3D Orion", "text": "Lockheed WP-3D Orion\n\nLockheed WP-3D Orion je letoun P-3 Orion upravený pro použití ve středisku provozu letadel amerického Národního úřadu pro oceán a atmosféru (NOAA). Existují pouze dva takto upravené letouny vybavené řadu funkcí pro získávání informací o počasí. Během sezóny hurikánů, jsou stroje WP-3D využívány jako lovci hurikánů.\n\nLetoun slouží jako nosič průzkumných bezpilotních letounů Raytheon Coyote pro průzkum počasí a hurikánů, do kterých jsou vypouštěny.\n\n"}
{"id": "697199", "url": "https://cs.wikipedia.org/wiki?curid=697199", "title": "Champ de Mars – Tour Eiffel (stanice RER v Paříži)", "text": "Champ de Mars – Tour Eiffel (stanice RER v Paříži)\n\nChamp de Mars – Tour Eiffel je podzemní nádraží příměstské železnice RER v Paříži, které se nachází na hranicích 7. a 15. obvodu na nábřeží \"Quai Branly\". Slouží pro linku RER C. Historie stanice je spojena s pořádáním světových výstav v letech 1867, 1878, 1889 a 1900. V roce 2000 činil počet denních pasažérů 7 500–15 000 a vlaků 250–500.\n\nNádraží otevřela Západní železniční společnost (Compagnie des chemins de fer de l'Ouest) v roce 1867 u příležitosti světové výstavy 1867, která se konala na Champ-de-Mars. Ležela na dvoukolejné trati podél Seiny dlouhé 3 km, která spojovala výstaviště se stanicí Grenelle-Ceinture na trati Petite Ceinture. Nádraží bylo otevřeno 1. února pro nákladní dopravu a 1. dubna pro cestující na rohu \"Avenue de Suffren\" a \"Quai Branly\". Po skončení výstavy 7. listopadu 1867 byla stanice 18. listopadu uzavřena a do března 1868 byly budova i trať rozebrány.\n\nNová světová výstava se na stejném místě konala od 1. května do 31. října 1878. Západní železniční společnost přijala nabídku státu, aby obnovila trať v původním rozsahu kvůli výstavbě pavilonů a zajištění přístupu návštěvníků. Trať byla dokončena 25. listopadu 1877 a nákladní doprava začala v prosinci téhož roku. Autorem nádraží byl architekt Juste Lisch, který navrhl centrální budovu lemovanou dvěma pavilony. Budovu tvořila kovová konstrukce vyplněná cihlami na kamenných základech. Stanice měla dvě nástupiště dlouhá 180 m a sedm kolejí (z nichž pět bylo určeno k dopravě zboží) a jednu kolej vedoucí přímo na Champ-de-Mars pro zásobování. Tato stanice nebyla po skončení výstavy zbořena a byla opět využita při světové výstavě roku 1889. Osobní doprava zde byla udržována i po skončení výstavy do roku 1894. Při rozšiřování tratě byla budova z roku 1878 rozebrána a roku 1897 přenesena do města Asnières-sur-Seine, kde stojí dodnes. Od roku 1985 je chráněná jako historická památka.\n\nPro světovou výstavu v roce 1900 bylo postaveno nové nádraží na břehu Seiny. Mělo 20 kolejí a deset nástupišť. Po skončení výstavy bylo nádraží uzavřeno pro osobní dopravu a využívalo se při přepravě zboží, především uhlí.\n\nPři přípravě na světovou výstavu 1937 bylo nákladové nádraží 31. března 1935 zrušeno a pozemky převedeny městu Paříži. V roce 1971 byl zbořen depot elektrických vozidel, poslední pozůstatek nádraží.\n\nOd 26. září 1979 zde funguje podzemní nástupiště linky RER C.\n\n"}
{"id": "697201", "url": "https://cs.wikipedia.org/wiki?curid=697201", "title": "McDonald and Giles", "text": "McDonald and Giles\n\nMcDonald and Giles je jediné společné studiové album britských hudebníků Iana McDonalda (multiinstrumentalista) a Michaela Gilese (bicí). Vydáno bylo v lednu 1971 vydavatelstvím Island Records, natočeno bylo mezi květnem a červencem 1970. McDonald a Giles společně hráli v letech 1968 a 1969 ve skupině King Crimson, se kterou nahráli album \"In the Court of the Crimson King\" a ze které odešli na konci roku 1969, neboť se jim nelíbilo, jakým směrem ji kytarista Robert Fripp směřuje. Nicméně Giles se jako bubeník objevil na druhém albu \"In the Wake of Poseidon\" (1970).\n\nIan McDonald společně s Michaelem Gilesem, jeho bratrem baskytaristou Peterem a textařem Peterem Sinfieldem (oba byli také členy King Crimson), vytvořil progresivně rockové album, které svými prvky navazuje jak na jejich hudebně složitější tvorbu v King Crimson, tak i na předchozí skupinu Giles, Giles and Fripp, kde oba rovněž působili a která hrála jednodušší a popovější písně. Například skladbu „Tomorrow's People“ napsal Michael Giles již v roce 1967, pro potřeby tohoto alba byla prodloužena a přearanžována.\n\nAlbum \"McDonald and Giles\" vyšlo později také v několika CD reedicích, v některých z nich jsou části skladby „Birdman“ rozděleny do samostatných stop. Reedice z roku 2002 obsahuje několik drobných odlišností v písních.\n\n\nSmyčcové a žesťové nástroje ve skladbě „Birdman“ aranžoval a řídil Mike Gray.\n"}
{"id": "697203", "url": "https://cs.wikipedia.org/wiki?curid=697203", "title": "European Son", "text": "European Son\n\n„European Son“ je jedenáctá skladba z prvního alba americké skupiny The Velvet Underground nazvaného \"The Velvet Underground & Nico\". Nahrána byla spolu se skladbami „Run Run Run“, „All Tomorrow's Parties“, „Femme Fatale“, „There She Goes Again“, The Black Angel's Death Song a „I'll Be Your Mirror“ v dubnu 1966 ve studiu Scepter Studios v New Yorku. Všechny tyto skladby v těchto verzích později vyšly na albu \"The Velvet Underground & Nico\". Mimo to zde ještě nahráli tři další skladby − „Heroin“, „I'm Waiting for the Man“ a „Venus in Furs“ − ty však v těchto verzích na prvním albu nevyšly. Role zvukařů se ujali Norman Dolph a John Licata a o produkci se staral Andy Warhol.\n\nAutory hudby jsou všichni členové skupiny, tedy Lou Reed, John Cale, Sterling Morrison a Maureen Tucker a text napsal Reed. Značná část skladby je instrumentální a právě proto ji Reed věnoval svému vzoru Delmoru Schwartzovi, který však paradoxně neměl rád texty rokenrolových skupin. Později to bylo vysvětleno tím, že píseň obsahuje minimum textu a Schwartzovi by se tedy mohla líbit. Jde o nejdelší a nejvíce experimentální skladbu z celého alba a, stejně jako „Sister Ray“ z druhého alba \"White Light/White Heat\", je až na jeho samém konci. Vedle klasických hudebních nástrojů je zde slyšet i rozbití skla, které ji připisováno Johnu Caleovi.\n\nAmerická skupina Half Japanese vydala coververzi skladby „European Son“ na svém třetím albu \"Our Solar System\". V roce 1990 vyšla skladba v podání britské skupiny Ride na tribute albu \"Heaven & Hell - A Tribute to The Velvet Underground\". V roce 1998 vyšla skladba na dalším tribute albu \"Plays Venus in Furs and Other Velvet Underground Songs\" v podání nizozemské zpěvačky Bettie Serveert. V tomtéž roce svou skladbu vydal Thurston Moore na kompilaci \"The End of Music as We Know It\". Americký kytarista Gary Lucas svou verzi vydal na svém albu \"Street of Lost Brothers\" z roku 2000. Skladbu rovněž nahrála skupina The Olivia Tremor Control. Její verze vyšla na albu \"Black Foliage: Animation Music Volume 1\" v roce 2011. V roce 2011 vyšla na albu \"The Velvet Underground & Nico Tribute\" v podání Stephana Jenkinse a Joe Lewise. Basovou linku z této skladby použila skupina Yo La Tengo v písni „Moby Octopad“.\n"}
{"id": "697205", "url": "https://cs.wikipedia.org/wiki?curid=697205", "title": "Jean-Claude Andruet", "text": "Jean-Claude Andruet\n\nJean-Claude Andruet (13. srpen 1942 Montreuil, Francie) je rallyeový jezdec a bývalý účastník Mistrovství světa v rallye.\n\nJeho prvním startem byla Rallye Monte Carlo 1973, kde startoval s vozem Alpine A110 a zvítězil. V roce 1981 se s vozem Ferrari 308 GTB stal vicemistrem Evropy. Celkem startoval na 39 soutěžích mistrovství světa. Kromě Monte Carla ještě vyhrál na Korsice a také Rallye San Remo 1977. Jeho posledním závodem byla Acropolis rallye 1986, kde startoval s vozem Citroën BX 4TC. Později proběhl ojedinělý start na Rallye Monte Carlo 1995 s vozem Mini Cooper 1,3i, ale soutěž nedokončil. Během kariéry ještě startoval s vozy Lancia Stratos HF, Fiat 131 Abarth nebo také Lancia 037 Rally.\n"}
{"id": "697213", "url": "https://cs.wikipedia.org/wiki?curid=697213", "title": "Pralesnička strašná", "text": "Pralesnička strašná\n\nPralesnička strašná (\"Phyllobates terribilis\") či pralesnička zlatá je malá, zelená nebo žlutě až oranžově zbarvená žába z čeledi pralesničkovitých.\n\nPralesnička strašná je největší z druhů šípových žab a může v dospělosti dorůst až 55 mm, přičemž samice jsou typicky větší než samci. Stejně jako všechny šípové žáby jsou dospělci pestře vybarvení, avšak postrádají tmavé skvrny, jež jsou charakteristické pro příbuzné druhy. I tak slouží jako zbarvení výstražné, varující před jejich jedovatostí. Na prstech má přilnavé polštářky, které jí pomáhají při šplhání po rostlinách. Ve spodní čelisti má také kostěnou destičku, která vzhledem připomíná zuby a je jejím charakteristickým znakem odlišujícím ji od ostatních žab tohoto rodu.\n\nPhyllobates terribilis se vyskytuje ve třech různých barevných variacích:\n\nKůže pralesničky strašlivé je nasycena alkaloidním jedem, jenž je jedním z jedů běžných u šípových žab (batrachotoxiny). Ty zabraňují nervům v přenášení impulsů a zanechávají svaly v neaktivním stavu smrštění, což může vést k selhání srdce nebo fibrilaci. Alkaloidní batrachotoxiny mohou žáby uchovávat i celé roky poté, co žába přijde o zdroj jedu v potravě, poněvadž jed se neodbourává rychle, a to ani poté, co je přemístěn na jiný povrch. Je známo, že drůbež a psi uhynuli poté, co pouze prošli po papírové utěrce, jež byla jedem napuštěna.\n\nPrůměrná dávka jedu, kterou má žába k dispozici, je proměnlivá v různých lokacích a liší se i podle druhu potravy. Běžná pralesnička mívá kolem jednoho miligramu jedu, což stačí k zabití 10 000 myší. Taková dávka může zabít deset až dvacet lidí nebo dva samce slona afrického a odpovídá tak množství 15 tisíc lidí na gram. Tato neobyčejně jedovatá látka je velmi vzácná - batrachotoxin lze nalézt jen u tří druhů jedovatých žab v Kolumbii (všechny druhu phyllobates) a tří druhů jedovatých ptáků na Papui Nové Guineji (jedná se o druhy Pištec černohlavý, Pištec proměnlivý a Kosovec šoupálčí). Příbuznými jedy jsou histrionicotoxin a pumiliotoxin, které se vyskytují u rodu dendrobates.\n\nJako většina ostatních jedovatých žab uchovává i pralesnička strašná svůj jed v kožních žlázách a díky němu jsou odporné pro predátory. Zabije prakticky cokoli, co ji může sežrat kromě hada liophis epinephelus, jenž je proti jedu rezistentní, nikoli však imunní. Pralesnička strašná tak má jen dva nepřátele: tohoto žabožravého hada a indiány z kmene Choco, kteří používají její jed k otrávení špiček šípů do foukaček. Jed získávají tak, že žáby napíchnou na špičatou hůlku a pak ji zahřívají nad ohněm. Přitom se uvolňují kapky jedu, které indiáni zachycují do nádobek, kde následně namáčejí šipky. Kořist zasažená jedovatou šipkou zemře do několika sekund. Člověk prý podle indiánů uběhne ještě několik desítek metrů a pak padne mrtev k zemi.\n\nJed žába neumí produkovat sama a ani jej nepoužívá k zabíjení kořisti jako to dělají například hadi. Pro pralesničku je jed pouze obranným mechanismem. Jediní tvorové, kteří jedu pralesniček zcela odolají, jsou samy jedovaté žáby. Batrachotoxin napadá sodíkové kanály buněk, ale tyto žáby mají kanály speciální, kterým jed uškodit nemůže.\n\nJelikož snadno dostupná potrava jako octomilky a malí cvrčci neobsahují moc alkaloidů potřebných k produkci batrachotoxinů, v zajetí jich žáby nemají dostatečné množství a nakonec o toxicitu přicházejí. Mnozí amatérští chovatelé a herpetologové líčili, že žáby v zajetí odmítají žrát mravence, přestože mravenci tvoří velkou část potravy divokých žáb. Příčinou toho bude nejspíše fakt, že nejsou jako potrava dostupné přesné druhy mravenců, které žáby v přírodě loví. Ačkoli při chovu v zajetí žáby ztrácejí jedovatost, pokud nemají dostatek potravy potřebné pro výrobu jedu a v zajetí narozené žáby se rodí zcela neškodné, žába odchycená v přírodě dokáže jed uchovávat celé roky. Není jasné, který z lovených druhů poskytuje účinný alkaloid, jenž žáby činí tak výjimečně jedovatými, ani zda žáby modifikují jiný dostupný toxin tak, aby vyráběly ještě efektivnější variantu tak, jako to dělají jejich příbuzné rodu dendrobates.\n\nTak vysokou toxicitu žáby zřejmě mají díky konzumaci malých druhů hmyzu a dalších členovců. Některý z nich může být tím nejjedovatějším tvorem planety. Vědci se domnívají, že tím hlavním druhem hmyzu je možná malý brouček rodiny melyridae, z nichž minimálně jeden vyrábí toxin nalézaný u pralesničky strašné. Tyto druhy brouků také žijí v kolumbijských pralesích.\n\n\"P. terribilis\" je považována za jednu z nejinteligentnějších žab. Jako všechny jedovaté žáby, i chovaná pralesnička strašná dokáže po několika týdnech rozpoznat své lidské opatrovníky. Jsou to také velmi šikovní lovci jazykem - svým dlouhým lepkavým jazykem kořist málokdy minou. Tato úspěšnost naznačuje lepší mozkovou kapacitu a kvalitnější rozlišování pomocí zraku, než jak je tomu u jiných žab. Pralesničky strašné jsou zvědavé, odvážné a zdá se, že jsou si i vědomy toho, že jsou takřka nezranitelné: nepokouší se nijak skrývat a spíše své barvy předvádějí, aby predátory zastrašily.\n\nJsou také velmi společenskými tvory. Divoké pralesničky obvykle žijí ve skupinách o čtyřech až sedmi jedincích; v zajetí mohou obývat společný prostor až po skupinách o 10 - 15 žabách, ačkoli společenství, která se rozrostou nad tento počet, snadno podléhají agresi a chorobám. Stejně jako všechny jedovaté žáby se i \"terrabilis\" mezi sebou málokdy chovají agresivně, rozmíšky mezi samci ve skupině se však vyskytují.\n\nVzájemně spolu komunikují - a to nejen voláním, ale také gesty, jelikož jsou vůči svému jedu imunní. Zvedají se, což je znakem dominance, kdežto hlava spuštěná dolů naznačuje podřízení. Ťukání dlouhým prostředníčkem, které lze často spatřit při lovu a dvoření, je známkou vzrušení.\n\nSkupiny pralesniček strašných se kvůli páření shromažďují jednou až dvakrát ročně. Zatímco v jiných obdobích jsou samci velmi mírumilovní, když zápolí s ostatními o prostor k páření, dokáží být ohromně bojovní. Samičky zůstávají naproti tomu v klidu. Dvoření probíhá podobně jako u pralesničky batikové. Její volání se skládá z rychlých sérií vysoko posazeného pískání. Pralesničky strašné jsou během rozmnožování pozoruhodné svým častým hmatovým kontaktem, kdy každý z partnerů hladí při páření toho druhého na hlavě, bocích a kloakální oblasti.\n\nTyto pralesničky jsou též starostlivými rodiči. Vajíčka kladou na zem skryté pod listoví. Jakmile se pulci vyklubou, zanoří se do slizu na zádech rodičů, kteří pak mladé odnáší do vody, která se hromadí v broméliích. Pulci se tam pak živí řasami a larvami komárů, přičemž je matky dokrmují neoplodněnými vajíčky. Mohou se však krmit i jinou potravou a matku na dokrmování nevyžadují. Poté, co se z nich vyvinou žabky, rodiče je dovedou ke skupině, kde jeden z nich (většinou matka) žil předtím. Mladé celá skupina přijímá, ale až do pohlavní dospělosti zůstávají v blízkosti matky.\n\nStejně jako ostatní šípové žáby je i pralesnička strašná neškodná, pokud je chována stranou zdrojů své přirozené potravy. Ve viváriích jsou nejoblíbenějšími chovanci a je o něco snazší jim shánět potravu než pro jiné šípové žáby. Jako krmení se mohou používat větší octomilky, malí cvrčci, zavíječi a termiti, pokud se podávají s kalciem a jinými minerály. Teplota by se měla pohybovat od 21 do 25 °C. Na vysoké teploty jsou citlivé a vyžadují vysokou vlhkost, protože pocházejí z nejvlhčích pralesů na světě. Pralesničky strašné nejsou tak teritoriální jako příbuzné druhy a mohou se tedy chovat ve skupinách, je pro ně však kvůli jejich vzrůstu v dospělosti zapotřebí větších prostor. Půtky mezi žábami jsou běžné, zranění jsou však vzácná a neví se o usmrceních způsobených konflikty.\n\n"}
{"id": "697214", "url": "https://cs.wikipedia.org/wiki?curid=697214", "title": "Testování elektronických součástek", "text": "Testování elektronických součástek\n\nTestování elektronických součástek je soubor měření za účelem zjištění, jestli testovaná součástka odpovídá požadovaným parametrům, provádí se na zařízení, zvaném tester. Kromě testování součástek při jejich výrobě se testování provádí při vstupní kontrole v oblastech, kde záleží na stoprocentní kvalitě - letectví, kosmonautika, vojenství, automotive.\n"}
{"id": "697217", "url": "https://cs.wikipedia.org/wiki?curid=697217", "title": "Primordial", "text": "Primordial\n\nPrimordial je extreme metalová skupina z Irska. Vznikla v roce 1987 pod názvem Forsaken, založili ji baskytarista Pól MacAmlaigh a kytarista Ciarán MacUiliam. S příchodem současného zpěváka Alana Averila se kapela přejmenovala na Primordial. Jejich hudba mísí black metal a irský folk.\n\n\n"}
{"id": "697219", "url": "https://cs.wikipedia.org/wiki?curid=697219", "title": "Chelsea Girl (album)", "text": "Chelsea Girl (album)\n\nChelsea Girl je první sólové studiové album německé zpěvačky Nico, vydané v říjnu 1967 u vydavatelství Verve Records. Jeho producentem byl Tom Wilson a o zvuk se staral Gerry Kellgren. Nico před a během nahrávání alba spolupracovala se skupinou The Velvet Underground, a tak se někteří členové této skupiny podíleli také na tomto albu. Na rozdíl od jejích pozdějších alb Nico není samostatnou autorkou žádné z deseti písní na albu; některé pro ni napsali členové The Velvet Underground, jiné různí folkoví písničkáři, jako například Jackson Browne či Tim Hardin. Zpěvaččiným pozdějším albům se debut nepodobá ani stylově, neboť obsahuje folkové písně. Sama zpěvačka později toto album označovala za své vůbec nejhorší, což dávala za vinu angažování fléten.\n\nNico začala pořádat vlastní koncerty již během spolupráce se skupinou The Velvet Underground na počátku roku 1967. Hrála většinu dní od února do dubna pouze v newyorském klubu Dom, kde ji střídavě doprovázeli hráči na kytaru Lou Reed, John Cale, Sterling Morrison, Jackson Browne, Tim Hardin, Tim Buckley, Steve Noonan a také Ramblin' Jack Elliott. Samotné nahrávání zpěvaččina debutového alba \"Chelsea Girl\" bylo zahájeno v dubnu 1967 v newyorském studiu Mayfair Sound Studios poté, co nahrávací společnost Verve Records odsouhlasila zaplacení poplatků za užití nahrávacího studia. Produkce se ujal Tom Wilson, který již dříve spolupracoval se skupinou The Velvet Underground, a o zvuk se staral Gerry Kellgren.\n\nNázev \"Chelsea Girl\" pochází z názvu filmu \"Chelsea Girls\" (1966) režiséra Andyho Warhola. Tento film byl natáčen v newyorském hotelu Chelsea a vystupovala v něm i Nico. Album vyšlo v říjnu 1967 pod hlavičkou hudebního vydavatelství Verve Records. Nejprve na vinylové LP desce pouze ve Spojených státech amerických, ale o čtyři roky později (od října 1971) se distribuovalo i ve Spojeném království. Na obalu alba je barevná fotografie Nico od Paula Morrisseye a v pozadí se nachází její černobílá fotografie od Billyho Namea. V levém horním rohu je velkými písmeny napsáno „Nico: Chelsea Girl“. V roce 1988 album vyšlo v reedici na CD. O 24 let později (roku 2012) se navíc stalo součástí reedice alba \"The Velvet Underground & Nico\".\n\nAlbum otevírá čtyřminutová píseň „The Fairest of the Seasons“, kterou spolu s Jacksonem Brownem napsal Gregory Copeland. Následuje „These Days“, jejíž autorem je Browne; tuto píseň v pozdějších letech nahrál například Gregg Allman či zpěvačka Jennifer Warnes. Na třetí pozici se nachází tří a čtvrt minutová „Little Sister“ z pera Johna Calea a Lou Reeda, kterou následuje Caleova „Winter Song“. Nejdelším a nejvíce experimentálním počinem na albu je „It Was a Pleasure Then“, osmiminutová skladba, která se jako jediná z alba podobá tvorbě, již Nico představovala v pozdějších letech. Více než sedmiminutová skladba „Chelsea Girls“ se smutnou melodií pochází z dílny Lou Reeda a Sterlinga Morrisona; původně byla napsána pro stejnojmenný film, ale nakonec v něm použita nebyla.\n\nNa sedmém místě je „I'll Keep It with Mine“, kterou pro Nico několik let před tímto albem napsal písničkář Bob Dylan. V písni jsou vedle kytary a hlasu Nico slyšet také jednoduché smyčcové vyhrávky. Další píseň – dvouminutovou „Somewhere There's a Feather“ – pro Nico napsal Jackson Browne. Předposlední, devátá píseň „Wrap Your Troubles in Dreams“ pochází z repertoáru The Velvet Underground (autorem je Lou Reed) a skupina ji poprvé nahrála již v roce 1965. Celé album uzavírá skladba „Eulogy to Lenny Bruce“, věnovaná komiku Lennymu Bruceovi, jehož Nico označovala za „jednoho ze svých oblíbených lidí.“ Autorem této písně je Tim Hardin, a Nico je při jejím zpěvu doprovázena pouze kytarou, tedy žádnými orchestrálními zvuky.\n\nPodle zdrojů společnosti MGM Records se alba od vydání do února 1969 prodalo pouze necelých 500 kusů. Navíc se v době svého vydání dočkalo jen velmi malého množství recenzí. Například deník \"Los Angeles Times\" jej označil za „mdle krásnou kolekci milých písniček od skvělých autorů“, přičemž jeho kritik dodal, že by „bylo lepší, kdyby milí byli ti autoři a skvělé ty písničky“. V britských hudebních časopisech \"New Musical Express\" a \"Melody Maker\" byla Nico přirovnána k Joan Baez, respektive Marianne Faithfull.\n\nV novějších recenzích, například v časopisu \"Rolling Stone\" v recenzi z roku 2002, jej Jenny Eliscu označila za „věc podivné krásy a prostoty“. Kritik Lindsay Planer album ve své recenzi pro webovou stránku Allmusic označil za „nekvalifikované mistrovské dílo.“ Anglický zpěvák Morrissey, člen skupiny The Smiths a později sólový umělec, album označil za jedno ze svých nejoblíbenějších.\n\nSama zpěvačka později toto album označovala za své vůbec nejhorší, hlavním důvodem podle ní bylo angažování fléten.\n\n"}
{"id": "697223", "url": "https://cs.wikipedia.org/wiki?curid=697223", "title": "Bloomův filtr", "text": "Bloomův filtr\n\nBloomův filtr, pojmenovaný podle Burtona Howarda Blooma, který ho objevil v \nroce 1970, je prostorově \nefektivní pravděpodobnostní datová struktura, která se používá na ověřování příslušnosti \nprvků do množiny. Protože je tato struktura pravděpodobnostní, můžou při tomto \nověřování nastat chyby. Při této chybě se o prvku, který ve skutečnosti do dané množiny nepatří, dozvíme, \nže tam patří, ale nikdy ne naopak. To znamená, že při odpovědi, že daný prvek do množiny nepatří, se dá na \nBloomův filtr spolehnout na 100%. Pravděpodobnost chyby roste s větším počtem prvků v dané \nmnožině (při pevné velikosti reprezentace).\n\nBloomův filtr se používá v různých aplikacích. Například, databázový systém Big Table od \nspolečnosti Google používá Bloomův filtr na redukování vyhledávání na disku. Před tím, než vůbec \nzpracuje požadavek, ověří si pomocí Bloomova filtru, zda daný řádek anebo sloupec databáze \nexistuje (tj. zda patří do množiny reprezentované Bloomovým filtrem). Kvůli charakteru možných chyb při \npoužití Bloomova filtru se nikdy nemůže stát, že by \"přehlédnul\" existující záznam. Tím se výrazně zvyšuje \nvýkon databázového systému (při neexistujících záznamech nemusí pokaždé číst z disku) při zachování \nstoprocentní spolehlivosti. Bloomovy filtry používá \ntaké proxy server Squid pro tzv. \"cache digests\" a archivační systém Venti na detekování předtím vloženého \nobsahu.\n\nPrázdný Bloomův filtr (odpovídající prázdné množině) je bitové pole délky \"m\" \nbitů, přičemž všechny hodnoty pole jsou nastaveny na 0.\n\nNa práci s Bloomovým filtrem je potřebné mít definovaných \"k\" různých hašovacích \nfunkcí, přičemž každá z nich (při zachování požadavku rovnoměrného hašování) \npřiřadí každému prvku univerza (množina všech prvků, o kterých potenciálně \nmůžeme chtít zjišťovat jejich příslušnost do množiny) jednu z \"m\" pozic pole.\n\nVložení prvku \"x\" do reprezentované množiny funguje podle následujícího algoritmu:\n\nDotaz na nějaký prvek \"x\" (tj. otázka, zda prvek \"x\" patří do množiny anebo nepatří) funguje \npodle následujícího algoritmu:\n\nProtože při dotazech na prvky můžou vznikat chyby, Bloomovy filtry se v praxi používají obzvlášť tehdy, když chyba tohoto druhu nemůže způsobit problém. Teda například v této modelové situaci: máme nějakou proceduru, která na základě nějakého vstupu vykoná nějakou proceduru (typicky nějaké časově náročné výpočty). Výpočet ale může proběhnout úspěšně jen v případě, pokud byl vstup ještě před tímto požadavkem uživatelem vložen do nějaké databáze informací (teda např. k rodnému číslu, které budeme považovat za vstup, musíme mít v databázi jméno, příjmení...). V takovém případě lze říct, že vstup bude patřit do množiny, pokud o něm v dané databázi existuje záznam, v opačném případě do ní nebude patřit. V případě, že dokážeme ještě před spuštěním výpočtu určit, že vstup do\ntéto množiny nepatří, umíme ušetřit náklady na vykonání tohoto výpočtu. Na to lze použít Bloomův filtr. Pokud nastane chyba, neznamená to velký problém, protože fakt, že vstup do množiny nepatří, dokážeme zjistit i po vykonání výpočtu (pouze to bude stát nějaký výpočtový čas). V mnoha případech však chyba nenastane, a co je podstatné, \"nikdy\" nenastane v případě, že vstup skutečně do množiny patří. Bloomův filtr tedy, jak napovídá jeho název, dokáže odfiltrovat poměrně velké množství vstupů, pro které bychom výpočet spouštěli \nmarně.\n\nAsi nejpodstatnějším omezením Bloomových filtrů je, že z pochopitelných důvodů nepodporují odebírání prvků z množiny. Pokud bychom se totiž pokusili všech \"k\" hodnot daných vzpomínanými hašovacími funkcemi pro prvek \"x\" nastavit na 0, mohlo by se stát, že bychom nedopatřením odebrali také jiný prvek - libovolný prvek \"y\", který je prvkem množiny a současně hodnota aspoň jedné hašovací funkce má pro vstup \"y\" stejnou hodnotu jako některá z těchto \"k\" hodnot. Tím by se ale porušila základní vlastnost Bloomových filtrů, že pokud prvek patří do množiny, výsledkem dotazu je vždy kladná odpověď.\n\n"}
{"id": "697227", "url": "https://cs.wikipedia.org/wiki?curid=697227", "title": "Pinehouské jezero", "text": "Pinehouské jezero\n\nPinehouské jezero se nachází v Saskatchewanu v povodí řeky Churchill. U jezera leží stejnojmenná obec, vesnice Pinehouse. V okolní oblasti se nachází další poměrně velká jezera Lac Île-à-la-Crosse, Lac la Plonge a dále na východ Lac la Ronge.\n\n\n"}
{"id": "697228", "url": "https://cs.wikipedia.org/wiki?curid=697228", "title": "Drusilasaura", "text": "Drusilasaura\n\nDrusilasaura (\"ještěr Drusily (Ortize de Zarate)\"; mladého dobrovolníka, který pomohl fosilii objevit) byl rod velkého sauropodního dinosaura, možná představitele kladu Lognkosauria (v rámci skupiny Titanosauria). Lopatka tohoto sauropoda měřila 143 centimetrů na délku, což je o 30% více než u příbuzného rodu \"Mendozasaurus\" (ale méně než u obřích rodů \"Futalognkosaurus\" nebo \"Puertasaurus\"). Dosahoval zřejmě hmotnosti kolem 15 000 kilogramů. Holotyp nese označení \"MPM-PV 2097(/1-19)\" a představuje fosilii neúplné kostry, objevené v sedimentech souvrství Bajo Barreal v provincii Santa Cruz (Patagonie, Argentina). Typový druh \"D. deseadensis\" byl popsán v roce 2011.\n\n\n"}
{"id": "697229", "url": "https://cs.wikipedia.org/wiki?curid=697229", "title": "Mocnost (geologie)", "text": "Mocnost (geologie)\n\nMocnost je kolmá vzdálenost mezi spodní a svrchní vrstevní plochou geologického tělesa, které má zhruba deskovitý tvar.\n\nMocnost je nezávislá na prostorové orientaci vrstvy. Rozlišuje se pravá (dle definice, zkratka m) a nepravá mocnost (m´), kde platí:.\n\nm = m´ × cos (αβ * cos γ), přičemž α je úklon tělesa, β sklon vrtu a γ úhel mezi směrem průsečnice a spádnice tělesa\n\nJde o běžně zavedený termín především ve stratigrafii pro sedimentárních horniny, ale i pro jiné typy hornin.\n\nV hornictví se používá dalších termínů jako mocnost dobývání, což představuje část uhelné sloje, kterou je možno v místních podmínkách vytěžit, a parametr mocnosti.\n"}
{"id": "697232", "url": "https://cs.wikipedia.org/wiki?curid=697232", "title": "Igor Svjatoslavič", "text": "Igor Svjatoslavič\n\nIgor Svjatoslavič (1151 – asi 1202) byl rurikovský kníže, syn Svjatoslava II. a jeho druhé manželky Kateřiny Novgorodské, která byla Kumánského původu. V roce 1178 se stal knížetem novgorodsko-severským, v roce 1199 knížetem černigovským. Účastnil se řady válek a válečných tažení. V 70. letech 12. století vedl několik úspěšných válek s Kumány, v roce 1185 proti nim však neuspěl a byl zajat. Tažení se stalo námětem eposu \"Slovo o pluku Igorově\".\n"}
{"id": "697233", "url": "https://cs.wikipedia.org/wiki?curid=697233", "title": "Puebla de Obando", "text": "Puebla de Obando\n\nPuebla de Obando je španělská obec situovaná v provincii Badajoz (autonomní společenství Extremadura).\n\nObec je vzdálena 10 km od města La Roca de la Sierra, 48 km od města Badajoz a 58 km od Méridy. Patří do okresu Tierra de Mérida - Vegas Bajas a soudního okresu Montijo. Obcí prochází silnice EX-100.\n\nV roce 1834 se obec stává součástí soudního okresu Céceres. V roce 1842 čítala obec 150 usedlostí a 540 obyvatel.\n"}
{"id": "697234", "url": "https://cs.wikipedia.org/wiki?curid=697234", "title": "Endosulfan", "text": "Endosulfan\n\nEndosulfan (systematický název 6,7,8,9,10,10-hexachlor-1,5,5a,6,9,9a-hexahydro-6,9-methano-2,4,3-benzodioxathiepin-3-oxid) je širokospektrální organochloridový insekticid používaný v zemědělství od 50. let 20. století. Patří mezi endokrinní disruptory. V dubnu 2011 byl endosulfan přidán jako 22. látka na seznam nebezpečných perzistentních organických látek regulovaných Stockholmskou úmluvou.\n\n"}
{"id": "697235", "url": "https://cs.wikipedia.org/wiki?curid=697235", "title": "Meteorit Hoba", "text": "Meteorit Hoba\n\nHoba je meteorit nalezený roku 1920 v jihozápadní Africe. Odhalil jej Jacobus Hermanus Brits, a to zcela náhodně při orbě pole. Předpokládá se, že na Zemi dopadl zhruba před 80 000 lety. V době nálezu vážil cca 66 tun, od té doby ale začal rezivět a rozpadat se, takže má nyní „jenom” 60 tun. Dosud nebyl přemístěn z místa dopadu na farmě v Grootfonteinu v Namibii (důvodem jsou především značné rozměry a váha) a tamější vláda ho vyhlásila za národní památku. \n\nJedná se o největší kus železa přírodního původu. Skládá se z 82,4 % železa, 16,4 % niklu a 0,76 % kobaltu, s malými stopami dalších kovů. V důsledku povrchové oxidace je ingot místy pokryt hydroxidy železa. Navzdory své velikosti patří Hoba do vzácné kategorie meteoritů a je vědecky klasifikován jako ataxit s vysokým obsahem niklu. Ataxity, obsahující hutný minerální tenit (tuhý roztork meteorického železa), se svými vlastnostmi liší od ostatních meteoritů. Jeho rozměry jsou 2,7×2,7×0,9 metru. Větší meteorit už sotva najdeme. Hoba představuje maximální hmotnost, kterou dokáže zemská atmosféra zbrzdit na rychlost volného pádu. Kdyby byl větší, byla by jeho dopadová rychlost mnohem vyšší, meteorit by se po dopadu rozbil a utvořil by kráter.\n"}
{"id": "697243", "url": "https://cs.wikipedia.org/wiki?curid=697243", "title": "Zora Škrabalová", "text": "Zora Škrabalová\n\nZora Škrabalová (* 13. října 1981 Valtice) je česká basketbalistka hrající na pozici pivota. Pochází z Lednice, po vystudování břeclavského gymnázia odešla do USA, kde vystudovala University of Illinois v Chicagu. Zde při studiu hrála v basketbalovém týmu v univerzitní lize NCAA. Poté hrála rok ve francouzském Mourenx, následující čtyři roky s krátkou přestávkou ve švédském Marbo působila ve Španělsku, kde dvakrát vyhrála druhou španělskou ligu. V roce 2010 přestoupila do rumunského Aradu, kde neodehrála ani jeden zápas a v říjnu 2010 se stala hráčkou BK Czech cool AlDast Strakonice, který v sezóně 2010/2011 skončil na třetím místě v nejvyšší české basketbalové lize.\n\nDlouhou dobu bylo její jedinou reprezentační akcí mistrovství Evropy juniorek do 20 let roce 2000, kde český tým skončil na druhém místě. V roce 2011 debutovala v seniorské reprezentaci na mistrovství Evropy 2011, kde český tým skončil na 4. místě.\n\nMěří 190 cm.\n\n"}
{"id": "697246", "url": "https://cs.wikipedia.org/wiki?curid=697246", "title": "Kejkle", "text": "Kejkle\n\nKejkle je desátá epizoda první řady seriálu \"Prison Break\", kterou režíroval Dwight H. Little a napsal Nick Santora. \n\nMafián John Abruzzi si uvědomuje, že jeho jedinou záchranou může být hlavní dozorce Brad Bellick, který se ale přemluvit nenechá, jelikož tvrdí, že peníze od Falzoneho jsou a budou jediným důvodem, proč ve věznici pracuje. Pak ho ale napadá, že Michael Scofield pro něj má také něco užitečného, a to informaci, kde přebývá Fibonacci, který má proti mafii svědčit. Informaci pak předá Falzonemu, aby ukázal, že stále má svou cenu. Michael pak v kapli vypráví svému bratru Lincolnovi, že Fibonacci byl normální dělník, který nevěděl, že pracuje pro mafii a nemohl nechat plavat vraždu, jejíž byl svědkem. Nyní je Fibonacci doživotí v ochraně svědků. Když tedy Michael Fibonacciho Falzonemu nevydá, celý plán útěku bude ztracen. \n\nAgenti Hale a Kellerman čekají v jakémsi výškovém domě v Chicagu, když jim zavolá viceprezidentka Caroline Reynolds, která je informuje o tom, že důvod, proč tam jsou, je příchod jejich nového parťáka. Kellermanovi po telefonátu dochází, že jeho nadřízená musí tušit, že se někde stala chyba, jinak by jim nikoho dalšího neposílala. Na dvoře vězení Fernando Sucre navazuje za přítomnosti Michaela krátkou konverzaci s Jerseym, který mu sděluje, že budou do místnosti dozorců dávat nový koberec, hned jak strhnou ten starý, což znamená, že najdou díru, kterou začal tým kopat. Za Lincolnem na samtoku přichází dozorce Patterson, který mu kromě jídla vhazuje do cely také papír, kam má vyplnit, co by si dal jako své poslední jídlo. Lincoln ho nejprve vhodí zpět k dozorci, ale ten mu ho vrátí, kdyby si vězeň náhodou na něco vzpomněl. C-Note, který Michaela podezírá z plánu na útěk, na dvoře skočí za Gusem Fiorellem, který nyní vede skupinu pracovní terapie, a nabízí mu 100 dolarů měsíčně, když mu sežene místo ve skupině. Fiorello ho nakonec přijme, aby zaplatil 150 dolarů, a tak se oba dohodnou.\n\nMichael se už rozhodl a na dvoře Abruzzimu oznamuje, že předá Fibonacciho Falzonemu, ale že s ním chce hovořit osobně. Abruzzi tedy volá svému příteli, který zní celkem spokojeně, ale varuje Johna, že jestli to bude jen ztráta času, pořádně mu pobyt ve vězení znepříjemní. Michael tedy volá jakési mladé dámě, která ho ujišťuje, že Fibonacci je tam, kde má být. Poté jde navštívit doktorku Saru Tancredi, u které jeho pozornost upoutají květiny, o nichž mu říká, že je dostala od svého otce k narozeninám. Přesto je ale smutná, jelikož její otec s ní strávil narozeniny pouze šestkrát v celém jejím životě. C-Note se na pracovní terapii konečně dostává do místnosti dozorců, kde se mu podaří najít díru, kterou náš tým kopal, ale tajemství si nechává pro sebe. Nick Savrinn pak říká L.J.ovi, že byl v mládí ve stejné situaci jako on, a že to dopadlo tak, jak chce aby to dopadlo nyní, jeho otec byl totiž zproštěn viny, čímž dává L.J.ovi velkou naději na úspěch. \n\nK agentům Halovi a Kellermanovi konečně přichází jejich kolega, který se představí jako Quinn a říká, že bude jejich dozorem, jelikož věci v reálu se liší od podoby, kterou agenti řekli viceprezidentce, a tak Společnost poslal Quinna, aby převzal jejich záležitosti, čímž je dočasně staví mimo službu. Při Kellermanově pokusu o útok mu zlomí dva články na ukazováčku, ale než odejde, říká mu, jak toto zranění vyléčit. Veronica Donovan s Nickem Savrinnem pak ve své chatce na notebooku zjišťují, že Ecofield, firma, kterou Terrence Steadman před svou smrtí vlastnil, byl pouze zástěrkou pro něco jiného, ale stále nevědí pro co.\n"}
{"id": "697247", "url": "https://cs.wikipedia.org/wiki?curid=697247", "title": "Ypres rallye 2011", "text": "Ypres rallye 2011\n\nYpres rally 2011 byla pátá soutěž šampionátu Intercontinental Rally Challenge 2011. Zvítězil zde Freddy Loix s vozem Škoda Fabia S2000.\n\nNa shakedownu odstoupil druhý jezdec týmu Škoda Motorsport, Jak Kopecký. Ten havaroval a kvůli zranění navigátora Petra Starého nemohl v soutěži startovat. Na prvním testu odstoupil Andreas Mikkelsen po nehodě a Thiery Neuville kvůli poškození zavěšení. Loix tak udržoval vedení, když odpadli ostatní hlavní favorité. Guy Wilks měl hodně defektů, ale v závěru vybojoval šesté místo. Na druhé místo se po úvodních problémech vypracoval Bryan Bouffier. Na třetím místě byl Hans Weijs, který zde poprvé startoval s Fabií.\n\n"}
{"id": "697250", "url": "https://cs.wikipedia.org/wiki?curid=697250", "title": "Krisztina Egerszegiová", "text": "Krisztina Egerszegiová\n\nKrisztina Egerszegiová (* 16. srpna 1974, Budapešť) je bývalá maďarská plavkyně, která v osmdesátých a devadesátých letech získala celkem pět zlatých olympijských medailí. Byla držitelkou světového rekordu na 100 m i 200 m znak, na delší trati rekord držela dokonce sedmnáct let (1991 až 2008).\n\nV mezinárodních závodech debutovala na mistrovství Evropy 1987, kde teprve jako třináctiletá skončila čtvrtá na 200 m znak a pátá na 100 m znak. O rok později na olympijských hrách zaskočila plavecký svět, když na znakařské dvoustovce zvítězila a na poloviční trati skončila druhá. V den jejího olympijského vítězství jí bylo teprve 14 let a 41 dní a stala se tak nejmladším plavcem, který na olympiádě zvítězil (v roce 1992 tento rekord překonala Kyoko Iwasakiová). V dalších letech znakařským tratím dominovala. Na barcelonské olympiádě 1992 zvítězila na obou tratích a k tomu přidala zlato v polohovém závodu na 400 metrů. Byla jedinou ženou, která si z těchto her odvážela tři zlaté medaile. Tuto sbírku ještě rozšířila na mistrovství Evropy 1993, kde krom vítězství na zmíněných tratích vyhrála i 200 m motýlek. <br>\nV roce 1994 oznámila, že po mistrovství světa v Římě ukončí kariéru. Šampionát se jí však nepovedl- na kratší znakařské trati skončila až pátá, na 200 m znak druhá. To vedlo k rozhodnutí konec kariéry odložit. Další rok na mistrovství Evropy již opět vítězila. Na olympijských hrách v Atlantě 1996 obhájila své výhry na 200 m znak ze dvou předchozích olympiád a stala se teprve druhým plavcem (po Dawn Fraserové), která zvítězila ve stejné disciplíně na třech po sobě jdoucích hrách. S pěti zlatými z individuálních disciplín z let 1988 až 1996 byla také nejúspěšnějším plavcem historie, její zisk překonal v roce 2008 Michael Phelps. Po atlantské olympiádě oznámila konec kariéry v 22 letech.\n\n\n\n"}
{"id": "697254", "url": "https://cs.wikipedia.org/wiki?curid=697254", "title": "Jurbarkas", "text": "Jurbarkas\n\nJurbarkas je litevské okresní město v Tauragėském kraji, 45 km na jihovýchod od krajského města Tauragė, 86 km na západ od Kaunasu. Leží na pravém (severním) břehu Němenu, při soutoku s řekou Mituvou, do které se ve městě vlévá řeka Imsrė. Městská památková rezervace. V Jurbarku je katolický kostel Nejsvětější Trojice (postaven 1907, první byl postaven roku 1430), evangelický luterský kostel (postaven 2009, první byl postaven roku 1851), v bývalém pravoslavném kostele se konají výstavy, koncerty, dále památník Vytautasovi Velikému, kulturní dům, pošta (PSČ LT-74001), muzeum dějin kraje, muzeum Vince Gryba (založeno 1958 – památková usedlost), turistická informační kancelář, okresní nemocnice. Starý hřbitov je v centru města, nový hřbitov je v jihozápadní čtvrti Kalnėnai. Jihozápadní čtvrti jsou Kalnėnai a (průmyslová) Barkūnai. Ve městě, na levém břehu řeky Imsrė je také hradiště Bišpilio piliakalnis.\n\nJurbarkas je zmiňován od roku 1259. V historickém centru města však byl archeology nalezen hrob ženy, datovaný přibližně do 4. - 5. století. Žena byla křehké postavy, pod její lebkou byla nalezena část mosazné čelenky a také mosazný náramek.\n\n\nPůvod názvu je nelitevský, vznikl z německého jména \"Georg\" (původem řecké) a obecného slova \"Burg\" (hrad) – původní název \"Georgenburg\". V nářečí místních požemaitštěných Němců byl zkomolen na \"Jurgenborg\", a litevci jej dále zkomolili na \"Jurbarkas\".\n"}
{"id": "697255", "url": "https://cs.wikipedia.org/wiki?curid=697255", "title": "Katzelsdorfská myslivna", "text": "Katzelsdorfská myslivna\n\nKatzelsdorfská myslivna byl lovecký zámeček v Lednicko-valtickém areálu. Nacházela se mezi Valticemi a obcí Katzelsdorf.\n\nZámeček vznikl v rámci Lednicko-valtického areálu na počátku 19. století. Stavbu podle plánů Josefa Kornhäusela z let 1811-1817 postavil v roce 1819 Franz Engel. Po druhé světové válce byl Lichtenštejnům majetek zkonfiskován a novým vlastníkem se stal stát. Poničený objekt prošel opravou a sloužil jako byt hajného. V roce 1953 se zámeček ocitl v pohraničním pásmu a byl přeměněn na skladiště a seník. V roce 1956 objekt vyhořel a poté už neopravován.\n\nKatzelsdorfská myslivna se skládala ze dvou částí, hájovny a klasicistního loveckého zámečku. Hájovnu tvořila obytná a hospodářská budova.\n\nDnes na místě bývalého zámečku můžeme najít hromadu suti a za ní základy stavby. U základů stojí tabule, na které si můžeme nejen přečíst historii objektu, ale také si prohlédnout fotky zámečku.\n\n"}
{"id": "697258", "url": "https://cs.wikipedia.org/wiki?curid=697258", "title": "FiHa", "text": "FiHa\n\nFiHa je česká pop-rocková hudební skupina. \n\nVznikla v roce 2005 jako kapela spolužáků Wichterlova gymnázia v Ostravě a spoluhráčů sboru pro mladé TenSing.\n\nPrvních 5 let kariéry kapely bylo ve znamení hledání identity a koncertování na studentských akcích. Po účastech v místních soutěžích Boomcup a Líheň se kapela rozhodla natočit debutové album. Proto se v roce 2010 zavřeli do studia SONO, kde za spolupráce s Pavlem Bohatým a Milanem Cimfem natočili premiérové album \"We Are Angry. So What?\"\n\nDeska se setkala s pozitivními reakcemi a zaznamenala dílčí úspěchy s písněmi \"Angry\" a \"Family\".\n\nNastalo období hojného koncertování, ale i personálních změn. Ty se ustálily během nahrávání druhé desky kapely \"Baby, Baby\". Tu kapela nahrávala ve studiu Borise Carloffa. Na desce se jako host objevila legenda české scény, Václav Neckář. Společně s kapelou FIHA nazpíval píseň \"Zpívám\".\n\nFIHA se v vyznačuje bohatou světelnou show opřenou o silné melodie a spolupráci s publikem. Na svých koncertech dokáže zaujmou širokou škálu posluchačů.\n\nV lednu roku 2019 se kapela přesunula do studia na Edinburg College ve Skotsku, kde natočila EP obsahující 4 nové písně. Tato mini deska výjde pod názve \"U & Me & Victoria\" na podzim 2019 společně se čtyřmi videoklipy .\n\n\n"}
{"id": "697267", "url": "https://cs.wikipedia.org/wiki?curid=697267", "title": "Cymbaline", "text": "Cymbaline\n\n„Cymbaline“ je šestá skladba z třetího studiového alba anglické rockové skupiny Pink Floyd \"Soundtrack from the Film More\" z roku 1969. Skladbu napsal baskytarista skupiny Roger Waters. Skladba byla nahrána v březnu roku 1969 v Pye Studios v Londýně.\n\n"}
{"id": "697268", "url": "https://cs.wikipedia.org/wiki?curid=697268", "title": "Rallye Monte Carlo 1993", "text": "Rallye Monte Carlo 1993\n\nRallye Monte Carlo 1993 byla úvodní soutěž Mistrovství světa v rallye 1993. Zvítězil zde Didier Auriol s vozem Toyota Celica GT-4 ST-185.\n\nAuriol přešel do týmu Toyota Motorsport spolu s Juhou Kankkunenem poté, co tým Lancia Racing ukončil působení. Tým Ford M-Sport zde poprvé nasadil vozy Ford Escort RS Cosworth. Také tým Mitsubishi Ralliart zde poprvé nasadil vozy Mitsubishi Lancer RS. Auriol hned na prvním testu vyjel mimo trať a ulomil kolo. Carlos Sainz na voze Lancia Delta HF Integrale 16V Jolly Clubu měl defekt. Do vedení se dostal jeho týmový kolega Andrea Aghini. Auriol měl problémy i na dalších testech, když měl defekt, udělal jezdeckou chybu a zasekla se mu ruční brzda. V průběhu etapy se do vedení dostal Francois Delecour s Fordem. Za nim byli Aghini, Miki Biasion, Auriol, Sainz a Kankkunen. Aghini a Sainz pak v závěru druhé etapy vylétli na stejném místě z trati a ztratily mnoho času. Ostatní se tak posunuli pořadím vzhůru. Za Kankkunena se posunuli Kenneth Eriksson a Armin Schwarz. Noční etapa tradičně vedla průsmykem Col de Turini. První průjezd vyhrál Delecour ale další vyhrál Auriol a posunul se na druhé místo. Auriol vyhrál všechny zbývající úseky a obhájil své vítězství z Rallye Monte Carlo 1992.\n\n"}
{"id": "697270", "url": "https://cs.wikipedia.org/wiki?curid=697270", "title": "Canal+", "text": "Canal+\n\nCanal+ je francouzský placený televizní kanál se sídlem v Issy-les-Moulineaux. Jedná se o plnoformátovou televizi, která patří do skupiny \"Groupe Canal+\", jež je dceřinou společností mediálního koncernu Vivendi. Vysílá pro území Francie i zámoří.\n\nVysílání bylo zahájeno 2. listopadu 1984, takže televize patří k nejstarším placeným kanálům v Evropě. V roce 2007 měla spolu s digitální stanicí přibližně 4,5 milionů zákazníků na všech způsobech přenosu (pozemní, kabelové, satelitní a DSL).\n\nVedle celovečerních filmů a sportovních přenosů patří k hlavnímu vysílacímu programu také seriály a dokumentární filmy.\n\nCanal+ je financován především z předplatného. Asi 25 % příjmů televize jde na podporu francouzské filmové tvorby (koupí vysílacích práv nebo jako koproducent). Tím může Canal+ uvádět televizní filmy dříve, než jiné stanice.\n\nOd poloviny 90. let provozuje Canal+ digitální \"Canal Satellite\".\n\nCanal+ rovněž expandoval do Beneluxu, Skandinávie, Španělska a Polska. Mnohé z těchto kanálů byly mezitím prodány a přejmenovány. Např. v Belgii se nazývají PRIME (ve Flandrech) a BeTV (ve Valonsku), Nizozemsku Film1 a Sport1 a ve Španělsku Cuatro.\n"}
{"id": "697277", "url": "https://cs.wikipedia.org/wiki?curid=697277", "title": "Party Sequence", "text": "Party Sequence\n\n„Party Sequence“ je krátká sedmá a na první straně původního LP poslední skladba z alba \"Soundtrack from the Film More\" od anglické progresivně rockové skupiny Pink Floyd. Skladbu složily všichni tehdejší členové skupiny.\n"}
{"id": "697278", "url": "https://cs.wikipedia.org/wiki?curid=697278", "title": "Stanislav Procházka ml.", "text": "Stanislav Procházka ml.\n\nStanislav Procházka ml. ( 8. října 1954 Praha –  29. srpen 2003 Praha) byl český zpěvák, kytarista a hudební skladatel.\n\nStanislav Procházka ml. pocházel z hudební rodiny. Jeho otec Stanislav Procházka byl ve své době velmi populární zpěvák dechové hudby. Již od dětství se věnoval hudbě. Vystudoval hru na kytaru a zpěv na konzervatoři a od konce 70. let se začal věnovat kariéře zpěváka populární hudby.\n\nNejprve zpíval se skupinou Maximum Petra Hanniga, později, když se Hannig začal víc věnovat Lucii Bílé, převzal sám iniciativu a začal vystupovat – i s Bílou a s Hannigem jen jako hostem – s vlastní skupinou Magnet. Vydal zhruba desítku singlů a tři dlouhohrající desky: \"Celá škola už to ví\" (1983), \"Bláznivá jízda\" (1985) a \"Věci tajemné\" (1988).\n\nProslavily jej hity jako \"Věci tajemné\", \"Rádio a já\", \"Celá škola už to ví\", \"Příběh prázdninový\", \"Déšť\", \"Správně švihnutá\", \"Maturitní léto\", \"Krásných žen je nejmíň milión\", \"Až ti bude víc\", \"Abeceda lásky\" a další.\n\nHudbu si Procházka psal zpočátku zejména sám, následně pro něj tvořili různí autoři. Spolupracoval s mnoha textaři, např. s Václavem Honsem nebo Janem Krůtou.\n\nPo roce 1989 založil agenturu M.P., která produkovala zábavné pořady pro děti a seniory.\n\nOd 90. let se navíc stále více projevoval zhoršující se zpěvákův zdravotní stav, trpěl Parkinsonovou chorobou. Naposledy vystoupil v roce 1998. Ve stejném roce vydal Hannig ve svém nakladatelství Maximum i CD s největšími Procházkovými hity.\n\nByl ženatý, s manželkou Miroslavou měli dceru Karolínu.\n\nV roce 2013 vydal Supraphon posmrtně na CD výběr jeho nejúspěšnějších písní pod titulem \"Krásných žen je nejmíň milión\".\n\n"}
{"id": "697281", "url": "https://cs.wikipedia.org/wiki?curid=697281", "title": "Skoropis", "text": "Skoropis\n\nSkoropis je ruské cyrilské psané písmo, které bylo používáno ve 14. až 18. století. Starší ruská písma (ustavnoje, poluustavnoje), používaná pouze ke slavnostním a náboženským účelům, byla velmi zdobená, složitá a špatně čitelná. Obecné potřebě lépe vyhovoval skoropis, který byl čitelnější a snazší.\n"}
{"id": "697283", "url": "https://cs.wikipedia.org/wiki?curid=697283", "title": "Inge de Bruijnová", "text": "Inge de Bruijnová\n\nInge de Bruijnová (* 24. srpna 1973, Barendrecht) je bývalá nizozemská plavkyně, čtyřnásobná olympijská vítězka a osminásobná olympijská medailistka.\n\nNa světové scéně se poprvé představila na mistrovství světa v Perthu 1991, kde jako členka nizozemské štafety na 4x100 m volný způsob vybojovala bronzovou medaili. V následujících letech získávala medaile na evropských šampionátech, ale na světové scéně se na nejvyšší příčky neprosadila - na olympiádě v roce 1992 skončila nejvýše osmá, o čtyři roky později v Atlantě nestartovala. Zlom nastal v roce 1999, kdy na mistrovství světa v krátkém bazénu získala medaile na nejkratších tratích - zlato na 50 m volný způsob a bronz na 50 m motýlek, ze štafety přidala stříbro. Ve stejném roce také vyhrála dvě disciplíny na mistrovství Evropy a vytvořila světový rekord na 50 m volný způsob. To bylo předzvěstí úspěchu na následujících hrách v Sydney. Tam zvítězila ve sprinterských tratích - na 50 a 100 m volný způsob a na 100 m motýlek. Ve všech třech disciplínách překonala světový rekord. Získala přezdívku \"Invincible Inky\" - \"Nepřemožitelná Inky\". V souvislosti s jejím zlepšením v období olympiády v Sydney i úspěchy jejího reprezentačního kolegy Pietera van den Hoogenbanda se objevilo u obou podezření z užívání zakázaných prostředků, ani u jednoho se však pozitivní test či jiný důkaz nikdy nepotvrdil.\nÚspěchy slavila na sprinterských tratích i na následujících dvou světových šampionátech - v letech 2001 a 2003 získala celkem 5 světových titulů. Na olympiádě 2004 v Aténách obhájila zlato v nejkratším kraulařském závodě a přidala stříbrnou a dvě bronzové na dalších oblíbených tratích. Svou olympijskou medailovou bilancí (4 zlaté, 2 stříbrné a 2 bronzové) se stala nejúspěšnější nizozemskou olympioničkou historie. V roce 2007 ukončila aktivní kariéru. Krom plavání byla mediálně známá také jako reklamní tvář značky spodního prádla \"Sapph\".\n\n\n\n"}
{"id": "697286", "url": "https://cs.wikipedia.org/wiki?curid=697286", "title": "František Faktor", "text": "František Faktor\n\nFrantišek Faktor (27. března 1861 Říčany - 23. října 1911 České Budějovice) byl český chemik a středoškolský profesor. Působil v Karlíně, Prostějově, Praze a Českých Budějovicích. Cestoval po Evropě, Blízkém Východě a Severní Americe. Roku 1902 byl promován na prvního doktora chemie na české technice. Byl autorem odborných publikací, vlastivědných průvodců z českých zemí a cestopisů.\n\nPocházel ze Říčan. Studoval na reálce v Písku a pražské technice. Pracoval nejprve jako suplent, poté profesor chemie na reálných školách v Karlíně, Prostějově a na Starém Městě pražském. V 80. a 90. letech podnikl několik vědeckých cest po Evropě, USA, Malé Asii, Egyptě a Palestině. Určitou dobu pracoval v chemické továrně v německém Schalke (dnes část města Gelsenkirchen), poté navštívil Belgii, Nizozemí, Francii, Švýcarsko, Itálii, Srbsko, Bulharsko a Turecko. Třikrát pobýval v Rusku. Procestoval i Egypt, Palestinu, Sýrii, Kavkaz a Severní Ameriku.\n\n25. ledna 1902 byl promován jako první doktor chemie (a druhý doktor technických věd po železničním úředníku Janu Baštovi) na české technice.\n\nJako profesor byl velmi oblíbený. Měl zálibu pro chemii i zeměpis a své nadšení přenášel na studenty. Dobře znal jak Čechy, tak cizí země, a na cestách dokázal snadno porozumět místním zvykům a kultuře. Hodiny zeměpisu potom zpestřoval popisem svých zážitků z navštívených krajů. Během pobytu v Prostějově dokumentoval historické památky, čímž si získal přízeň a důvěru okolních obyvatel.\n\nV lednu 1910 byl jmenován ředitelem reálky v Českých Budějovicích, již v říjnu téhož roku tam ale zemřel.\n\nByl autorem odborných pojednání o chemii, vlastivědných průvodců po českých regionech a cestopisů ze zahraničí. Knižně vydal např.:\n\nVe školních zprávách staroměstské reálky uveřejnil odborná pojednání a reportáž z cesty na Ural.\n\n"}
{"id": "697288", "url": "https://cs.wikipedia.org/wiki?curid=697288", "title": "Mortal Kombat 3", "text": "Mortal Kombat 3\n\nMortal Kombat 3 je třetí díl arkádových bojových her série Mortal Kombat od společnosti Midway. Hra se stejně jako celá série vyznačuje někdy až nadměrnou brutalitou. Je zde o něco více hratelných postav a nejvíce je jich ve speciální edici \"Mortal Kombat 3 Ultimate\". V režimu Arcade si hráč může vybrat mezi třemi stupni nepřátel. Hlavní boss je zde opět Shao Kahn, ale subbossem je tentokrát Kentaur Motaro. \n\nHra vychází z předešlých dvou dílů, ale přibyly zakončení Animality, Mercy, komba a režim běh. Poprvé byly také určité úrovně interaktivní tím, že umožnily postavám navzájem se prorazit stropem, kde obě postavy pokračovaly v bitvě v jiné aréně. Speciální Fatality podle arény mohly být provedeny v Subway, Bell Tower a Pit 3.\n\nVálečníci v tomto díle bojují proti císaři Vnějšího světa Shao Kahnovi, který se svojí královnou Sindel zahájil invazi do Pozemské říše. Liu Kang, Kung Lao, Jax, Sonya a Sub-Zero se znovu postaví Shao Kahnovi. Přidává se k nim také policista Stryker, indiánský šaman Night Wolf a Kabal, bývalý člen kriminálního spolku Black Dragon, který byl po útoku z Vnějšího světa odkázán na respirátor. \n\nKano se přidává na stranu Shao Kahna, s tím, že mu pomůže vyzbrojit armádu moderními zbraněmi Pozemské říše. Na jeho straně také bojuje čaroděj Shang Tsung, kentaur Motaro, královna Sindel a čtyřruká Sheeva. Mimoto jsou tři roboti Lin Kuei klanu Sektor, Cyrex a Smoke posláni zabít Sub-Zera, jelikož dříve tento klan opustil.\n\nZ rozšířených Ultimate a Trilogy verzí je patrné, že na stranu pozemských bojovníků se přidává Kitana, Jade, Scorpion, Raiden a Johnny Cage, naopak na stranu Shao Kahna se přidává Mileena, Reptile, Baraka, Noob Saibot, Goro, Kintaro, Ermac a Rain.\n\nVe hře je celkem 14 hratelných postav a jedna skrytá hratelná postava:\nNehratelné postavy:\n\nVerze Ultimate Mortal Kombat 3 přidává do hry hratelné postavy: Kitana, Jade, Reptile, Scorpion, Motaro, Shao Kahn, Mileena, Ermac, Classic Sub-Zero a Human Smoke a dvě nehratelné: Noob Saibot a Rain.\n\nMortal Kombat Trilogy přidává k verzi Ultimate hratelné postavy: Baraka, Raiden, Johnny Cage, Goro, Kintaro, skrytou postavu Chameleon a bojové arény z prvního a druhého dílu.\n\n"}
{"id": "697300", "url": "https://cs.wikipedia.org/wiki?curid=697300", "title": "Veleještěrka modroskvrnná", "text": "Veleještěrka modroskvrnná\n\nVeleještěrka modroskvrnná (\"Gallotia galloti\") je ještěr z čeledi ještěrkovitých žijící endemicky na Kanárských ostrovech, jmenovitě na ostrovech Tenerife, La Palma, La Gomera a El Hierro. Včetně ocasu dorůstá velikosti až 40 centimetrů a samci jsou o trochu větší než samice. Stravuje se rostlinami a hmyzem.\n\nRozlišující se čtyři poddruhy veleještěrky modroskvrnné:\n\n"}
{"id": "697326", "url": "https://cs.wikipedia.org/wiki?curid=697326", "title": "Nový Bělehrad", "text": "Nový Bělehrad\n\nNový Bělehrad (v srbské latince Novi Beograd a cyrilici Нови Београд) je jedna z částí Bělehradu, hlavního města Srbska. Od centra města je oddělen řekou Sávou, kterou překonává celkem několik mostů (např. Brankův most, Gazela, etc).\n\nNový Bělehrad nevznikal jako řada jiných částí města v průběhu staletí, ale byl zbudován v souvislosti s pracovní akcí mládeže na přelomu 40. a 50. let 20. století ve snaze modernizovat jugoslávskou metropoli. Vznikal v prostoru bývalých močálů a bažin na břehu řek Sávy a Dunaje. Nový Bělehrad nebyl velkolepou myšlenkou, kterou by zrealizovali jugoslávští komunisté sami; během období existence meziválečné Jugoslávie byla výstavba nového města na volné louce u metropole Bělehradu, která až do roku 1918 patřila Rakousko-Uhersku, dlouhodobě diskutována. První nápad se objevil v roce 1923. Byly uskutečněny četné urbanistické soutěže a plány, které připravila celá řada architektů. V roce 1937 nabízela městu Bělehradu možnost vypracování urbanistického plánu i dánská kancelář. Poslední z nich, ve které byl přihlášen i projekt známého modernistického architekta Dragiši Brašovana, byla zrealizována jen několik týdnů před vypuknutím druhé světové války v Jugoslávii. Výstavbu nového města však nakonec dokázali uskutečnit ale až komunisté, kteří se chopili moci hned po skončení konfliktu.\n\nPůvodně měl být Nový Bělehrad budován v duchu socialistického realismu podobně, jako vznikala některá města v SSSR. Heslem prvních budovatelů bylo \"Gradili smo pruge, al to nije dosta. Gradićemo Beograd, da bude ko Moskva.\" (Budovali jsme tratě, ale není to dost, postavíme Bělehrad a bude jako Moskva). Stavební práce započaly již v roce 1948, ale o dva roky později byly kvůli zhoršeným vztahům se SSSR a nedostatku peněz přerušeny.\n\nDne 20. října 1950 byl schválen nový územní plán města Bělehradu, který potvrdil návrh na výstavbu nového sídliště podle předlohy Nikoly Dobroviće z roku 1948. Plán předpokládal vybudování města s pravoúhlou sítí ulic; s dvěma hlavními osami východ-západ a čtyřmi osami sever-jih. V centrální části na břehu Dunaje potom byla připravena výstavba vládního paláce.\n\nNový Bělehrad \"zaplnil\" mezeru mezi Zemunem a samotným Bělehradem; stal se sídlem řady univerzit, ale také i úřadu Svazové výkonné rady, tedy vlády socialistické Jugoslávie. Ve známém Sava centru se konaly sjezdy Svazu komunistů, ale také i Hnutí nezúčastněných zemí.\n\nV roce 1968 došlo právě v novém Bělehradě ke studentským nepokojům, na konci 80. let se na Ušći pořádaly nacionalistické mítinky budoucího prezidenta Slobodana Miloševiće.\n\nZástavbu města tvoří řada moderních výškových bodů, které oddělují rozlehlé bulváry. V roce 2002 v něm žilo přes dvě stě tisíc obyvatel, převážně srbské národnosti.\n"}
{"id": "697331", "url": "https://cs.wikipedia.org/wiki?curid=697331", "title": "Main Theme", "text": "Main Theme\n\n„Main Theme“ je instrumentální a šestá skladba v pořadí na albu \"Soundtrack from the Film More\" z roku 1969 od anglické progresivně rockové skupiny Pink Floyd.\n\n"}
{"id": "697336", "url": "https://cs.wikipedia.org/wiki?curid=697336", "title": "Zacky Vengeance", "text": "Zacky Vengeance\n\nZacky Vengeance, vlastním jménem Zackery James Baker (* 11. prosince 1981, Olympia, Washington, USA), je americký kytarista skupiny Avenged Sevenfold. Na kytaru hraje od 13 let a věnuje se také herectví. Je z části německého a italského původu. Ke konci roku 2005 uvedl na trh značku oblečení Vengeance University. \n"}
{"id": "697338", "url": "https://cs.wikipedia.org/wiki?curid=697338", "title": "Jason Varitek", "text": "Jason Varitek\n\nJason Andrew Varitek (* 11. dubna 1972, Rochester, Michigan, USA) je bývalý americký baseballista. Celou kariéru v Major League Baseball odehrál za tým Boston Red Sox. Je dvojnásobným vítězem Světové série z let 2004 a 2007.\n\n"}
{"id": "697341", "url": "https://cs.wikipedia.org/wiki?curid=697341", "title": "The Times They Are a-Changin' (píseň)", "text": "The Times They Are a-Changin' (píseň)\n\n„The Times They Are a-Changin'“ je úvodní skladba z třetího studiového alba amerického písničkáře Boba Dylana \"The Times They Are a-Changin'\" z roku 1964. V roce 1965 skladba vyšla i jako singl s písní \"„Honey, Just Allow Me One More Chance“\" na B-straně.\n\n\nPoslední sloka nahrávky, která tehdy nemohla být vydána (přebásněný text Boba Dylana):\n\"Vlak nám ujíždí, možná poslední,\"\n\"kdo zůstal stát, bude sám do konce dní.\"\n\"Vždyť dnešní den zítra bude včerejší\"\n\"a letos přesně za rok bude vloni.\"\n\"Kdo nyní je první, ten bude poslední,\"\n\"každý ví časy se mění.\"\nPoslední sloka tehdy vydané nahrávky (nově napsaný text):\n\"Jsme mouchy nic víc a pavouk je čas,\"\n\"ten do sítě vteřin teď polapil nás.\"\n\"Je jemná jak mech a tenká jak vlas\"\n\"a nikde z ní úniku není.\"\n\"Do denního spěchu zní přísloví hlas,\"\n\"každý ví časy se mění.\"\n"}
{"id": "697342", "url": "https://cs.wikipedia.org/wiki?curid=697342", "title": "Przedswit", "text": "Przedswit\n\nPrzedswit (česky \"úsvit\") je název plemenného kmene polokrevných koní.\n\nZakladatelem kmene byl anglický plnokrevník Przedswit (1872-1889) narozený v Polsku, vítěz vídeňského derby 1875. Po skončení závodní kariéry byl zakoupen Ministerstvem orby a umístěn jako plemenný hřebec v rakouském Piberu a poté přemístěn do hřebčince v sedmihradském Radovci (dnes Radauti). Jeho potomci byli lehcí hnědáci užívaní jako jezdečtí koně v celé bývalé monarchii. Šlechtění kmene Przedswit se věnovaly hřebčince Písek, Pohořelice (okres Zlín) a slovenské Motešice. Smíšením krve s linií Furioso (zejména po druhé světové válce, kdy byl politický tlak na upřednostňování hospodářsky využitelných plemen) se Przedswit postupně stal spíše tažným koněm, který dal základ českému teplokrevníkovi.\n\nhttp://www.horses.sk/plemena/hi-przedsw.htm\n\nhttps://web.archive.org/web/20100128110220/http://www.kone.wz.cz/index%203.htm\n"}
{"id": "697345", "url": "https://cs.wikipedia.org/wiki?curid=697345", "title": "Jiří Kocian", "text": "Jiří Kocian\n\nJiří Kocian (* 31. srpna 1956, Pardubice) je český historik. V rámci své vědecké činnosti se zaměřuje na české a československé dějiny po roce 1945, konkrétně na vývoj politického systému a politického stranictví.\n\nPo studiu historie a filozofie na Filozofické fakultě UK prošel několika vědeckými institucemi (Ústav československých a světových dějin ČSAV, Historický ústav AV ČR, Policejní akademie ČR) a od roku 1994 působí v Ústavu pro soudobé dějiny AV ČR, kde nyní zastává post vedoucího Oddělení pro výzkum českých a československých dějin 1945–1989 a post zástupce ředitele. Kromě toho přednáší na FF UK, FSV UK a FF UJEP. Je členem mj. několika vědeckých, oborových a edičních rad českých vědeckých institucí a členem Česko-rakouské komise historiků. Rovněž je autorem několika monografií a mnoha odborných studií, podílel se na vzniku učebnic nejnovějších dějin a také sborníků z některých historiografických konferencí. Je členem několika vědeckých a redakčních rad, a také častým hostem v diskusních pořadech České televize věnovaných dějinám. Dne 24. června 2011 jej prezident Václav Klaus jmenoval profesorem.\n\nV současné době je tajemníkem Českého národního komitétu historiků a předsedá výboru Sdružení historiků České republiky.\n\n\n\n"}
{"id": "697346", "url": "https://cs.wikipedia.org/wiki?curid=697346", "title": "Hoodův kanál", "text": "Hoodův kanál\n\nHoodův kanál je fjord tvořící západní křídlo Pugetova zálivu a je také jednou z jeho čtyř kotlin. Nachází se v americkém státě Washington a jeho označení kanál neznamená, že by byl umělou vodní cestou, ale právě naopak.\n\nHoodův kanál je dlouhý a úzký, jeho průměrná šířka je 2,4 kilometru a jeho průměrná hloubka 54 metrů. Má 343 km dlouhé pobřeží a 42 km² wattového pobřeží. Jeho rozloha je 386 km² a obsah 21 miliard km³. Jeho délka mezi krajními body Útesem špatného počasí a obcí Union, kde se nachází tzv. Velký ohyb, stáčející kanál severovýchodním směrem, je 80 kilometrů. Po ohybu kanál pokračuje dalších 24 kilometrů do Belfairu, kde končí na mělkém wattovém pobřeží zvaném Lynčová zátoka.\n\nPo své celé délce kanál odděluje Olympijský a Kitsapův poloostrov. Na jeho východním pobřeží, nedaleko města Bangor, se nachází Kitsapova námořní základna. Hoodův kanál obsahuje také mnoho vlastních zálivů, z nichž největším je Dabob Bay, který je ale námořním zakázaným územím, které využívají ponorky z Kitsapovy námořní základny. Ze zálivu Dabob Bay se ještě vytváří malý Quilcenská záliv. Na severu kanálu se nachází obec Port Gamble.\n\nDo kanálu se vlévá několik řek, především z Olympijského poloostrova, což jsou řeky Skokomish, Hamma Hamma, Duckabush, Dosewallips a Big Quilcene. Z Kitsapova poloostrova se vlévají menší řeky Union, Tahuya a Dewatto.\n\nSpolečně se zbytkem Pugetova zálivu byl Hoodův kanál vytvořen před 13 tisíci lety, během pozdního pleistocénu, z Kordillerského ledovce.\n\nHoodův kanál pojmenoval kapitán Royal Navy George Vancouver 13. května 1792 po admirálovi Samueli Hoodovi.\n\nPo západním pobřeží kanálu vede silnice U.S. Route 101. Hoodův kanál překračuje most Hood Canal Bridge, který je se svými 1 988 metry třetím největším plovoucím mostem na světě. Podle Ministerstva dopravy státu Washington se jedná o jediný plovoucí most vedoucí přes slanou vodu, ale ve skutečnosti existují další dva v Norsku.\n\nNa pobřežích kanálu se nachází několik státních parků. Na konci kanálu v Belfairu se nachází Thelerovy mokřiny, které nabízí možnost pěší turistiky a ochranu životního prostředí bažinných a estuárových ptáků a rostlin.\n\nV září 2006 byla zaznamenána největší mrtvá zóna v historii kanálu, která byla pravděpodobně způsobena nízkou hladinou kyslíku kvůli vodnímu květu. Vodní květ může být vytvořen zčásti teplým počasím, zčásti nízkým obratem vody v jižní části kanálu, kde se takto nahromadily živiny z hnojiv a děravých septických systémů. Když pak vodní květ zemře, stává se potravou pro bakterie, jejichž populace se zvýší, čímž připraví vodu o více kyslíku. Úhyn ryb může být také částí padesátiletého přirozeného koloběhu hladiny kyslíku v kanálu, který byl ovlivněn zatím pouze člověkem.\n\nV květnu 2006 našli potápěči hledající invazivní druhy chomáč mořských bakterií pokrývající 6,4 km dlouhý pruh, kde ostatní mořský život neexistoval. Chomáč se ropztýlil až o pět měsíců později. Jan Newton, oceánograf University of Washington, dodal, že je nutné si všimnout, že Hoodův kanál zažívá nízké hladiny kyslíku už dlouhou dobu. Podobné chomáče bakterií byly nalezeny nedaleko Tacomy, San Diega, New Yorku a New Orleans.\n\nZměna směru větru může být dalším faktorem ve výšce hladiny kyslíku. Zatímco severní vítr tlačí vodu s kyslíkem do vod, které jej byly zbaveny, jižní větry tento zdroj přerušují.\n\nProti problému byla vytvořen program 28 organizací zvaný \"Hood Canal Dissolved Oxygen Program\", který spolupracuje s místními úřady na možnostech, jak hladinu kyslíku v kanále spravovat.\n\nPři rekordně chladném týdnu v prosinci 2009 se na hladině kanálu vytvořila tenká vrstva ledu, která byla širší u pobřeží.\n"}
{"id": "697347", "url": "https://cs.wikipedia.org/wiki?curid=697347", "title": "Karviná (nový zámek)", "text": "Karviná (nový zámek)\n\nNový zámek v Karviné (nazývaný též Solca) mezi Dolem Darkov a Dolem Gabriela ve městě Karviná, místní části Doly. Dříve se jednalo o samostatnou obec Solca. Dnes se v okolí místa bývalého zámku nachází řada kališť.\n\nZámek nechal v roce 1873 jako nové sídlo hrabat Larischů postavit Jindřich Larisch-Mönnich II. V roce 1905 byl u hlavního vchodu přistavěn sloupový portik s balkonem. Na podzim 1944 zámek obsadila německá armáda. Dne 5. prosince 1944 zámek vyhořel, a protože byl v roce 1945 zkonfiskován, došlo k opravě zámku až v roce 1947, když předtím byla nejvíce poškozená východní část zámku stržena. V roce 1946 se majitelem zámku stalo město Karviná. Od roku 1950 byl zámek v majetku Ústavu národního zdraví, který do něj umístil Dům zdraví v Karviné. V roce 1952 byl zámek vyklizen a v roce 1953 musel být kvůli poddolování zbourán. Kromě zámku stejný osud potkal také zámecký park s exotickými rostlinami, dům pro služebnictvo a zámeckou kapli.\n\nAž do opravy po požáru mezi lety 1947-1950 měl zámek podobu dvoupatrové novorenesanční budovy. V roce 1950 už ovšem byl bez východní části a šlo jen o jednopatrovou budovu.\n\nJiný osud než zbytek zámeckého areálu měla rodinná hrobka hrabat Larisch von Mönnich. Ta byla rozebrána a umístěna v areálu Technických služeb. Později došlo ke znovuobnovení hrobky, která je dnes umístěna v parku Boženy Němcové v Karviné-Fryštátě. Bohužel její dnešní podoba originálu neodpovídá. Původní hrobka měla podobu antického chrámu.\n\nKromě hraběcí hrobky se ze zámku zachovala také kašna z roku 1883, která stávala před hlavním průčelím zámku v bazénku v podobě čtyřlístku. Od roku 1970 byla umístěna v parku Boženy Němcové. Dnes se nachází v zámku Fryštát.\n\nV roce 1569 získal karvinské panství rytířský rod z Horního Slezska, Larischové, v roce 1748 povýšeni na hrabata. Po svatbě Johanna Josefa Larische s baronkou Annou von Mönnich došlo ke spojení obou rodů a vzniku hrabat Larisch von Mönnich.\n\n"}
{"id": "697348", "url": "https://cs.wikipedia.org/wiki?curid=697348", "title": "Adrar", "text": "Adrar\n\nAdrar je jméno, které v jazyce tamašek znamená horu; většinou je nese politicko-geografický útvar ve vnitrozemí severozápadní Afriky; : \n\n"}
{"id": "697349", "url": "https://cs.wikipedia.org/wiki?curid=697349", "title": "Jindřich XXIV. z Reussu", "text": "Jindřich XXIV. z Reussu\n\nJindřich XXIV. z Reussu na Greizu (\"Heinrich XXIV Fürst Reuß zu Greiz\"; 20. března 1878 – 13. října 1927) byl v letech 1902 až 1918 posledním knížetem starší linie Reussů.\n\nByl jediným synem knížete Jindřicha XXVII. a jeho ženy Idy z Schaumburgu-Lippe. Knížetem se stal v roce 1902 po smrti otce.\n\nKvůli jeho tělesnému a mentálnímu postižení (v důsledku nehody v dětství), vládl za něj jako regent kníže z Reussu a hlava mladší linie rodu Jindřich XIV. a po jeho smrti roku 1913 vládl jeho syn Jindřich XXVII. až do zrušení německé monarchie v roce 1918.\n\nJelikož se Jindřich XXIV. nikdy neoženil a neměl děti, po jeho smrti v roce 1927 vymřela starší linie Reussů z Greizu. Tituly přešly na mladší linii a její hlavu Jindřicha XXVII..\n"}
{"id": "697352", "url": "https://cs.wikipedia.org/wiki?curid=697352", "title": "Jindřich XXVII. z Reussu", "text": "Jindřich XXVII. z Reussu\n\nJindřich XXIV. z Reussu (\"Heinrich XIV Fürst Reuß zu Schleiz\"; 10. listopad 1858 – 21. listopad 1928) byl v letech 1913 až 1918 posledním knížetem mladší linie Reussů a zároveň také regentem starší linie. Od roku 1927 do své smrti byl hlavou rodu Reussů.\n\nByl nejstarším potomkem knížete Jindřicha XIV. a jeho ženy Agnes Württemberské. Knížetem a regentem se Jindřich XXIV. stal v roce 1913 po smrti otce.\n\nPo smrti hlavy starší linie Jindřicha XXIV. v roce 1927 se stal hlavou celého rodu. Po jeho smrti v roce 1928 se stal hlavou rodu jeho syn Jindřich XLV. Když Jindřich XLV. v roce 1945 zemřel bezdětný přešel post hlavy rodu na Jindřicha IV. z linie Köstritz.\n"}
{"id": "697355", "url": "https://cs.wikipedia.org/wiki?curid=697355", "title": "Okres Międzychód", "text": "Okres Międzychód\n\nOkres Międzychód (polsky \"Powiat międzychodzki\") je okres v polském Velkopolském vojvodství. Rozlohu má 736,66 km² a v roce 2010 zde žilo 36 668 obyvatel. Sídlem správy okresu je město Międzychód.\n\nMěstsko-vesnické:\n\nVesnické:\n\n"}
{"id": "697357", "url": "https://cs.wikipedia.org/wiki?curid=697357", "title": "Rozrazil rozprostřený", "text": "Rozrazil rozprostřený\n\nRozrazil rozprostřený (\"Veronica prostrata\") je nízká světle modře kvetoucí rostlina slunných strání.\n\nRoste téměř v celé Evropě vyjma Britských ostrovů a Skandinávie, na východě je rozšířen až po Ural, dále v Turecku a na Kavkaze. Vyskytuje se roztroušeně od nížin až po podhorské oblasti. Vyhledává teplá osluněná xerotermní místa převážně na minerálně bohatém zásaditém až neutrálním podkladu, roste v písčinách a suchých trávnících na skalnatých stráních a pastvinách, ve stepích a lesostepích. V České republice je tento druh poměrně vzácný, nejčastější místa jeho výskytu leží v Českém středohoří a na střední a jižní Moravě. Izolovaně se vyskytuje i okolo Opavy a Krnova kde navazuje na výskyt v Polsku.\n\nJe to vytrvalá trsnatá bylina, vysoká 5 až 20 cm, husté kratičké odstálé až obloukovitě zahnuté chlupy ji dávají našedlé zbarvení. Z tenkého vláknitého vodorovného oddenku s četnými příchytnými kořeny vyrůstají obvykle kruhovitě rozložené vystoupavé oblé květonosné lodyhy, které na bázi dřevnatějí. Současně rostoucí sterilní lodyhy jsou poléhavé až plazivé. Často nafialovělé lodyhy jsou porostlé vstřícnými listy. Ty ze spodní části obkopinatého tvaru mají řapík dlouhý až 3 mm. Listy výše vyrůstající jsou přisedlé, podlouhlé až úzce eliptické a mají čepele dlouhé až 3 cm a široké 3 až 8 mm, na bázi klínovité anebo zúžené, na vrcholu špičaté až tupě špičaté, oboustranně krátce chlupaté (na líci občas lysé). Po okraji jsou pilovité nebo jen vroubkované, zřídka celokrajné, obvykle jsou podvinuté. Množství lodyh a rozložení dodává rozrazilu rozprostřenému kompaktní vzhled.\n\nKvěty na stopkách dlouhých 2 až 5 mm vytvářejí (obvykle jen dvě) stažená chlupatá hroznovitá květenství vyrůstající z úžlabí horních vstřícných listů, která přerůstají sterilní vrchol rostliny. Hrozen je složen z květů rostoucích z úžlabí téměř stejně dlouhých čárkovitých až kopinatých, tupě špičatých celokrajných listenů.\n\nZa rozkvětu jsou stopky květenství krátké, postupně s dozráváním plodů se prodlužují na délku 3 až 9 cm. Většinou pětičetný kalich na bázi krátce srostlý je asymetrický, kališní lístky jsou čárkovitě podlouhlé. Horní je dlouhý asi jen 1 mm, prostřední měří 1,5 až 2 mm a spodní jsou nejdelší 3 až 4,5 mm. Chlupaté jsou jen po okrajích.\nSvětle modrá nebo méně často růžovofialová drobnější koruna mívá v průměru 5 až 8 mm, v ústi je krátká korunní trubka bílá až zelenavá. Tmavěji žilkované korunní lístky se velikostí i tvarem od sebe málo odlišují, bývají všechny tupě špičaté. V květu jsou dvě tyčinky, čnělka zakončená polokulovitou bliznou je vytrvalá a je patrna i na plodech. Kvetou od dubna do června.\n\nPlody jsou široce eliptické tobolky o délce 2,5 až 3,5 mm. Na vrcholu jsou mělce vykrojené až uťaté a z boku výrazně smáčknuté, mají výraznou žilnatinou a jsou vždy lysé.\n\nPodle \"Černého a červeného seznamu cévnatých rostlin ČR\" je rozrazil rozprostřený zapsán mezi zranitelné druhy – (C3–VU).\n\nRozrazil rozprostřený se dělí do dvou poddruhů:\nV České republice roste nominální poddruh \"Veronica prostrata\" L. subsp. \"prostrata\".\n\n\n \n"}
{"id": "697358", "url": "https://cs.wikipedia.org/wiki?curid=697358", "title": "Řeřicha", "text": "Řeřicha\n\nŘeřicha (\"Lepidium\") je obsáhlý rod rostlin z čeledě brukvovitých. Po celém světě bylo objeveno kolem 175 druhů.\n\nNěkteré druhy vytvářejí tzv. stepní běžce.\n\nJako kulturní rostlina se kvůli léčivým účinkům již od starověku využívala řeřicha setá.\n\nŘeřicha se vyskytuje zejména v povodí řek, můžeme ji nalézt i na polích nebo v lesích, kde byl původně potok, bažina nebo jiné místo s vlhkou půdou.\nJe také možné ji nalézt pod vodní hladinou, není to ale typické pro tuto rostlinu.\nVyskytuje se téměř po celém světě (kromě pouští a polopouští). V jiných zemích má příbuzná rostlina jiný název.\n\n\n\n \n"}
{"id": "697360", "url": "https://cs.wikipedia.org/wiki?curid=697360", "title": "Druhá Nadace", "text": "Druhá Nadace\n\nDruhá Nadace (anglicky \"Second Foundation\") je třetí román z pera amerického spisovatele a biochemika Isaaca Asimova ze série o Nadaci, původně trilogie, posléze doplněné o další čtyři díla. Navazuje na knihu \"Nadace a Říše\". Nejprve vyšel na pokračování v letech 1948–1949 v časopise \"Analog Science Fiction and Fact\", knižně vyšel v roce 1953 v nakladatelství Gnome Press.\n\nKniha vyšla česky v nakladatelství AG Kult v roce 1991, poté následovala ještě další vydání.\n\nPoté, co Mezek dobyl První Nadaci, založil vlastní impérium Svaz světů a pokouší se vypátrat Druhou Nadaci. Vyšle do vesmíru již pošesté svého generála Hana Pritchera se stejným cílem, nyní jej však bude doprovázet mladý muž jménem Bail Channis.\n\nNebezpečí jménem Mezek pominulo, ale nyní se na První Nadaci rozmohlo přesvědčení, že děním v Galaxii hýbe Druhá Nadace. Dr. Toran Darell II., syn Torana a Bayty Darellové a významný elektroneurolog, sestaví konspirační skupinku, která hodlá vypátrat členy Druhé Nadace. Kartami však nečekaně míchá jeho dcera Arkadie Darellová.\n\n\n\n\n\nKdyž Mezek, mutant se schopností ovládat emoce lidí původem z planety Gaia (planeta s kolektivním vědomím, odkud uprchl) vybudoval během pěti let ohromné domininium, které nazval Svaz světů, stal se de facto první osobou, která po pádu první Galaktické říše dokázala opět sjednotit vesmír. Za hlavní planetu své říše si vybral Kalgan, první planetu, kterou dobyl a centrum aristokratické zábavy.\n\nMezek byl faktorem, s nímž nepočítal psychohistorický Seldonův plán. Dokázal si podrobit i První Nadaci, společenství s ohromným technologickým potenciálem, jakému nebylo v Galaxii rovno.\n\nMezek se po neúspěchu při pátrání po Druhé Nadaci - společenství mentaliků, které pro Mezka představovalo potenciální nebezpečí - rozhodl zastavit expanzi Svazu světů, aby jej mohl zkonsolidovat a především také získal pocit, že Druhá Nadace nenápadně ovlivňuje myšlení lidí v jeho blízkosti. Pod Mezkovým vedením sloužili sloužili i jeho nejzarytější odpůrci, jako např. Han Pritcher, bývalý kapitán Nadace a nyní generál v Mezkových službách. Pritcher podnikl celkem 5 výprav do vesmíru, aby se pokusil nalézt stopu vedoucí k odhalení Druhé Nadace, ale nebyl úspěšný.\n\nPři šesté výpravě jej doprovází Bail Channis, mladý ambiciózní muž, jenž není pod psychickou kontrolou Mezka. Mezek sází na to, že jeho neovlivněná mysl může vydedukovat nějaký překvapivý závěr, čehož kontrolovaní lidé nejsou schopni. Channis je informován technikem Huxlanim, že na kosmické lodi se nachází hypertracer, zařízení umožňující sledovat její pohyb. Nařídí mu, aby jej vrátil na místo. Domnívá se, že jej na loď dostal někdo z Druhé Nadace, ale ve skutečnosti jej tam nechal instalovat Mezek.\n\nChannis si projde záznamy z Pritcherových misí, využije Čočky a dojde k závěru, že Druhá Nadace se bude ukrývat na Tazendě. Tazenda je planeta ovládající několik světů, mj. i chladný Rossem. A právě na Rossemu dojde k rozhodujícímu střetnutí, při němž vyjde najevo, že Bail Channis je agentem Druhé Nadace, jenž sehrál roli návnady pro Mezka. Mezek sice vytušil, že Channis je z Druhé Nadace, ale nechal se vlákat do pasti. Záměrem Druhé Nadace bylo dostat Mezka na Tazendu, ten tak učinil a se svojí flotilou ji nechal zničit. Na Rossemu se mu postavil První Mluvčí Druhé Nadace, která využila nepřítomnosti jeho hlavní vojenské síly na Kalganu, aby destabilizovala jeho vliv. Navíc provedl drobnou úpravu jeho mozku, takže Mezek ztratil své mocenské ambice a stal se neškodným.\n\nChannisovi bylo upraveno vědomí tak, aby byl přesvědčen, že centrum Druhé Nadace je skutečně na Tazendě, neboť bylo jisté, že Mezek bude jeho mysl zkoumat a nebude to nic příjemného. Poté, co se Channis zotaví, hovoří s Prvním Mluvčím. Ten mu položí otázku, zda ví, kde se skutečně nachází Druhá Nadace. A Bail Channis si překvapeně uvědomí, stejně jako v minulosti Ebling Mis, že Druhá Nadace je po hvězdách celé Galaxie.\n\nMezek je poražen a v Galaxii zavládl opět mír. V První Nadaci se rozšíří přesvědčení, že Mezka porazila Druhá Nadace, která působí jako dohlížitel nad během událostí. Významný elektroneurolog dr. Toran Darell II. založí konspirační skupinku, jejímž cílem je odhalení členů Druhé Nadace. Jejími členy jsou kromě dr. Darella novinář Jole Turbor, knihovník Homir Munn a univerzitní profesor fyziky Elvett Semic.\n\nDříve dr. Darell působil 5 let ve výzkumu dr. Kleiseho na Santanniské univerzitě, avšak pro názorové neshody se oba muži rozešli ve zlém. Než dr. Kleise zemřel, doporučil dr. Darellovi svého žáka Pellease Anthora. Ten je přijat do tajné skupiny. Spiklenci se dohodnou na plánu vyslat Homira Munna na Kalgan, aby se pokusil zjistit nějaké informace o Druhé Nadaci na ústřední planetě a sídle Svazu světů, impériu založeném Mezkem. Nachází se zde i starobylý \"Mezkův palác\", kam je všem přístup zapovězen. Homir Munn jakožto proslulý sběratel informací o Mezkovi by mohl mít jistou šanci dostat se legálně dovnitř v rámci vědeckého výzkumu. Povolení by mu musel udělit Lord Stettin, současný První Občan Svazu Světů (tento titul používal Mezek) a vládce Kalganu.\n\nDr. Toran Darell II. má velmi inteligentní dceru Arkadii. Od svého spolužáka Olyntha Dama si sežene odposlouchávací zařízení a vyslechne tajný rozhovor mezi členy skupiny. Cesta na Kalgan ji láká a tak se rozhodne vpašovat se na kosmickou loď \"Unimara\" Homira Munna. Ten ji odhalí až během letu vesmírem.\n\nNa Kalganu se Homir Munn setká s Lordem Stettinem, ten zpočátku odmítá vydat povolení ke vstupu do \"Mezkova paláce\", ale na zásah své družky Lady Callie jej vydá. Ucítí možnost vytěžit něco ze vzniklé situace. Projeví zájem o Arkadii, která je nucena před ním uprchnout. Na kosmodromu se jí ujme trantorský farmář Preem Palver se svou ženou a společně se jim podaří odletět na Trantor.\n\nLord Stettin se rozhodne těžit z informací Homira Munna, kterého si ponechá jakožto svého poradce a zahájí válku proti První Nadaci i přes varování svého Prvního ministra Leva Meiruse.\nDosahuje zpočátku vítězství, ale čím déle se válka vleče, tím více ztrácí své pozice. Situace se obrátí v jeho neprospěch po bitvě u Quoristonu, kde kalganské válečné loďstvo ztratí více než 240 kosmických lodí z celkového počtu 300. Nadace ztratí pouhých 8 lodí ze svých 125. Lord Stettin je nucen kapitulovat. Homir Munn se vrací na Terminus a prokáže se, že byl pod vlivem Druhé Nadace. Dr. Toran Darell II. však od počátku nedůvěřuje Pelleasi Anthorovi a za pomoci statického mentálního přístroje dokáže, že Anthor je členem Druhé Nadace.\n\nNicméně situace je z pohledu Druhé Nadace stabilizovaná. První Mluvčí Druhé Nadace Preem Palver vystupující pod falešnou identitou trantorského farmáře byl nucen se svými spolupracovníky podnítit válku První Nadace s Kalganem a po porážce flotily Svazu světů realizovat riskantní plán, který dovedl První Nadaci k přesvědčení, že se jim podařilo odhalit všechny členy Druhé Nadace. Naděje na úspěch nebyla veliká, avšak nyní zůstává Druhá Nadace stále neodhalena a psychohistorický Seldonův plán se může dále rozvíjet...\n\nDruhá Nadace byla založena Hari Seldonem \"na opačném konci vesmíru\". Tento neurčitý název byl použit záměrně, aby ji bylo těžké vypátrat. Jde o kolonii mentalistů, lidí s telepatickými schopnostmi, a jak později vyjde najevo, Seldon ji umístil na Trantoru.\nZaložení, umístění a rozvoj Druhé nadace byl tajný, aby se zvýšil její vliv a bezpečnost.\nZatímco za rozvojem a úspěchy Nadace byly její znalosti fyzikálních věd, Druhá Nadace využívá psychologii, a především dále rozvíjí psychohistorii. Jejím úkolem je zajistit, aby Seldonův plán došel naplnění jednak narovnáváním drobných odchylek od plánu, ale taky má chránit proti neočekávaným událostem, jako byl například Mezek.\nDruhou Nadaci řídí rada mentalistů, zvaných Mluvčí. Mluvčí není nejvhodnější pojmenování, protože se mezi sebou dorozumívají převážně telepaticky. Vůdce skupiny se nazývá První Mluvčí a jeho formální úlohou je moderovat radu, nicméně v praxi je jeho role mnohem důležitější.\nStruktura Druhé Nadace je něco mezi zpravodajskou sítí a univerzitou. Technici a analytici jsou ubytováni v komplexu budov na Trantoru, v pozůstatcích z těch, které přežili velké plenění, a nebyly zničeny při rabování kovů na export. Do těchto budov proudí zprávy od agentů umístěných v mnoha částech galaxie. Tyto zprávy jsou podkladem pro akce, které mají za cíl podporu Seldonova plánu.\nDruhá Nadace má po celé galaxii síť, která hledá a najímá talenty – budoucí spolupracovníky a agenty. Ti jsou po mnoho let školeni. Někteří se stanou statistiky, nejlepší z nich mají šanci se stát Mluvčím.\n\n\n"}
{"id": "697361", "url": "https://cs.wikipedia.org/wiki?curid=697361", "title": "Bečváry (nový zámek)", "text": "Bečváry (nový zámek)\n\nNový zámek v Bečvárech stával v areálu dvora starého zámku v obci Bečváry.\n\nZámek nechal kolem roku 1800 postavit majitel bečvárského panství arcivévoda Karel Ludvík. Důvodem stavby byla nutnost vybudovat nové prostory, hlavně pro pokoje pro hosty, jelikož starý zámek se v tomto směru ukázal jako nedostačující. Mimo nich sem byla umístěna také správa panství. V roce 1824 koupil panství Martin Liška ze Stříbra a pokoje nového zámku sloužily jako kanceláře a byty pro úředníky. Část byla také přestavěna na pivovar, takže byla vybudována nástavba s komínem v severním průčelí. Po roce 1945 jej využívalo JZD jako byty, kanceláře a skladiště. Zámek postupně chátral, až byl v roce 1982 zbořen, aniž by někdo provedl stavebně-historický průzkum.\n\nJednalo se jednopatrovou budovu obdélníkového půdorysu s mansardovou střechou. Stavba byla zakončena třemi mělkými rizality na koncích a uprostřed a jedním velkým středovým rizalitem v severním průčelí. Fasáda byla vytvořena v rokokovém stylu. Hlavní vstup byl vystavěn v jižní části, směrem ze dvora.\n\n"}
{"id": "697370", "url": "https://cs.wikipedia.org/wiki?curid=697370", "title": "Trest ztráty čestných titulů nebo vyznamenání", "text": "Trest ztráty čestných titulů nebo vyznamenání\n\nTrest ztráty čestných titulů nebo vyznamenání je trest podle českého trestního zákoníku, kterým odsouzený ztratí česká vyznamenání, čestná uznání, vědecké a umělecké hodnosti a jiné čestné tituly, nebo mu bude zakázáno nošení a používání cizozemských. Prakticky stejný trest s názvem \"Ztráta čestných titulů a vyznamenání\" znal i předcházející trestní zákon.\n\nTakto může být potrestán pouze pachatel úmyslného trestného činu, který byl spáchán ze zvlášť zavrženíhodné pohnutky, a protože jde o tzv. \"vedlejší trest\", tak vždy zároveň jen spolu s trestem odnětí svobody na nejméně dva roky. Zavrženíhodnost pohnutky by podle právní teorie měla spočívat „v příkrém rozporu s morálkou občanské společnosti, měla by svědčit o morální bezcitnosti, zvrhlosti, bezohledném sobectví a pohrdavém postoji k základním lidským hodnotám, zejména k životu“. Její závažnost by měla být neslučitelná se smyslem čestných titulů a vyznamenání (např. zneužití vědecké nebo pedagogické kvalifikace zištným způsobem, k nehumánním cílům atd.). Smyslem tohoto trestu tedy je napomoci v ochraně čistoty veřejného a vědeckého života.\n\nZtráta se vztahuje pouze na české tituly a vyznamenání. Cizozemská ocenění nebyla udělena českými orgány a proto je nelze odebrat, lze ale tímto trestem vyslovit zákaz jejich nošení a používání. Může jít především jak o státní vyznamenání, tak o bývalé, ale stále užívané vědecké hodnosti doktora věd a kandidáta věd. Podle právní teorie naopak nelze odebrat ta ocenění, jejichž používání již ztratilo svůj právní podklad, jako je např. národní umělec či zasloužilý umělec. Stejně tak nelze vůbec odebrat akademické tituly (Bc., Mgr., JUDr., Ph.D. apod.). Sporná je možnost odebrání pedagogických označení profesor a docent, většinový názor takovou možnost jejich ztráty popírá, jiní ji ale připouští.\n\nOprávnění užívat daná vyznamenání, uznání či tituly zanikne automaticky právní mocí rozsudku, ale soud o tom ještě přípisem vyrozumí ten úřad nebo orgán, který dané vyznamenání nebo titul udělil či propůjčil, nebo který záležitosti s tím spojené spravuje (jde-li o cizozemská vyznamenání či čestné tituly, pak jím je Kancelář prezidenta republiky). Pokud jsou s odebraným vyznamenáním nebo titulem spojeny nějaké doklady, soud je odsouzenému odebere a také je danému orgánu odešle.\n\nOdebrání je trvalé, nikoli ale u cizozemských vyznamenání a titulů, u nich se právo je nosit a využívat obnovuje zahlazením odsouzení. Kromě toho nelze rozsudkem omezit ztrátu jen na některé z nich, odsouzený ztrácí vždy všechna vyznamenání a čestné tituly, jejichž nositelem je v době vyhlášení rozsudku. I pravomocně uloženým trestem však není dotčena možnost ztracená vyznamenání a tituly v budoucnu opět nabýt, pokud odsouzený poté opětovně splní všechny podmínky pro jejich získání.\n"}
{"id": "697371", "url": "https://cs.wikipedia.org/wiki?curid=697371", "title": "Mistrovství světa ve fotbale žen 2011", "text": "Mistrovství světa ve fotbale žen 2011\n\nMistrovství světa ve fotbale žen 2011 bylo šesté mistrovství pořádané fotbalovou asociací FIFA a konalo se od 26. června do 17. července 2011 v Německu, které bylo obhájcem titulu z mistrovství světa 2007 v Číně. Avšak titul neobhájilo, protože ve čtvrtfinále podlehlo Japonsku 0:1 po prodloužení. Turnaj se odehrával ve městech: Augsburg, Berlín, Bochum, Drážďany, Frankfurt nad Mohanem, Leverkusen, Mönchengladbach, Sinsheim a Wolfsburg. Vítězem se stala poprvé v historii japonská ženská fotbalová reprezentace.\n\nVšech 16 kvalifikovaných týmů bylo rozlosováno do čtyř skupin po čtyřech, ve kterých se utkal každý s každým. První dva týmy z každé skupiny postoupily do čtvrtfinále play off.\n\n * po prodloužení ** po penaltových kopech\n\n\n\n\n\n"}
{"id": "697377", "url": "https://cs.wikipedia.org/wiki?curid=697377", "title": "Passage du Gois", "text": "Passage du Gois\n\nPassage du Gois je silnice ve Francii, která spojuje ostrov Noirmoutier s pevninou. Průjezdnost silnice závisí na výšce přílivu, dvakrát denně je vozovka zaplavená. Existují i další taková místa, ale jedinečnost Gois je jeho výjimečná délka 4,5 km. Výška vody při přílivu bývá v rozsahu od 1,30 m do 4 metrů, v závislosti na koeficientu přílivu. V roce 1999 vedla po silnici trasa 2. etapy cyklistického závodu Tour de France, přitom došlo na mokrém a kluzkém povrchu k hromadnému pádu, který rozdělil peloton a zničil naděje mnoha favoritů. V roce 2011 zde závod Tour de France 1. etapou začínal.\nOd roku 1971 je ostrov Noirmoutier spojen s pevninou i mostem.\n\nOficiální stránky\n"}
{"id": "697386", "url": "https://cs.wikipedia.org/wiki?curid=697386", "title": "Skladování energie", "text": "Skladování energie\n\nEnergii lze skladovat dle fyzikálních a chemických vlastností skladovacího média i skladované energie.\n\n"}
{"id": "697390", "url": "https://cs.wikipedia.org/wiki?curid=697390", "title": "Metoda šesti klobouků", "text": "Metoda šesti klobouků\n\nMetoda šesti klobouků (také „Šest klobouků“, angl. Six Thinking Hats) Edwarda de Bono je systém pro přemýšlení v skupinových diskusích a při samostatném přemýšlení. Kombinován s metodou paralelního přemýšlení, která je s ním asociována, poskytuje nástroje pro skupiny, aby přemýšlely efektivněji, a také nástroje pro plánování procesu přemýšlení podrobným a provázaným způsobem. Metoda je připisována Edwardu de Bono a je předmětem jeho knihy \"Six Thinking Hats\".\n\nPůvod této metody je zpochybňován School of Thinking.\n\nPředpoklad metody je, že lidský mozek přemýšlí několika různými způsoby, které lze identifikovat, úmyslně vyvolávat a teda plánovat pro využití ve strukturovaných způsobech, které umožní vyvinout strategie pro přemýšlení o určitých problémech. de Bono identifikoval šest různých stavů, ve kterých lze „mozek udělat citlivějším“. V každém z těchto stavů mozek identifikuje a přenese do vědomého myšlení určité aspekty problémů, o kterých uvažuje (např. emocionální instinkt, pesimistické hodnocení, neutrální fakty).\n\nPřesvědčivý prezentovaný příklad je citlivost na „neběžný“ (neočekávaný) stimul. Je prezentován jako cenný instinkt pro přežití, protože v reálném světě věc, která je mimo obvyklého řádu, může být klidně nebezpečná. Tento stav je identifikován jako kořen negativního usuzování a kritického myšlení.\n\nJe rozlišováno šest různých stavů a mají přiřazeny barvy:\n\nBarevné klobouky se užívají jako metafory pro jednotlivé stavy. Přepnutí do nějakého stavu je symbolizováno aktem nasazení si barevného klobouku, ať už skutečně nebo metaforicky. Tyto metafory dovolují úplnější a dokonalejší oddělení stavů než předsudky obsažené v současném dorozumívacím jazyce.\nVšechny tyto myslící klobouky pomáhají přemýšlet víc do hloubky. Šest klobouků ukazuje problémy a řešení týkající se myšlenky nebo produktu, kterým se zabýváte. Dále, dr. de Bono tvrdí, že tyto stavy jsou asociovány s různými chemickými stavy mozku, ale k tomu nedodává žádné podrobnosti nebo důkazy.\n\nObvykle, při nestrukturovaném přemýšlení je proces nezaměřený, účastník přeskakuje od kritického myšlení přes neutralitu do optimismu a podobně bez struktury a strategie. Metoda šesti klobouků zkouší zavést paralelní přemýšlení.\n\nNíže je uveden stručný popis jednotlivých klobouků a myšlenkové procesy, které zastupují.\n\nJejich použití je ilustrováno příklady z normálního obchodního prostředí a také prostřednictvím analýzy jednoduchého školního problému: „Studenti mluví, zatímco i jejich učitel mluví.“\n\nÚčastníci učiní prohlášení o faktech, včetně identifikačních informací, které chybí a prezentují názory lidí, kteří nejsou osobně přítomni, faktickým způsobem. V mnoha myšlenkových sezeních k tomu dojde hned po úvodním modrém klobouku, a je to často prodloužená část, při které účastníci prezentují údaje o své organizaci a background potřebný k přemýšlecímu sezení. Klíčové informace, které představují vstupy do sezení, jsou prezentovány a diskutovány. Klíčové chybějící informací (t.j. informační potřeby) lze taktéž identifikovat na tomto místě.\n\nObchodní příklady jsou:\n\nPříklady v odkazovaném článku jsou:\n\nÚčastníci vyjádří své pocity a své emoce. V mnoha případech se jedná o metodu pro sběr nápadů – to není otázka záznamů tvrzení, ale aby všichni určili své dvě nebo tři hlavní volby ze seznamu nápadů nebo položek nalezených pod jiným kloboukem.\nPomůže to zmenšit seznamy mnoha možností na několik, na které je třeba se zaměřit. Každý z účastníků hlasuje pro ty, které preferuje. Aplikuje se rychleji než ostatní klobouky, aby se zajistilo, že se opravdu zachytí instinktivní reakce. Tato metoda může použít post-it poznámky, které dovolí rychlý systém hlasování a vytvoří jasnou vizuální nápovědu, která vytvoří rychlou, i když neúplnou shodu nad problémem.\n\nAlternativně se může použít k vyjádření emočních reakcí nebo pocitů na předmět diskuze – to je častější při použití klobouku k přezkoumání osobního pokroku nebo při řešení otázek tam, kde je vysoký emocionální obsah, který je relevantní pro diskusi.\n\nNakonec, tento klobouk lze použít při žádosti o estetické reakce na konkrétní návrh nebo objekt.\n\nObchodní příklady jsou:\n\nUkázky z odkazovaného článku jsou:\n\nKlobouk reprezentuje emocionální myšlení člověka.\n\nÚčastníci identifikují překážky, nebezpečí, rizika a další negativní vztahy. To je kritické myšlení, které hledá problémy a neshody. Tento klobouk obvykle lidé přirozeně používají, problém s ním je, že lidé ho mají tendenci používat, když to není žádoucí a vhodné, a tak zastaví tok myšlenek druhých. Zabránit nevhodnému používání černého klobouku je obvyklá potíž a zásadní krok k účinnému skupinovému myšlení. Dalším problémem je, že někteří lidé přirozeně začnou hledat řešení zmiňovaných problémů – začnou používat zelené nebo černé myšlení dřív, než je požadováno.\n\nObchodní příklady jsou:\n\nUkázky z odkazovaného článku, jsou:\n\nÚčastníci identifikují výhody spojené s nápadem nebo problémem. To je protiklad myšlení v černém klobouku a hledá důvody ve prospěch něčeho. To je ještě stále otázka usuzování – je to analytický proces, ne jen slepý optimismus. Každý se snaží vytvořit podložené tvrzení ve prospěch myšlenky nebo problému. Je to obklopeno myšlenkou „nerozhodnuté pozitivní“ (kdežto černý klobouk bude skeptický – „nerozhodnuté negativní“).\n\nVýstupy mohou být vyjádřením přínosů, které by mohly být vytvořeny s danou myšlenkou, nebo pozitivní prohlášení o pravděpodobnosti dosažení, nebo identifikace dostupné klíčové podpory, která prospěje tomuto postupu.\n\nObchodní příklady jsou:\n\nUkázky z odkazovaného článku jsou:\n\nToto je klobouk pro vymýšlení nových nápadů. Je založen na myšlence provokace a myšlení v zájmu identifikace nových možností. Věci se uvádí, aby bylo vidět, co by mohly znamenat, spíše než se formoval názor. To se často provádí na prohlášení v černém klobouku s cílem určit, jak se dostat přes překážky nebo nedostatky zjištěné tam (zelené myšlení na černém). Vzhledem k tomu, zelený klobouk myšlení pokrývá celé spektrum tvořivosti, může mít mnoho podob.\n\nObchodní příklady jsou:\n\nUkázky z odkazovaného článku jsou:\n\nTo je klobouk, pod kterým všichni účastníci diskutují o procesu myšlení. Facilitátor ho obecně nosí celou dobu a každý člen týmu si ho nasadí z času na času, aby přemýšlel, jak zlepšit spolupráci. Tento klobouk by se měl použít na začátku a na konci každého přemýšlecího sezení, aby se stanovily cíle, určila cesta k jejich dosažení, vyhodnotilo, kam se skupina dostala, a kam směřuje proces myšlení. Přítomnost facilitátora udržuje tuto roli v celém průběhu a tím pomáhá zajistit, že skupina zůstává zaměřena na úkoly a zvyšuje jejich šance na dosažení svých cílů. Modrý klobouk je také organizace myšlení. Co jsme udělali dosud? Co můžeme dělat dál?\n\nObchodní příklady jsou:\n\nUkázky z odkazovaného článku jsou:\n\nI Když myšlenky klobouků samy o sobě poskytují významné výhody, další zlepšení metoda šesti klobouků přinese, pokud se aplikuje v systému myšlení de Bona a je natrénována v rámci jeho kurzů. Zejména tempo, ve kterém jsou použity klobouky, je velmi důležité.\n\nTypicky při provádění projekt začne s rozšířeným bílým kloboukem, aby se každý dostal „na stejnou notu“ při vytváření společné vize problému k řešení. Poté každý klobouk se používá pouze pár minut, s výjimkou Červeného klobouku, který je omezen na velmi krátkých asi 30 sekund, aby se zajistilo, že jde o instinktivní reakci spíš než formu úsudku. Věří se, že tento postup má pozitivní dopad na proces myšlení, v souladu s teorií Malcolma Gladwella o „slepém“ myšlení.\n\nTo zaručuje, že skupiny promýšlejí společně cíleným způsobem, setrvávají na úkole, ale také zajišťuje, že své úsilí zaměří na nejdůležitější prvky každého problému, o kterém diskutuje.\nNicméně, to také má potenciál vést ke konfliktu, pokud není dobře veden, protože se lidé mohou cítit „převálcováni“. Aby se tomu předešlo, je důležité si všímat, kdy je nějaký významný rozdíl v názorech na proces myšlení nebo v oblasti, kde by měl proces cílit.\n\nPoužití různých přístupů v myšlení a řešení problémů umožňuje otázku posuzovat z různých úhlů a tím zpracovat potřeby všech zúčastněných osob. Klobouky myšlení jsou vhodné pro studenty, protože dokládají potřebu jednotlivce dívat se na problém z různých úhlů. Také vedou studenty, protože umožňují rozpoznat jednotlivcům jakékoli nedostatky takovým způsobem, který je přiblíží k řešení problému, a teda tyto nedostatky odstranit.\n\nDe Bono věřil, že klíčem k úspěšnému používání metodiky Šesti myslitelských klobouků bylo úmyslné zaměření diskuse na částečné přístupy podle potřeby v průběhu setkání nebo pracovní schůzky. Například, schůze je svolána kvůli přezkoumání konkrétního problému a vytvoření řešení problému. Metoda Šest klobouků myšlení by pak mohla být použita postupně pro prozkoumání problému v první řadě, pak vytvořit soubor řešení a nakonec pro výběr řešení prostřednictvím kritického zhodnocení navržené sady řešení.\n\nA tak setkání může začít s tím, že všichni mají modrý klobouk, aby prodiskutovali, jak bude setkání vedeno a k určení cílů a měřítek. Diskuse pak může přejít na myšlení s červeným kloboukem s cílem shromáždit názory a reakce na tento problém. Tato fáze může být také použita k vytvoření omezení pro vlastní řešení, jako například kdo bude dotčen problémem a / nebo řešením. Další diskuse se může přesunout pod (žlutý a pak) zelený klobouk s cílem generovat nápady a možnosti řešení. Další diskuse se mohou pohybovat mezi Bílým kloboukem myšlení jako součást rozvoje informací a černým kloboukem myšlení pro rozvoj kritiky na sadu řešení.\n\nProtože každý je zaměřen na konkrétní přístup v určitém okamžiku, skupina má tendenci být více spolupracující, než když jeden člověk reaguje emocionálně (červený klobouk), zatímco jiný se snaží být objektivní (bílý klobouk) a ještě někdo jiný je kritický k bodům, které vzejdou z diskuse (černý klobouk).\n\n\n"}
{"id": "697394", "url": "https://cs.wikipedia.org/wiki?curid=697394", "title": "Pavel Fedotov", "text": "Pavel Fedotov\n\nPavel Andrejevič Fedotov (4. července 1815 – 26. listopadu 1852) byl amatérský ruský malíř známý jako ruský Hogarth. Tento umělec zemřel v 37 letech v psychiatrické léčebně.\n\nFedotov byl důstojník carské stráže Sankt Petěrburgu. Jako mnoho z jeho kolegů v té době, se zajímal o umění. Hrál na flétnu a chodil do večerní školy, kde se učil malířství. Fedotov se rozhodl zaměřit se na malování a odešel z armády v roce 1844. Nejprve k malování používal tužku a vodové barvy, ale v roce 1846 přešel k olejomalbě.\n\nFedotov si užil velice krátké období svého úspěchu v Sankt Petěrburgu na výstavách v roce 1849 a 1850, poté se Fedotov stal v důsledku revoluce v roce 1848 a jeho úzké vazby na Petraševského terčem pronásledování vlády.\n\n"}
{"id": "697399", "url": "https://cs.wikipedia.org/wiki?curid=697399", "title": "Al-Yaman", "text": "Al-Yaman\n\nAl-Yaman je pražská hudební skupina, spojující ve své hudbě world music (zejména z oblasti orientu) a taneční hudbu. Její název je arabským názvem pro Jemen, odkud pochází zpěvačka a textařka skupiny Ashwaq Abdulla Kaláb i kořeny některých písní skupiny. Druhým důležitým členem skupiny je hudebník Aleš Hyvnar, skladatel hudby skupiny.\n\nSkupina vznikla v roce 2000, kdy se poprvé setkali hudebník Aleš Hyvnar a zpěvačka Ashwaq Abdulla Kaláb. Skupina začala koncertovat v roce 2003, kdy odehrála více než 20 koncertů. Hrála např. jako předkapela na třech českých koncertech Transglobal Underground. V roce 2004 vydala u vydavatelství Indies Records první album \"Hurriya\" (arabsky svoboda), které mělo velmi pozitivní ohlas. Skupina byla nominována na Anděla v kategorii World Music, také se dočkala ohlasů ze zahraničí. V roce 2007 se skupina rozpadla, když se členové rozhodli věnovat sólovým projektům a rodinám.\n\nSkupina se znovuobnovila v roce 2008, což vyvrcholilo vydáním druhého alba \"Insanyya\", na kterém také hostoval indický kytariska a zpěvák Amit Chatterjee. I toto album se dočkalo pozitivního přijetí a nominace na cenu Anděl.\n\nMezi členy skupiny patří: \nBývalí členové:\n\n"}
{"id": "697402", "url": "https://cs.wikipedia.org/wiki?curid=697402", "title": "Katie Hoffová", "text": "Katie Hoffová\n\nKatherine Elise \"Katie\" Hoff (* 3. června 1989 v Palo Alto v Kalifornii) je americká plavkyně. Je všestrannou plavkyní a své největší úspěchy dosáhla na polohových závodech na 200 m a na 400 m.\n\nKatie Hoff se roku 2004 poprvé ve svých patnácti letech dostala na olympiádu. V polohovce na 400 m skončila na 17. místě s celkovým časem 4 min 47,49 s. Polohovka 200 m byla o něco lepší, skončila na 7. místě s časem 2 min 13,97 s. O rok později na mistrovství světa již na obou polohových tratích zvítězila a byla i členkou zlaté americké štafety na 4x200 m volným stylem. Všechny tři tituly také o dva roky později na světovém šampionátu obhájila. V polohovém závodě na 400 m také vytvořila světový rekord. Ten později ještě vylepšila na americkém šampionátu. Pro olympiádu 2008 byla hlavní favoritkou polohových závodů. Médii byla dokonce pasovaná do role \"ženského\" Michaela Phelpse vzhledem šíři disciplín, ve kterých měla bojovat o medaili. Její program však byl až příliš nabitý, olympiáda se jí výsledkově nevydařila. V individuálních závodech získala stříbro a bronz na 400 m volný způsob a polohově, na obou polovičních tratích skončila čtvrtá a v závodě na 800 m volný způsob se vůbec nedostala do finále. Po olympiádě si dala delší pauzu a nestihla se před mistrovstvím světa 2009 dostat do optimální formy, na šampionát se z americké kvalifikace nedostala.\n\n\n"}
{"id": "697403", "url": "https://cs.wikipedia.org/wiki?curid=697403", "title": "Katedrála svatého Jiří (Jeruzalém)", "text": "Katedrála svatého Jiří (Jeruzalém)\n\nKatedrála svatého Jiří je anglikánská (episkopální) katedrála v Jeruzalémě postavená roku 1899. Je sídlem jeruzalémského biskupství Episkopální církve v Jeruzalémě a na Blízkém východu. V areálu katedrály se nachází St. George's College, která nabízí souvislé teologické vzdělání duchovenstvu a světskému stavu z celého světa.\n\nV roce 1919 se stal zdejším knihovníkem Herbert Danby, který v letech 1921 až 1936 působil jako kanovník katedrály. Od svého propuštění z vězení žije v katedrále bývalý izraelský jaderný technik Mordechaj Vanunu, který prozradil britskému tisku utajované detaily izraelského nukleárního programu.\n\n"}
{"id": "697405", "url": "https://cs.wikipedia.org/wiki?curid=697405", "title": "Katedrála svatého Jiří", "text": "Katedrála svatého Jiří\n\nExistuje vícero katedrál svatého Jiří:\n\n\n"}
{"id": "697406", "url": "https://cs.wikipedia.org/wiki?curid=697406", "title": "Janet Evansová", "text": "Janet Evansová\n\nJanet Elizabeth Evansová (* 28. srpna 1971, Fullerton, Kalifornie) je americká plavkyně, která své největší úspěchy získávala na přelomu osmdesátých a devadesátých let 20. století. Aktivní kariéru ukončila v roce 1996, v červnu 2011 však oznámila návrat s cílem startovat na olympijských hrách 2012.\n\nNarodila se v Kalifornii, studovala na Stanfordově univerzitě, University of Texas a University of Southern California, kde také závodně plavala. Specializovala se zejména na delší kraulařské tratě a polohové závody. Na mezinárodní scéně se výrazně prosadila v roce 1987, když překonala světové rekordy na 400, 800 i 1500 m volný způsob. Tyto v následujících dvou letech ještě zlepšila a její časy vydržely ještě dlouho v novém tisíciletí - poslední byl překonán ten na 800 metrů a s devatenácti lety trvání (srpen 1989 až srpen 2008) byl historicky druhým nejdéle platným světovým plaveckým rekordem. Na olympijských hrách 1988 vybojovala tři zlaté medaile - na 400 a 800 m volný způsob a v delší polohovce. Zejména na 800 metrů pak světu dominovala na vrcholných akcích až do roku 1994. Svou úspěšnou kariéru zakončila na olympiádě v Atlantě 1996. Medaili tam sice nezískala, ale byla poctěna možností nést olympijskou pochodeň na stadiónu při zahajovacím ceremoniálu, když ji předávala Muhammadu Alimu. Ve svém posledním olympijském závodu - na 800 m volný způsob skončila šestá. V Atlantě také vstoupila do povědomí otevřenou kritikou irské závodnice Michelle Smithové, která nečekaně získala tři zlaté medaile. Smithová byla později skutečně za podezřelou manipulaci se vzorky moče potrestána čtyřletým zákazem. \nV červnu 2011 Janet Evansová oznámila, že se vrátila k tréninku s cílem vybojovat si účast na olympiádě 2012.\n\n\n\n"}
{"id": "697408", "url": "https://cs.wikipedia.org/wiki?curid=697408", "title": "Aceria anthocoptes", "text": "Aceria anthocoptes\n\nAceria anthocoptes je druh hálčivce, tedy drobného roztoče patřícího do čeledi Eriophyidae („vlnovníci“).\n\nSamice jsou zhruba peckovitého tvaru těla a v barvě se liší podle fáze jejich vývoje. Jak nymfy, tak dospělí jedinci se mohou objevovat bílí, snědí, růžoví či žlutí. Na délku mají přibližně 170 µm a na šířku kolem 65 µm – lidským okem jsou na hranici viditelnosti. Chelicery jsou tvarem rovnější a dorůstají délky jen 20 µm.\n\nČasto žijí na pcháčích rolních a jsou považovány za biologický faktor působící proti přemnožení tohoto plevelného druhu rostlin. Žije volně (tedy bez hostitele) a je to jediný druh vlnovníků, který byl na pcháčích rolních nalezen.\n\nHálčivec se vyskytuje v několika zemích Evropy a Severní Ameriky. K roku 2001 byl nalezen v 21 zemích.\n\nTito roztoči se do roka několikrát rozmnoží. Přezimují pravděpodobně na kořenech rostlin. Zimu tráví jako dospělé oplodněné samice, zůstávají pod vnějšími okvětními listy bodláků či pcháčů a probouzejí se až na jaře. Soustavně se množí od jara do podzimu, vytvářejíce další pokolení každé dva až tři týdny.\n\nTento roztoč se živí tím, že vysává obsah listových buněk některých druhů bodláků. Ve velkém množství dokáží poškodit jejich mezofylová pletiva do té míry, že se rostlina zdeformuje, barevně „zreziví“ a nakonec uschne. Proto je považován za přirozenou obranu proti nadměrnému šíření invazivních druhů bodláků, které jsou v zemědělství považovány za plevely.\n\n"}
{"id": "697415", "url": "https://cs.wikipedia.org/wiki?curid=697415", "title": "Hlaváčova Lhota (zámek)", "text": "Hlaváčova Lhota (zámek)\n\nZámek Hlaváčova Lhota jě někdejší zámecká budova. Stával v zaniklé obci Hlaváčova Lhota nedaleko obce Třebovle.\n\nRokokový zámek nechal v areálu bývalého poplužního dvora kolem roku 1757 vystavět Filip Krakovský z Kolovrat. V roce 1864 jej nový majitelé, Milnerové z Milhauzu, částečně přestavěli. V roce 1885 získali zámek Fraunberkové. Po roce 1945 zámek chátral, až byl v roce 1967 zbourán. Do současnosti se zachovala část zámeckého parku, hospodářských budov a také barokní kaplička Panny Marie.\n\n"}
{"id": "697419", "url": "https://cs.wikipedia.org/wiki?curid=697419", "title": "Časové razítko", "text": "Časové razítko\n\nČasové razítko je služba poskytovaná certifikační autoritou, která umožňuje prokázat čas vytvoření dokumentu. Časové razítko je vhodné použít u elektronických dokumentů, kde je nutné prokázat čas jejich vzniku, jako jsou například účetní doklady.\n\nSamotný elektronický podpis prokazuje identitu tvůrce, ale neumožňuje dokázat, že je čas vytvoření dokumentu správný. Pro odstranění tohoto nedostatku bylo vytvořeno časové razítko. To však nezastupuje roli elektronického podpisu, jedinou jeho funkcí je prokázat čas vzniku dokumentu. Rovněž se nijak neovlivňuje s případným použitím elektronického podpisu na jednom jediném dokumentu. Kdo chce zajistit u dokumentu prokazatelnost jak osoby, která ho vytvořila, tak času, kdy vznikl, aplikuje na daný dokument zároveň elektronický podpis, který prokáže identitu tvůrce, tak i časové razítko, které prokáže čas vzniku.\n\nLaicky by se vznik časového razítka dal popsat tak, že z dokumentu, do kterého chceme vložit časové razítko, spočítáme hash (otisk), tento hash pošleme certifikační autoritě. Certifikační autorita pak zkombinuje námi dodaný hash se svými interním generátorem času (čas se nezjišťuje u odesílatele, ale u certifikační autority, čas díky tomu nejde zfalšovat tvůrcem dokumentu) a nazpět pošle vygenerované časové razítko, které uložíme spolu s původním dokumentem. Proces může být plně automatizovaný – bez nutnosti lidského zásahu jak na straně odesilatele, tak i certifikační autority.\n\n"}
{"id": "697421", "url": "https://cs.wikipedia.org/wiki?curid=697421", "title": "Oussama Mellouli", "text": "Oussama Mellouli\n\nOussama Mellouli ( أسامة الملولي‎ * 16. února 1984, Tunis) je tuniský plavec, dvojnásobný olympijský vítěz.\n\nNarodil se v Tunisku, ve věku 15 let odešel studovat do Francie, kde měl také lepší podmínky pro plavecký trénink. Ve studiu pokračoval na americké University of Southern California a závodil za USC Trojans.\n\nMezinárodně se poprvé prosadil na mistrovství světa v roce 2003, kde vybojoval bronz v polohovém závodě na 400 m. O dva roky později na světovém šampionátu 2005 bronzovou medaili obhájil a přidal stejný kov v závodě na 400 m volný způsob. V prosinci 2006 na americkém otevřeném mistrovství porazil v polohovém závodě i Michaela Phelpse. Krátce nato však měl pozitivní dopingový test na stimulancia a amfetamin, což připustil s tím, že tyto látky užil ke zlepšení soustředění při psaní diplomové práce. Byl potrestán osmnáctiměsíčním zákazem činnosti a jeho výsledky z US open, jako i mistrovství světa 2007, které mezitím ještě stihl absolvovat, byly anulovány. Trest mu vypršel krátce před olympijskými hrami 2008, na které se stihl kvalifikovat. V Pekingu získal zlato v závodě na 1500 m volný způsob. Pozici nejlepšího muže na dlouhých tratích obhájil i na světovém šampionátu 2009, kde ke zlatu z 1500 m přidal i dvě stříbra na 400 a 800 m volný způsob.\n\nNa olympiádě v Londýně zlato na 1500 metrů neobhájil, skončil třetí. Poté však zvítězil na maratonské desetikilometrové trati a stal se prvním plavcem, který na olympiádě získal medaili v bazénu i na otevřené vodě.\n\n"}
{"id": "697422", "url": "https://cs.wikipedia.org/wiki?curid=697422", "title": "Dolní Kralovice (zámek)", "text": "Dolní Kralovice (zámek)\n\nZámek Dolní Kralovice stával v obci Dolní Kralovice, které jsou dnes zatopeny vodní nádrží Želivka.\n\nKoncem 16. století stávala na břehu Želivky, v místech pozdějšího zámku, tvrz. Nechal ji pravděpodobně postavit Všeslav Strojetický ze Strojetic a první písemná zmínka pochází z roku 1600. V tom roce ji koupil Petr Slavata z Lípy. Za třicetileté války tvrz vlastnil Oldřich Byšický z Byšic, který se sice nezúčastnil protihabsburského povstání, ale stejně musel odejít do exilu (odešel do Saska). V roce 1626 se novou majitelkou stala Johana Rungenová ze Skuhrova. Poté se majitelé často střídali, až v roce 1698 koupil panství Jan Leopold z Trautsonu. Za Trautsonů došlo také k přestavbě tvrze na zámek.\n\nVe kterém roce byla tvrz přestavěna na zámek bohužel není známo; nezachoval se totiž žádný její popis. Dolní Kralovice se za Trautsonů stali sídlem vrchnostenského úřadu – majitelé nejčastěji pobývali v Křivsoudově a v Čechticích. V letech 1766–1844 bylo panství majetkem Palmů z Gundelfingenu, po nichž jej získali Auersperkové. V roce 1971 byl zámek zbořen.\n\nPodle úředního popisu z roku 1792 šlo o jednopatrovou budovu s barokní omítkou v sousedství pivovaru. Na průčelí zámku byly hodiny. Kromě místností pro správu panství, zde byly také byty úředníků, hostinské pokoje a byt vrátného. Později v zámku sídlila správa velkostatku a také státní úřady. Jednalo se budovu, která měla tři křídla a v nádvoří, přízemí a v první patře také arkády, jež byly později zazděny.\n\n"}
{"id": "697428", "url": "https://cs.wikipedia.org/wiki?curid=697428", "title": "Šakiai", "text": "Šakiai\n\nŠakiai (česky zastarale \"Šaki\") jsou litevské okresní město v Marijampolském kraji, 65 km na západ od Kaunasu, 50 km na sever od krajského města Marijampolė, městem protéká řeka Siesartis, je to městská památková rezervace. Šakiai jsou známy jako hlavní město Zanavyků. Ve městě je radnice, okresní úřad, knihovna, pošta (PSČ: LT-71101). U severozápadního okraje náměstí se rozkládá rybník \"Šakių tvenkinys\", na jeho západním břehu je katolický kostel Sv. Jana Křtitele a městský park s množstvím dřevěných soch. Dále v západní části města je evangelický luterský kostel, okresní nemocnice s poliklinikou, ve východní části je \"Muzeum kraje Zanavyků\", hřbitov, další rybník \"Girėnų tvenkinys\". Na jižním břehu Siesartisu jsou převážně průmyslové podniky a zahrádkářské kolonie.\n"}
{"id": "697433", "url": "https://cs.wikipedia.org/wiki?curid=697433", "title": "Kojetice (zámek)", "text": "Kojetice (zámek)\n\nZámek Kojetice stával v obci Kojetice v blízkosti Kojetického potoka.\n\nZámek byl založen ve druhé polovině 19. století spolu s okolním parkem. Po roce 1945 využíval zámek státní statek, který zde měl byty. Od 70. let 20. století nebyl využíván a chátral. V roce 1982 byl zámek z rozhodnutí Místního národního výboru Kojetice zbořen.\n\nDnes je na místě zámku pozemek zarostlý stromy a keři a také jezírko.\n\n"}
{"id": "697436", "url": "https://cs.wikipedia.org/wiki?curid=697436", "title": "Careful with That Axe, Eugene", "text": "Careful with That Axe, Eugene\n\n„Careful with That Axe, Eugene“ je instrumentální skladba britské rockové skupiny Pink Floyd, která poprvé vyšla jako B strana singlu „Point Me at the Sky“ v prosinci 1968. Jako její autoři jsou uvedeni všichni tehdejší členové skupiny.\n\nZákladem skladby je klávesový jam, který je doprovázen výraznou baskytarou, jež hraje pouze jeden tón, notu D v oktávách, a jemnými bezeslovnými vokály. Tato kostra přechází do jediného textu skladby, výhrůžně zašeptaných slov „careful with that axe, Eugene“ (česky: \"opatrně s tou sekerou, Evžene\"), která jsou následována Watersovým vřískotem. Skladba dále pokračuje, její hlasitost se zvyšuje; v této části je charakteristická Gilmourova kytara a jeho scat. Koncová část skladby se postupně stává jemnější a tišší.\n\nSkladba „Careful with That Axe, Eugene“ byla pravidelnou součástí koncertního setlistu Pink Floyd mezi lety 1968 a 1974. První doložený koncert, kde byla v rané verzi uvedena jako „Keep Smiling People“, proběhl 23. května 1968 v Amsterdamu. Dne 25. června téhož roku odehrála skupina ve studiích BBC dvě vystoupení, která byla nahrávána pro rozhlasovou stanici BBC Radio One. Zde byla tato skladba označena jako „Murderistic Woman“, záznamy byly odvysílány 11. srpna a 8. září 1968 v pořadu \"Top Gear\" Johna Peela. V roce 1969 se po úpravách a pod názvem „Beset by Creatures of the Deep“ stala součástí suity „The Journey“ na tematických koncertech The Man and the Journey. Naposledy zahráli Pink Floyd skladbu „Careful with That Axe, Eugene“ na vystoupení 22. června 1974 ve francouzském Colmaru, tento rok byla hrána jako přídavek. Na jediném dalším koncertě konaném dne 9. května 1977 v americkém Oaklandu zazněla zcela mimořádně jako poslední přídavek.\n\nPůvodní verze skladby o délce dvou a půl minuty pochází z jedné session v EMI Studios, později byla rozšiřována a její živá verze dosahovala i 12 minut. Studiová verze o délce 5 minut a 45 sekund byla nahrána v průběhu října 1968, vydána byla jako B strana singlu „Point Me at the Sky“ dne 6. prosince toho roku. Zařazena byla též na kompilaci \"Relics\" (1971) a na bonusové CD \"The Early Singles\" box setu \"Shine On\" (1992). Živá verze skladby byla vydána na dvojalbu \"Ummagumma\" (stopáž 8:50, 1969) a je k vidění též ve filmu \"Pink Floyd v Pompejích\" (1972). V roce 1969 Pink Floyd skladbu upravili a pod názvem „Come in Number 51, Your Time Is Up“ nahráli pro soundtrack k filmu \"Zabriskie Point\" (stopáž 5:01, 1970).\n\n"}
{"id": "697437", "url": "https://cs.wikipedia.org/wiki?curid=697437", "title": "Protiletadlový křižník", "text": "Protiletadlový křižník\n\nProtiletadlový křižník je válečná loď určená k ochraně vlastních plavidel před leteckým útokem. Za tímto účelem jsou protiletadlové křižníky vybaveny silnou protiletadlovou výzbrojí.\n\nPrůkopníky ve stavbě protiletadlových křižníků byli Britové, kteří pro Royal Navy nejprve přestavěli několik prvoválečných lehkých křižníků třídy C a v letech 1940–1942 postavili šestnáct protiletadlových křížníků třídy Dido, vyzbrojených deseti dvouúčelovými 132mm kanóny. Britské zkušenosti s loděmi této kategorie se odrazily v americké konstrukci třídy \"Atlanta\", která však byla výrazně větší a lépe vyzbrojená.\n\nDvouúčelové kanóny byly použity i u poválečných konstrukcí nizozemské třídy \"De Zeven Provinciën\" či francouzských protiletadlových křižníků \"De Grasse\" a \"Colbert\". Nástup nové generace rychlých proudových letadel však snížil efektivitu dělostřelecké protiletadlové výzbroje, kterou nahradily protiletadlové raketové komplety. Specializovaná protiletadlová plavidla, jako jsou například fregaty třídy \"Horizon\", tak jsou dnes založena na raketových systémech.\n"}
{"id": "697442", "url": "https://cs.wikipedia.org/wiki?curid=697442", "title": "The Fletcher Memorial Home", "text": "The Fletcher Memorial Home\n\n„The Fletcher Memorial Home“ je skladba z alba \"The Final Cut\" z roku 1983 od anglické progresivně rockové skupiny Pink Floyd. Skladbu napsal baskytarista skupiny Roger Waters. Píseň později vyšla na několika kompilačních albech, konkrétně \"\" (2001) a \"\" (2011).\n"}
{"id": "697453", "url": "https://cs.wikipedia.org/wiki?curid=697453", "title": "Maříž (lovecký zámeček)", "text": "Maříž (lovecký zámeček)\n\nLovecký zámeček Baron Offermann'sches Jagdschloss stával u obce Maříž směrem na Trojmezí.\n\nO historii tohoto loveckého zámečku máme velmi málo informací. Za druhé světové války a chvíli po ní zde byl penzion. Podle dochované pohlednice byl na něm nápis \"Brünner Ferienheim \"An der Sonnleiten\"\". Zámeček se po roce 1945 ocitl v pohraničním pásmu, a proto byl mezi lety 1950-1960 zbořen.\n\nDnes se dá místo, kde stál, velmi obtížně najít. Na místě jsou pouze nepatrné zbytky cihel.\n\n"}
{"id": "697455", "url": "https://cs.wikipedia.org/wiki?curid=697455", "title": "Šambur", "text": "Šambur\n\nŠambur (: שמבור) je čtvrť v jihozápadní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce necelých 300 metrů, cca 3 kilometry jihojihozápadně od centra dolního města. Na jihu s ní sousedí čtvrť Achuza, na východě Vardija, na západě Karmelija a na severu Karmel Merkazi. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí. Jižně odtud je to vádí Nachal Achuza, na severu Nachal Siach, která obě směřují k západu. K východu pak směřuje Nachal Tan, přítok Nachal Giborim. Dopravní osou je třída \"Sderot Morija\" (lokální silnice číslo 672). Populace je židovská.\n\nByla budována od 50. let 20. století. Plocha této městské části dosahuje 0,59 kilometru čtverečního). V roce 2008 tu žilo 2710 lidí (z toho 2600 Židů).\n\n"}
{"id": "697457", "url": "https://cs.wikipedia.org/wiki?curid=697457", "title": "František Ondřej Holý", "text": "František Ondřej Holý\n\nFrantišek Ondřej Holý, také Franz Andreas Holly (28. listopadu 1747 Netolice – 4. května 1783 Vratislav) byl hudební skladatel českého původu.\n\nPůvodně se chtěl věnovat dráze duchovního. Studoval u jezuitů a dokonce se stal novicem v klášteře františkánů. Brzy se však zcela věnoval hudbě. Byl dirigentem, varhaníkem a klavíristou u divadelních společností. Nejprve u Brunianovy společnosti v Praze; kolem roku 1769 odešel do Berlína, kde působil u společnosti Kochovy. V roce 1775 se stal dirigentem Wäserovy společnosti ve Vratislavi. Tam také 4. května 1783 zemřel.\n\nKomponoval téměř výhradně singspiely pro divadla, ve kterých pracoval. \n\n\n\n"}
{"id": "697458", "url": "https://cs.wikipedia.org/wiki?curid=697458", "title": "Svazová výkonná rada", "text": "Svazová výkonná rada\n\nSvazová výkonná rada (ve východní variantě srbochorvatštiny Savezno izvršno veće, v západní Savezno izvršno vijeće, slovinsky Zvezni izvršni svet) byla \"de facto\" vláda SFRJ. Název byl zaveden v souvislosti s přestavbou státních struktur během rozvoje samosprávného socialismu. SIV, jak byl tento orgán v tisku často zkracován, měl až patnáct členů. Zprvu funkci předsedy vlády vykonával prezident (Josip Broz Tito), avšak po přijetí nové ústavy v roce 1963 byl volen poslanci skupštiny. Od roku 1974 podle poslední jugoslávské ústavy volily předsedu Svazové výkonné rady obě komory federálního parlamentu.\n\nSídlem vlády byl palác Jugoslávie v Novém Bělehradu.\n\n"}
{"id": "697462", "url": "https://cs.wikipedia.org/wiki?curid=697462", "title": "Karmelija", "text": "Karmelija\n\nKarmelija (: כרמליה) je čtvrť v jihozápadní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 250 metrů, cca 3 kilometry jihozápadně od centra dolního města. Na východě s ní sousedí čtvrť Šambur, na jihu Achuza, na jihozápadě Mevo'ot Daromim, na severu Karmel Merkazi, Karmel Vatik a Kababir. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí. Jižně odtud je to vádí Nachal Achuza, na severu Nachal Sijach, která obě směřují k západu. Populace je židovská.\n\nByla budována od 60. let 20. století. Plocha této městské části dosahuje 0,96 kilometru čtverečního). V roce 2008 tu žilo 4800 lidí (z toho 4680 Židů).\n\n"}
{"id": "697470", "url": "https://cs.wikipedia.org/wiki?curid=697470", "title": "Anamorfóza (kartografie)", "text": "Anamorfóza (kartografie)\n\nAnamorfóza je metoda používaná v tematické kartografii. Jde o přeměnu geometrické kostry mapy, která má za cíl výraznější vyjádření jejího tematického obsahu. Produktem je \"anamorfovaná mapa\" (někde též \"anamorfická mapa\" nebo \"anamorf\").\nAnamorfózou mapy se ztrácí přesný polohopis; ten je příslušně upraven tak, aby:\n\nAngličtina používá pro označení anamorfické mapy matoucí termín \"cartogram\", který si nesmíme plést s termínem kartogram používaným v češtině (anglicky \"choropleth map\").\n\nAnamorfované mapy můžeme dělit podle toho, zda transformace proběhla rovnoměrně na celém povrchu mapy (tehdy jde o plošné anamorfózy), nebo zda transformace vychází z určitého centra (radiální anamorfóza). Radiální anamorfózy dělíme na matematické (deformace je výsledkem matematické projekce) a geografické (deformace vychází z povahy zobrazovaného jevu, např. doba přepravy). Plošné anamorfózy dělíme podle kritérií prostorové spojitosti, zachování prostorových vztahů (topologie) a zachování tvaru zobrazovaných celků.\n\nMatematické radiální anamorfózy jsou koncentricky sestrojená zobrazení, které mění měřítko mapy. Často využívají logaritmické nebo hyperbolické funkce, tyto anamorfózy můžeme přirovnat k lupě nebo k objektivu rybí oko. Využití radiálních anamorfóz je poměrně omezené, posloužit mohou k přehlednějšímu zobrazení koncentrovaných jevů.\n\nGeografické radiální anamorfózy deformují prostor na základě určité metriky, může jít o čas, cenu dopravy či jiný ukazatel. Jsou dobře využitelné při hodnocení dopravní dostupnosti, provázanosti centra se zázemím či k vymezování regionů.\n\nSpojité plošné anamorfózy matematicky transformují klasické kartografické zobrazení, přičemž zachovávají původní návaznost regionů (proto spojité). Dochází ale k výraznému tvarovému zkreslení, které ztěžuje identifikaci regionů. Jde o nejstarší a v současnosti nejpoužívanější anamorfózy, první algoritmus navrhl v roce 1970 Waldo R. Tobler. Nejefektivnějším je Gastner-Newmanův algoritmus, který využívá volně dostupný nástroj ScapeToad.\n\nProjekční metoda zmenšuje jednotlivé regiony tak, aby jejich relativní velikost odpovídala rozložení mapovaného jevu. Zachovává se tak tvar prostorových jednotek, avšak dochází k porušení jejich návaznosti, jde proto o nespojitou anamorfózu.\n\nDorlingovy anamorfózy nahrazují přesný tvar regionů kruhy, které jsou rozmístěny tak, aby co nejpřesněji imitovaly sousedství oblastí. Metodu vyvinul Danny Dorling v roce 1996.\n\nObdélníkové anamorfózy vycházejí z dělení plochy na obdélníkové segmenty. Jde o spojitou anamorfózu – zachovávají se vztahy sousedství, tvar je ale výrazně pozměněn. Metoda se objevila již v 30. letech 20. století (autorem byl Erwin Raisz), v současnosti získala i algoritmickou verzi.\n\n"}
{"id": "697471", "url": "https://cs.wikipedia.org/wiki?curid=697471", "title": "Karmel Merkazi", "text": "Karmel Merkazi\n\nKarmel Merkazi (: כרמל מרכזי, též Merkaz ha-Karmel, מרכז הכרמל, doslova \"Centrální Karmel\") je čtvrť v jihozápadní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce necelých 300 metrů, cca 2 kilometry jihozápadně od centra dolního města. Na západě s ní sousedí čtvrť Karmel Vatik, na jihu Šambur, Karmelija a Vardija, na východě Ramat Hadar, na severovýchodě Hadar-Ejlon a na severu Karmel Cafoni. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí. Jižně odtud je to vádí Nachal Amik a Nachal Sijach, na severu Nachal Lotem, která všechna směřují k západu. Hlavní dopravní osou je ulice \"Sderot ha-Nasi\" a \"Sderot Morija\", vedoucí severojižním směrem. Z ní tu odbočuje lokální silnice číslo 672 (\"Sderot ha-Jam\"). Populace je židovská.\n\nPlocha této městské části dosahuje 3,26 kilometru čtverečního. V roce 2008 tu žilo 19 940 lidí (z toho 17 060 Židů, 1610 muslimů a 300 arabských křesťanů). Tato data jsou ale společná pro čtvrtě Karmel Merkazi a Karmel Ma'aravi. Pro čtvrť statisticky definovanou jako Merkaz ha-Karmel je udávána rozloha 0,68 kilometru čtverečního a populace 3590 (z toho 3290 Židů).\n\n"}
{"id": "697478", "url": "https://cs.wikipedia.org/wiki?curid=697478", "title": "Karmel Vatik", "text": "Karmel Vatik\n\nKarmel Vatik (: כרמל ותיק, doslova \"Starý Karmel\") je čtvrť v jihozápadní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce přes 250 metrů, cca 2,5 kilometru jihozápadně od centra dolního města. Na západě s ní sousedí čtvrť Kababir, na východě Karmel Merkazi, na severu Karmel Cafoni a na severozápadě Karmel Ma'aravi. Na jihu leží čtvrť Karmelija. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí. Západně odtud je to vádí Nachal Amik. Hlavní dopravní osou je ulice \"Sderot ha-Nasi\" a \"Sderot Morija\", vedoucí severojižním směrem. Z ní tu odbočuje lokální silnice číslo 672 (\"Sderot ha-Jam\"). Populace je židovská.\n\n"}
{"id": "697482", "url": "https://cs.wikipedia.org/wiki?curid=697482", "title": "Mešita Sidna Ali", "text": "Mešita Sidna Ali\n\nMešita Sidna Ali ( مسجد سيدنا علي, \"Masdžid Sidna Ali\", מסגד סידנא עלי, \"Misgad Sidna Ali\") je mešita, nacházející se ve vylidněné vesnici Al-Haram na pláži v severní části izraelského města Herzlija.\n\nMešita byla postavena ve 13. století podle mamlúcké konstrukce na počest jednoho ze Saladinových velitelů, který statečně bojoval proti křižákům a zemřel v bitvě na kopci, na kterém dnes mešita stojí. Svatyně se nachází vně budovy a mešita samotná má jeden minaret. V průběhu století byla stavba přebudována na karavansaraj a v roce 1992 prošla rekonstrukcí.\n\nV současnosti slouží jako mešita a náboženská škola.\n"}
{"id": "697490", "url": "https://cs.wikipedia.org/wiki?curid=697490", "title": "Alex Bogomolov", "text": "Alex Bogomolov\n\nAlex Bogomolov, Jr., ( ; narozený 23. dubna 1983, Moskva) je ruský profesionální tenista, který do roku 2011 reprezentoval Spojené státy americké. Ve své dosavadní kariéře na okruhu ATP World Tour vyhrál jeden turnaj ve čtyřhře. Na challengerech ATP získal k červnu 2011 osm titulů ve dvouhře a pět ve čtyřhře.\n\nNa žebříčku ATP byl nejvýše ve dvouhře klasifikován v říjnu 2011 na 33. místě a ve čtyřhře pak stejný měsíc na 100. místě.Trénuje jej Joav Schab.\n\n1. prosince 2011 mu Mezinárodní tenisová federace povolila start za daviscupový tým Ruska.\n\nV roce 1998 zvítězil na mistrovství USA juniorů do 16 let, když ve finále porazil Andyho Roddicka.\n\nRoku 2005 byl na úvodním grandslamu sezóny Australian Open pozitivně testován při dopingové zkoušce na zakázanou látku salbutamol, kterou užil prostřednictvím inhalátoru v rámci zmírnění příznaků astmatu. Komise následně neshledala úmyslnou aplikaci léčiva s cílem zneužití a snížila dvouletý trest na jeden a půl měsíce. Body a finanční prémie z období Australian Open mu byly odňaty\n\nOtec Alexandr Bogomolov starší byl sovětský tenista a později také působil jako reprezentační trenér, který pracoval s Larisou Neilandovou, Jevgenijem Kafelnikovem a Andrejem Medvěděvem.\n\nNecelé dva roky byl ženatý s americkou tenistkou Ashley Harkleroadovou, než se na podzim roku 2006 rozvedli.\n\n"}
{"id": "697491", "url": "https://cs.wikipedia.org/wiki?curid=697491", "title": "Karmel Ma'aravi", "text": "Karmel Ma'aravi\n\nKarmel Ma'aravi (: כרמל מערבי, doslova \"Západní Karmel\") je čtvrť v jihozápadní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 200 metrů, cca 2,5 kilometru jihozápadně od centra dolního města. Na jihu s ní sousedí čtvrť Kababir, na jihovýchodě Karmel Vatik a Karmel Merkazi, na severu Karmel Cafoni a na západě Neve David. Zaujímá vrcholové partie úzké sídelní terasy. Tu ohraničují zalesněná údolí, jimiž protékají vádí. Jižně odtud je to vádí Nachal Amik, na severu Nachal Lotem, která obě směřují k západu. Hlavní dopravní osou je lokální silnice číslo 672 (\"Derech ha-Jam\"). Populace je židovská.\n\nVýstavba tu probíhala již za dob britského mandátu. Plocha této městské části dosahuje 3,26 kilometru čtverečního. V roce 2008 tu žilo 19 940 lidí (z toho 17 060 Židů, 1610 muslimů a 300 arabských křesťanů). Tato data jsou ale společná pro čtvrtě Karmel Merkazi a Karmel Ma'aravi.\n\n"}
{"id": "697493", "url": "https://cs.wikipedia.org/wiki?curid=697493", "title": "Ľudovít Zlocha", "text": "Ľudovít Zlocha\n\nĽudovít Zlocha (* 17. května 1945) je bývalý slovenský fotbalista, záložník a obránce, reprezentant Československa, vítěz Poháru vítězů pohárů.\n\nHrál za Slovan Bratislava (1956–1965, 1967–1974), Duklu Praha (1965–1967), Inter Bratislava (1974–1976) a Slovan Levice (1976–1977). Se Slovanem Bratislava dvakrát získal titul mistra republiky (1970, 1974), Československý pohár (1968, 1972 a 1974) a především roku 1969 s ním vybojoval druhou nejprestižnější pohárovou trofej Evropy – Pohár vítězů pohárů, jehož zisk je dosud největší úspěch slovenského i československého klubového fotbalu v historii. V československé lize nastoupil ve 203 utkáních a vstřelil 13 branek. V Poháru mistrů evropských zemí nastoupil ve 4 utkáních, v Poháru vítězů pohárů v 6 utkáních a v Poháru UEFA nastoupil v 8 utkáních. Dorostenecký mistr Československa 1963.\n\nPremiéru si odbyl v přátelském zápase 25. září 1971 proti NDR. Posledním zápasem byl kvalifikační zápas na MS 1974 proti Skotsku 26. září 1973. V československé reprezentaci odehrál v letech 1971–1973 dvanáct utkání, gól se mu nepodařilo vstřelit. Sedmkrát nastoupil i v juniorských výběrech.\n\n\n"}
{"id": "697495", "url": "https://cs.wikipedia.org/wiki?curid=697495", "title": "Karmel Cfoni", "text": "Karmel Cfoni\n\nKarmel Cfoni (: , doslova \"Severní Karmel\") je čtvrť v jihozápadní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 250 metrů, cca 1,5 kilometru jihozápadně od centra dolního města. Na severozápadě s ní sousedí čtvrť Karmel Carfati, na jihu Karmel Ma'aravi, na východě čtvrť Abbás, která se rozkládá poblíž areálu Světového centra Bahá'í. Zaujímá vrcholové partie sídelní terasy. Tu na jihu ohraničuje zalesněné údolí, jimž protéká vádí Nachal Lotem. Na severu spadá k Haifskému zálivu. Hlavní dopravní osou je ulice \"Sderot ha-Nasi\". Populace je židovská.\n\n"}
{"id": "697497", "url": "https://cs.wikipedia.org/wiki?curid=697497", "title": "Ján Strausz", "text": "Ján Strausz\n\nJán Strausz (16. listopadu 1942 Mukačevo – 29. listopadu 2017 Košice) byl slovenský fotbalista, útočník a reprezentant Československa.\n\nV československé reprezentaci odehrál roku 1965 jedno utkání (s Rumunskem v kvalifikaci na mistrovství světa 1966). Přesto, že v reprezentaci nedostal příliš šancí, neboť čelil velké konkurenci v silné generaci 60. let, byl výjimečným střelcem – nastřílel 115 ligových gólů (ve 260 utkáních), z toho 74 hlavou a ani jeden z penalty nebo přímého kopu. Je členem Klubu ligových kanonýrů. Hrál za VSS Košice (1962–1965, 1967–1975), Duklu Praha (1965), Duklu Komárno (1965–1966), Duklu Nováky (1966–1967), Tatran Prešov (1975–1977) a Baník Rožňava (1977–1978). Je legendou košického fotbalu, osm sezón byl nejlepším střelcem VSS. V Poháru vítězů pohárů nastoupil v 1 utkání a dal 1 gól (za Duklu Praha) a v Poháru UEFA nastoupil ve 4 utkáních (za VSS Košice).\n\n"}
{"id": "697499", "url": "https://cs.wikipedia.org/wiki?curid=697499", "title": "Viktor Tegelhoff", "text": "Viktor Tegelhoff\n\nViktor Tegelhoff (22. prosince 1918 Ružomberok — 9. září 1991 Bratislava) byl slovenský fotbalista, útočník, reprezentant Československa.\n\nIng Tegelhof hrál za ŠK Bratislava (Slovan) (1941–1956 a Slavoj Piešťany (1956–1959). Se Slovanem získal čtyři tituly mistra republiky (1949, 1950, 1951, 1955) a nastřílel za něj 55 ligových branek.\n\nV československé reprezentaci odehrál v letech 1946–1953 deset utkání, jednou startoval i v reprezentačním B mužstvu.\n\nPo skončení aktivní činnosti se věnoval trenérské práci.\n\n"}
{"id": "697500", "url": "https://cs.wikipedia.org/wiki?curid=697500", "title": "Vladimír Venglár", "text": "Vladimír Venglár\n\nVladimír Venglár (20. února 1923 – 5. července 1977) byl slovenský fotbalista, obránce, reprezentant Československa. V československé reprezentaci odehrál v letech 1948–1951 osm utkání, šestkrát startoval i v reprezentačním B mužstvu. Hrál za ŠK Bratislava (Slovan) (1935–1952, 1956) a ČH Bratislava (1953–1955). Se Slovanem získal tři tituly mistra republiky (1949, 1950, 1951) a nastřílel za něj 5 ligových branek.\n\n\n"}
{"id": "697502", "url": "https://cs.wikipedia.org/wiki?curid=697502", "title": "Arnošt Pazdera", "text": "Arnošt Pazdera\n\nArnošt Pazdera (* 16. září 1929) je bývalý český fotbalista, útočník, reprezentant Československa. Během hráčské kariéry vystudoval zeměměřičskou fakultu ČVUT.\n\nV československé reprezentaci odehrál v letech 1952-1958 19 utkání a vstřelil v nich 3 góly (památným je především jeho slalom z půlky hřiště v zápase s Maďarskem roku 1956, ČSR tehdy v Budapešti zvítězila 4:2 a šlo o první domácí porážku Maďarů po třinácti letech). Dvakrát nastoupil i v reprezentačním B mužstvu.\n\nHrál za AFK Chrudim (1941-1949), Spartu Praha (1949-1953), (1955-1965), Tatran Teplice (1953), Tankistu Praha (1953-1954) a ÚDA Praha (1955). Se Spartou dvakrát získal titul mistra republiky (1952, 1965), odehrál za ni 597 utkání, v nichž dal 114 gólů. V lize odehrál 292 utkání a vstřelil 28 branek.\n\nPavel Kovář o něm v encyklopedické části knihy 50 slavných Sparťanů napsal: „\"Klasické pravé křídlo, lehkonohý technik, který ovládal kličky na obě strany a mistrně přihrával spoluhráčům. Skromný a slušně vystupující fotbalista.\"“ Vítězslav Houška v hlavní části knihy pak: „\"Rychlost, přihrávky a geniální fotbalový vtip, toť definice toho, čím se stal malý Pazdera velikánem a veličinou našeho fotbalu.\"“\n\n\n"}
{"id": "697506", "url": "https://cs.wikipedia.org/wiki?curid=697506", "title": "Antonín Kramerius", "text": "Antonín Kramerius\n\nAntonín Kramerius (10. července 1939 Olomouc – 15. ledna 2019 Praha) byl český fotbalista, brankář, reprezentant Československa, účastník olympijských her v Mexiku roku 1968.\n\nV československé reprezentaci odehrál v letech 1967–1970 dvě utkání. Větší reprezentační kariéře zabránilo to, že v prvním zápase za ČSSR zavinil spolu s Jánem Popluhárem gól, který znamenal náš nepostup na mistrovství Evropy roku 1968, a také čelil velké konkurenci (Ivo Viktor, Alexander Vencel). Nastoupil za Československo ve všech třech utkáních fotbalového turnaje na olympijských hrách v Mexiku v roce 1968. Hrál za Duklu Olomouc (1958–1960), MŽ Olomouc (1960–1962), Spartu Praha (1962–1972) a Spartak Hradec Králové (1972–1973). Se Spartou dvakrát získal titul mistra republiky (1965, 1967), odehrál za ni 442 utkání. V lize odchytal 198 zápasů. Byl pověstný dlouhými výkopy, kterými dokázal často přihrát útočníkům, ale také drobnými chybami plynoucími z nervozity. Je ligovým rekordmanem v počtu minut bez obdržené branky (1017) v sezoně 1964/65.\n\n\n"}
{"id": "697509", "url": "https://cs.wikipedia.org/wiki?curid=697509", "title": "Ivo Urban", "text": "Ivo Urban\n\nIvo Urban (* 7. května 1931) je bývalý český fotbalista, záložník, reprezentant Československa a sportovní novinář.\n\nV československé reprezentaci odehrál roku 1956 čtyři utkání, pětkrát nastoupil i v reprezentačním B mužstvu. Hrál za Slavii Praha (1943–1951, 1963–1964) a Duklu Praha (1952–1963), s níž šestkrát získal titul mistra republiky (1953, 1956, 1958, 1961, 1962, 1963) a jednou vyhrál Československý pohár (1961). V lize odehrál 198 utkání a vstřelil 1 branku. Po skončení hráčské kariéry se stal sportovním novinářem, od roku 1979 pracoval ve sportovní redakci Rudého práva (posléze Práva). Od roku 1977 byl předsedou Klubu sportovních novinářů, po listopadu 1989 ho vystřídal Pavel Vitouš z MF Dnes.\n\n\n"}
{"id": "697510", "url": "https://cs.wikipedia.org/wiki?curid=697510", "title": "Mistrovství světa ve fotbale 1930 (soupisky)", "text": "Mistrovství světa ve fotbale 1930 (soupisky)\n\nSoupisky na Mistrovství světa ve fotbale 1930, které se hrálo v Uruguayi:\n\nToto je seznam soupisek účastníků Mistrovství světa ve fotbale 1930 podle rozdělení týmů do skupin. \n\nTrenér:Francisco Olazar a Juan José Tramutola\nHlavní trenér: György Orth\nHlavní trenér: Raoul Caudron\n\nHlavní trenér: Juan Luque de Serrallonga\n\nHlavní trenér: Boško Simonović\nHlavní trenér: Píndaro\n\nHlavní trenér: Ulises Saucedo\n\nHlavní trenér: Alberto Suppici\nHlavní trenér: Costel Rădulescu\nHlavní trenér: Francisco Bru\n\nHlavní trenér: Robert Millar\nHlavní trenér: José Durand Laguna\nHlavní trenér: Hector Goetinck\n"}
{"id": "697511", "url": "https://cs.wikipedia.org/wiki?curid=697511", "title": "Pershingova olympiáda", "text": "Pershingova olympiáda\n\nPershingova olympiáda (anglicky \"Inter-Allied Games\") byla sportovním kláním, které se konalo roku 1919 v Paříži na počest vítězství států Dohody v 1. světové válce. Bezprostředně navazovalo na tzv. Vojenské hry v Římě roku 1919. Soutěžilo se v různých sportovních odvětvích, a to převážně na tzv. Pershingově stadionu v Paříži, který Američané postavili na konci 1. světové války a dali Francii jako dar (odtud „Pershingova olympiáda“). Čechoslováci byli pozváni na fotbalový turnaj. Šlo o soutěž osmi armádních reprezentačních mužstev. Československo vyslalo regulérní reprezentační mužstvo tvořené především hráči Sparty a Slavie, které také celý turnaj vyhrálo. \n\nPershingova olympiáda byla dlouho považována za první kapitolu v dějinách československé reprezentační kopané. Nicméně když později Výbor fotbalového svazu ČSTV oslovil partnerské organizace ve světě, tyto odmítly utkání na armádním turnaji uznat za oficiální mezinárodní zápasy, a tak historie československé reprezentace oficiálně započala až na olympijských hrách v roce 1920. Mužstvo bylo podobné jako na Pershingově olympiádě, ale například legendární Antonín Fivébr takto přišel o možnost zapsat se do reprezentačních dějin, neboť na olympiádu roku 1920 již nebyl pro pokročilý věk povolán. Také slávisté Vilda Loos a Václav Prošek již nikdy nedostali možnost reprezentovat.\n\nČechoslováci v Paříži odehráli 4 zápasy, porazili Belgii 4:1, Spojené státy 8:2, Kanadu 3:2 a ve finále Francii 4:2. \n\nNa turnaji nastoupili v dresu ČSR František Peyr, Rudolf Klapka, Antonín Hojer, Miroslav Pospíšil, Vilda Loos, Antonín Fivébr, Karel Pešek-Káďa, Vlk, Josef Sedláček, Antonín Janda-Očko, Václav Pilát, Jan Vaník, Václav Prošek a Jaroslav Červený. Ač převahu měli hráči \"železné Sparty\", mužstvo vedl proslulý slávistický trenér skotské národnosti Johny Madden.\n\n"}
{"id": "697516", "url": "https://cs.wikipedia.org/wiki?curid=697516", "title": "Mistrovství Evropy ve fotbale hráčů do 23 let", "text": "Mistrovství Evropy ve fotbale hráčů do 23 let\n\nMistrovství Evropy ve fotbale hráčů do 23 let bylo soutěží pořádanou v 70. letech 20. století organizací UEFA pro juniorská mužstva, kterou však po třech ročnících nahradila soutěž Mistrovství Evropy do 21 let. Mistrovství se účastnili hráči mladší 23 let, povoleni byli dva starší hráči v mužstvu. Šampionát probíhal vždy dva roky, mužstva byla nejprve rozdělena do skupin, jejich vítězové postupovali do dvoukolových čtvrtfinále, semifinále a finále. První ročník probíhal v letech 1970–1972 a zvítězilo v něm mužstvo Československa pod vedením trenéra Jozefa Vengloše. 2. ročník vyhrálo Maďarsko, 3. ročník Sovětský svaz.\n\n\n"}
{"id": "697521", "url": "https://cs.wikipedia.org/wiki?curid=697521", "title": "Heroin (skladba)", "text": "Heroin (skladba)\n\n„Heroin“ je skladba americké hudební skupiny The Velvet Underground. Poprvé byla vydána v březnu roku 1967 na prvním albu skupiny nazvaném \"The Velvet Underground & Nico\" (jde o první skladbu na druhé straně původní LP desky). Autorem písně, hudby i textu, je zpěvák a kytarista Lou Reed. Hudební časopis \"Rolling Stone\" zařadil skladbu na 455. pozici v žebříčku pěti set nejlepších písní všech dob. Píseň začíná slovy „I don't know just where I'm going“, původně však začínala jako „I know“, což je opak. Toto změnil Lou Reed, ale výrazně s tím nesouhlasil John Cale. Ten argumentoval tím, že text není o braní drog, ale o člověku, který se nenávidí.\n\nReed na písni začal pracovat již v dobách studií na Syracuské univerzitě.\n\nS největší pravděpodobností byla první nahrávka písně pořízena dne 11. května 1965 ve studiu společnosti Pickwick Records, pro niž Reed tehdy pracoval. Demonahrávka obsahuje dvě verze této písně, které nahrál sám Reed (Cale se nahrávání rovněž účastnil). Tyto verze jsou velmi vzdálené pozdější finální verzi – jsou bluesově laděné. Text písně je téměř shodný s finální verzí.\n\nV červenci 1965 nahráli Reed, Cale a Morrison čtyři verze písně (dvě kompletní) v bytě na Ludlow Street č. p. 56. Tyto verze vyšly roku 1995 na albu \"Peel Slowly and See\". V písni je již slyšet Caleova viola a oproti finální verzi se liší jednak ve stylu Reedova zpěvu, a také v chybějících bicích. Oproti finální verzi se v těchto rovněž nachází několik později odstraněných částí textu.\n\nV lednu 1966 kapela skladbu hrála, podle záznamu zkoušky ve Warholově ateliéru The Factory, v téměř totožné verzi, jaká následně vyšla na albu.\n\nKapela píseň nahrála v dubnu 1966 v newyorském studiu společnosti Scepter Records nedlouho před jeho demolicí (již tehdy byla z podlahy vytrhána prkna a strženy některé zdi). Tyto starší verze písně se liší v úvodním verši, který je „I know just where I'm going“ (později změněno na „I don't know just where I'm going“). Přestože jde o nepatrnou změnu, došlo kvůli ní ke změně celého významu textu písně. Verze, která se nachází na acetátové desce nahrané při této příležitosti je oproti finální verzi odlišná také v tom, že je její úvodní instrumentální část kratší a má jiné aranžmá kytary.\n"}
{"id": "697523", "url": "https://cs.wikipedia.org/wiki?curid=697523", "title": "Rallye Kanárské ostrovy 2011", "text": "Rallye Kanárské ostrovy 2011\n\nRallye Kanárské ostrovy 2011 byla druhá soutěž šampionátu Intercontinental Rally Challenge 2011. Zvítězil zde Juho Hänninen s vozem Škoda Fabia S2000. Soutěž měla 12 rychlostních zkoušek o délce 190,6 km. \n\nShakedown vyhrál Bruno Magalhães s vozem Peugeot 207 S2000. První a třetí test vyhrál Guy Wilks s Peugeotem, ale ve druhém zvítězil Jan Kopecký s takovým náskokem, že po třech testech byl první. Druhý byl Thierry Neuville s Peugeotem a třetí Hänninen. DAlší průjezdy trojicí testů vyhráli Neuville, Kopecký a Hänninen. Kopecký tak zůstával v čele soutěže, na druhé místo se probojoval Freddy Loix s Fabií, třetí byl Neuville a čtvrtý Hänninen. První noční test vyhrál Kopecký před Neuvillem. Druhý noční test byl zrušen.\n\nPrvní test druhé etapy vyhrál Hänninen před Neuvillem. Kopecký ztratil 8,5 sekundy a propadl se na druhé místo za Neuvilla. Hänninen vyhrál i druhý test a posunul se do vedení před Kopeckého, který získal zpět náskok na třetího Neuvilla. O páté místo bojoval Anfreas Mikkelsen s Wilksem. Předposlední test vyhrál Hänninen a poslední Kopecký. Hänninen ale udržel celkové vedení. Na třetím místě byl Neuville a za ním Loix, Wilks a Mikkelsen.\n\n"}
{"id": "697530", "url": "https://cs.wikipedia.org/wiki?curid=697530", "title": "Šternberk u Brtníků", "text": "Šternberk u Brtníků\n\nLovecký zámeček Šternberk stával v lese u obce Brtníky.\n\nKlasicistní zámeček nechal v roce 1772 vystavět hrabě František Václav ze Salm-Reifferscheidtu podle plánu architekta Antonína Schmidta z Prahy. Zámeček byl pojmenován podle Walburgy ze Šternberka, manželky Františka Václava ze Salm-Reifferscheidtu. Po jeho smrti v roce 1802 zdědil zámeček jeho syn Vincent a po něm syn jeho bratra Franz. Franz se však o zámeček nestaral a ten chátral. V letech 1843 a 1888 byla zbourána většina pavilonů. V roce 1887 zdědil zámeček jeho bratr Alois, který krátce poté umírá, a novou majitelkou se stala jeho sestra Johanna, provdaná za hraběte Thun-Hohensteina. V té době bylo doporučováno zámek zbourat. V roce 1910 však zásluhou hraběte Oswalda Thun-Hohensteina došlo k rekonstrukci zámku, nechal také opravit fasádu a střechu. V hájovně vytvořil restauraci. Po vznik Československa však majitelé o většinu pozemků v panství Lipová, které bylo zrušeno, přišli a zbytek museli prodat. Lesy připadly státu a okolí Šternberka spadalo pod Správu státních lesů v Rumburku. Po roce 1948 se zámek stal majetkem Státních lesů a pro veřejnost byl nepřístupný. V roce 1971 byla v blízkosti zámečku povolena stavba rekreačního střediska Severočeského ředitelství spojů Ústí nad Labem, který zámek vlastnilo, a také dětského tábora. Na konci 80. let 20. století byla provedena rekonstrukce objektu, která stála 6 mil. Kčs, a v roce 1991 došlo ke kolaudaci. Oprava však nebyla provedena odborně, neodstranily se části napadené dřevomorkou domácí. V patře byla udělána umývárna, ale do podlahy nebyla umístěna izolace proti vodě a také netěsnilo potrubí. Kromě toho chybělo v kuchyni odvětrávání, díky čemuž se mohla dřevomorka rozšířit do celého objektu. V roce 1992 byl zámek v havarijním stavu a uzavřen. Majitel se jej sice v roce 1993 snažil zachránit, ale dřevomorka se rozšířila i do obvodového zdiva. Navíc se rozpadal pískovec, který tvořil základy, a chyběla izolace proti spodní vodě. V roce 1993 došlo k odstranění střechy a krovů, takže zůstalo pouze obvodové zdivo, ale rekonstrukce se ukázala být velmi nákladnou. V roce 1994 byl zámek na žádost majitele, kterým byla Oblastní správa pošt Ústí nad Labem, vyřazen z kulturních památek a se souhlasem Ministerstva kultury zbourán.\n\nZámecký park byl zničen výstavbou chatek.\n\nZámek měl podobu přízemní budovy s mansardovou střechou, obdélníkového půdorysu o rozměrech 40x16m. Budova zámečku byla vybudována jako vyhlídkový pavilon. Ve východní části byly pokoje hraběnky, v západní měl své pokoje hrabě. V roce 1781 byl přistavěn rizalit s kaplí sv. Kříže, která byla vysvěcena 5. června 1783. Vedle zámku byly postaveny ještě další čtyři budovy - dům pro hosty, panská kuchyně, dům lokaje a dům nadlesního. Dále se v zámeckém areálu ještě nacházely vozovna se stájí, vrchnostenská stáj, střelnice, krytá kuželna a dvě kůlny. Na východě byl vybudován rybník, ze kterého vytékal umělý vodopád. Od zámku se rozbíhali řady kaštanových alejí.\n\nOkolí tvořil park ve tvaru osmicípé hvězdy a také pavilony, ve kterých přebývali hosté. Na severozápadě komplexu byla postavena lesovna. Z cípů hvězdy vedly cesty, které se sbíhaly u zámečku. Hlavní přístupovou cestu od Brtníků také lemovala kaštanová alej. V roce 1785 přibyla do areálu socha sv. Jana Nepomuckého, která je dnes umístěna u kostela sv. Kříže v Děčíně.\n\nV okolních lesích můžeme najít křtící kámen a kamenný oltář. Křtící kámen má údajně pocházet z doby husitských válek, kdy se v lesích skrývali obyvatelé z okolních obcí.\n\nDnes je na místě zámku prázdný palouk a v jeho okolí stavení správy pošt v Ústí nad Labem.\n\n"}
{"id": "697537", "url": "https://cs.wikipedia.org/wiki?curid=697537", "title": "Vipera", "text": "Vipera\n\nVipera je rod jedovatých zmijí. Tyto zmije jsou široce rozšířeny, nalézt je můžeme v Severní Africe až po Severní polární kruh přes Britské ostrovy a dále v jihovýchodní Asii. Název je patrně odvozen z latinských slov vivus a pario znamenajících „živý“ a „narodit“ nebo „zrodit“; patrně jako odkaz na fakt, že většina zmijí rodí živá mláďata. V současné chvíli je známo 23 druhů.\n\nZástupci rodu jsou většinou malého vzrůstu a více nebo méně statné postavy. Hlava je viditelně oddělena od krku a má trojúhelníkový tvar a u většiny druhů je pokryta malými šupinami, ačkoli některé druhy mají menší počet malých plátů na vrcholu hlavy. Hřbetní šupiny jsou na dotek hrubé, šupiny v blízkosti kloaky jsou rozděleny v párech.\n\nRod vipera se vyskytuje ve Velké Británii a téměř všude po kontinentální Evropě, dále na některých menších ostrovech ve Středozemním moři (Elba, Montecristo, Sicílie) a Egejském moři stejně jako v severní Africe v Maroku, Alžíru a Tunisu. Výskyt byl potvrzen také na Severním polárním kruhu a východně přes severní Asii na Sachalin a v Severní Koreji.\n\nVětšina druhů upřednostňuje chladnější prostředí. Zmije nalezeny v nižších zeměpisných šířkách mají tendenci upřednostňovat vyšší nadmořské výšky a sušší skalnatá útočiště, zatímco zmije, které se vyskytují v severních zeměpisných šířkách, upřednostňují nižší nadmořské výšky a prostředí s bujnou vegetací a vyšší vlhkostí.\n\nVšechny druhy rodu Vipera jsou pozemní hadi.\n\nVšechny zmije rodu Vipera rodí živá mláďata.\n\nVětšina druhů rodu Vipera má jed, který obsahuje neurotoxiny a hemotoxiny. Dopady uštknutí se u jednotlivých druhů liší. Menší severské druhy, jako Vipera berus mají pouze o málo méně toxický jed, ale při uštknutí ho vystříknou pouze malé množství. Ostatní druhy, jako je Vipera ammodytes, jsou schopny při uštknutí vystříknout mnohem více jedu s možnými devastujícími účinky. Nicméně uštknutí od druhů rodu Vipera je zřídkakdy tak nebezpečné jako uštknutí od větších zástupců rodů Macrovipera nebo Daboia.\n\n\"*) Neobsahuje soujmenovité poddruhy.\"\n) Typový druh.\n\n"}
{"id": "697554", "url": "https://cs.wikipedia.org/wiki?curid=697554", "title": "Gastrin", "text": "Gastrin\n\nGastriny jsou skupina peptidických hormonů vznikajících v G-buňkách ve sliznici žaludku a dvanáctníku. Stimulují zejména tvorbu některých složek žaludečních šťáv. Gastriny jako skupina hormonů jsou poměrně evolučně prastaré a vyskytují se u většiny obratlovců včetně paryb; to koreluje s poznatkem, že tito obratlovci jsou již schopni vytvářet kyselou žaludeční šťávu (s obsahem HCl).\n\nNejčastěji se učebnice zmiňují o žaludečních gastrinech. Žaludeční gastriny jsou vylučovány v pylorických žlázách ve vrátníkové části žaludku. Vznikají zde ve dvou formách: „velký“ a „malý“ gastrin. Velký gastrin obsahuje 34 aminokyselin („G-34“), malý pouze 17 („G-17“), přičemž platí, že malý gastrin je produkován ve vyšším množství. Žaludeční gastriny podporují sekreci kyseliny chlorovodíkové a pepsinogenu, dále ovšem také zvyšují sekreci pankreatické šťávy a podporují střevní a žaludeční pohyblivost. Je několik způsobů, jimiž je možné aktivitu G-buněk stimulovat – roztažením žaludku, přítomností bílkovin v potravě, ale pozitivní vliv na produkci gastrinu má i stimulace bloudivého nervu a požití alkoholu.\n"}
{"id": "697555", "url": "https://cs.wikipedia.org/wiki?curid=697555", "title": "Mostky (zámek)", "text": "Mostky (zámek)\n\nZámek Mostky stával v obci Mostky v okrese Český Krumlov, nedaleko Kaplice.\n\nZámku předcházely dvě tvrze. První tvrz vznikla v polovině 14. století - roku 1366 je zmiňován Žibřid z Mostku; ze stejného roku pochází i první písemná zmínka o obci Mostky. V roce 1517 získali obec Hřebenářové z Hřebene, kteří pravděpodobně postavili novou tvrz. Roku 1627 ji zakoupil Josef Arnošt Šrejner z Rosnecka. V roce 1673 je tvrz zmiňována jako pustá. Později vyrostl na místě tvrze zámek. Roku 1769 došlo k připojení k panství Nové Hrady. Až do počátku 80. let 20. století v něm byly byty, poté byl chátrající zámeček zbořen.\n\n"}
{"id": "697558", "url": "https://cs.wikipedia.org/wiki?curid=697558", "title": "Marie ze Champagne (1174–1204)", "text": "Marie ze Champagne (1174–1204)\n\nMarie ze Champagne ( \"Marie de Champagne\", \"Maria van Champagne\", 1174 – 9. srpna 1204, Akkon) byla hraběnka flanderská a henegavská a krátce také latinská císařovna.\n\nNarodila jako jedna ze dvou dcer hraběte Jindřicha ze Champagne a Marie, dcery francouzského krále Ludvíka VII. a Eleonory Akvitánské. Byla tak sestřenicí francouzského krále Filipa i anglického krále Richarda Lví srdce. 6. ledna 1186 byla po předchozím zasnoubení provdána za Balduina Flanderského, svého vrstevníka. Svatební veselí se konalo ve Valenciennes a zbožná nevěsta svého chotě dle kronikáře Gisleberta z Monsu údajně zcela okouzlila.\n\nV letech 1194 a 1195 Balduin převzal hrabství svých rodičů a roku 1200 v duchu rodinné tradice a také v obavě před odvetou svého lenního pána, přijal výzvu ke křížové výpravě. Svou těhotnou choť opustil na velikonoce roku 1202 a vydal se na kruciátu, jejímž původním cílem měla být Svatá země. Díky sledu nečekaných událostí křižáci nakonec dobyli Konstantinopol a Balduin byl v květnu 1204 korunován prvním latinským císařem.\n\nMarie byla po dobu manželovy nepřítomnosti regentkou obou hrabství a netušíc o změně směru kruciáty, opustila obě dcery a vydala se za ním do Svaté země. Až po příjezdu do Akkonu se dozvěděla o pádu Konstantinopole a Balduinově zvolení císařem, ale zemřela na mor dříve, než mohla zaujmout své místo po jeho boku.\n"}
{"id": "697562", "url": "https://cs.wikipedia.org/wiki?curid=697562", "title": "Grand Prix Japonska 1996", "text": "Grand Prix Japonska 1996\n\nGrand Prix Japonska 1996 (XXII Fuji Television Japanese Grand Prix), byl 16. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 597. grand prix, se již tradičně odehrála na okruhu v Suzuce.\n\n"}
{"id": "697572", "url": "https://cs.wikipedia.org/wiki?curid=697572", "title": "Grand Prix Velké Británie 2011", "text": "Grand Prix Velké Británie 2011\n\nGrand Prix Velké Británie 2011 (61st Santander British Grand Prix) devátý závod 62. ročníku mistrovství světa jezdců Formule 1 a 53. ročníku poháru konstruktérů, historicky již 849. grand prix, se uskutečnila na okruhu Silverstone.\n\n"}
{"id": "697578", "url": "https://cs.wikipedia.org/wiki?curid=697578", "title": "Michael Gross", "text": "Michael Gross\n\nMichael Gross (v němčině Michael Groß, * 17. června 1964, Frankfurt nad Mohanem) je bývalý německý plavec. V osmdesátých letech 20. století závodil za Západní Německo a vybojoval tři zlaté olympijské medaile. Měří 202 cm a pro své velké rozpětí paží (213 cm) byl přezdíván Albatros.\n\nProsadil se zejména na motýlkářských tratích, jimž v osmdesátých letech vládl. První velkou medaili získal na mistrovství Evropy 1981, kde vyhrál 200 m motýlek. Na mistrovství světa poprvé zvítězil o rok později v Guayaquilu. Na olympiádě v roce 1984 se zařadil k největším postavám her. Snadno vyhrál 200 m volný způsob a poté porazil na 100 m motýlek favorizovaného Američana Pabla Moralese. Sám pak zase překvapivě podlehl na své jinak asi nejoblíbenější trati 200 m motýlek Australanu Johnu Siebenovi. Jednou z nejsledovanějších událostí olympiády se pak stal štafetový závod na 4×200 m volným způsobem. I když Gross na svém úseku zaplaval nejlepší čas v historii olympiád, nestačilo německé kvarteto na Američany, kteří si vysloužili přezdívku \"Grossbusters\" - \"krotitelé Grossa\". <br>\nO dva roky později na mistrovství světa 1986 obhájil své dvě zlaté medaile z předchozího šampionátu, dvoustovce motýlkem kraloval i na olympijských hrách 1988. Kariéru ukončil po mistrovství světa v roce 1991.\n\n\n"}
{"id": "697580", "url": "https://cs.wikipedia.org/wiki?curid=697580", "title": "One More from the Road", "text": "One More from the Road\n\nOne More From the Road je živé album southern rockové kapely Lynyrd Skynyrd. Je to také její první a jediná živá nahrávka z \"klasické\" éry kapely (1970–1977) předtím, než při letecké nehodě zemřel zpěvák/skladatel skupiny Ronnie Van Zant, kytarista Steve Gaines a vokalistka Cassie Gaines. Album bylo vydáno v září 1976, krátce po vydání jejich čtvrtého studiového alba, \"Gimme Back My Bullets\".\n\nPůvodních 12 stop zahrnuje předělávku písně \"T for Texas\" od Jimmieho Rodgerse a 14:10 dlouhou verzi skladby Free Bird.\n\nDeluxe edice, vydaná v roce 2011, je důkladně remasterovaná a obsahuje záznam z dalšího vystoupení v Fabulous Fox Theatre v Atlantě.\n\n\n\n\n\nRemasterování alba z roku 2001, jehož producentem byl Ron O'Brien, značně změnilo některé původní nahrávky. Vedle toho bylo album kompletně reekvalizováno, byly zpět přidány smazané stopy a zvuky publika byly zesíleny.\n\nZměny zahrnují:\n"}
{"id": "697585", "url": "https://cs.wikipedia.org/wiki?curid=697585", "title": "Puebla de Sancho Pérez", "text": "Puebla de Sancho Pérez\n\nPuebla de Sancho Pérez je španělská obec situovaná v provincii Badajoz (autonomní společenství Extremadura).\n\nObec je vzdálena 4,2 km od města Zafry, 65,6 km od Méridy a 78 km od města Badajoz. Patří do okresu Zafra - Río Bodión a soudního okresu Zafra.\n\nV roce 1834 se obec stává součástí soudního okresu Zafra. V roce 1842 čítala obec 420 usedlostí a 1720 obyvatel.\n"}
{"id": "697587", "url": "https://cs.wikipedia.org/wiki?curid=697587", "title": "111 (číslo)", "text": "111 (číslo)\n\nSto jedenáct je přirozené číslo, které následuje po čísle sto deset a předchází číslu sto dvanáct. Římskými číslicemi se zapisuje CXI. \n\n\n111 je atomové číslo roentgenia.\n\nStojedenáctým dnem kalendářního roku je 21. duben (v přestupném roce 20. duben).\n"}
{"id": "697589", "url": "https://cs.wikipedia.org/wiki?curid=697589", "title": "Grand Prix Portugalska 1996", "text": "Grand Prix Portugalska 1996\n\nGrand Prix Portugalska 1996 (XVI Grande Prémio de Portugal), byl 15. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 596. grand prix, se již tradičně odehrála na okruhu v Estorilu.\n\n"}
{"id": "697600", "url": "https://cs.wikipedia.org/wiki?curid=697600", "title": "America Drinks and Goes Home", "text": "America Drinks and Goes Home\n\n„America Drinks and Goes Home“ je patnáctá a zároveň poslední skladba z druhého studiového alba americké experimentální rockové skupiny The Mothers of Invention \"Absolutely Free\" z roku 1967. Skladbu napsal frontman skupiny Frank Zappa.\n"}
{"id": "697601", "url": "https://cs.wikipedia.org/wiki?curid=697601", "title": "Lognkosauria", "text": "Lognkosauria\n\nLognkosauria byl klad středně velkých až obřích sauropodních dinosaurů, spadajících do kladu Titanosauria. Patří sem i jedni z největších dinosaurů (a tím i suchozemských živočichů vůbec), jako byl \"Argentinosaurus\", \"Futalognkosaurus\" nebo \"Puertasaurus\". Vývojově byli tito sauropodi vyspělejší než andesauridi, ale naopak primitivnější než litostrociani (Lithostrotia, např. \"Andesaurus\" nebo \"Saltasaurus\"). Sesterskou skupinu k tomuto kladu přestavoval taxon \"Malawisaurus\". Tito dinosauři představovali nejvýznamnější titanosaury v průběhu geologických věků cenomanu a turonu, tedy z doby před asi 100 až 90 miliony let.\n\n\n\n"}
{"id": "697605", "url": "https://cs.wikipedia.org/wiki?curid=697605", "title": "Karl Egon Ebert", "text": "Karl Egon Ebert\n\nKarl Egon rytíř Ebert, psán též Carl Egon Leopold Ebert, (5. června 1801 Praha-Malá Strana — 24. října 1882 Smíchov u Prahy) byl německy píšící básník, prozaik, dramatik, veřejný činitel a novinář z Čech.\n\nPocházel z pražské německé rodiny fürstenberského knížecího úředníka a advokáta JUDr. Xaveria Michaela Eberta (1768–1829), původem z Jihlavy, a jeho ženy Josefy Hürschmannové z Prahy. Rodina byla známa vřelými sympatiemi k vlasti: teritoriálním vlastenectvím.\nPo absolutoriu německého gymnázia v Praze vystudoval práva na univerzitě ve Vídni. Po rigorózních zkouškách roku 1825 nastoupil na zámku v Donaueschingenu jako knihovník svého kmotra, knížete Egona z Fürstenbergu. Dále cestoval po Německu (zalíbilo se mu v Drážďanech a v Karlsruhe) a po Švýcarsku.\n\nOd roku 1832 zakotvil v Praze. Živil se jako úředník, a to vrchní správce administrativy knížecích fürstenberských statků v Čechách a dvorní rada. Dále byl veřejným činitelem a publicistou. Zasloužil se o zrušení roboty roku 1848 i o zavedení první železnice do Čech (Buštěhradská dráha). Za své zásluhy roku 1872 obdržel Řád železné koruny a byl povýšen do rytířského stavu. Zůstal svobodný a bezdětný.\n\nVe svých dílech se zasazoval o mírumilovné soužití Čechů a Němců v Čechách, byl zastáncem tzv. bohemismu, blízkým přítelem Františka Palackého a dalších českých obrozenců. Svými dramaty se snažil zprostředkovat česká témata německému obecenstvu. Epos \"Wlasta\", „česká národní hrdinská báseň“, měl v německojazyčném prostředí značný ohlas a byl jedním z nejznámějších pražských literárních děl první poloviny 19. století. Roku 1848 Ebert podepsal prohlášení 60 spisovatelů o zrovnoprávnění české a německé národnosti. V pozdním prozaickém díle o továrníku a jeho dělnících projevil vysokou míru sociálního cítění.\n\nEbert se projevoval jako rozmařilý estét, rád a mnohokrát se dával portrétovat, jak v malbě, tak grafiky a fotografy.\n\n\n"}
{"id": "697606", "url": "https://cs.wikipedia.org/wiki?curid=697606", "title": "Lac la Ronge", "text": "Lac la Ronge\n\nLac la Ronge je ledovcové jezero v kanadské provincii v Saskatchewanu. Je to páté největší jezero této provincie.\n\nNachází se přibližně 250 km na sever od města Prince Albert na okraji Kanadského štítu. Na západním břehu jezera jsou obce La Ronge, Air Ronge a indiánská rezervace Lac La Ronge First Nation. Jezero je populární prázdninovou destinací. Dostupné rekreační vyžití zahrnuje rybaření, projížďky na loďkách a motorových člunech, vodáctví, pěší turistiku a táboření. Kolem tří stran jezera se táhne provinční park Lac La Ronge Provincial Park, začíná u La Ronge a končí na východním břehu. Součástí parku jsou 4 autokempy, z nichž 2 jsou na západním břehu jezera a jeden zabírá dvě ulice obce Missinipe, která je na jihovýchodním břehu Vydřího jezera. Missinipe je kríjské jméno pro řeku Churchill, která protéká severní hranicí parku. Čtvrtý autokemp je na východním břehu jezera Nemeiben. U něj se také nachází lovecká a rybářská chata (asi 26 km severně od La Ronge).\n\nVodopády Nistowiak, na řece Rapid (přítok Churchillu), která tvoří odtok jezera do řeky Churchill, jsou jedněmi z nejvyšších v Saskatchewanu. Dají se pozorovat z vodáckých tras na severní straně parku. Přehrada Lac la Ronge Dam byla vybudována kousek za ústím jezera do řeky Rapid v roce 1966, aby se nechala regulovat výše jezerní hladiny. Sypaná hráz je 3,1 metru vysoká a její součástí jsou čtyři výpustě. V roce 2007 byla vylepšena a byl zde instalován tzv. žebřík pro ryby.\n\nKolem západní strany jezera je vedena silnice Highway 2 a končí v La Ronge, kde se z ní stává silnice nižší třídy Highway 102. Silnice Highway 915 zajišťuje po severní straně parku přístup k obci Stanley Mission. Ta je na břehu řeky Churchill naproti anglikánskému kostelu Holy Trinity Anglican Church, nejstarší budově v Saskatchewanu.\n\nV jezeře můžeme naleznout candáty kanadské (anglicky \"sauger\"), candáty druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovce druhu \"Catostomus catostomus\" (anglicky \"longnose sucker\").\n\n\n"}
{"id": "697608", "url": "https://cs.wikipedia.org/wiki?curid=697608", "title": "Mostek (zámek)", "text": "Mostek (zámek)\n\nZámek Mostek stával v obci Mostek v okrese Ústí nad Orlicí, nedaleko Brandýsa nad Orlicí.\n\nAčkoliv obec Mostek je známa už od roku 1227, dlouhou dobu zde nebylo šlechtické sídlo. Až v roce 1724 začala Marie Terezie z Paaru v obci stavět zámek. Autory stavby byli Italové Donato Allio (projektant) a Donato Morazzi (architekt). V roce 1730 nechal Mariin syn Norbert František Trauttmannsdorf, který se vrátil z Itálie, stavbu zastavit, protože nebyl spokojen s její úrovní. Zámek tak byl ponechán svému osudu a zanikl.\n\nDnes se na místě zámku nachází pole bez jakýchkoliv stop po zástavbě.\n\nJednalo se o jednopatrovou barokní budovu o půdorysu obdélníka, v průčelí s rizalitem. V zámku bývala také kaple.\n\n"}
{"id": "697609", "url": "https://cs.wikipedia.org/wiki?curid=697609", "title": "Tinseltown Rebellion", "text": "Tinseltown Rebellion\n\nTinseltown Rebellion je koncertní dvojalbum amerického rockového kytaristy a zpěváka Franka Zappy, vydané v roce 1981 u Barking Pumpkin Records. Na CD album vyšlo u vydavatelství Rykodisc.\n\n"}
{"id": "697611", "url": "https://cs.wikipedia.org/wiki?curid=697611", "title": "Grand Prix Itálie 1996", "text": "Grand Prix Itálie 1996\n\nGrand Prix Itálie 1996 (LXVII Gran Premio Vodafone d'Italia), 14. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 595. grand prix, se již tradičně odehrála na okruhu v Monze.\n\n"}
{"id": "697614", "url": "https://cs.wikipedia.org/wiki?curid=697614", "title": "Ford Consul", "text": "Ford Consul\n\nFord Consul bylo auto s náhonem na zadní kola vyráběné ve Velké Británii. Byl základem pro trojici modelů Ford Consul, Ford Zephyr a Ford Zodiac. První dvě generace byly vyráběny v letech 1951–1962, třetí generace navázala v letech 1972–1975.\n\nPrvní generace se vyráběla v letech 1951–1956 ve verzích sedan, kombi a kabriolet.\n\nDruhá generace se vyráběla v letech 1956–1962 ve verzích sedan, kombi a kabriolet.\n\nTřetí generace se vyráběla v letech 1972–1975 ve verzích sedan a kombi. Třetí generace ovšem byla jen jiný název pro Ford Granada MkI.\n"}
{"id": "697616", "url": "https://cs.wikipedia.org/wiki?curid=697616", "title": "Vydří jezero", "text": "Vydří jezero\n\nVydří jezero se nalézá v Saskatchewanu, v Kanadě. nachází se asi 80 km severně od La Ronge. Je součástí povodí řeky Churchill (přítok Hudsonova zálivu). Je přibližně 16 kilometrů dlouhé a 14,5 kilometru široké.\n\nDruhy ryb, které se tu běžně vyskytují, zahrnují candáty kanadské (anglicky \"sauger\"), candáty druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), pstruhy duhové (anglicky \"rainbow trout\"), síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky (anglicky \"burbot\"), pakaprovce druhu \"Catostomus commersonii\" (anglicky \"white sucker\") a pakaprovce druhu \"Catostomus catostomus\" (anglicky \"longnose sucker\")\n\nOsada Missinipe se rozkládá na západním břehu jezera a indiánská rezervace Grandmother's Bay Reserve #212 na severním. Jezero se nachází na severu provinčního parku Lac La Ronge Provincial Park a na jeho jihovýchodním břehu se nachází jeden ze čtyř autokempů pro návštěvníky parku.\n\n"}
{"id": "697617", "url": "https://cs.wikipedia.org/wiki?curid=697617", "title": "Grand Prix Belgie 1996", "text": "Grand Prix Belgie 1996\n\nGrand Prix Belgie 1996 (LIV Foster's Belgian Grand Prix) třináctý závod 47. ročníku mistrovství světa jezdců Formule 1 a 38. ročníku poháru konstruktérů, historicky již 594. grand prix, se uskutečnila na okruhu Circuit de Spa-Francorchamps.\n\n"}
{"id": "697619", "url": "https://cs.wikipedia.org/wiki?curid=697619", "title": "Branko Radičević", "text": "Branko Radičević\n\nBranko Radičević (v srbské cyrilici Бранко Радичевић; , Slavonski Brod – 1. července 1853, Vídeň) byl srbský romantický básník. Zapsal se významně do dějin srbské literatury, především jako představitel generace, která bez výhrad přijala Vukův pravopis. Je proto považován za pokračovatele jeho tradice; autora, který bez výhrad přijímá lidový jazyk a v lidovém jazyce se svobodně vyjadřuje. S Karadžićem se také i ve Vídni setkal - nejprve tam studoval právo, později lékařství, ale ani jedno z toho nedokončil.\n\nByl autorem několika desítek básní, vydal celkem tři sbírky básní, které byly pojmenovány prostě \"Pesme\" (básně; první 1847, druhé 1851, třetí - posmrtně 1862). Velká část života Radičeviće je spojena především se Sremskými Karlovcemi a Stražilovem; Frušce Goře věnoval několik svých básní.\n\nZemřel ve Vídni na tuberkulózu, v roce 1883 byly jeho ostatky přeneseny do Stražilova.\n\n"}
{"id": "697622", "url": "https://cs.wikipedia.org/wiki?curid=697622", "title": "The Man from Utopia", "text": "The Man from Utopia\n\nThe Man from Utopia je studiové album amerického rockového kytaristy a zpěváka Franka Zappy, vydané v roce 1983 u Barking Pumpkin Records. Album si produkoval sám Zappa.\n\n"}
{"id": "697623", "url": "https://cs.wikipedia.org/wiki?curid=697623", "title": "Krnča", "text": "Krnča\n\nKrnča je obec na Slovensku v okrese Topoľčany. V roce 2009 měla obec 1287 obyvatel, rozloha katastrálního území činí 18,97 km².\n\nObec leží na středním Ponitří, na pomezí Podunajské pahorkatiny (část Tribečské podhůří) a pohoří Tribeč (část Hornianské podhůří), v údolí potoku Dršňa. Území se nachází v pahorkatině na náplavovém kuželu, který je tvořen druhohorními krystalickými horninami a křemencem. Nadmořská výška se pohybuje v rozmezí 184 až 731 m n. m., střed obce je ve výšce 245 m. Více jak polovina území je pokryta teplomilnými lesními porosty, které jsou tvořeny duby a habry, ve vyšších polohách buky.\n\nPřístup do obce zabezpečuje silnice III/1702, která odbočuje ze silnice III/593 Nitra–Partizánské.\n\nPrvní písemná zmínka o obci Kernulch pochází z roku 1183, ale předpokládá se, že vznikla už v první polovině 12. století. Listina papeže Lucia III. naznačuje existenci obce ve dřívějším období, v době působení arcibiskupa Lukáše (1158 – 1181). Právě Lukáš odebral podíl církevního desátku nitranské kapitule a až v roce 1183 arcibiskup Mikuláš tento poplatek kapitule vrátil zpět. V první polovině 13. století patřila obec Mikovi z Diviacků, po jeho smrti v roce 1246 si obec rozdělili jeho synové. Dalšími majiteli byli rody Majthénovců, Besnákovců, Gosztonyů, Alberta Filipa Krohna a dalších.\n\nV roce 1715 bylo v obci 15 domácností, v roce 1828 v 73 domech žilo 507 obyvatel. Hlavní obživou bylo zemědělství, pěstování vinné révy, povoznictví a chov ovcí.\n\nNázev Krnča se používá od roku 1808.\n\n\n\n\n"}
{"id": "697632", "url": "https://cs.wikipedia.org/wiki?curid=697632", "title": "Karmel Carfati", "text": "Karmel Carfati\n\nKarmel Carfati (: כרמל צרפתי, doslova \"Francouzský Karmel\") je čtvrť v severní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 200 metrů, cca 2 kilometry západně od centra dolního města. Na jihu s ní sousedí čtvrť Karmel Ma'aravi, Ramat ha-Tišbi a Karmel Cafoni, na severozápadě Ramat Ša'ul, na západě Kirjat Šprincak. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí. Jižně odtud je to vádí Nachal Lotem a na západě Nachal Alija. Na severu a severovýchodě terén klesá k pobřeží Haifského zálivu. Hlavní dopravní osou je ulice \"Rechov Černichovski\". Jedna ze zdejších ulic je pojmenována na počet atentátníka Elijahu Chakima. Populace je převážně židovská s nezanedbatelnou arabskou menšinou.\n\nNachází se tu komplex kláštera Stella Maris. Stojí tu také škola Merkaz chinuch Leo Baeck. Výstavba zde probíhala již za dob britského mandátu. Karmel Carfati je uměle vytvořenou územní jednotkou (podčást 5. městské čtvrti ha-Karmel) pro statistické, demografické a správní účely. Její plocha dosahuje 2,23 kilometru čtverečního. V roce 2008 tu žilo 11 340 lidí (z toho 9580 Židů, 270 muslimů a 820 arabských křesťanů). Do této administrativní jednotky spadá několik urbanistických okrsků: Ramat Ša'ul, vlastní Karmel Carfati podél ulice \"Rechov Bejt Lechem\" (0,97 kilometru čtverečního s 3320 obyvateli: 2300 Židů, 190 muslimů a 580 arabských křesťanů), Ramat ha-Tišbi nebo Karmel Cafoni.\n\n"}
{"id": "697637", "url": "https://cs.wikipedia.org/wiki?curid=697637", "title": "Jiří Sasko-Meiningenský (1892–1946)", "text": "Jiří Sasko-Meiningenský (1892–1946)\n\nJiří, vévoda sasko-meiningenský, \"Georg (III.), Prinz von Sachsen-Meiningen\" (11. října 1892 – 6. ledna 1946) je někdejší hlava dynastie sasko-meiningenské, a to od roku 1941 až do své smrti.\n\nVévoda Jiří se narodil v Kasselu jako nejstarší syn vévody Fridricha a hraběnky Adély z Lippe-Biesterfeldu (1870–1948). Jeho otec byl syn vévody Jiřího II. a jeho matka dcera hraběte Arnošta z Lippe-Biesterfeldu.\n\nJiří vystudoval právo na univerzitách v Univerzita Ludvíka Maxmiliána v Mnichově a Jeně.\n\nJiří byl nucen přerušit svá studia kvůli službě v první světové válce a bojů se zúčastnil v hodnosti kapitána jízdního pluku. Jeho strýc Bernard III. abdikoval 10. listopadu 1918 po revoluci v Německu, kdy došlo ke zrušení monarchií v Německu. Po válce dokončil svá právnická studia a nějaký čas sloužil jako zástupce soudu města Hildburghausen ve svobodném statě Durynsko. 1. května 1933 vstoupil do NSDAP, kde se stal jejím členem č. 2 594 794.\n\n22. února 1919 se ve Freiburgu oženil s Klárou Marií hraběnkou z Korffu (1895–1992), dcerou hraběte Alfreda z Korffu, a jeho ženy Heleny, roz. sv. paní von Hilgers, sestrou Heleny Alžběty z Isenburgu.\n\nSpolečně měli čtyři potomky:\n"}
{"id": "697661", "url": "https://cs.wikipedia.org/wiki?curid=697661", "title": "Divadlo Aloise Jiráska", "text": "Divadlo Aloise Jiráska\n\nDivadlo Aloise Jiráska (také Jiráskovo vršovické divadlo) je divadelní scéna v pražských Vršovicích při Husově sboru. Bylo založeno krátce po dostavbě nové budovy Husova sboru v roce 1931. Dnes na tradici Divadla Aloise Jiráska navazuje Vršovické divadlo MANA.\n\nHistorie divadelního sálu v budově husitského kostela ve Vršovicích se datuje od doby postavení tohoto chrámu v roce 1930. Husův sbor ve Vršovicích projektovaný Karlem Truksou je významným architektonickým dokladem českého konstruktivismu s funkcionalistickými prvky. Budova Husova sboru je pojata formou tzv. individualistické moderny.\n\nNa koncepci věže Husova sboru ve Vršovicích se podílel nestor českého kubismu arch.  Pavel Janák. Někdy bývá tato stavba uváděna jako jedna z prvních v Praze, na kterých\nbyla použita technologie předpjatého betonu. I díky tomu byl Husův sbor ve Vršovicích postaven karlínskou firmou Stavitelství Nekvasil v rekordním čase devíti měsíců.  Jeho součástí je od počátku i velkoryse koncipovaný prostor divadelního sálu pro maximální počet 294 sedících diváků. Sál kromě dvou galerií a prostoru pro orchestr zahrnoval i poměrně rozsáhlé zázemí pro technický provoz, zkušebny, šatny, maskérny a kanceláře administrativy divadla. Jedná se o jediné dochované bezprostřední sepětí divadelního prostoru s chrámovou sakrální stavbou v Praze. Janákovo divadlo v Husově sboru na Vinohradech dnes již ve své původní podobě neexistuje.\n\nJiráskovo divadlo v Husově sboru ve Vršovicích bylo svého času známou pražskou divadelní scénou, která fungovala až do roku 1965. Jeho prvním ředitelem byl ve 30. letech 20. století Drahoš Želenský (1896-1959), který se svým otcem Karlem (1865-1935) patřili do známého českého hereckého rodu. Drahoš Želenský v letech 1953-1958 řediteloval Národnímu divadlu v Praze. Počátky jeho ředitelského působení jsou přitom spjaty také s divadelní scénou ve Vršovicích. Ta se později, též vzhledem k dobovým politickým a společenským poměrům, proměnila na ochotnickou scénu. Na plakátech z třicátých let 20. století je Jiráskovo divadlo ve Vršovicích uváděno jako „nejlevnější lidové\ndivadlo v Praze.“ Pojila se v něm scéna jak profesionální, tak amatérská. Po Karlu Želenském působil v Jiráskově divadle jako jeho ředitel krátký čas také Josef Burda (1883-1964), známý český herec a podnikatel vlastnící jednu z posledních hereckých kočovných společností.\n\nV době válečné okupace fungoval divadelní sál též jako kino s názvem Bio Helios. Dlouhá léta zde hrála ochotnická skupina Bozděch (založena ve Vršovicích v roce 1892), ale i jiní. Za doby působení spolku Bozděch se zdejší scéna etablovala jako „laboratoř“ amatérského divadla v Praze. Divadlo, třebaže poskytovalo prostor amatérským hercům, fungovalo s parametry profesionálně vedené scény. Hrací doby zahrnovaly produkci až třikrát týdně pro dospělé v pracovních dnech i o víkendech, nedělní představení pro děti. S touto\nscénou je spojena celá řada jmen významných činitelů na poli amatérského divadla (Felix Buřil, Karel Kestner ad.). Celá řada hereckých osobností zde působících se později profesionalizovala (Miriam Kantorková, Viktor Maurer, Jiří Havel ad.). Definitivní zákaz provozování divadla v Husově sboru přišel v roce 1965. Spjatost divadla s chrámovou budovou byla nadále v tehdejším režimu neudržitelná. Na více než čtyři desetiletí tak tento prostor ztratil své původní poslání.\n\nOd roku 2004 bylo záměrem majitele objektu, kterým je Náboženská obec Církve československé husitské v Praze 10-Vršovice, vrátit prostor někdejšího divadla v Husově sboru jeho původnímu účelu. Postupně bylo vypracováno několik architektonických studií obnovy a posléze i podrobné zaměření stávajícího stavu unikátního prostoru, který více než čtyřicet let chátral. Na základě projektové dokumentace, na které se podílel také herec a architekt David Vávra, bylo posléze přistoupeno k celkové revitalizaci divadla. Samotná obnova byla rozdělena do několika etap. V první z nich bylo znovu zprovozněno někdejší technické zázemí divadla, kde od roku 2009 vznikl bezbariérový prostor budoucího Divadelního studia MANA.\n\nNa to navázala následná druhá etapa, během které byl v letech 2010 až 2013 revitalizován celý divadelní sál včetně prostoru pod jevištěm, kde jsou umístěny šatny herců a fundus divadla. Třetí etapa zahrnovala znovu zprovoznění hlavního vstupu do divadla z rohu ulic Moskevská a Na Kovárně. Ta byla dokončena na jaře 2014 a celé divadlo tak bylo znovu uvedeno do úplného provozu.\n\n"}
{"id": "697666", "url": "https://cs.wikipedia.org/wiki?curid=697666", "title": "Ramat ha-Tišbi", "text": "Ramat ha-Tišbi\n\nRamat ha-Tišbi (: רמת התשבי, někdy jen ha-Tišbi) je čtvrť v severní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 200 metrů, cca 2 kilometry západně od centra dolního města. Na východě s ní sousedí čtvrť Karmel Cafoni, za jejíž součást bývá považována, na severu Karmel Carfati a na jihu Karmel Ma'aravi. Na západě leží Kirjat Šprincak. Zaujímá západní okraj vrcholové partie nevelké sídelní terasy, kterou na severu i jihu ohraničují zalesněná údolí, patřící do povodí vádí Nachal Lotem. Na východě terén plynule přechází do čtvrti Karmel Cafoni. Populace je židovská.\n\nZástavba tu vznikala od počátku 70. let 20. století v návaznosti na okolní starší výstavbu z dob britského mandátu. Plocha této městské části dosahuje 0,75 kilometru čtverečního. V roce 2008 tu žilo 3 900 lidí (z toho 3 470 Židů a 150 arabských křesťanů).\n\n"}
{"id": "697670", "url": "https://cs.wikipedia.org/wiki?curid=697670", "title": "Path", "text": "Path\n\nPath může znamenat:\n\n"}
{"id": "697672", "url": "https://cs.wikipedia.org/wiki?curid=697672", "title": "Ship Arriving Too Late to Save a Drowning Witch", "text": "Ship Arriving Too Late to Save a Drowning Witch\n\nShip Arriving Too Late to Save a Drowning Witch je studiové album amerického rockového kytaristy a zpěváka Franka Zappy, vydané v roce 1982 u jeho vydavatelství Barking Pumpkin Records.\n\n"}
{"id": "697673", "url": "https://cs.wikipedia.org/wiki?curid=697673", "title": "Ramat Ša'ul", "text": "Ramat Ša'ul\n\nRamat Ša'ul (: רמת שאול, doslova \"Ša'ulova výšina\") je čtvrť v severní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 150 metrů, cca 3 kilometry západně od centra dolního města. Na východě s ní sousedí čtvrť Karmel Carfati, za jejíž součást bývá považována, na západě Kirjat Šprincak a Ejn ha-Jam. Zaujímá okraj sídelní terasy, která se na severní stranu svažuje k pobřeží Haifského zálivu. Na jihu ji ohraničuje zalesněné údolí, jímž protéká vádí Nachal Alija, na severu je to vádí Nachal Šikmona, obě směřující k západu. Hlavní dopravní osou je ulice \"Rechov Černichovski\" a \"Derech Carfat\". Populace je převážně židovská s malou arabskou menšinou.\n\nByla založena v letech 1951-1954 společně s nedalekými obytnými soubory Kirjat Šprincak a Kirjat Eli'ezer.\nStojí tu škola Merkaz chinuch Leo Baeck. Plocha této městské části dosahuje 0,51 kilometru čtverečního. V roce 2008 tu žilo 4 120 lidí (z toho 3 820 Židů a 90 arabských křesťanů).\n\n"}
{"id": "697674", "url": "https://cs.wikipedia.org/wiki?curid=697674", "title": "Bernard Tomic", "text": "Bernard Tomic\n\nBernard Tomic, chorvatsky: \"Bernard Tomić\" (* 21. října 1992, Stuttgart) je australský profesionální tenista s chorvatskými a bosenskými kořeny, narozený v Německu, který na okruh ATP World Tour vstoupil v roce 2009. Ve své dosavadní kariéře vyhrál na okruhu ATP World Tour tři singlové turnaje, první z nich na tvrdém povrchu v domácím prostředí v Sydney v lednu 2013. Na challengerech ATP a okruhu Futures získal dva tituly ve dvouhře.\n\nNa žebříčku ATP byl nejvýše ve dvouhře klasifikován v lednu 2016 na 17. místě a ve čtyřhře pak v srpnu 2013 na 145. místě. K roku 2016 jej trénoval otec John Tomic.\n\nNa nejvyšší grandslamové úrovni se v mužské dvouhře nejdále probojoval do čtvrtfinále Wimbledonu 2011, kam se probojoval z kvalifikace. Mezi poslední osmičkou hráčů však nestačil na pozdějšího vítěze celého turnaje Srba Novaka Djokoviće, jemuž podlehl ve čtyřech setech.\n\nV australském daviscupovém týmu debutoval jako 17letý v roce 2010 prvním kolem zóny Asie a Oceánie proti Tchaj-wanu, v němž porazil v úvodním utkání dvouhry Yang Tsung-hua. Následně ještě zdolal v posledním utkání série Lee Hsin-hana. Australané zvítězili 5:0 na zápasy. Do roku 2015 v soutěži nastoupil k devíti mezistátním utkáním s bilancí 14–2 ve dvouhře a 0–0 ve čtyřhře.\n\nV juniorské kategorii zvítězil v singlu na Australian Open 2008 jako nejmladší tenista v otevřené éře a na US Open 2009. V letech 2004 a 2006 triumfoval na nejprestižnějším juniorském turnaji Orange Bowlu v kategoriích do dvanácti, respektive o dva roky později do čtrnácti let.\nV březnu 2009 mu Mezinárodní tenisová federace zakázala po dobu jednoho měsíce startovat na profesionálních turnajích ITF poté, co v prosinci 2008 v rámci turnaje Perth Futures odešel z dvorce v průběhu utkání s krajanem Matosevicem.\n\nV roce 2010 debutoval za daviscupový tým Austrálie.\n\nNarodil se roku 1992 v německém Stuttgartu manželům Tomicovým, Chorvatu Johnovi a v Bosně narozené Chorvatce Ady. Otec v Německu pracoval a ve věku Bernardových tří let se rodina přestěhovala do australského Queenslandu. Mladší sestra Sara Tomicová je také tenistka. Jeho otec má doživotní zákaz vstupu na všechny turnaje ATP, jelikož v roce 2013 napadl a zranil francouzského tenistu Thomase Droueta.\n\n"}
{"id": "697678", "url": "https://cs.wikipedia.org/wiki?curid=697678", "title": "PATH (proměnná)", "text": "PATH (proměnná)\n\nPATH je v informatice název proměnné, která v některých operačních systémech obsahuje seznam adresářů, ve kterých jsou umístěny spustitelné soubory. Proměnnou PATH nalezneme v unixových systémech, DOSu, OS/2 i v Microsoft Windows. Uživatel může v příkazovém řádku jednoduše zadat název spustitelného souboru bez specifikace cesty k danému příkazu a interpret příkazů (shell) se ho pokusí najít ve všech adresářích, které jsou obsaženy v proměnné PATH. Teprve když v nich není nalezen, zahlásí uživateli chybu (obvykle ve smyslu „Příkaz nenalezen“, a podobně).\n\nV operačních systémech je proměnná codice_1 obvykle součástí proměnných prostředí, což zajišťuje její dědění do nově vzniklých procesů. Proměnná codice_1 zlehčuje spouštění často používaných programů umístěných ve vlastních adresářích. Pokud jsou ale v proměnné codice_1 názvy adresářů seřazeny neefektivně, zpomaluje to běh operačního systému – hledá se v mnoha složkách, tedy i na nesprávných místech.\n\nV unixových systémech je proměnná codice_1 děděna potomkem po systémovém volání codice_5. Seznam adresářů je oddělen znakem dvojtečka.\n\nVe výše uvedeném příkladu zadal uživatel na prvním řádku příkaz pro vypsání proměnné codice_1, který je vyznačen tučně. Obsah proměnné codice_1 je vypsán na druhém řádku. Adresáře codice_8, codice_9 a codice_10 jsou vkládány do většiny uživatelských nastavení (vždy ale záleží na konkrétní implementaci). Správce počítače má navíc zařazeny adresáře codice_11 a codice_12, aby mohl jednoduše provádět příkazy pro správu systému.\n\nKdyž uživatel zadá do příkazového řádku příkaz nebo je-li z nějakého programu vykonáno volání codice_13, systém prohledá zleva doprava všechny adresáře uvedené v proměnné codice_1 a spustí první příkaz, který takto najde.\n\nV unixových systémech obvykle není v proměnné codice_1 uveden aktuální adresář (codice_16) a neprohledávají ho ani interpret příkazů (shell) ani systémová volání codice_13. Důsledkem je, že když chce uživatel spustit skript (nebo program) ze složky, ve které se právě nachází (a není to jeden z adresářů uvedený v codice_1), musí uvést relativní cestu (codice_19) nebo absolutní cestu (např. codice_20).\n\nDůvodem je bezpečnostní riziko kvůli možnému zneužití útočníkem nebo škodlivým malwarem, kdy by mohl kdokoliv vložit škodlivý příkaz například do adresáře codice_21 a pak jen čekat, až se uživatel (nebo správce) do tohoto adresáře přepne a tento příkaz zadá. Přednostní provedení vloženého škodlivého příkazu by pak proběhlo bez vědomí oběti útoku. Podobně by mohl být na různých místech systému narafičen příkaz obvyklých překlepů (například zápis s chybějící mezerou codice_22).\n\nV systémech DOS, OS/2 a Microsoft Windows je seznam adresářů oddělen znakem středník. V následujícím příkladu je příkaz pro výpis proměnné codice_1 uveden na prvním řádku a je vyznačen tučně:\n\nTypicky je prvním adresářem uvedeným v codice_1 složka codice_25 a dále jsou přítomny názvy mnoha adresářů (ale ne všech), kde je instalován nějaký program určený pro volání z příkazového řádku. Některé programy vkládají během instalace názvy svých adresářů do proměnné codice_1 nikoliv na konec, ale na začátek seznamu. Důvodem je, aby v případě spouštění netrvalo jejich vyhledávání dlouho nebo aby překryly jiné příkazy, které jsou v adresářích uvedených později (např. systémové nástroje z adresáře codice_27). V éře DOSu bylo obvyklé vkládat proměnnou codice_1 do souboru AUTOEXEC.BAT tímto způsobem:\n\nnebo\n\nVe všech zmíněných systémech (DOS, OS/2 a Microsoft Windows) je po vložení příkazu nebo při systémovém volání nejdříve prohledán pracovní adresář (codice_16) a teprve až poté jsou zleva doprava prohledány adresáře uvedené v proměnné codice_1. Bezpečnostní riziko, jak je popsáno výše v kapitole pro unixové systémy, v těchto systémech existuje také, ale má relativně menší dopad, protože jsou tyto systémy typicky používány pouze jednou osobou a uživatelé v příkazovém řádku pracují zřídka.\n\n"}
{"id": "697679", "url": "https://cs.wikipedia.org/wiki?curid=697679", "title": "Kostel svatého Floriána (Pravčice)", "text": "Kostel svatého Floriána (Pravčice)\n\nŘímskokatolický kostel svatého Floriána v Pravčicích na Kroměřížsku byl postaven v letech 1924 až 1925 u hlavní křižovatky uprostřed obce nedaleko západního konce návsi. Je orientován oltářem k severu, nad vstupem z jižní strany se tyčí hranolová věž. Původně se jednalo o kostel filiální, samostatná farnost byla zřízena v roce 1943.\n\nO výstavbu kostela usilovalo už kostelní družstvo, založené v roce 1899, zahájení výstavby plánované na rok 1914 však bylo znemožněno vypuknutím první světové války. Základní kámen byl proto položen až 15. srpna 1924, stavba podle projektu Ing. Matušky byla financována z darů pravčických občanů nákladem 200 tisíc korun. Oproti původním záměrům byl kostel menší a méně zdobený. Už v roce 1924 byl pro kostel zakoupen barokní oltář, do kostela byl také přenesen obraz svaté Rodiny z kaple sv. Anny, která se nacházela na západním konce návsi a byla zbořena v roce 1924. Po dokončení kostel 30. srpna 1925 benedikoval olomoucký probošt František Valoušek. Ve výklenku nad vchodem do kostela je umístěna socha sv. Floriána pocházející ze zbořené zvonice uprostřed návsi.\n\nV roce 1928 byly pro kostel zakoupeny dva zvony, které byly v roce 1942 zrekvírovány. V roce 1938 získal kostel varhany, v letech 1938 až 1940 byla v blízkosti kostela postavena fara. Nový zvon byl na věž instalován v roce 1973, v letech 1989 až 1990 byl kostel opraven.\n\n\n"}
{"id": "697680", "url": "https://cs.wikipedia.org/wiki?curid=697680", "title": "Orchestral Favorites", "text": "Orchestral Favorites\n\nOrchestral Favorites je album amerického na většině alb rockového kytaristy a zpěváka Franka Zappy, vydané v roce 1979 u DiscReet Records. Album je složené z vážné hudby.\n\n"}
{"id": "697682", "url": "https://cs.wikipedia.org/wiki?curid=697682", "title": "Ivan Pekárik", "text": "Ivan Pekárik\n\nIvan Pekárik (6. dubna 1952 – 28. července 1980) byl slovenský fotbalista, záložník, reprezentant Československa, mistr Evropy do 23 let z roku 1972. Zemřel ve věku 28 let na akutní leukémii.\n\nZa československou reprezentaci odehrál v letech 1972-1974 osm zápasů a vstřelil jeden gól (v přátelském zápase s NDR), v reprezentaci do 23 let nastoupil šestkrát a dal jednu branku. V československé lize odehrál 155 utkání a dal 31 gólů. Hrál za Slovan Bratislava (1970-1980), s nímž dvakrát získal titul mistra republiky (1974, 1975) a dvakrát Československý pohár (1972, 1974). V Poháru mistrů evropských zemí nastoupil ve 3 utkáních a v Poháru UEFA nastoupil v 8 utkáních a dal 2 góly. Během vojenské služby hrál 2. ligu za RH Cheb.\n\n\n"}
{"id": "697684", "url": "https://cs.wikipedia.org/wiki?curid=697684", "title": "Cesta (informatika)", "text": "Cesta (informatika)\n\nCesta (používá se i anglické path) je v informatice označení pro způsob lokalizace určitého adresáře zápisem posloupnosti jmen adresářů začínající v kořeni souborového systému (absolutní cesta) nebo v aktuálním adresáři (relativní cesta). Cesta je součástí úplného jména souboru, které umožňuje identifikovat libovolný soubor v souborovém systému počítače.\n\nPříklad zápisu cesty v různých operačních systémech:\n\n\nOperační systém Unix zavedl přibližně v roce 1970 jako oddělovač jmen adresářů znak lomítko (codice_5).\n\nV první verzi systému MS-DOS vydané v roce 1981 pojmenované adresáře neexistovaly (na každém disku byl jen kořenový adresář), a znakem lomítko začínaly přepínače některých programů (utilit), které pro DOS dodala firma IBM. Když byla pro MS-DOS 2.0 představena podpora adresářů, přála si firma IBM zachovat zpětnou kompatibilitu s původními nástroji pro DOS, což znamenalo ponechat funkci znaku lomítko (codice_5) pro označení přepínačů. Protože znak lomítko již měl svou funkci přiřazenu, rozhodla se firma Microsoft, že místo něj použije pro oddělení adresářů znak zpětné lomítko (codice_7). Toto použití obou znaků bylo převzato i do systému Microsoft Windows a OS/2. V unixových systémech je pro přepínače používán zpravidla znak mínus (resp. spojovník codice_8).\n\nAbsolutní cesta je zápis cesty z kořenového adresáře. V unixových systémech začíná znakem lomítko (codice_5), které má na začátku cesty význam kořenového adresáře. V systémech Windows se pro kořenový adresář používá obrácené lomítko (codice_7), před kterým může být označení diskové jednotky, například:\n\nRelativní cesta se vztahuje k aktuálnímu pracovnímu adresáři, což je adresář, který je evidován jako vlastnost běžícího procesu (typicky v PCB). Relativní cesta je připojena k pracovnímu adresáři, a tak je získána absolutní cesta.\n\nV unixových systémech lze říci, že relativní cesta začíná čímkoliv jiným, než lomítkem:\n\nV prostředí Windows pak obdobně (s ohledem na název diskové jednotky), například:\n\nNa systémech Microsoft Windows je toto označováno jako UNC cesta, zkratka pro Universal Naming Convention nebo také Uniform Naming Convention. Specifikuje umístění síťového prostředku, sdíleného adresáře, souboru či tiskárny. Syntaxe UNC pro Windows má následující tvar:\n\nUNC bývá také označována jako kompletní síťová cesta.\n\n"}
{"id": "697689", "url": "https://cs.wikipedia.org/wiki?curid=697689", "title": "Kababir", "text": "Kababir\n\nKababir (: כבאביר, \"Kab'abir\", : كبابير, \"Kabábír\") je čtvrť v západní části Haify v Izraeli. Nachází se v administrativní oblasti ha-Karmel, v pohoří Karmel.\n\nLeží v nadmořské výšce cca 200 metrů, cca 3 kilometry jihozápadně od centra dolního města. Na jihu s ní sousedí čtvrť Karmelija, na východě Karmel Vatik a Karmel Merkazi, na severu Karmel Ma'aravi a na západě Neve David a Mevo'ot Daromim. Zaujímá vrcholové partie úzké sídelní terasy, která se na západní stranu svažuje k pobřeží Středozemního moře. Na jihu ji ohraničuje zalesněné údolí, jímž protéká vádí Nachal Sijach, na severu je to vádí Nachal Amik, obě směřující k západu. Populace je převážně arabská s výraznou židovskou menšinou.\n\nZa jejím vznikem stojí muslimské náboženské hnutí ahmadíja, jehož členové tu sídlili již počátkem 20. století. Plocha této městské části dosahuje 0,54 kilometru čtverečního. V roce 2008 tu žilo 2 310 lidí (z toho 580 Židů, 1 490 muslimů a 170 arabských křesťanů).\n\n"}
{"id": "697691", "url": "https://cs.wikipedia.org/wiki?curid=697691", "title": "Pracovní adresář", "text": "Pracovní adresář\n\nPracovní adresář (též aktuální adresář, ) je v informatice označení pro adresář, vůči kterému je vztažena relativní cesta k souboru nebo adresáři. Pracovní adresář je vlastnost každého procesu a je evidován jádrem operačního systému a jeho použití je zahrnuto v některých knihovních funkcích a systémových voláních. Z větší části však použití pracovního adresáře závisí na tom, jak je příslušný program naprogramován.\n\nPro výpis aktuálního pracovního adresáře lze v UN*Xových systémech použít příkaz codice_1, v Microsoft Windows příkaz codice_2.\n\nV unixových systémech lze předpokládat, že proces s pracovním adresářem codice_3, který žádá o vytvoření souboru codice_4, založí soubor codice_5. V grafickém uživatelském prostředí (v Microsoft Windows nebo v jazyce Java) naopak není zvykem, že by bylo nastavení pracovního adresáře při startu příslušného programu respektováno a dále ve vlastním programu využíváno – program si například sám pamatuje, ve kterém adresáři naposledy uživatel pracoval nebo je přednostně nastavena specifická složka (codice_6, codice_7 a podobně).\n\nV nejběžnějších souborových systémech má každý adresář položku, která odkazuje na sebe, tedy codice_8 (tečka). V příkazových řádcích operačních systémů DOS a UNIX, jako například interpretech cmd.exe nebo PowerShell, může být pracovní adresář změněn použitím příkazů codice_2 nebo codice_10. V unixových systémech příkaz codice_1 ukazuje plnou cestu k aktuálnímu pracovnímu adresáři; ekvivalent tohoto příkazu je v DOSu příkaz codice_2 bez argumentů (oproti tomu codice_2 bez argumentů v Unixu mění pracovní adresář na domovský). Systémové proměnné codice_14 v Unixu nebo codice_15 ve Windows a v DOSu jsou také použitelné ve skriptech, proto není nutné použít externí program. V zástupcích souborů ve Windows může být určen specifický pracovní adresář.\n\nVětšina programovacích jazyků poskytuje rozhraní pro funkce operačních systémů, tedy i pro změnu pracovního adresáře programu.\nPOSIXová funkce codice_16 z jazyka C zapříčiní systémové volání měnící pracovní adresář. Její argument je textový řetězec obsahující cestu k novému adresáři, který se má stát pracovním. Je možná jak absolutní cesta, tak relativní cesta k tomu starému. I v dalších programovacích jazycích je tato funkce přítomna. Ve Visual Basicu je to codice_17. V PHP codice_16 očekává v parametru název nového adresáře a vracející hodnotu typu bool značící, zda byl aktuální pracovní adresář změněn. Na rozdíl od Windows API nebo POSIX jazyku C, programovací jazyk Java ani Java Virtual Machine nepodporují codice_16 přímo, přičemž požadavek na změnu zůstal otevřen více než deset let, ale v roce 2008 byla žádost zamítnuta poté, co byla zavedena pouze omezená podpora (java.lang.Runtime a později java.lang.ProcessBuilder).\n\n"}
{"id": "697695", "url": "https://cs.wikipedia.org/wiki?curid=697695", "title": "Stanislav Pelc", "text": "Stanislav Pelc\n\nStanislav Pelc (* 31. října 1955, Skorotice) je bývalý český fotbalista, záložník, reprezentant Československa.\n\nZa československou reprezentaci odehrál v letech 1982–1985 tři zápasy, dvakrát startoval v olympijském výběru, v reprezentaci do 21 let nastoupil 11x a dal jednu branku. V československé lize odehrál 240 utkání a dal 63 gólů. Hrál za Duklu Praha (1975–1986), s níž třikrát získal titul mistra republiky (1977, 1979, 1982) a třikrát československý pohár (1981, 1983, 1985). Celkem 27x startoval v evropských pohárech a dal zde 5 gólů. Z Dukly zamířil na dva roky do kyperského EPA Larnaka, poté se přesunul do Rakouska, kde hrál nižší regionální soutěže a pak se vrátil do FK GGS Arma Ústí nad Labem. V Poháru mistrů evropských zemí nastoupil v 7 utkáních, v Poháru vítězů pohárů nastoupil v 12 utkáních a dal 3 góly v Poháru UEFA nastoupil v 12 utkáních a dal 2 góly.\n\n\n"}
{"id": "697698", "url": "https://cs.wikipedia.org/wiki?curid=697698", "title": "Josef Novák (fotbalista)", "text": "Josef Novák (fotbalista)\n\nJUDr. Josef Novák (* 29. července 1956, Žacléř) je bývalý český fotbalista, obránce, reprezentant Československa. \n\nZa československou reprezentaci odehrál v letech 1985–1987 dvanáct zápasů a vstřelil 2 góly (mj. Německu v kvalifikaci na mistrovství světa 1986), jednou startoval v olympijském výběru, v reprezentaci do 21 let nastoupil 11x. V lize odehrál 199 utkání a dal 10 gólů. Hrál za Duklu Praha (1975–1988), s níž dvakrát získal titul mistra republiky (1979, 1982) a dvakrát československý pohár (1983, 1985). 27x startoval v evropských pohárech.\n\n\n"}
{"id": "697700", "url": "https://cs.wikipedia.org/wiki?curid=697700", "title": "Studentské loučení", "text": "Studentské loučení\n\nStudentské loučení (srbsky Đački rastanak, v cyrilici Ђачки растанак) je jedna z básní Branka Radičeviće, srbského romantického básníka z první poloviny 19. století.\n\nV básni se loučí se Sremskými Karlovci, kde studoval gymnázium, stejně jako i se svými přáteli, které tam potkal. Obdivuje Dunaj, krásy přírody – Stražilova a Frušky Gory a ke konci promlouvá k řadě národů Balkánu. Báseň je laděna ve smutném duchu. Poukazuje ale také na krásu a radost člověka během dětství.\n\nBáseň vyšla v roce 1847 a již v roce 1873 se s ní mohli setkat čeští čtenáři v časopise \"Obrazy života\". O deset let později ji také otiskl \"Ruch\".\n"}
{"id": "697701", "url": "https://cs.wikipedia.org/wiki?curid=697701", "title": "Alois Mezera", "text": "Alois Mezera\n\nAlois Mezera (20. června 1889, Slaný – 26. září 1945, Rýzmburk) byl český funkcionalistický a klasicistně puristický architekt. Patří k opomíjeným osobnostem české architektury. Byl předsedou Společnosti architektů. Jeho manželkou byla malířka Julie Winterová-Mezerová.\n\nMezi roky 1910–1913 vystudoval na pražské Vysoké škole uměleckoprůmyslové v Praze u Josipa Plečnika. Podílel se také na návrzích interiérů císařských vlaků pro Rakousko-Uhersko a Osmanskou říši.\n\nOženil se s malířkou Julianou Winterovou a podnikl celou řadu studijních cest po celé Evropě, včetně Turecka.\n\nV letech 1920–1925 byl členem Spolku výtvarných umělců Mánes. Po první světové válce vypracoval celou řadu návrhů památníků obětem tohoto konfliktu. Účastnil se řady architektonických výstav v různých evropských hlavních městech. \n\n\nKromě toho se účastnil řady soutěží, mj. na kostel na Královských Vinohradech, krematorium na Vyšehradě, Nejvyšší soud v Brně a další.\n\n"}
{"id": "697702", "url": "https://cs.wikipedia.org/wiki?curid=697702", "title": "Bajtkód", "text": "Bajtkód\n\nBajtkód neboli [bait kəud] (p-code [ˈpiː ˌkəud], , „přenositelný kód“) je v informatice označení pro různé formy instrukčních sad navržených pro realizaci snadno přenositelných aplikací a jejich efektivní běh na libovolné platformě. Zřejmě nejznámějším programovacím jazykem využívajícím bajtkód je Java. Na cílovém počítači je nutné nainstalovat běhové prostředí, které zajistí prostředí pro spuštění bajtkódu.\n\nNázev bajtkód pochází z instrukčních sad, které mají vyhrazený jeden byte pro instrukci následovaný volitelnými parametry. Co se týče čitelnosti a úrovně abstrakce kódu, je bajtkód na hranici mezi kódem vyššího programovacího jazyka a strojovým kódem. Jeho cílem je usnadnit interpretaci kódu interpretem nebo snížit závislost na hardware a operačním systému. Díky tomu může stejný kód běžet na různých platformách často pomocí virtuálních strojů, nebo může být před spuštěním zkompilován do strojového kódu cílové platformy, což umožní rychlejší běh kódu.\n\nNa rozdíl od čitelných kódů je bajtkód kompaktní číselný kód konstant, odkazů (číselné adresy) a operačních kódů instrukcí a jako takový kóduje výsledek parsování a sémantické analýzy. Díky tomu je jeho interpretace rychlejší než přímá interpretace původního zdrojového kódu. Různé části kódu se mohou nacházet v různých souborech, které jsou dynamicky načítány za běhu.\n\nInterpret bajtkód nejprve parsuje, čímž získá instrukce, které následně sám jednu po druhé vykonává. Tento způsob zajišťuje přenositelnost interpretu. Další možností jsou dynamické překladače nebo Just-in-time kompilátory (JIT), které přeloží bajtkód do strojového kódu, který je následně proveden přímo procesorem. Běh takové aplikace je pak velmi rychlý, ale ztrácí se přenositelnost virtuálního stroje (ne však bajtkódu). Příkladem je jazyk Java, kde kód programu je typicky uložen v bajtkódu. Při spuštění programu na virtuálním stroji je bajtkód přeložen do strojového kódu a následně vykonán. Dojde sice k prodlevě při spouštění aplikace, ale zato zvýšení výkonu za běhu programu.\n\nDíky vyššímu výkonu tohoto přístupu je často i kód skriptovacích jazyků prováděn ve dvou krocích. V prvním kroku je kód programu přeložen do bajtkódu a předán virtuálnímu stroji. V druhém kroku virtuální stroj přeloží bajtkód do strojového kódu a spustí program. Tohoto přístupu využívají jazyky Java, Python, PHP a další.\n\nBajtkód jazyku Java vyžívá prefixové/suffixové konvence v názvu instrukcí pro označení datového typu parametrů (např. codice_1). Instrukce se dají rozdělit do několika skupin podle využití.\n\nKompilátor jazyku Java by mohl výše uvedený kód přeložit do bajtkódu následovně:\ncodice_16\n\n"}
{"id": "697704", "url": "https://cs.wikipedia.org/wiki?curid=697704", "title": "Peter Mráz", "text": "Peter Mráz\n\nPeter Mráz (* 27. června 1954) je bývalý slovenský fotbalový záložník a útočník, reprezentant Československa. Za československou reprezentaci odehrál v letech 1976–1977 čtyři zápasy, dvakrát startoval v reprezentačním B-mužstvu, šestkrát v olympijském výběru, v reprezentaci do 21 let nastoupil 14x. V československé lize odehrál 301 utkání a dal 43 gólů. Hrál za Inter Bratislava (1973–1977, 1979–1986), Duklu Banská Bystrica (1977–1978) a Duklu Praha (1978–1979) s níž získal titul mistra republiky (1979). 14x startoval v evropských pohárech a dal zde 3 góly.\n\n\n"}
{"id": "697712", "url": "https://cs.wikipedia.org/wiki?curid=697712", "title": "Jaroslav Kravárik", "text": "Jaroslav Kravárik\n\nJaroslav Kravárik (* 5. prosince 1941 Piešťany) je bývalý slovenský fotbalista, záložník, reprezentant Československa.\n\nZa československou reprezentaci odehrál roku 1965 jedno utkání (zápas kvalifikace mistrovství světa 1966 s Portugalskem), dvakrát startoval v reprezentačním B-mužstvu. V československé lize nastoupil ve 142 utkáních a dal 28 gólů. Hrál za Tatran Prešov (1962–1964), Spartak Trnava (1964–1968) a Slavii Praha (1968–1971). S Trnavou získal 2 tituly mistra republiky a vyhrál československý pohár (1967). V Poháru mistrů evropských zemí nastoupil v 1 utkání a v Poháru vítězů pohárů ve 3 utkáních.\n\n\n"}
{"id": "697713", "url": "https://cs.wikipedia.org/wiki?curid=697713", "title": "Václav Emanuel Horák", "text": "Václav Emanuel Horák\n\nVáclav Emanuel Horák, uváděn také jako Wenzel Emanuel Horak (1. ledna 1800 Lobeč – 3. září 1871 Praha), byl český varhaník, hudební skladatel a pedagog.\n\nPrvní hudební vzdělání získal v Lobči u místního učitele Josefa Schuberta. V Praze pak studoval gymnázium a práva. V době studií zpíval ve sboru chrámu sv. Mikuláše pod vedením hudebního skladatele a pedagoga Vincence Maška. Jeho učiteli skladby byli Jan Křtitel Kuchař a Václav Jan Křtitel Tomášek. Okolo roku 1830 se stal varhaníkem v kostele Nejsvětější Trojice ve Spálené ulici.\n\nHudbu učil nejprve soukromě. V roce 1832 se stal učitelem zpěvu a hudební teorie na varhanické škole. Své pedagogické zkušenosti shrnul v několika učebnicích zpěvu a harmonie. \n\nV roce 1840 byla založena na Slovanském ostrově Žofínská (Žofiina) akademie, původně pěvecký spolek zaměřený na pěstování české i zahraniční klasické hudby. Horák byl jejím ředitelem v letech 1851–1853. Učil též na První české reálce.\n\nJako varhaník a ředitel kůru působil ještě v kostelích Matky Boží před Týnem, Panny Marie Sněžné a v kostele sv. Vojtěcha na Novém Městě. V roce 1859 se vrátil do Týnského chrámu a byl zde ředitelem kůru až do své smrti v roce 1871. Je pohřben na Olšanských hřbitovech v Praze.\n\nByl ženat, s manželkou Rosou (1805–1848) měl pět synů a čtyři dcery. V revolučním roce 1848 byl jeden z jeho synů zatčen, druhý uprchnul do Anglie. Manželka předčasně zemřela.\nByl skladatelem převážně chrámové hudby. Jeho skladby se vyznačují poměrně jednoduchou fakturou a slohově leží na přechodu od klasicismu k romantismu. Řada jeho skladeb vyšla tiskem a doznala mimořádné obliby i mimo hranice Čech. Dodnes se hrají nejen v kostelích, ale i v koncertních síních.\n\n\n\n\n\n"}
{"id": "697714", "url": "https://cs.wikipedia.org/wiki?curid=697714", "title": "Emil Svoboda", "text": "Emil Svoboda\n\nEmil Svoboda (16. srpna 1928 Písek – 11. srpna 2019 Mirotice) byl český fotbalový útočník, reprezentant Československa a trenér.\n\nVystudoval strojní inženýrství na ČVUT.\n\nZačínal v SK Písek. V československé lize hrál za Škodu/ZVIL Plzeň (1949–1952), po sestupu Plzně z ligy hrál za vysokoškolský tým Slávia Bratislava VŠ (1953). V roce 1954 přestoupil do Sparty Praha (1954–1961), s níž získal jeden titul mistra republiky (1954). V I. lize odehrál 225 utkání a dal 92 gólů. Za československou reprezentaci odehrál v letech 1955–1957 pět zápasů a dvakrát startoval v reprezentačním B-mužstvu.\n\nV sedmdesátých letech vedl na Kypru jako trenér Apoel Nicosia a Olympiakos Nicosia.\n\n"}
{"id": "697715", "url": "https://cs.wikipedia.org/wiki?curid=697715", "title": "Seznam zkratek dřevin", "text": "Seznam zkratek dřevin\n\nZkratky dřevin podle ČSN 01 3610 - Výkresy ve dřevozpracujícím průmyslu, kapitola 6.2.1\n\n\n\n"}
{"id": "697717", "url": "https://cs.wikipedia.org/wiki?curid=697717", "title": "1. hokejová liga SR 2005/2006", "text": "1. hokejová liga SR 2005/2006\n\n1. hokejová liga SR 2005/2006 byla třináctou sezónou 1. hokejové ligy na Slovensku, které se zúčastnilo 12 týmů. Vítězem ligy se stal tým HC 05 Banská Bystrica (Zvolen B), který ve finále playoff porazil tým HKm Humenné 4:0 na zápasy. Obě mužstva však působila jako B-týmy, a tak místo nich postoupil do baráže o Slovnaft extraligu tým HC VTJ Telvis Topoľčany (poražený semifinalista lépe umístěný po základní části). V baráži o extraligu s týmem MHC Martin však neuspěl a prohrál 0:4 na zápasy.\n\nBaráže o 1. ligu se účastnil klub HK Levice, který prohrál s týmem HK Ružinov 99 Bratislava 0:2 na zápasy. Od následující sezóny se liga rozšířila na 16 účastníků. Do ligy tak postoupili HK Ružinov 99 Bratislava (kteří si vybojovali účast ve zmíněné baráži), HK Lokomotíva Nové Zámky a HKm Detva, která se stala farmou Zvolenu a dodatečně i MHK Ružomberok.\n\n\n\n\n\n\n\n\n\n"}
{"id": "697718", "url": "https://cs.wikipedia.org/wiki?curid=697718", "title": "Neve David", "text": "Neve David\n\nNeve David (: נוה דוד, doslova \"Davidova oáza\") je čtvrť v západní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 4 kilometry jihozápadně od centra dolního města. Na východě s ní sousedí čtvrť Karmel Ma'aravi a Kababir, na jihu Kfar Samir, hřbitov Sde Jehošua a průmyslově-komerční oblast Mevo'ot Daromim, na severu Ša'ar ha-Alija. Zaujímá úzký rovinatý pás území mezi mořským břehem a západním okrajem svahů pohoří Karmel, odkud sem stékají četná vádí, zejména Nachal Amik. Hlavní dopravní osou je dálnice číslo 4 (třída \"Sderot ha-Hagana\"), ze které tu k východu do svahů Karmelu odbočuje lokální silnice číslo 672. Populace je převážně židovská s velmi malou arabskou menšinou.\n\nPůvodně tu fungoval přistěhovalecký tábor zvaný Machane David. Později byla lokalita proměněna na městskou zástavbu. Socioekonomicky jde o chudší obytný distrikt. Plocha této městské části dosahuje 0,75 kilometru čtverečního. V roce 2008 tu žilo 4 920 lidí (z toho 4 160 Židů a 80 muslimů).\n\n"}
{"id": "697721", "url": "https://cs.wikipedia.org/wiki?curid=697721", "title": "Peter Baláž", "text": "Peter Baláž\n\nPeter Baláž (* 8. října 1979) je slovenský esperantista. Po studiu na hotelové akademii v Piešťanech pracoval přibližně dva roky v Německu a Rakousku. Bydlí ve městě Partizánske a angažuje se v mezinárodním esperantském hnutí a ve vzdělávacích projektech. V roce 2003 spoluzakládal Slovenskou esperantskou mládež a v letech 2003–2008 byl jejím předsedou. Je koordinátorem občanského sdružení E@I (od roku 2003 aktivní členem, od roku 2005 koordinátor) a členem vedení Evropské esperantské unie. Od března do září 2012 působil jako členem vedení Wikimedie Slovenská republika, od září 2012 je členem její revizní komise. Je majitelem soukromého nakladatelství Espero, které vzniklo v roce 2003. V roce 2016 byl předsedou organizačního výboru 101. Světového kongresu esperanta v Nitře. Téhož roku se stal předsedou Slovenské esperantské federace. Je organizátorem Letní školy esperanta (SES, od r. 2007) a Konference o aplikaci esperanta ve vědě technice (KAEST, od r. 2010). V roce 2012 byl v mezinárodní soutěži vyhlašované časopisem La Ondo de Esperanto oceněn jako Esperantista roku.\n\n\n"}
{"id": "697722", "url": "https://cs.wikipedia.org/wiki?curid=697722", "title": "Labradorský proud", "text": "Labradorský proud\n\nLabradorský proud je studený mořský proud v Severním Atlantiku, jenž proudí ze Severního ledového oceánu na jih podél pobřeží Labradoru a prochází kolem ostrova Newfoundland. Pak pokračuje podél východního pobřeží Nového Skotska. Je vlastně pokračováním Západogrónského proudu a Proudu Baffinova ostrova.\n\nSetkává se s teplým Golfským proudem na Grand Banks jihovýchodně od Newfoundlandu a podruhé na Outer Banks u Severní Karolíny. Kombinace obou proudů vytváří husté mlhy a také jedny z nejbohatších rybích lovišť světa.\n\nNa jaře a začátkem léta tento proud přináší ledovce z grónského pobřeží na jih, do oblasti transatlantických lodních tras.\n\nVody Labradorského proudu mají silně ochlazující účinek na kanadské atlantické provincie a pobřežní oblasti Nové Anglie, ale jen vzácně mívají významnější účinky na vody jižně od mysu Cape Cod. Ty mohou být poměrně jasně pozorovány na faktu, že severní hranice lesa může být v této oblasti až o \"patnáct stupňů\" jižněji než na Sibiři, v Evropě či západní Kanadě.\n\nLabradorský proud má někdy tendenci dosahovat dál na jih či na východ než běžně. To může způsobovat riskantní podmínky pro lodní dopravu, neboť v takových případech jsou ledovce přinášeny do oblastí Atlantiku, kam se obyčejně nedostávají. Je zaznamenáno, že proud přinesl ledovce až na jih k Bermudám a na východ až k Azorám. Ke sledování ledovců, včetně těch v oblastech oceánu, kde se vyskytují jen vzácně, byla založena Mezinárodní ledovcová hlídka (International Ice Patrol). .\n\n"}
{"id": "697723", "url": "https://cs.wikipedia.org/wiki?curid=697723", "title": "Open", "text": "Open\n\nOpen může znamenat:\n\n"}
{"id": "697724", "url": "https://cs.wikipedia.org/wiki?curid=697724", "title": "Live 8 v Paříži", "text": "Live 8 v Paříži\n\nLive 8 v Paříži (anglicky \"Live 8 Paris\") je název jednoho ze série benefičních koncertů Live 8, který se uskutečnil 2. června 2005 na zámku Versailles u Paříže.\n\nNa koncertu měli původně vystoupit i James Brown, Jamiroquai a Sheryl Crow, ale jejich vystoupení byla zrušena kvůli jiným aktivitám. James Brown vystoupil na koncertu v Edinburghu o 4 dny později.\n\n\n"}
{"id": "697727", "url": "https://cs.wikipedia.org/wiki?curid=697727", "title": "Ša'ar ha-Alija", "text": "Ša'ar ha-Alija\n\nŠa'ar ha-Alija (: שער העלייה, doslova \"Brána přistěhovalectví\") je čtvrť v západní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 4 kilometry západně od centra dolního města. Na východě s ní sousedí čtvrť Karmel Ma'aravi, na jihu Neve David a na severu a severovýchodě Kirjat Šprincak. Zaujímá úzký rovinatý pás území mezi mořským břehem a západním okrajem svahů pohoří Karmel, odkud sem stékají četná vádí, zejména Nachal Amik, Nachal Alija a Nachal Lotem. Hlavní dopravní osou je dálnice číslo 4 (třída \"Sderot ha-Hagana\"), ze které tu k východu do svahů Karmelu odbočuje lokální silnice číslo 672. Populace je židovská, bez arabského prvku.\n\nVe 40. a 50. letech 20. století tu fungoval přistěhovalecký tábor. Po dvou desítkách let byla oblast přičleněna k Haifě a proměněna v běžnou městskou zástavbu. Plocha této městské části dosahuje 0,57 kilometru čtverečního. V roce 2008 tu žilo 4 440 lidí (z toho 3 750 Židů).\n\n"}
{"id": "697730", "url": "https://cs.wikipedia.org/wiki?curid=697730", "title": "Vršovická záložna", "text": "Vršovická záložna\n\nVršovická záložna, nebo též Vršovická spořitelna je památkově chráněná secesní budova. Nachází se v Praze 10-Vršovicích na ulici Moskevská. Vršovická záložna patří k nejreprezentativnějším stavbám Vršovic. Architektem záložny z roku 1911 je Antonín Balšánek.\n\nStavba byla součástí rozsáhlejší přestavby tohoto území. Interiér je vyzdoben v ornamentálním stylu pozdní secese. Střídají se tu prvky geometrické s florálními, halu pro veřejnost zdobí náročná mozaika. Na průčelí spořitelny zaujme bohatá sochařská výzdoba: dvě monumentální sochy pocházejí od Ladislava Šalouna, svorník nad vchodem je dílem Josefa Pekárka. Sochy u portálu haly jsou dílem Antonína Pekárka. Sochu Přadleny, která symbolizuje pracovitost, poctivost a skromnost, vytvořil František Uprka (bratr malíře Joži Uprky).\n\nRoku 1931 byla fasáda doplněna neonovými firemními nápisy. V 70. a 80. letech 20. století, kdy zde sídlila Státní banka československá, zde proběhly rekonstrukce, ty pokračovaly i v letech 90. V roce 1993 proběhla rekonstrukce pláště budovy včetně střechy a v roce 1999 výměna střešních světlíků v hale. V budově nyní sídlí pobočka České spořitelny, která plánuje postupnou rekonstrukci haly a reprezentativních prostor do původní podoby.\n\nV sousedství záložny se nachází budova Vršovického zámečku (Rangherka), dále římskokatolický kostel svatého Mikuláše a Husův sbor s divadlem Mana. \n\n"}
{"id": "697734", "url": "https://cs.wikipedia.org/wiki?curid=697734", "title": "Kvalifikace na Mistrovství světa ve fotbale 1934", "text": "Kvalifikace na Mistrovství světa ve fotbale 1934\n\nMistrovství světa ve fotbale 1934 bylo prvním mistrovstvím světa, na které musely týmy absolvovat kvalifikační zápasy. Na předchozí mistrovství světa se žádná kvalifikace nehrála, neboť účastníci byli zváni. Zájem o účast v kvalifikaci vyjádřilo 32 týmů, ze kterých mělo vzejít 16 účastníků závěrečného turnaje. Dokonce i hostitelská Itálie se kvalifikace musela zúčastnit. V následujících ročnících již měl pořadatel účast jistou. Uruguay (obhájce titulu) se odmítla zúčastnit v reakci na neúčast mnoha evropských týmů před čtyřmi lety.\n\n32 týmů bylo rozděleno do 12 skupin, přičemž byla brána v potaz geografická kritéria, následovně:\n\nCelkem 27 týmů hrálo minimálně jeden kvalifikační zápas. Celkem jich bylo sehráno 27 a padlo v nich 141 branek (tj. 5,22 na zápas).\n\n\nUtkání Estonsko – Litva se již nehrálo, protože bylo o postupujícím rozhodnuto.\n\nŠvédsko se kvalifikovalo na MS.\n\nŠpanělsko se kvalifikovalo na MS.\n\nItálie se kvalifikovala na MS. Řecko se před odehráním odvety odhlásilo.\n\nBulharsko zbylé zápasy vzdalo, čímž se rozhodlo o postupu \"Maďarska a Rakouska\".\n\n \nPolsko vzdalo účast v odvetě.\n\nČeskoslovensko se kvalifikovalo na MS.\n\nZápas byl nakonec kontumován 2:0 pro Švýcarsko, protože jeden z hráčů Rumunska nastoupil neoprávněně.\n\nŠvýcarsko a Rumunsko se kvalifikovali na MS.\n\nNizozemsko a Belgie se kvalifikovali na MS.\n\nUtkání Německo – Francie se nehrálo, protože bylo o postupujících rozhodnuto.\n\nNěmecko a Francie se kvalifikovali na MS.\n\nPeru se odhlásilo, a tak Brazílie postoupila automaticky.\n\nChile se odhlásilo, a tak Argentina postoupila automaticky.\n\nKuba postoupila do druhého kola.\n\nMexiko postoupilo do finálové fáze.\n\n<div id=\"United States vs Mexico\">\n\nUSA se kvalifikovaly na MS.\n\nEgypt se kvalifikoval na MS.\n\n\n"}
{"id": "697735", "url": "https://cs.wikipedia.org/wiki?curid=697735", "title": "Fronta Polisario", "text": "Fronta Polisario\n\nFronta Polisario nebo pouze Polisario ( جبهة البوليساريو [Ŷabhet al Bolisariu]) je akronym španělského názvu \"Lidové fronty osvobození Sakía al Hamra a Ria de Oro\" ( Frente Popular de Liberación de Saguía el Hamra y Río de Oro, و وادي الذهب [Ŷabhet el-Šaebiyah el-Tahrir Saquiyah el-Hamra' o-Wodi al-Daheb]). Jde o povstalecké hnutí, jehož cílem je vymanit Západní Saharu ze správy Maroka.\n\nPolisario ovládá zhruba 20 % rozlohy země a vyhlásilo na ní Saharskou arabskou demokratickou republiku.\n\nV r. 1971 založil \"Wálí Mustafa Sajed\", tehdy student práv na univerzitě v Rabatu, skupinu, která se zabývala možností násilného osvobození Západní Sahary bez marocké účasti. V r. 1973 se podařilo marockým úřadům tuto skupinu rozehnat a Wálí Mustafa Sajed uprchl do pouště. 10. května téhož roku byl zvolen generálním tajemníkem Polisario na jejím zakládacím sjezdu, který se konal v Mauritánii ve městě Aïn Bentili. Ještě toho měsíce byl zahájen ozbrojený boj napadením Španělů v posádce Khanga. Fronta získala masivní podporu místního obyvatelstva v létě 1975, kdy Španělsko umožnilo jednotkám Polisario volný pohyb územím a začalo s ním vyjednávat o praktickém předání moci.\n\nPoté, co se španělské jednotky začaly stahovat v říjnu 1975, obsadilo Polisario většinu území Západní Sahary. Když na základě \"Madridských dohod\" vstoupily v prosinci do země jednotky Maroka a Mauritánie nastaly střety s jednotkami Polisario, přičemž významnější konflikty jsou zaznamenány od ledna 1976. V té době mnoho Sahařanů opustilo svoje domovy pod vlivem jednostranných zpráv a ustupovalo před Maročany spolu s jednotkami Polisario. Marocký letecký útok na jejich tábory se stal roznětkou k eskalaci bojů. Koncem ledna jednotky Polisario napadly dopravník fosfátů u Bukry a v téže době proběhla bitva u Amgaly mezi marockými jednotkami a jednotkami Polisario. Významnou pomoc Polisariu poskytlo Alžírsko, které se zúčastnilo bojů, ovšem doposud přiznává pouze logistickou pomoc. Po stažení Španělů vyhlásilo Polisario 27. února 1976 na celém území Západní Sahary Saharskou arabskou demokratickou republiku.\n\nPolisario pokračovalo v gerilových bojích a utečenecké tábory přemístilo do okolí Tindúfu v Alžírsku. Díky vysoké mobilitě bylo schopno ohrozit jakékoli místo v Západní Sahaře a na velké části území Mauritánie, a dokonce uskutečňovalo i výpady do vlastního Maroka. Zatímco Maroko svoji moc nad územím pomalu upevňovalo, Mauritánie nebyla schopna tlaku jednotek Polisario vzdorovat, a přestože se jejím vojákům podařilo v r. 1976 zabít Wálího Mustafu Sajeda při nájezdu na Nuakšott, po státním převratu v r. 1978 se vzdala veškerých nároků na Západní Saharu. Funkci generálního tajemníka Polisario převzal \"Mohamed Adbelazíz\" (a vykonává ji až dosud – 2014).\n\nPo stažení Mauritánie ze Západní Sahary obsadilo tuto část Maroko a od počátku 80. let začalo uvnitř země budovat obranný val. Tato strategie spolu s pádem sovětského bloku, který Polisario podporoval především přes Alžírsko, vedla k uzavření příměří 6. září 1991. Pod kontrolou Polisario zůstala pouze ekonomicky nevýznamná a výrazně menší část Západní Sahary, kterou nazývá \"Svobodná zóna\". Přes mnohá vyjednávání a různé plány zůstává (2011) situace prakticky nezměněna.\n\n Polisario je nacionalistická organizace, jejímž cílem je naprostá nezávislost Západní Sahary. Výrazně levicové názory ze 70. a 80. let se po rozpadu Sovětského svazu staly umírněnější. Deklaruje se jako fronta a nikoli politická strana, přesto je pozorovatelem v Socialistické internacionále. Přerod na politickou stranu je jednou z možností po dosažení nezávislosti; druhou je rozpuštění. Polisario odsuzuje terorismus a útoky proti civilistům.\n\nPřestože některé zdroje uvádějí, že od r. 1979 OSN uznává Polisario jako zástupce lidu Západní Sahary, v příslušných dokumentech se to neuvádí.\n\nStruktura Fronta Polisario se vyvinula od nepočetné gerilové organizace s rozhodující mocí generálního tajemníka a 9 členů politbyra po současnou méně autokratickou. Vojenská organizační struktura od uzavření příměří oslabila a má spíše táborovou strukturu.\n\nVzhledem k úzkému propojení Fronty Polisario, Saharské Arabské Demokratické Republiky a ozbrojených sil (\"Saharská lidová osvobozenecká armáda\") jsou funkce v nich často de facto identické a nepřehledné.\n"}
{"id": "697739", "url": "https://cs.wikipedia.org/wiki?curid=697739", "title": "Eduard Gurk", "text": "Eduard Gurk\n\nEduard Gurk (17. listopadu 1801 Vídeň – 31. března 1841 Jeruzalém) byl rakouský malíř, představitel biedermeieru.\n\nEduard Gurk už od mládí inklinoval k výtvarnému umění, protože jeho otec Josef Ignác Gurk - malíř, byl zároveň jeho první učitel. Později studoval na Akademii výtvarných umění ve Vídni. Záhy se dostal mezi nejpřednější malíře, a vydobyl si své místo u dvora. Často doprovázel přední šlechtice na jejich cestách, posléze dokonce i arcivévody. Těšil se přízně budoucího císaře Ferdinanda, s nímž po roce 1830 procestoval celou monarchii a zvěčnil ve svých obrazech i jeho korunovace v Praze a Miláně.\n\nEduard Gurk proslul zejména jako krajinář, litograf a do jisté míry i portrétista.\nV roce 1840 vyrazil na studijní cestu do Sýrie a Palestiny. Zde se však nakazil tyfem a zemřel ve věku 39 let v Jeruzalémě.\n\n\n\n"}
{"id": "697741", "url": "https://cs.wikipedia.org/wiki?curid=697741", "title": "Kirjat Šprincak", "text": "Kirjat Šprincak\n\nKirjat Šprincak (: קריית שפרינצק, doslova \"Šprincakovo město\") je čtvrť v západní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 100 metrů, cca 4 kilometry západně od centra dolního města. Na východě s ní sousedí čtvrť Ramat Ša'ul, na jihu Ša'ar ha-Alija a na severu Ejn ha-Jam. Zaujímá úzký rovinatý pás území mezi mořským břehem a západním okrajem svahů pohoří Karmel, odkud sem stékají četná vádí, zejména Nachal Alija a Nachal Šikmona. Hlavní dopravní osou je dálnice číslo 4 (třída \"Sderot ha-Hagana\"). Populace je židovská, bez arabského prvku.\n\nNa břehu moře se tu nachází starověká archeologická lokalita Tel Šikmona. Nynější obytná čtvrť tu vyrůstala od roku 1951-1954 zároveň s nedalekými obytnými soubory Kirjat Eli'ezer a Ramat Ša'ul. Společně se čtvrtěmi Ša'ar ha-Alija, Ejn ha-Jam a Neve David bývá řazena do statistického distriktu Chof Šikmona (\"Pobřeží Šikmony\"). Jeho plocha dosahuje 2,58 kilometru čtverečního. V roce 2008 tu žilo 20 260 lidí (z toho 15 780 Židů, 390 muslimů a 960 arabských křesťanů).\n\n"}
{"id": "697742", "url": "https://cs.wikipedia.org/wiki?curid=697742", "title": "Marek Blahuš", "text": "Marek Blahuš\n\nMarek Blahuš (* 16. května 1986 Kyjov) je český esperantista a polyglot, absolvent Fakulty informatiky Masarykovy univerzity, člen Akademie esperanta. V roce 2005 se podílel na vzniku občanského sdružení Česká esperantská mládež a byl jeho předsedou (2006–2009) a místopředsedou (2005–2006 a 2009–2012). Působil také jako člen výboru Světové esperantské mládežnické organizace a tajemník organizace E@I. V létě roku 2009 předsedal organizačnímu týmu 65. Mezinárodního kongresu esperantské mládeže, který se konal v Liberci.\n\nJe rovněž editorem české Wikipedie, kam přispívá od roku 2004 pod uživatelským jménem . V roce 2015 se stal prvním wikipedistou rezidentem v České republice, konkrétně na Masarykově univerzitě. Jeho úkolem je za podpory vedení univerzity společně s týmem spolupracovníků propojovat akademickou obec s Wikipedií, vytvářet nový encyklopedický obsah a propagovat svobodnou tvorbu.\n\nBěhem studia na Gymnáziu Uherské Hradiště se účastnil oborových soutěží, třikrát postoupil do celostátního kola Středoškolské odborné činnosti, v roce 2005 reprezentoval školu na mezinárodní soutěži studentských prací Intel ISEF v USA.\n\nSpolečně se Zdeňkem Cendrou pracoval od roku 1999 na projektu katalogu WAP-stránek \"Český WAP\" a později též na výměnném reklamním systému \"Bannery.cz\". Na podzim roku 2000 pod pseudonymem \"blahma\" vytvořil počítačovou hru \"Hlídej si svého Kajínka\", reagující na tehdy aktuální útěk Jiřího Kajínka z mírovské věznice. Hru si stáhly desítky tisíc lidí. V roce 2002 upozornil na bezpečnostní nedostatky pěti českých služeb poskytujících e-mail zdarma.\n\nV letech 2008–2009 studoval na Katolické univerzitě v Lovani, v letech 2010–2011 byl na pracovní stáži u organizace E@I v Nancy a v letech 2011–2012 byl stážistou na Generálním ředitelství Evropské komise pro tlumočení v Bruselu. Je autorem nástroje pro kontrolu pravopisu v jazyce esperanto, který je doplňkem balíku OpenOffice.org, a spolupracoval na rozšíření sémantické sítě WordNet pro češtinu s využitím slovníku Josefa Fronka.\n\nJe členem německé interlingvistické společnosti Gesellschaft für Interlinguistik, na jejíchž konferencích občasně přednáší. V letech 2010–2014 spolupořádal na Slovensku Konferenci o užití esperanta ve vědě a technice. Občasně přispívá do esperantských periodik Esperanto a La Ondo de Esperanto. Esperanto také vyučuje a překládá.\n\nMezi jeho zájmy patří také genealogie. Žije v Brně.\n\nV roce 2002 získal cenu Učené společnosti České republiky a v roce 2004 cenu Nadačního fondu Jaroslava Heyrovského. V roce 2007 obdržel stipendia \"Goldman Sachs Global Leaders Program\" a \"GE Foundation Scholar-Leaders Program\". V závěru bakalářského studia v roce 2008 mu byla udělena cena děkana Fakulty informatiky Masarykovy univerzity za vynikající studijní výsledky.\n\n\n\n"}
{"id": "697743", "url": "https://cs.wikipedia.org/wiki?curid=697743", "title": "Open (systémové volání)", "text": "Open (systémové volání)\n\nopen je v informatice speciální systémové volání jádra operačního systému, pomocí kterého si proces může zpřístupnit soubory uložené v souborovém systému. Tato funkce je obsažena ve většině moderních operačních systémů, protože tento způsob práce se soubory je nejrozšířenější abstrakcí v informatice.\n\n"}
{"id": "697746", "url": "https://cs.wikipedia.org/wiki?curid=697746", "title": "Ensemble intercontemporain", "text": "Ensemble intercontemporain\n\nEnsemble intercontemporain, též Ensemble interContemporain, je francouzský orchestr se sídlem v Paříži, který provozuje soudobou vážnou hudbu. Ansámbl má 31 členů.\n\nEnsemble intercontemporain založil v roce 1976 francouzský skladatel Pierre Boulez a od té doby se věnuje vážné hudbě 20. a 21. století. Orchestr spolupracuje na novém využívání hudebních nástrojů a účastní se projektů spojující hudbu s jinými projevy jako je tanec, divadlo, kinematografie, video a výtvarné umění. Spolupracuje rovněž s výzkumným centrem IRCAM. Během sezóny odehraje na 70 koncertů po celém světě. Od roku 1995 sídlí v Cité de la musique v Paříži.\n\nEnsemble intercontemporain je financován ministerstvem kultury a komunikací a rovněž získává dotace od města Paříže.\n\nV červnu 2016 vyhrál konkurz na uvolněné místo po klarinetistovi Alainu Damiensovi slovenský student brněnské JAMU Martin Adámek.\n\n"}
{"id": "697750", "url": "https://cs.wikipedia.org/wiki?curid=697750", "title": "Ejn ha-Jam", "text": "Ejn ha-Jam\n\nEjn ha-Jam (: עין הים, doslova \"Pramen moře\") je čtvrť v severozápadní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 3,5 kilometru západně od centra dolního města. Na východě s ní sousedí čtvrť Ramat Ša'ul a Kirjat Eli'ezer, na jihu Kirjat Šprincak. Zaujímá úzký rovinatý pás území mezi mořským břehem a severozápadním okrajem svahů pohoří Karmel, na jehož svazích stojí klášter Stella Maris, odkud sem stéká vádí Nachal Šikmona. Hlavní dopravní osou je dálnice číslo 4 (třída \"Sderot ha-Hagana\"). Populace je smíšená židovsko-arabská.\n\nNa břehu moře se tu nachází starověká archeologická lokalita Tel Šikmona. Plocha čtvrtě dosahuje 0,46 kilometru čtverečního. V roce 2008 tu žilo 2 130 lidí (z toho 760 Židů, 280 muslimů a 920 arabských křesťanů).\n\n"}
{"id": "697752", "url": "https://cs.wikipedia.org/wiki?curid=697752", "title": "Martin Moudrý (varhaník)", "text": "Martin Moudrý (varhaník)\n\nMartin Moudrý (* 1986, Praha) je český varhaník.\n\nAbsolvoval magisterské a bakalářské studium na HAMU ve varhanní třídě Josefa Popelky. Byl stipendistou programu KAAD (obor varhany) na postgraduálním studiu u prof. Christopha Bosserta, dr. h. c., v německém Würzburku. Absolvoval Pražskou konzervatoř v hlavních oborech varhany (Josef Popelka), klavír (Jan Novotný) a kompozice (Bohuslav Řehoř). \n\nAbsolvoval mistrovské kurzy řady významných varhaníků (např. Christoph Bossert, Martin Sander, Thierry Mechler nebo Karel Paukert). Ve varhanní interpretaci se zaměřuje především na dílo geniálního skladatele Maxe Regera. Věnuje se také varhanní improvizaci (soukromé studium u prof. Jaroslava Vodrážky) a skladbě. \n\nByl regenschorim a varhaníkem pražského kostela sv. Vojtěcha, kde působil Antonín Dvořák a Josef Bohuslav Foerster. Při kostele působila Schola Mariana, kterou založil roku 2008. Učil na dvouletém varhanním kurzu pro chrámové varhaníky při Arcibiskupství pražském.\nByl regenschorim plzeňské katedrály (2017 až 2018).\n\nKorepetoval na Taneční konzervatoři Praha (2013–2017) a od roku 2017 je pedagogem, korepetitorem a koncertním referentem na Konzervatoři Jana Deyla.\n\nSpolupracuje s významnými sólisty a tělesy, hrál např. se Severočeskou filharmonií, koncertně doprovází Smíšený sbor ČVUT, s nímž účinkoval v České televizi. Pravidelně hraje na koncertech v Čechách i v zahraničí. Nahrává pro Český rozhlas. Jako první Čech nahrává kompletní dílo Maxe Regera.\n\nV roce 2017 získal 1. cenu na Mezinárodní soutěži Leoše Janáčka v Brně v oboru varhany.\n\nOficiální stránky\n"}
{"id": "697755", "url": "https://cs.wikipedia.org/wiki?curid=697755", "title": "Daniel Mrázek", "text": "Daniel Mrázek\n\nDaniel Mrázek (* 23. listopadu 1985) je český esperantista, absolvent historie Pedagogické fakulty Univerzity Karlovy, externí redaktor Českého rozhlasu Leonardo, dlouholetý člen vedení občanského sdružení Česká esperantská mládež, o.s. (v letech 2009-2012 byl jeho předsedou, v současnosti je předsedou revizní komise) a průvodce na hradě Kunětická hora. V patnácti letech vstoupil do Dětské tiskové agentury. V létě roku 2009 byl členem organizačního týmu (hlavním úkolem byly vnější vztahy v České republice) v pořadí již 65. Mezinárodního kongresu esperantské mládeže, který se konal v Liberci. V roce 2011 krátce působil jako redaktor rubriky věnované činnosti Světové esperantské mládežnické organizace v rámci revue Kontakto (\"„Kontakt“\").\n\n\n"}
{"id": "697758", "url": "https://cs.wikipedia.org/wiki?curid=697758", "title": "Karel Truksa", "text": "Karel Truksa\n\nKarel Truksa (24. června 1885, Pečky – ) byl český architekt. V architektuře propagoval moderní směry, jež pak ve své vlastní praxi uplatňoval zvláště v pojetí sakrálních staveb Církve československé. Projektoval zejména zdravotnická, ubytovací, církevní a školská zařízení. Byl otcem malíře a grafika Miroslava Truksy.\n\nPo studiích na kolínském gymnáziu absolvoval obor architektura na Českém vysokém učení technickém. Studoval též na Akademii výtvarných umění v Praze. Po ukončení studií pracoval v projekční kanceláři firmy Rössler a Kudlík v České Třebové, kde u něho absolvoval praxi v roce 1922 - 1924 brněnský architekt a stavitel Alois Kuba. Potom působil v Praze a v Jičíně. Často také pracoval mimo české země, především v Německu (Drážďany, Lipsko) a Jugoslávii (Ljubljana, Pula). V roce 1916 získal za svůj projekt nemocnice v Pule významné mezinárodní ocenění. Je autorem budovy YMCA v Jičíně, reálného gymnázia a internátu pro řádové sestry v Praze nebo budovy Husova sboru v pražských Vršovicích.\n\nPublikoval četné stati o architektuře a tvořil též knižní přebaly. V roce 1929 vyšla v jeho úpravě útlá bibliofilie Anna Augustina: \"Úsměvy slz\" v nakladatelství Helios, edice M D; sv. 4.\n\n\n"}
{"id": "697761", "url": "https://cs.wikipedia.org/wiki?curid=697761", "title": "Milan Hanuš", "text": "Milan Hanuš\n\nMilan Hanuš (* 24. července 1963 Kutná Hora) je český řeckokatolický duchovní. Po skončení teologických studií na Římskokatolické cyrilometodějské bohoslovecké fakulté v Praze se sídlem v Litoměřicích. Dne 25. června 1988 byl kardinálem a pražským arcibiskupem Františkem Tomáškem vysvěcen na kněze.\n\nPo kněžském svěcení působil na několika místech v římskokatolické duchovní správě na území pražské arcidiecéze, posléze pak diecéze plzeňské. Po vzniku Apoštolského exarchátu řeckokatolické církve v Česku v březnu 1996, začal pracovat jako kancléř biskupské kurie a administrátor pražské farnosti u katedrály sv. Klimenta. Přitom také vypomáhal na mnoha místech v pastoraci řeckokatolických věřících žijících v diaspoře na celém území Česka. V listopadu roku 1996 byl pověřen 18. plenárním zasedáním ČBK vypracováním seznamu tajně svěcených kněží v době totality, kteří by mohli být inkardinováni a zařazeni do veřejné pastorace v Řeckokatolické církvi. V roce 2002 byl za svou dosavadní činnost při obnově Řeckokatolické církve a vytváření struktur Apoštolského exarchátu jmenován papežem Janem Pavlem II. kaplanem Jeho Svatosti. Od 1. srpna 2003 zastává funkci generálního vikáře Apoštolského exarchátu. Dne 13. září 2010 ho pražský arcibiskup Dominik Duka jmenoval kanovníkem Kolegiátní kapituly Všech svatých na Hradě pražském. V listopadu roku 2014 byl pak zvolen děkanem (prelátem) této kapituly.\n\nV roce 2012 úspěšně složil státní rigorózní zkoušku na Cyrilometodějské teologické fakultě Univerzity Palackého v Olomouci. V červnu 2016 dokončil studia kanonického práva na Katolické univerzitě Jana Pavla II. v Lublinu.\n\nJe editorem sborníku 10 let Apoštolského exarchátu a iniciátorem a spoluautorem publikace \"Manželské právo v přehledu\". Dále je autorem \"Sbírky platných právních předpisů AE\" (1996-2011) vydané u příležitosti 15. výročí Apoštolského exarchátu a též recenzentem několika publikací, které pojednávají o dějinách Řeckokatolické církve nebo o východním kanonickém právu.\n\n"}
{"id": "697764", "url": "https://cs.wikipedia.org/wiki?curid=697764", "title": "Christoph Bossert", "text": "Christoph Bossert\n\nChristoph Bossert (* 1957) je německý varhaník a profesor na Hochschule für Musik Würzburg a Musikhochschule Trossingen. Patří k nejvýznamnějším světovým varhaníkům.\n\nZískal řadu ocenění (Norimberk (1979), Stuttgart (1981), Lili Boulanger Memorial Fund Inc., Boston (1989), Ivan-Lukacic-Preis, Varaždin/Chorvatsko (1992), 1998 Ernennung zum Kirchenmusikdirektor). Kromě varhan se věnuje i skladbě, cembalu, organologii a muzikologii. Odchoval mnoho vynikajících varhaníků. Věnuje se koncertní činnosti a nahrává na kompaktní disky.\n\nWebové stránky varhanní třídy Ch.Bosserta ve Würzburgu (D).\n"}
{"id": "697766", "url": "https://cs.wikipedia.org/wiki?curid=697766", "title": "Pohřebiště Heath Wood", "text": "Pohřebiště Heath Wood\n\nVikinské pohřebiště Heath Wood se nachází nedaleko obce Ingleby v anglickém hrabství Derbyshire ve Spojeném království.\n\nPohřebiště Heath Wood, zahrnující 59 mohyl, je výjimečné tím, že jde o jediné známé skandinávské pohřebiště se zpopelněnými těly na Britských ostrovech. Je považováno za válečný hřbitov vikinské Velké armády, která do Anglie připlula okolo roku 875. Dřívější průzkumy ukázaly, že některé mohyly jsou prázdné, protože těla nebyla k dispozici.\n\nVykopávky v roce 2004 měly za výsledek množství objevů, které se nyní nacházejí v Derbském muzeu. Předpokládá se, že tyto pozůstatky jsou ze stejného období jako pohřebiště objevené v nedalekém Reptonu, avšak těla v Reptonu nebyla zpopelněna.\n"}
{"id": "697767", "url": "https://cs.wikipedia.org/wiki?curid=697767", "title": "Kirjat Eli'ezer", "text": "Kirjat Eli'ezer\n\nKirjat Eli'ezer (: קריית אליעזר, doslova \"Eli'ezerovo město\") je čtvrť v severní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží nedaleko od pobřeží Středozemního moře v nadmořské výšce do 50 metrů, cca 2 kilometry severozápadně od centra dolního města. Na východě s ní sousedí čtvrť Kirjat Elijahu, na severu Bat Galim, na západě Ejn ha-Jam a na jihu Karmel Carfati. Zaujímá úzký rovinatý pás území mezi mořským břehem a severním okrajem prudkých svahů pohoří Karmel, na nichž zde stojí klášter Stella Maris. Hlavní dopravní osou je dálnice číslo 4 (třída \"Sderot ha-Hagana\"). Populace je židovská s arabskou menšinou.\n\nVýstavba tu započala v letech 1951-1954 společně s nedalekými obytnými soubory Ramat Ša'ul a Kirjat Šprincak.\nNachází se tu Stadion Kirjat Eli'ezer. Je řazena společně s Bat Galim do statistického okrsku, který má plochu 2,32 kilometru čtverečního. V roce 2008 tu žilo 18 810 lidí (z toho 12 530 Židů, 910 muslimů a 1810 arabských křesťanů).\n\n"}
{"id": "697770", "url": "https://cs.wikipedia.org/wiki?curid=697770", "title": "Rybník (zámek)", "text": "Rybník (zámek)\n\nZámek Rybník stával v obci Rybník v okrese Český Krumlov. Nesl č.p. 5.\n\nJan Sudek z Dlúhé‚ koupil v roce 1473 ves Certlov (Cártle a dnes Rybník) od Rožmberků, postavili v nedaleké osadě Trojanov (dnes Trojany) tvrz a v držení držení tohoto rodu byla až do 1/2 17. století, kdy při pobělohorských změnách přešla do majetku rodu Muckenberků. V roce 1745 byla ves prodána hraběti Buquoyovi. Hrabě zde nechal vystavět malý zámeček. V roce 1945 získal zámek Československý stát. Nejprve byl spravován pastvinářským družstvem, později státním statkem. Zámek postupně chátral, až byl v roce 1979 zbourán.\n\n"}
{"id": "697771", "url": "https://cs.wikipedia.org/wiki?curid=697771", "title": "The Grand Vizier's Garden Party", "text": "The Grand Vizier's Garden Party\n\n„The Grand Vizier's Garden Party“ je poslední skladba, instrumentální, z alba Ummagumma z roku 1969 od anglické progresivně rockové skupiny Pink Floyd. Skladba je rozdělena do tří částí a napsal ji bubeník Nick Mason.\n\n"}
{"id": "697776", "url": "https://cs.wikipedia.org/wiki?curid=697776", "title": "Kirjat Elijahu", "text": "Kirjat Elijahu\n\nKirjat Elijahu (: קריית אליהו, doslova \"Elijahuovo město\") je čtvrť v severní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 1 kilometr západně od centra dolního města. Na východě a jihovýchodě s ní sousedí čtvrť ha-Mošava ha-Germanit, na severu Bat Galim, na západě Kirjat Eli'ezer a na jihu Karmel Cafoni. Zaujímá úzký rovinatý pás území mezi mořským břehem a severním okrajem prudkých svahů pohoří Karmel, na nichž zde stojí Světové centrum Bahá'í. Hlavní dopravní osou je dálnice číslo 4 (třída \"Derech Jafo\" a \"Mesilat ha-Barzel\"). Pobřeží zaujímá Haifský přístav. Populace je židovská s arabskou menšinou.\n\nČtvrť má plochu 0,45 kilometru čtverečního. V roce 2008 tu žilo 4 300 lidí (z toho 2 670 Židů, 190 muslimů a 490 arabských křesťanů). Statisticky se k ní počítá ještě další urbanistický okrsek s rozlohou 0,30 kilometru čtverečního, který ovšem je bez trvalých obyvatel.\n\n"}
{"id": "697779", "url": "https://cs.wikipedia.org/wiki?curid=697779", "title": "Unity (uživatelské rozhraní)", "text": "Unity (uživatelské rozhraní)\n\nUnity bylo grafické uživatelské rozhraní, určené pro desktopové prostředí GNOME, vyvíjené firmou Canonical pro svůj operační systém Ubuntu. Unity se poprvé objevilo v Ubuntu 10.10 pouze ve vydání určeném pro netbooky nazývaném Ubuntu Netbook Edition, s verzí 11.04 však došlo ke sjednocení netbookového a klasického vydání a Unity se tak stalo výchozím rozhraním Ubuntu. Prostředí je navrženo pro úsporu místa na displeji počítače, což je důležité zejména u zmiňovaných netbooků. Na rozdíl od Gnome, KDE a Xfce nenabízí Unity svou sadu aplikací, je ale navrženo pro použití spolu s existujícími GTK+ aplikacemi. Ubuntu používalo Unity do verze 17.10 kdy se výchozím prostředím stalo prostředí GNOME.\n\nUnity patří do projektu Ayatana, iniciativě, která se snaží o zlepšení uživatelského pohodlí v Ubuntu. Kromě Unity sem patří indikátory aplikací \"(Application Indicators)\", systém oznamování událostí systému \"NotifyOSD\" a několik dalších prvků v systému.\n\nProstředí lze rozdělit na několik základních prvků:\n\n\n\n\nUbuntu tradičně používalo plné desktopové prostředí GNOME; zakladatel Mark Shuttleworth prohlásil, že důvodem, proč se začne v Ubuntu 11.04 používat Unity jako výchozí rozhraní, jsou rozdílné názory oproti vývojářům prostředí GNOME na to, jak má uživatelské rozhraní vypadat.\n\nV listopadu 2010 vedoucí komunity Ubuntu Jono Bacon vysvětlil, že Ubuntu bude nadále obsahovat GNOME s jeho aplikacemi a bude pro ně optimalizováno. Jediným rozdílem bude použití jiného rozhraní pro GNOME.\n\nCanonical poté oznámil, že navrhl Unity nejen pro netbooky, ale i pro ostatní počítače a že se Unity stane výchozím prostředím v Ubuntu 11.04.\n\nGNOME Shell není v Ubuntu 11.04 ani v jeho repozitářích obsažen, tato verze Ubuntu používá stále GNOME 2, GNOME Shell je určen až pro GNOME 3. V Ubuntu je však možné místo Unity použít také starý GNOME Panel, rozhraní z GNOME 2.\n\nV listopadu 2010 oznámil Mark Shuttleworth záměr spouštět Unity na Waylandu místo aktuálního X Window System.\n\nV prosinci 2010 někteří uživatelé požadovali, aby bylo možné Unity Launcher (spouštěč a přepínač spuštěných aplikací) přesunout k dalším okrajům obrazovky (místo výchozího levého). Mark Shuttleworth to však odmítl kvůli určitým širším designovým cílům, kdy má být Launcher vždy blízko k tlačítku Ubuntu v levém horním rohu obrazovky.\n\nRozhraní Unity je nyní napsáno v toolkitu zvaném Nux místo původního Clutteru a je pluginem do správce oken Compiz, který Canonical považuje za rychlejší než Mutter používaný v GNOME Shell.\n\n14. února 2011 Canonical také uvolnil ukázku „2D“ verze Unity založenou na Qt, napsanou v QML určenou pro počítače, které nejsou schopny pracovat s akcelerovanou 3D grafikou. Tato verze Unity nebyla při vydání Ubuntu 11.04 ještě dokončena a není tak zde použita. Pro slabší počítače se používalo starší prostředí GNOME Panel, označované jako \"Classic Desktop\". Toto prostředí bylo v dalších vydáních Ubuntu nahrazeno prostředím Unity 2D (od Ubuntu 11.10 do 12.04 LTS).\n\nVzhledem k nárokům na údržbu dvou paralelních verzí jednoho prostření bylo v roce 2012 rozhodnuto, že prostředí Unity 2D bude ze systému zcela odstraněno. Od verze Ubuntu 12.10 tedy není Unity 2D obsaženo a ve všech případech se používá Unity 3D. Tímto způsobem byla ukončena podpora pro starší počítače. U počítačů bez akcelerované grafické karty je poté vyžadován dostatečně výkonný procesor, který je schopen vykreslovat grafiku, což ovšem u moderních procesorů není problém, vzhledem k náročnosti samotného prostředí.\n\nUnity verze 7 přineslo vylepšení v oblasti výkonu.\n\nProtože je Unity určeno primárně pro Ubuntu, je Ubuntu první Linuxovou distribucí, která obsahuje nejnovější verzi tohoto uživatelského rozhraní. Několik dalších distribucí se také pokusilo toto prostředí přijmout.\n\n\n\n\n\nUnity je svobodný software licencovaný dle podmínek třetích verzí licencí GNU General Public License (GPL) a GNU Lesser General Public License (LGPL). Navzdory tomu je Unity předmětem Canonical's contributor agreement, požadujícím po vývojářích přiznání autorského práva Canonicalu a případně mu umožnit vydání pod jinou licencí.\n\n\n"}
{"id": "697782", "url": "https://cs.wikipedia.org/wiki?curid=697782", "title": "Martin Moudrý", "text": "Martin Moudrý\n\nJméno a příjmení Martin Moudrý označuje více osobností:\n\n"}
{"id": "697786", "url": "https://cs.wikipedia.org/wiki?curid=697786", "title": "Mevo'ot Dromijim", "text": "Mevo'ot Dromijim\n\nMevo'ot Dromijim (: , doslova \"Jižní Vstupy\") je čtvrť v jihozápadní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 4,5 kilometru jihozápadně od centra dolního města. Na východě s ní sousedí čtvrť Achuza a Karmelija, na severu Kfar Samir a hřbitov Sde Jehošua, na jihu Kirjat Eli'ezer a na jihu Karmel Cafoni. Zaujímá úzký rovinatý pás území mezi mořským břehem a západním okrajem prudkých svahů pohoří Karmel, ze kterých sem stékají četná vádí jako Nachal Achuza nebo Nachal Ezov. Hlavní dopravní osou je pobřežní dálnice číslo 2, která tu ústí do dálnice číslo 4 (třída \"Sderot ha-Hagana\"), z nichž tu odbočují Karmelské tunely coby jižní obchvat města. Podél moře prochází také železniční trať a na ní zde stojí železniční stanice Chejfa Chof ha-Karmel. Populace je židovská s arabskou menšinou.\n\nJde o intenzivně využitou a převážně neosídlenou lokalitu využívanou zejména pro komerční a průmyslové účely. Rozkládá se tu průmyslová zóna Matam. Město tu rovněž plánuje výstavbu bytového komplexu, který má vyrůst na ploše cca 87 dunamů (8,7 hektarů) a v první fázi má nabídnout 800 bytových jednotek.\n\n"}
{"id": "697788", "url": "https://cs.wikipedia.org/wiki?curid=697788", "title": "American School of Modern Music of Paris", "text": "American School of Modern Music of Paris\n\nAmerican School of Modern Music of Paris (česky \"Americká škola moderní hudby v Paříži\") je hudební vysoká škola se sídlem v Paříži. Škola se nachází v ulici \"Rue de la Croix-Nivert\" č. 117 v 15. obvodu, druhé sídlo má ve městě Boulogne-Billancourt.\n\nŠkolu vysokoškolského typu založil v roce 1982 hudebník Stephen Carbonara. Je zaměřená na výuku jazzu a soudobé hudby. Jedná se o americkou školu jak podle jména, tak i způsobu její organizace. Škola je členem dvou mezinárodních asociací: \"International Association of School Jazz\" (Mezinárodní asociace jazzových škol) a \"Jazz Education Network\" (Jazzová vzdělávací síť).\n\nStudenti na této škole mohou absolvovat kurzy a počet hodin různého stupně, ale celkově jsou požadavky, stejně jako v mnoha odborných školách, vysoké. Kompletní program činí 5 let a je zakončen vysokoškolským diplomem. Vyučuje se zde mj. hudební teorie, harmonie, aranžmá, orchestrace nebo improvizace na mnoha hudebních nástrojích.\n\n"}
{"id": "697790", "url": "https://cs.wikipedia.org/wiki?curid=697790", "title": "You Are What You Is", "text": "You Are What You Is\n\nYou Are What You Is je studiové dvojalbum amerického rockového experimentátora a multi-instrumentalisty Franka Zappy, poprvé vydané v roce 1981 u Barking Pumpkin Records na dvou LP deskách a později u Rykodisc na CD.\n\n"}
{"id": "697796", "url": "https://cs.wikipedia.org/wiki?curid=697796", "title": "Zoot Allures", "text": "Zoot Allures\n\nZoot Allures je studiové album amerického kytaristy a zpěváka Franka Zappy, vydané v roce 1976 u Warner Bros. Records. Jedná se o jediné album, které Zappa u tohoto vydavatelství vydal. Ve skladbě „Find Her Finer“ hraje na harmoniku Captain Beefheart.\n\nVšechny skladby napsal Frank Zappa, pokud není uvedeno jinak.\n\n"}
{"id": "697804", "url": "https://cs.wikipedia.org/wiki?curid=697804", "title": "One Size Fits All", "text": "One Size Fits All\n\nOne Size Fits All je studiové album americké rockové skupiny Frank Zappa and the Mothers of Invention, vydané v roce 1975 u DiscReet Records. Jedná se o poslední album skupiny Mothers of Invention (v té době už „Frank Zappa and the Mothers of Invention“).\n\nVšechny skladby napsal Frank Zappa.\n"}
{"id": "697805", "url": "https://cs.wikipedia.org/wiki?curid=697805", "title": "20 pařížských kilometrů", "text": "20 pařížských kilometrů\n\n20 pařížských kilometrů (francouzsky \"20 Kilomètres de Paris\") je běžecký závod, který se od roku 1979 pořádá v říjnu v Paříži. Od roku 2002 ho organizuje \"Association sportive et culturelle de l'air\".\n\nV roce 1979 byla délka tratě 20,3 km. V 80. letech a na počátku 90. let docházelo opakovaně k úpravám délky, takže časy z tohoto období nejsou považovány za rekordní. V roce 1997 byla délka trasy vyměřena na 19,83 km, dosahuje tedy téměř délky půlmaratonu.\n\nStart závodu je pravém břehu Seiny u Pont d'Iéna. Trať vede nejprve východní částí Jardins du Trocadéro na náměstí \"Place du Trocadéro-et-du-11-Novembre\", odkud pokračuje na sever po \"Avenue Raymond-Poincaré\". Poté po dvou kilometrech odbočí na \"Avenue Foch\" a po ní míří západním směrem až k Porte Dauphine. Poté se trať stáčí na jih přes Boulogneský lesík, který opouští krátce před 10. km u Porte d'Auteuil. Přes \"Boulevard Exelmans\" se navrací zpátky k Seině a pokračuje po nábřeží proti proudu řeky. Na 14. km míjí start závodu, na 15. km Pont de l'Alma a na 16. km \"Place de la Concorde\". Poté trať pokračuje přes Pont Royal na levý břeh. Poslední tři kilometry vedou podél toku řeky k cíli na \"Quai Branly\" mezi Pont d'Iéna a Eiffelovou věží.\n\nSeznam vítězů od roku 1979 do roku 2015. \n"}
{"id": "697806", "url": "https://cs.wikipedia.org/wiki?curid=697806", "title": "Marie Kubátová", "text": "Marie Kubátová\n\nMarie Kubátová, rozená Kutinová (8. srpna 1922 Praha – 6. června 2013 Vrchlabí), byla česká spisovatelka, dramatička, farmaceutka a představitelka krkonošské regionální literatury. Vymyslela Krkonošské pohádky.\n\nMarie Kubátová vystudovala gymnázium v Londýnské ulici v Praze a později dívčí reálné gymnázium ve Vodičkově ulici taktéž v Praze. V roce 1941 úspěšně složila maturitní zkoušku. Podařilo se jí složit zkoušky na učitelský ústav, kam ale nenastoupila. Po skončení války vystudovala Přírodovědeckou fakultu Univerzity Karlovy. Po promoci v roce 1946 pokračovala ve studiu přírodních věd dálkově. Studia dokončila v roce 1949. V roce 1977 získala titul RNDr. na Farmaceutické fakultě v Hradci Králové.\n\nMarie Kubátová se jako Marie Kutinová narodila 8. srpna roku 1922 v Praze na Pankráci. Zde strávila své dětství a rané mládí. Prostředí pražského předměstí, kde se, mimo jiné, denně setkávala s trestanci z místní věznice, v ní probudilo hluboké sociální cítění. Její otec, Ing. Jan Kutina (původně stavební inženýr), v roce 1918 založil malé nakladatelství Besední pořady. Specializoval se na tituly, podporující potřeby venkovských tělovýchovných spolků a škol, a také na folklórní materiál. Nakladatelství se věnoval s vlasteneckým zápalem a obětoval mu i zdraví. Matkou Marie Kubátové byla spisovatelka a národopisná sběratelka PhMr. Amálie Kutinová (roz. Tauberová), která také sepsala několik děl, z nichž nejznámější jsou autobiografické knihy o ní a její sestře v sérii knih o Gabře a Málince. Oba rodiče měli na Marii Kubátovou nebývalý vliv a byli pro ni (i jejího bratra Jana) vzorem. Pravdou ovšem je, že se rodina často potýkala s existenčními problémy, a to především v období protektorátu Čechy a Morava, kdy bylo jejich nakladatelství zavřeno.\n\nRodina se během prvního roku 2. světové války přestěhovala do Křince u Nymburka. Tady si matka, vystudovaná magistra farmacie, otevřela lékárnu. Dospívající Marie sem nastoupila jako praktikantka. Malé polabské město se jí nezamlouvalo, na rozdíl od své matky nevnímala život v něm idylicky, o čemž svědčí její prvotiny, které vznikají právě zde. Místní obyvatelé, kteří jí posloužili jako předlohy pro literární hrdiny, vykreslovala jako smutné či groteskní postavy.\n\nV roce 1943 se provdala za Jaroslava Kubáta. Mladí manželé žili u Mariiných rodičů a pracovali v rodinné lékárně. Po válce, kdy si oba doplnili vzdělání v oboru farmacie, dostali pracovní nabídku v Karlových Varech. Po šesti letech se rodina, již rozšířená o dva syny, přesídlila do Vrchlabí. Manžel Marie Kubátové zde vedl lékárnu, zatímco ona se starala o děti a své rodiče, kteří se za nimi přistěhovali. Pár let vyučovala na místní střední zdravotnické škole nauku o lécích. Od roku 1970 se opět natrvalo vrátila k lékárnické profesi, ve které setrvala až do odchodu do důchodu v roce 1978. Od té doby se naplno věnovala psaní pohádek, románů a příběhů.\n\nJejí tvorbu ovlivnila matka, spisovatelka PhMr. Amálie Kutinová, profesní znalosti z praxe v lékárnách a v nemalé míře také Podkrkonoší, kde působila na řadě míst jako magistra farmacie. \n\nTvorba je velice rozmanitá; můžeme ji však rozdělit na dva tématické okruhy: první z nich, který zároveň autorku nejvíce proslavil, čerpá náměty z krkonošské lidové slovesnosti. Jedná se především o pohádky a povídky. Do druhého okruhu jsou pak zařazena všechna ostatní autorčina díla, tedy nejrůznější příběhy z jejího soudobého prostředí a jejích osobních zkušeností. Konkrétně jde například o portréty osob, kterých si Marie Kubátová vážila, o autorčiny vzpomínky (na dětství a mládí) a úvahy nebo o prózy z lékárenského prostředí, v nichž se Kubátová zaměřuje především na sociální otázky a mezilidské vztahy.\n\nZájem o soudobé sociální otázky a mezilidské vztahy se stal rovněž jedním z nejtypičtějších rysů autorčiny tvorby. Nejen v jejich pohádkách se tak často objevují motivy lásky, přátelství, lidskosti, ohleduplnosti či spravedlnosti. \n\nPro celou autorčinu tvorbu je navíc typický též osobitý způsob vyprávění. Marie Kubátová byla rozená talentovaná vypravěčka se smyslem pro detail a cit. Její prózy zachycují kromě barvitých popisů míst a charakteristik osob mj. též typickou mluvu tamějších obyvatel - jsou velice půvabné a autentické (místy až idylické).\n\n\nPříběh mladé učitelky začínající na škole, kam ona sama chodila. Nyní se snaží se studenty komunikovat jinak, než z pozice moci.\n\nPříběhy žen, které spojuje stejný cit - mateřství, které se ovšem nekoncentruje jen na děti, ale je přeneseno i na ostatní lidi, věci…\nHumorně až ironicky pojatý román o dvou mladých absolventech vysoké školy, farmaceutce a historikovi, kteří začínají praxi na malém městě, navazují milostný vztah a později uzavírají manželství.\n\nProtagonisté románu jsou dva mladí lidé - farmaceutka Minda a historik Golem, kteří po absolvování školy zahájí svůj společný život v malém městě. Minda pracuje v místní lékárně, kde její moderní pojetí farmacie naráží na nepochopení i závist a pomluvy.Starosti v práci vedou až k domácí partnerské krizi.\n\nPřed čtenářem vyvstává drsný obraz Krkonoš, ostrůvek starých horalů, zde konfrontovaný s dnešní realitou. Vysokoškolský student, poznamenaný negativními vztahy mezi lidmi, se zde zbavuje lhostejnosti k lidem a nachází smysl života.\nSoubor povídek psaných nářečím je věnován lidovým pověstem o květinách a jejich původu.\nse autorka zaměřuje na vylíčení duševní krize pětačtyřicetileté magistry Mindy Mádlové, obětavé ženy a matky i úspěšné farmaceutky, do jejíhož osobního života náhle padne stín a rozšiřuje se i do pracovní sféry. Je třeba hledat východisko, najít recept na štěstí…\n\nKřehký příběh dvou mladých lidí, kteří hledají své životní jistoty - prostor pro práci, v niž věří a oporu v citových vztazích. Devatenáctiletý adept mineralogie Hroudait a o pět let starší právnička Alena spolu, z různých osobních příčin a pohnutek, dočasně pracují na Správě Krkonošského národního parku. Poznávají se navzájem, nahlížejí do svých soukromých osudů a seznamují se také zblízka s krásnou, avšak civilizačním procesem ohroženou přírodou. \nVládce Krkonoš vede boj o své \"panství\" s Trautenberkem.\nSoubor pohádek, jejichž hrdiny jsou skřítkové a zvířátka.\nSoubor příběhů, obrázků z naší minulosti, zakotvených v čase věcmi, exponáty z muzeí Východočeského kraje.\nKniha je věnována Krkonoším v souvislosti s ochranou přírody a životního prostředí.\nPříběh první lásky čerstvé maturantky a třídního profesora. Hlavní hrdinka Andula je dívka s dobrým prospěchem a vynikajícími předpoklady pro praktický život. Zamiluje se do profesora a jejich vztah se rozvíjí v průběhu jejího studia v nultém ročníku na farmacii. Těžce nese, že on tají jejich vztah před kolegy i svou matkou.\nPohled na lékárnické povolání v éře restitucí a privatizací.\nOriginální pohádkové příběhy z prostředí českého lékárenství.\n\nPohádka lyrického charakteru, která oživuje prvky lnářské a tkalcovské tradice podkrkonošského kraje. Vypráví o tom, jak skřítek Přástevníček obstaral třem mladým dívkám ženichy, ale vděku se nedočkal.\nPohádka o podivném vandrování ševcovského tovaryše.\nKdyž její Matěj omylem přivolal čerta, věděla si hned rady. Poslala ho za jilemnickým hejtmanem Vejrychem. A protože Matěj čerta na cestu dobře okoval, pozval ho samotný Lucifer, aby okoval celou čertovskou kavalérii. Jilemnický hejtman Vejrych zaprodal duši celkem jednoduše. Vyměnil ji za možnost velet pekelné jízdě, o čemž poté tato pohádka vypráví.\nPohádka inspirovaná vánočním zvykem z Krkonoš. Podle pověsti chodila na vánoční obchůzku s dárky zahalená postava, která vždy zaklepala na okno metličkou a z košíku nadělovala ořechy a jablka. Příběh vypráví o původu Štědré báby.\n\n\nPříběh rožmberského hastrmana, domáhajícího se spravedlnosti.\nLiščí matka musí čelit nelehkému úkolu: postarat se o mláďata a zároveň splnit důležité „pracovní“ povinnosti ve známé pohádce o ptáku Ohniváku, lišce Ryšce a zlatovlasé panně. Ta se totiž neodvíjí, jak by měla a jak jí bylo sudičkovskou kletbou určeno. A na to si stěžují Bílá a Černá sudička až u krále. Jenže co si s takovou stížností král počne? A co má dělat, když se mu do pohádky o ptáku Ohniváku začne plést ještě pohádka O Budulínkovi? Jak se zdá, krále neuchrání ani sedmihlavý drak a panovník bude nakonec donucen rozřešit sousedský spor mezi liškou Ryškou a lasicí hranostaj.\nV pohádkové říši září uprostřed lesů královské zámky se zlatými či diamantovými střechami. Po zlatu touží také král lesních šelem, rys ostrovid. Pán hvězdného nebe vyplní jeho přání a spolu s deštěm sešle na zem spršku zlata z hvězdné oblohy. To rozpoutá řetězec výjimečných událostí.\nApokryf (text, který se svým charakterem blíží biblickému textu) vypráví o spravedlivé odměně, jíž se dostalo za dobrý skutek chudé vdově, která se v době válek mezicísařskými a královskými vojáky setkává s Prorokem a jeho Apoštolem.\nKdyž Noe, jeho žena a jejich synové se svými ženami vstoupili do archy, \"obloha byla temná jako hněv Hospodinův a proudy vody šlehaly zemi jako trestající biče.\" Noe pokorně přijímá Hospodinovu vůli, jeho žena však bez ustání reptá. \nPohádka o tom, jak a proč vlastně vznikla perníková srdce. Jezinka, dcera ježibaby alias perníkové hospodyně z lesního pohádkového království, porušila hranice pohádkové země: rozdrápla svým dlouhým prstem oponu mezi dnem a nocí a nahlédla tam, kde začíná svět lidí. A právě mezi vesničany žije urostlý mladík Matěj, do kterého se Jezinka zamiluje a pokouší se jej přivábit.\n\n"}
{"id": "697807", "url": "https://cs.wikipedia.org/wiki?curid=697807", "title": "Debora (opera)", "text": "Debora (opera)\n\nDebora je opera (zpěvohra) (Op. 41) o třech jednáních českého skladatele Josefa Bohuslava Foerstera na libreto českého spisovatele Jaroslava Kvapila podle populární hry vídeňského dramatika Salomona Hermanna Mosenthala \"Deborah\" z roku 1848. Poprvé byla provedena dne 27. ledna 1893 v Národním divadle v Praze.\n\nHra vídeňského Salomona Hermanna Mosenthala z revolučního roku 1848 byla v Praze velmi známá. Stavovské divadlo ji poprvé uvedlo a obrovským úspěchem brzy po hamburské premiéře dne 31. května 1849, hrála se i v češtině v Prozatímním divadle (premiéra 26. dubna 1872). Byla to první úspěšná divadelní hra, která si, byť v dobově podmíněné formě, brala za téma vztahy většinového křesťanského obyvatelstva a židovské náboženské menšiny, a zejména útisk a ponížení židů. Tuto látku si zvolil dramatik a režisér Jaroslav Kvapil a roku 1890 ji podstatně upravil a zveršoval na libreto, které nabídl skladateli Josefu Bohuslavu Foersterovi, který nedlouho předtím napsal na Kvapilova slova sbor \"Česká píseň\". Děj příběhu přitom přeložil z původního Štýrska do pohraniční vsi v Čechách.\nJ. B. Foerster měl v té době právě za sebou první významné vokální a instrumentální skladby, mj. svou první symfonii (1888) a rozsáhlý smíšený sbor s doprovodem orchestru \"Hymnus andělů\" (1889). Tyto zkušenosti hodlal zúročit v opeře, k níž se obrátil i díky svému sňatku s pěvkyní Bertou Lautererovou (1888). \"Debora\" jej zaujala jak dramatickou postavou hlavní hrdinky, tak náboženským a etickým obsahem, který byl pro Foerstera zásadní. Na opeře začal ihned pracovat a již na jaře roku 1891 měl hotovu jak plnou partituru, tak klavírní výtah.\n\nOpera byla přijata pražským Národním divadlem a provedena dne 27. ledna 1893 v Národním divadle v Praze se skladatelovou manželkou v titulní úloze. Kritikou byla přijata vlídně, konaly se však zprvu jen tři reprízy.\n\nPřestože námět Mosenthalovy činohry nebyl na českém jevišti neznámý, je Foersterova \"Debora\" první operou s realistickým námětem z českého venkova. Ten byl do té doby v české opeře přítomen jen v komicko-idylické představě Smetany či Dvořáka. Přestože i v \"Deboře\" se objevují folkloristické prvky, například scéna dožínkové slavnosti ve třetím dějství, lid je současně předveden jako nositel náboženské nesnášenlivosti a rasových předsudků. Příznačné je třeba i to, že čeledín Jakub, který nejlépe odpovídá lidovému typu české „koženkové opery“, v prvním dějství šíří nejhorší protižidovské pomluvy a vyzývá lid k násilí proti židům, zatímco ve třetím dějství se mění v dobromyslně komickou figurku, který popleteným projevem při lidové veselici holduje hospodáři a hospodyni. Venkovský realismus v ještě tragičtější a modernější podobě Foerster zpracoval ve své následující opeře \"Eva\".\n\nPřitom však realismus nebyl Foersterovým hlavním zájmem. Již v této jeho operní prvotině se projevuje zájem o etické otázky, humanistickou ideu, náboženské zaujetí až mystický spiritualismus, který v dalším díle dále narůstal. V případě \"Debory\" jeho zaujetí platilo zejména postavě hlavní hrdinky, jejíž vášnivá láska musí projít přerodem a pomocí soucitu, odpuštění, sebeobětování a lásky k bližnímu dosáhne teprve pravého duchovního rozměru. Toto základní téma je centrální i pro všechny pozdější Foersterovy opery. Jak píše František Pala, „nad realistickou vrstvou je rozestřen svět mystické tuchy a naděje“.\n\nSilně věřící Foerster tuto myšlenku provazuje v \"Deboře\" s atmosférou velikonoc, a to nejen jako dějového pozadí pro 1. a 2. jednání, ale i pro celkové zapojení do cyklu utrpení, tmy a vzkříšení. Na Velký pátek se odehrává velký konflikt v prvním dějství; Bílou sobotu charakterizuje nářek staré židovky, která cítí svůj národ opuštěný Bohem, klam, nedorozumění a konečně Debořina kletba. Rozsáhlé pasáže církevních zpěvů v obou dějstvích – úvodní čtyřhlasý chorál v prvním dějství a jednohlasý zpěv ve 2. dějství –mají dramatickou funkci, navíc dokládají skladatelovu zběhlost v církevní hudbě (byl žákem varhanické školy Františka Zdeňka Skuherského). Zato téma vzkříšení zpracovává 3. dějství, ve kterém křesťanská idea z vnějších okolností přechází do vnitřního života postav, především Hany, jak je vyjadřuje její ukolébavka a modlitba při klekání.\n\nZásadně etický přístup měl dopad i na Foersterovo dramaturgické zpracování látky. Přestože \"Debora\" obsahuje některé silně dramatické scény, obsažené již v činoherní předloze, hlavní důraz je kladen na vnitřní život postav. Nejvíce jsou charakterizovány ženské postavy. Titulní Debora je jediná, která prochází charakterovým vývojem od milostné vášně přes nenávist a prokletí až k vykoupení. Ona je také hybatelem děje, i hudebně její motivy přinášejí dynamiku a disonanci s převládajícím hudebním pozadím, například v kontrastu s chorálem ve II. dějství nebo s harmonickým zpěvem Hany a Josefa ve 3. dějství. Proti ní je postavena Hana, spíše abstraktní zosobnění „něhy, svatosti a mateřství“ než samostatný charakter. Stejně tak stará židovka, vystupující v jediné scéně, je především symbolickou postavou. Mužské postavy jsou v jejich stínu: Josef zrcadlí city Debory a Hany, Vavřinec, farář a Jakub jsou epizodní lidové typy.\n\nZ hudebního hlediska se Debora pohybuje ve wagnerovsko-smetanovském proudu. Hudba plyne v jednotném a nepřetržitém proudu, pracuje s důsledně rozvrženými příznačnými motivy (8 hlavních). Recitativ je vždy hudebně i deklamačně propracován a snadno přechází v arioso. Vnitřní svět postav je vyjádřen řadou kantabilních momentů, včetně ansámblů. Zvláště působivě jsou zachyceny duševní stavy postav potácejících se mezi nadějí a zoufalstvím, totiž Debory a staré židovky. Již v \"Deboře\" j plně přítomna řada příznačných rysů Foersterovy operní tvorby: kombinace dramatičnosti a lyričnosti (s akcentem na to druhé), originální a propracovaná harmonie, volná polyfonie s důrazem na střední hlasy. Hudba obsahuje ohlasy lidových melodií a tanců, ačkoli značně zušlechtěné a stylizované, mezi nimiž zaujímá zvláštní místo pomalý trojdobý rytmus sousedské, ke kterému se Foerster pravidelně vracel. Vedle toho skladatel využívá postupů vycházejících z tradice církevní hudby, a to nejen ve sborech a modlitbách, ale též v centrálním výstupu staré židovky plném „tragického patosu biblických žalmů“.\n\nZ dramatického i hudebního hlediska nestojí \"Debora\" příliš za nejznámější Foersterovou operou \"Evou\". Překážkou jejího častějšího uvádění byl její námět. Mosenthalovo, Kvapilovo a Foersterovo pojetí konfliktního vztahu křesťanství a židovství bylo vždy obtížné adekvátně inscenovat. Navíc původně biedermeierovský výchovný a sentimentální příběh, který skladatel a libretista ještě obohatili o křesťanské moralizování, je v moderní době považován za „poněkud kýčovitý a larmoyantní“.\n\nPo prvních čtyřech představeních roku 1893 nebyla \"Debora\" hrána. Až úspěch dalších Foersterových oper \"Evy\" a \"Jessiky\" ji opět přivedl do repertoáru, nejprve v Národním divadle v Brně roku 1907 (hráno pod názvem \"Debora aneb Křesťan a židovka\") a poté v Městském divadle na Královských Vinohradech (1914-17). Ve dvacátých letech 20. století byla hrána opět v Brně (1920), Plzni (1923), Moravské Ostravě (1924), Pardubicích a Hradci Králové (1927) a opět v pražském Národním divadle (1930). Po druhé světové válce byla nejprve inscenována v Olomouci roku 1946 a pak roku 1949 opět v Národním divadle, k poctě 90. narozenin skladatele. Tam také 29. prosince 1949 zazněla na jevišti prozatím naposledy.\n\nPouze jednou tato opera pronikla mimo české země, totiž do Slovenského národního divadla v Bratislavě (premiéra 22. září 1926).\n\n(Na českém venkově před kostelem o Velkém pátku v době josefinské, k večeru) Skončila velkopáteční bohoslužba a z kostela vychází lid (sbor \"Z hlubin bolů, z hlubin touhy\"). Pohnuta kázáním se Hana ptá faráře, jak může nejlépe naplnit Kristovo poselství. Farář jí doporučí, aby pomáhala opuštěným a ubohým. Hana hned ví, komu může pomoci: za vesnicí v rozpadlém domě žije odnedávna rodina uprchlíků z Polska trpící nemocemi a chudobou a stranící se lidí (árie Hany \"Ó kterak v duši cítím kouzlo víry\"). Čeledín Jakub ji však varuje: jsou to židé a antikristi (zpěv \"Ó běda, duch se slov těch hrozí\"): nemocná stará žena, malé děcko a krásná dívka. Jistě sem přišli klamat, loupit, pálit a vraždit. I lid se rozohňuje – jak je možné mít soucit s těmi, kdo nám umučili Krista (sbor \"Hrůza! Zabte ji!\")? Hana, farář ani rychtář Vavřinec nejsou schopni hněv potlačit.\n\nV tomto nepříznivém okamžiku se objeví zmatená Debora, zmiňovaná židovská dívka (\"Já hledám – ne – já – nikoho\"). Jakub hned popuzuje vesničany proti ní: přišla krást křesťanské děti pro židovské rituály. Lid, dosud zjitřený velkopáteční bohoslužbou, se chystá Deboru utopit. Rychtář je bezmocný, davu se však neohroženě postaví jeho syn Josef (árie \"Než dotkne se jí někdo ranou\"). Lid ustupuje, je mu však jasné, že Josef je uhranut židovkou. I jeho otec a farář jsou znepokojeni a připomínají mu, že je zaslíben Haně. Josef se však před knězem, otcem i snoubenkou přiznává ke své lásce k Deboře, pro niž je ochoten nést i vyhoštění z obce. Zlomený otec jej zapřísahá jménem mrtvé matky, aby neuvrhl rodinu v takovou hanbu (árie \"Ó mluv, ó mluv, že klamem všecko, synu\"). Vavřinec je zoufalý, i když se zastaví před tím, aby syna proklel. Žádá o radu faráře a ten se domnívá, že dá-li rychtář židovské rodině peníze za to, aby se odstěhovala z kraje, Josefovo poblouznění brzy pomine (árie faráře \"To nakvašené, horké mládí\").\n\nPřichází Josef. Ví, že jej za jeho lásku čeká zavržení, on ji však považuje za čistou a prosí Krista a požehnání (árie \"Co je to se mnou? Je to pravda, je to sen?\"). Chce vstoupit do kostela, ale objeví se Debora a zadrží jej: proč vzývat boha, který ji pronásleduje? Milenci se rozhodnutí odejít spolu v cizí kraj (duet \"Ó stůj a nejdi ve chrám dál\").\n(V krajině se stromy za hřbitovní kaplí o Bílé sobotě) Stará židovka hledá Deboru, pak se obrací k Bohu a vzpomíná na krásu dřívějších oslav židovských velikonoc (árie \"Deboro! Kde dlíš, ó berlo… Kde dlíš, ó Bože, kde je tvoje moc?\"). Potkává ji Jakub, který byl svým hospodářem poslán, aby židovské rodině donesl peníze jako odstupné za to, že hned zítra odejdou. Předává je s odporem a s ulehčením staré židovce, která s díky přijímá (duet \"Hle, jedna z nich… Nech jen řečí, spěchej spíš\").\n\nFaráři, Vavřincovi a Haně pak vyřizuje, že „židovka“ peníze převzala. Rychtář a farář vzdávají díky Bohu, jenž vyslyšel jejich modlitby a dokázal jim svou lásku. Hana se obává, že Josef bude touto zradou raněn, ale doufá, že se navrátí k ní (tercet faráře, Vavřince a Hany \"Bůh vyslyšel mé prosby vroucí\"). Přichází Josef na schůzku s Deborou a přítomní ho zpravují o uzavřeném obchodu. Nechce zprávě věřit, ale farář i Hana jej ujišťují, že Debora ho pro měšec zlaťáků ráda opustila. Jeho otec mu bez okolků sděluje, že on sám dal Deboru vyplatit. Josef je zradou své milované zničen (árie \"Ó tedy přece, ó Bože, Bože můj\"). Farář a rychtář doufají, že se mladík brzy uzdraví z bludu (kvartet \"Mé duši nyní svítá\"). Hana se připomíná a vemlouvá Josefovi (árie \"Já, Josefe, to nebyla, jež chtěla zničit lásku tvoji\"), s patrným úspěchem. Všichni vstupují do kaple.\n\nPřichází Debora, jež chce opustit raději svou trpící rodinu než svého milého, a marně hledá Josefa na smluveném místě. Uslyší z kaple pobožný zpěv připomínající zmrtvýchvstání Krista, kontrastující s představou zbořeného chrámu v Jeruzalémě (árie se sborem \"Sem přijít má… Svaté tělo Krista\"). Vychází Josef a nic netušící Deboře tvrdě vyčítá zradu (zpět \"Ty zrádná, nemáš na tom dosti\"). Zoufalá Debora cítí naopak zradu na sobě, prosí Boha o odpuštění, že jej opustila (arieta \"Ó kající se vracím k tobě, Pane\"') a volá po pomstě. Josefovi se její hněv oškliví a pokračuje ve výčitkách. Debora svolává kletbu na něho, na tu, která jí ho odloudila, i na jejich děti (árie \"A budiž klet a budiž kleta ta\") a odbíhá. Josef je vyděšen a zmaten: co když Debora mluvila pravdu a on na ní zhřešil (árie \"Ó proklet, Bože budiž milostiv\")? V úzkosti hledá útěchu v Hanině náručí.\n(Prostranství za Josefovým statkem, po dvou letech) Vesnice slaví dožínky (sbor \"Vezem s polí klasy, úroda se daří\"). Jakub jménem čeledi podává hospodářům, tedy Josefovi a Haně, věnec kladů (arieta \"Hospodáři, tady nesem\"). Hana vlídně vyzve čeleď k tanci (polka, sousedská). Josef pak chasu propustí k muzice (zpěv \"Teď na polích již práce není více\" a opakování sboru).\n\nPřibližuje se Debora v nuzných šatech: její hněv za dva roky nepolevil (\"Ó Bože, jsem tu zas\"). Vidí Hanu, jak zpívá ukolébavku své dcerce (píseň \"Tolik květů Pánbůh nasel v širý svět\"). Pohled na Josefovo dítě v Deboře oživí myšlenky na pomstu. Hana Deboru nepoznává a vidí v ní žebračku, kterou zve vlídně dále. Debora však odmítá almužnu i pokrm; je překvapen, že Bůh nevyslyšel její kletbu a Josefova rodina žije šťastně. Hanina laskavost a modlitba při klekání, v níž cituje příkaz otčenáše odpouštět hříšníkům, oslabují Debořino předsevzetí. Skryje se a Hana ji marně hledá, zaražena jejím podivným chováním (árie \"Kde jsi, ženo? Snad odešla… My byli dosud zcela šťastni\"). Vypráví o ní Josefovi, ten je chvíli neklidný, ale věří, že jim přeje osud (árie \"Z těch přízraků, jež byly těžkým snem\"). Zatímco Josef a Hana zpívají o svém štěstí, v Deboře opět roste touha po pomstě (tercet \"Štěstí, štěstí, štěstí\"). Ale přesto jedna věc kalí Josefovo štěstí, výčitky svědomí vůči Deboře: kdo ví, jak se protlouká světem a zda je stále zatvrzelá či zda mu odpustila (árie \"Hleď, duše má, my tady žijem v štěstí\"). Hana odhání tyto myšlenky a utěšuje Josefa tím, že se za Deboru denně modlí.\n\nDebořina pomstychtivost se rozplývá; nehodlá narušit štěstí těchto lidí, naopak odchází ulehčena smířením (árie \"Ó Bože, Bože, co to slyšela jsem?\"). Sklání se nad kolébkou a polibkem dítěti vrací mír i jeho otci; přitom se dozvídá, že Josefa a Hana pojmenovali děvčátko jejím jménem. Teprve když Debora zmizí, uvědomí si Josef s Hanou, kdo je navštívil a dal jim požehnání.\nExistuje jedna nahrávka opery, kterou pořídil Československý rozhlas v Praze roku 1959 ke 100. výročí skladatelova narození. Zpívají: (Vavřinec) Eduard Haken, (Josef) Theodor Šrubař, (farář) Karel Kalaš, (Hana) Jaroslava Vymazalová, (Debora) Drahomíra Tikalová, (Stará židovka) Věra Krilová, (Jakub) Antonín Votava. Pěvecký sbor Československého rozhlasu v Praze a Pražský rozhlasový orchestr řídí František Dyk. Snímek byl rekonstruován roku 2009 a téhož roku jej vydal Radioservis, a. s., ke 150. výročí na CD (CR0465-2).\n\nVedle toho vydal původně rozhlasové nahrávky tří úryvků z opery Radioservis, a.s., roku 2009, tedy v roce 150. výročí skladatelova narození, na CD \"Josef Bohuslav Foerster: Scény z oper\" (CR0461-2). Jsou to předehra v podání Symfonického orchestru Československého rozhlasu řízeného Rudolfem Vašatou z roku 1977, árii Josefa a jeho duet s Deborou na konci 1. dějství \"Co je to se mnou… Na srdci mém\" v podání Theodora Šrubaře a Drahomíry Tikalové ze zmíněné celkové nahrávky a polka z 3. dějství v podání Orchestru Národního divadla v Praze řízeného Josefem Chaloupkou z roku 1974.\n\n"}
{"id": "697811", "url": "https://cs.wikipedia.org/wiki?curid=697811", "title": "Cirk La Putyka", "text": "Cirk La Putyka\n\nCirk La Putyka je český divadelní soubor, který se profesionálně věnuje žánru „nový cirkus“.\nVe své tvorbě se snaží překračovat hranice mezi akrobacií, moderním tancem, loutkovým divadlem, koncertem a sportem. Vytváří vlastní specifickou poetiku a svůj pohled na tento žánr. Pro Cirk La Putyka je důležitá nejen profesionalita v jednotlivých divadelních žánrech a cirkusových číslech, ale i téma, příběh a sdělení.\n\nSoučasný umělecký soubor tvoří šestnáct členů z řad herců, muzikantů, akrobatů, tanečníků, sportovců přičemž každý z nich představuje špičku ve svém oboru a každý z nich má přesah do několika dalších žánrů. Soubor byl založen v roce 2009. Jeho uměleckým ředitelem a principálem je herec a performer Rostislav Novák. Celý realizační tým je stabilní a od vzniku souboru se nezměnil.\n\nV současné době má Cirk La Putyka na repertoáru čtyři představení (viz níže) a pro rok 2012 připravuje další projekty. První z nich už vznikl v režii Maksima Komara (Circo Aereo) z Finska, dále pak se připravuje projekt \"Les Funerables\" v režii Petra Vodičky. Na prosinec 2012 je plánována premiéra projektu na téma \"handicap a risk\" s pracovním názvem \"Risk\".\n\nCirk La Putyka spolupracuje se známými zahraničními soubory a umělci, jako je například Daniel Gulko, Bonaventura Gacon, The Race Horse Company, Ieto, Vladimir Puzanov, Cirque de Soleil nebo Francouzská Národní cirkusová škola. Cirk La Putyka se účastní tuzemských i mezinárodních festivalů a přehlídek: EXPO – Shanghai, festival Divadelná Nitra, Letní Letná, Dny Prahy v Sarajevu, získali pozvání na festival v Tampere, Terrassa Noves Tendéncies ve Španělsku, festival Tini Tinou v Kambodži, Tokiu. V roce 2011 se zúčastnil FRINGE Festivalu v Edinburghu. V roce 2012 se účastnili Sydney festivalu v Austrálii, Janvier dans les étoiles ve Francii a dalších. V červnu a červenci 2012 probíhal projekt ChapiteauX. V Praze na Špejcharu vznikl areál, ve kterém probíhala nejen představení Cirku La Putyka, ale i vystoupení spřátelených umělců - jak divadelní, tak hudební. 29.7.2012 proběhla derniéra představení La putyka. Ve spolupráci se švédským souborem Cirkus Cirkör, francouzským Cahin Caha a festivalem Letní Letná chystá cirkusově-kabaretní show, která bude uvedena sedmkrát mezi 19. a 26. srpnem 2012 právě v rámci 9. ročníku festivalu Letní Letná (Mezinárodního Festivalu nového cirkusu a divadla). V průběhu jara a léta 2013 se Cirk La Putyka chystá projekt ChapiteauX zopakovat.\n\nInscenace La Putyka kombinuje akrobacii, tanec, loutky a sportovní výkony v originálním pojetí nového cirkusu, jenž nahlíží na atmosféru české putyky skelným pohledem střízlivého půllitru. Objevuje hospodskou fantazii a změněnou realitu, kdy na chvíli přestávají platit fyzikální zákony a diváci jsou svědky nečekaných akrobatických, hudebních i pohybových jevů. Co se honí v hlavách hospodských štamgastů, to předvádějí mistři ČR v akrobatických skocích na trampolíně, profesionální tanečníci nebo mistr bojového umění wu-shu. Originální pojetí inscenace vychází z českých reálií hospodského života.\n\n„La Putyka je hospodský nový cirkus,” přibližuje svůj projekt Rostislav Novák.\nPředstavení je doprovázeno živou hudbou tria Vojtěch Dyk, Jakub Prachař a Jan Maxián, která není pouhým doprovodem, ale samostatnou jednotkou, jenž dodává „šťávu“ pohybovým akcím.\n\nPremiéra projektu se uskutečnila 21. dubna 2009 v pražském prostoru La Fabrika. Představení trvá 75 minut a je bez přestávky.\n\nDerniéra projektu se uskutečnila 29. července 2012 v rámci projektu ChapiteauX.\n\nProjekt souboru Cirk La Putyka UP´END´DOWN žánrově navazuje na představení La Putyka, avšak s jedním velikým rozdílem. S cirkusovými disciplínami (teeter board, šály, lana, strapsy), které se v do novém projektu objevují, se nikdo herců, tanečníků a sportovců až do začátku zkoušení nesetkal.\nJedná se o příběh člověka, který žije jen se svými vzpomínkami. Žije se svými vzlety a pády, není však schopen se od nich odpoutat a žít uvolněně a svobodně. UP´END´DOWN je pohled skrze naše fantazie na cestu mezi narozením a smrtí, mezi cestou ze země do nebe a naopak. Křižovatka mezi ulicemi, mezi nebem a zemí, narozením a smrtí, vzpomínkou a přítomností, úsměvem a slzami, vzletem i pádem.\n\nPremiéra projektu se uskutečnila 19. prosince 2010 v pražském prostoru La Fabrika. Představení trvá 75 minut a je bez přestávky.\n\nPředstavení Cirku La Putyka a Divadla Minor na motivy pohádek Miloše Macourka.\nNa abiturientském večírku po třiceti letech si bývalí spolužáci oživí vzpomínky ze školních lavic. A pamatujete, jak jste mě zavřeli do tabule? A víš, jak nás tahali pořád za uši? A jak jsme si postavili sněhuláka! Zdá se, že ve třídě dobrodružství číhá ze všech koutů. Fantazijní motivy nemilosrdně prostupují školní výuku… Pohybové představení ve stylu „nového cirkusu“ kombinující prvky akrobacie, tance a loutkoherectví.\n\nPremiéra projektu proběhla 25. září 2011 v divadle Minor. Představení trvá 2x55 minut s jednou přestávkou.\n\nAutorské klaunské představení vznikající v režii Petra Vodičky.\n\nKdyž vám někdo bude tvrdit, že lidé, kteří pracují v pohřební službě, jsou divní, věřte mu. Jsou divní a jsou to muži na svém místě. Jenže to místo se ale náhle ocitne v ohrožení, a to by byl i konec oněch zvláštních mužů bez úsměvu, kteří pracují na hranici života a smrti. Něco se musí stát! Pohřební služba bojuje o přežití!\n\nČesko-finský projekt v režii Maxima Komara z finského Circo Aero kombinující filmovou grotesku a Mozartovy sonaty.\n\nPředstavení v sobě spojuje Mozartovy sonáty s groteskní komedií éry němého filmu a vytváří doslovnou kombinaci vrcholného umění a populární kultury. Vizuální poezie se v něm potkává s absurdní fyzickou komedií a současným cirkusovým projevem. Vzdušná akrobacie, pády, klaunské skopičiny, tanec, živá hudba a teatrální prvky, to vše se spojuje ve volně plynoucí proud odkazů na žánry od klasické opery po grotesku.\n\nPremiéra projektu proběhla 22. února 2012 na Nové scéně Národního divadla, následující představení jsou hrána v divadle La Fabrika.\n\nCo si představit, když se řekne \"národní cirkus\"? Tygry, slony? My nabízíme české tance, české zpěvy a česká zvířata. Uvidíte výběr z toho nejvýtečnějšího, co lze v České republice v dnešní době sehnat. Inspirováno českou zemí a jejími tradicemi. Cirkus v národě, národ v cirkuse.\n\nProjekt na téma handicap a risk, tento námět napadl principála a režiséra Rosťu Nováka. Premiéra se koná 19. ledna 2013 v divadle La Fabrika. Jde o show, ve které se představí kromě šesti domácích performerů i zahraniční účinkující, a to ze Švédska, Finska a Francii. Bude to v historii cirkusu poprvé.\nRisk vznikl v rámci projektu Lacrimae, což je dlouhodobá spolupráce švédského Cirkusu Cirkör, Cirku La Putyka a francouzského Cahin Caha.\n\n\n\n"}
{"id": "697821", "url": "https://cs.wikipedia.org/wiki?curid=697821", "title": "Kfar Samir", "text": "Kfar Samir\n\nKfar Samir (: כפר סמיר, též כפר שמיר, doslova \"Samirova vesnice\") je čtvrť v západní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 4 kilometry jihozápadně od centra dolního města. Na východě s ní sousedí areál hřbitova Sde Jehošua, na jihu průmyslově-komerční oblast Mevo'ot Daromim a na severu čtvrť Neve David. Zaujímá úzký rovinatý pás území mezi mořským břehem a západním okrajem svahů pohoří Karmel, odkud sem stékají četná vádí, zejména Nachal Ezov a Nachal Sijach. Hlavní dopravní osou je pobřežní dálnice číslo 2, která zde ústí do dálnice číslo 4 (třída \"Sderot ha-Hagana\"), ze které tu k východu do nitra Karmelu odbočují Karmelské tunely (jižní obchvat Haify). Podél moře vede rovněž železniční trať, na níž je zde železniční stanice Chof ha-Karmel (dříve Kfar Samir). Kromě areálu hřbitova je větší část plochy čtvrti využita jako trvale neobydlený průmyslově-komerční distrikt s turistickými komplexy při pobřeží.\n\n"}
{"id": "697823", "url": "https://cs.wikipedia.org/wiki?curid=697823", "title": "Milan Steigerwald", "text": "Milan Steigerwald\n\nMilan Steigerwald (* 13. června 1961 v Praze) je český hudební skladatel, klavírista, producent a vydavatel.\n\nStudoval na ZUŠ ve Španělské ulici v Praze (klavír u prof. Pavla Tesaříka a prof. Anny Fejerové–Bělohlávkové). Dosahuje velkých úspěchů v celorepublikových klavírních soutěžích. Ve svých 12 letech slyšel poprvé při jízdě rodinným vozem skladbu \"Smoke On The Water\" od kapely Deep Purple - to mu navždy změnilo život. Od roku 1976 studuje na Gymnáziu Na Zatlance, od roku 1980 na Vysoké škole ekonomické v Praze.\n\nVe stejném roce zakládá a vede kultovní undergroundovou kapelu \"HARMASAN\". Od roku 1983 se stává frontmanem jazzrockového uskupení \"Váleček\". Věnuje se koncertní a studiové praxi jako hráč i aranžér (různé rockové a jazzové skupiny, FYSIO, Taneční orchestr Československého rozhlasu, Orchestr Československé televize). V letech 1984-1988 studuje na Konzervatoři Jaroslava Ježka v Praze (u prof. Anny Šenflukové a prof. Jana Vrány klavír a u prof. Věroslava Neumanna kompozici) - zde se seznámí se svou současnou partnerkou, Pavlou Forest.\n\nV roce 1987 zakládá spolu s Pavlou Forest rockovou kapelu \"KING SIZE international rock band\". Pavla se stává leadrem King Size a Milana inspiruje k jejímu názvu. Kapela KING SIZE je aktivní až do roku 2006. V roce 2011 se uskutečnilo jedno exkluzivní vzpomínkové vystoupení v rámci koncertní show k příležitosti 50. narozenin Milana Steigerwalda.\n\nOd roku 1988 spolupracoval s „Experimentálním studiem českého rozhlasu v Praze“ a navazuje přátelství s hudebním skladatelem Jindřichem Brabcem. Od roku 1988 do roku 1994 studuje na Pražské státní konzervatoři (obor skladba u prof. Angelo Michajlova a obor klavír u prof. J. Tomana). V roce 1990 získal stipendium na Berklee College of Music v Bostonu a obsadil druhé místo v národní skladatelské soutěži \"Děčínská kotva\". O dva roky později se stává laureátem ceny Pabla Cassalse za písňový cyklus \"Requiem\".\n\nRoku 1993 zakládá \"Agenturu Příkrý les\" (agenturní a koncertní činnost, vydavatelství), která funguje dodnes. Ve stejném roce bývá často volen jako „sex-symbol“ nebo „osobnost“ roku (skupina King Size pak „objevem roku“) v časopisech jako Rock Report nebo Big Bang. V letech 1994-1996 působí jako pedagog v rockové škole \"Come to Jam\" na pražských Stodůlkách. Absolvuje studijní a pracovní pobyty v Anglii na University of Guildford, ve francouzském městě Quimper, na německém ostrově Sylt a také v New York City.\n\nOd roku 1996 do roku 2000 se věnuje živé hudební performance \"Sight from the Trance\". Ve stejné době se věnuji i producentské a vydavatelské činnosti v oblasti vážné hudby - spolupracuje s mezzosopranistkou Olgou Štěpánovou a varhaníkem Jaroslavem Tůmou. Od roku 2000 spolupracuje s japonským flétnistou Yoshimi Oshimou, violoncellistou Petrem Hejným, varhaníkem a hráčem na dobové kladívkové nástroje Jaroslavem Tůmou, klavíristou Norbertem Hellerem (na cyklu klavírních sonát Wolfganga Amadea Mozarta), berlínskou sopranistkou Irenou Troupovou, hobojistkou Liběnou Séquartovou, klezmerskou zpěvačkou Katerynou Kolcovou – Tlustou a dalšími.\n\nSpolu s Pavlou Forest a dalšími tvůrci začal od roku 2004 tvořit a připravovat hudebně-dramatický projekt Antigona RockOpera, který měl světovou koncertní premiéru v roce 2006 a divadelní premiéru v roce 2008. Díky tomu vzniká RockOpera Praha, hudebně-dramatický soubor, který od konce roku 2009 působí na své stejnojmenné stálé scéně v pražských Holešovicích. V roce 2009 vydává Milan Steigerwald nahrávku relaxační klavírní hudby \"Kapky deště\" a klasické klavírní CD \"Měsíční Sonáta\". To pokřtil na světové koncertní premiéře představení Oidipus Tyranus RockOpera. V roce 2010 uvedla RockOpera Praha světovou divadelní premiéru klasicko-etnické opery Bardo Thödol NewOpera a v roce 2013 první českou metalovou operu 7 proti Thébám.\n\n\n\n\n"}
{"id": "697825", "url": "https://cs.wikipedia.org/wiki?curid=697825", "title": "Ramat Alon", "text": "Ramat Alon\n\nRamat Alon (: רמת אלון, doslova \"Alonova výšina\") je čtvrť v jihovýchodní části Haify v Izraeli. Nachází se v administrativní oblasti Ramot Neve Ša'anan, v pohoří Karmel.\n\nLeží v nadmořské výšce cca 300 metrů, cca 5 kilometrů jihojihovýchodně od centra dolního města. Na východě s ní sousedí areál Technionu, na západě Ramat Almogi a Ramat Golda, na severu Ramot Remez a Šchnunat Ziv, na jihu Savijonej ha-Karmel. Zaujímá severní svahy Karmelu, které se svažují k pobřeží Haifského zálivu, přičemž na východě je ohraničena údolím vádí Nachal Ben Dor. Hlavní dopravní osou je ulice \"dr. Arthur Biram\". Populace je židovská, bez arabského prvku.\n\nVyrostla v posledních 15 letech jako nový obytný soubor na okraji města. Plocha této městské části dosahuje 0,26 kilometru čtverečního. V roce 2008 tu žilo 2 820 lidí (z toho 2 740 Židů).\n\n"}
{"id": "697829", "url": "https://cs.wikipedia.org/wiki?curid=697829", "title": "Šchunat Ziv", "text": "Šchunat Ziv\n\nŠchunat Ziv (: שכונת זיו, doslova \"Zivova čtvrť\", nebo jen Ziv, זיו) je čtvrť v jihovýchodní části Haify v Izraeli. Nachází se v administrativní oblasti Ramot Neve Ša'anan, v pohoří Karmel.\n\nLeží v nadmořské výšce cca 200 metrů, cca 4,5 kilometru jihovýchodně od centra dolního města. Na jihovýchodě s ní sousedí areál Technionu, na západě Ramat Chen a Ramot Remez, na severu Neve Ša'anan, na jihu Ramat Alon. Zaujímá severní svahy Karmelu, které se svažují k pobřeží Haifského zálivu, přičemž na východě je ohraničena hlubokým údolím vádí Nachal Ben Dor. Hlavní dopravní osou je ulice \"Sderot Trumpeldor\". Populace je židovská, bez arabského prvku.\n\nJejí nejstarší jádro vyrůstalo od poloviny 30. let 20. století. Plocha této městské části dosahuje 0,61 kilometru čtverečního. V roce 2008 tu žilo 3 290 lidí (z toho 3 140 Židů).\n\n"}
{"id": "697831", "url": "https://cs.wikipedia.org/wiki?curid=697831", "title": "Kirjat Luza", "text": "Kirjat Luza\n\nKirjat Luza je poslední sídlo na světě obývané výlučně Samaritány. Nachází se na hoře Gerizim nedaleko Nábulusu a sousedí s izraelskou osadou Har Bracha. Do 80. let 20. století většina Samaritánů žila v Nábulusu, ale po vypuknutí první intifády se přemístili do \"Kirjat Luzy\". Izraelská armáda stále udržuje v oblasti přítomnost.\n"}
{"id": "697840", "url": "https://cs.wikipedia.org/wiki?curid=697840", "title": "Grand Prix Maďarska 1996", "text": "Grand Prix Maďarska 1996\n\nGrand Prix Maďarska 1996 (XII Magyar Nagydíj) dvanáctý závod 47. ročníku mistrovství světa jezdců Formule 1 a 38. ročníku poháru konstruktérů, historicky již 593. grand prix, se uskutečnila na okruhu Hungaroring.\n\n"}
{"id": "697843", "url": "https://cs.wikipedia.org/wiki?curid=697843", "title": "Grand Prix Německa 1996", "text": "Grand Prix Německa 1996\n\nGrand Prix Německa 1996 (LVIII. Großer Mobil 1 Preis von Deutschland), 11. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 592. grand prix, se již tradičně odehrála na okruhu Hockenheimring.\n\n"}
{"id": "697845", "url": "https://cs.wikipedia.org/wiki?curid=697845", "title": "Grand Prix Velké Británie 1996", "text": "Grand Prix Velké Británie 1996\n\nGrand Prix Velké Británie 1996 (IL Foster's British Grand Prix) desátý závod 47. ročníku mistrovství světa jezdců Formule 1 a 38. ročníku poháru konstruktérů, historicky již 591. grand prix, se uskutečnila na okruhu Silverstone.\n\n"}
{"id": "697846", "url": "https://cs.wikipedia.org/wiki?curid=697846", "title": "Grand Prix Francie 1996", "text": "Grand Prix Francie 1996\n\nGrand Prix Francie 1996 (LXXXII Mobil 1 Grand Prix de France) devátý závod 47. ročníku mistrovství světa jezdců Formule 1 a 38. ročníku poháru konstruktérů, historicky již 590. grand prix, se uskutečnila na okruhu Circuit de Nevers Magny-Cours.\n\n"}
{"id": "697848", "url": "https://cs.wikipedia.org/wiki?curid=697848", "title": "Grand Prix Kanady 1996", "text": "Grand Prix Kanady 1996\n\nGrand Prix Kanady 1996 ( XXXIV. Grand Prix Air Canada), 8. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 589. grand prix, se uskutečnila na okruhu Circuit Gilles Villeneuve.\n\n"}
{"id": "697849", "url": "https://cs.wikipedia.org/wiki?curid=697849", "title": "Grand Prix Španělska 1996", "text": "Grand Prix Španělska 1996\n\nGrand Prix Španělska 1996 (XXXVIII Gran Premio de España Telefónica), 7. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 588. grand prix, se již tradičně odehrála na okruhu v Barceloně.\n\n"}
{"id": "697851", "url": "https://cs.wikipedia.org/wiki?curid=697851", "title": "Grand Prix San Marina 1996", "text": "Grand Prix San Marina 1996\n\nGrand Prix San Marina 1996 (XVI Gran Premio Warsteiner di San Marino), 5. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 586. grand prix, se již tradičně odehrála na okruhu Autodromo Enzo e Dino Ferrari.\n\n"}
{"id": "697852", "url": "https://cs.wikipedia.org/wiki?curid=697852", "title": "Grand Prix Evropy 1996", "text": "Grand Prix Evropy 1996\n\nGrand Prix Evropy 1996 (XL Grand Prix of Europe), 4. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 585. grand prix, se odehrála na okruhu Nürburgring.\n\n"}
{"id": "697854", "url": "https://cs.wikipedia.org/wiki?curid=697854", "title": "Grand Prix Argentiny 1996", "text": "Grand Prix Argentiny 1996\n\nGrand Prix Argentiny 1996 (XIX Gran Premio de la Republica Argentina), 3. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 584. grand prix, se odehrála na okruhu Autódromo Oscar Alfredo Gálvez.\n\n"}
{"id": "697855", "url": "https://cs.wikipedia.org/wiki?curid=697855", "title": "Grand Prix Brazílie 1996", "text": "Grand Prix Brazílie 1996\n\nGrand Prix Brazílie 1996 (XXV Grande Pręmio do Brasil), 2. závod 47. ročníku mistrovství světa jezdců Formule 1 a 38. ročníku poháru konstruktérů, historicky již 583. grand prix, se již tradičně odehrála na okruhu Interlagos.\n\n"}
{"id": "697858", "url": "https://cs.wikipedia.org/wiki?curid=697858", "title": "Roxy &amp; Elsewhere", "text": "Roxy &amp; Elsewhere\n\nRoxy & Elsewhere je koncertní dvojalbum americké rockové skupiny Frank Zappa and the Mothers of Invention, vydané v roce 1974 u DiscReet Records. Album produkoval frontman skupiny Frank Zappa.\n\n"}
{"id": "697859", "url": "https://cs.wikipedia.org/wiki?curid=697859", "title": "Mistrovství světa ve fotbale 1934 (soupisky)", "text": "Mistrovství světa ve fotbale 1934 (soupisky)\n\nSoupisky na Mistrovství světa ve fotbale 1934, které se hrálo v Itálii:\n\nHlavní trenér: Vittorio Pozzo\nHlavní trenér: Karel Petrů\nHlavní trenér: Otto Nerz\nHlavní trenér: Hugo Meisl\nHlavní trenér: Amadeo García\nHlavní trenér: Ödön Nádas\nHlavní trenér: Heini Müller\nHlavní trenér: József Nagy\n\nHlavní trenér: George Kimpton\nHlavní trenér: Bob Glendenning\nHlavní trenér: Felipe Pascucci\nHlavní trenér: Josef Uridil a Costel Rădulescu\nHlavní trenér: James McRea\nHlavní trenér: Luiz Vinhaes\nHlavní trenér: Hector Goetinck\nHlavní trenér: David Gould\n"}
{"id": "697861", "url": "https://cs.wikipedia.org/wiki?curid=697861", "title": "Sůl (kryptografie)", "text": "Sůl (kryptografie)\n\nKryptografická sůl je v šifrování několik náhodných bitů, které slouží jako doplňující vstup při použití jednosměrné funkce, kde umožňuje, aby její výstup měl mnoho možných variant. Používá se typicky pro ukládání zakódovaného tvaru hesel, protože díky této „soli“ bude mít stejné heslo různý zakódovaný tvar a nebude z něj možné získat pomocí slovníkového útoku zpětně původní heslo a nelze použít ani tzv. duhovou tabulku, protože by byla moc velká.\n\nJednosměrná funkce k sobě nemá inverzní funkci, takže zakódujeme-li pomocí ní třeba heslo, získáme číslo, ze kterého nelze původní heslo snadno zpětně odvodit. Typickou jednosměrnou funkcí je kryptografická hašovací funkce (např. MD5, SHA). Když je potřeba uživatele počítače autentizovat, je jím zadané heslo zakódováno stejným algoritmem (stejnou hašovací funkcí) a výsledek je porovnán s uloženým tvarem. V případě shody je zadané heslo správné.\n\nPokud by heslo bylo v počítači uloženo jako prostý text, může ho kdokoliv s administrátorskými právy snadno přečíst a zneužít. Pokud je heslo uloženo jako hash, není přímo čitelné, ale pomocí slovníkového útoku, případně pomocí duhové tabulky lze opět poměrně snadno získat původní heslo i přes to, že pro jeho zakódování byla použita jednosměrná funkce.\n\nSůl umožňuje vytvořit situaci, kdy jeden vstup (např. zmíněné heslo) může mít při použití stejné jednosměrné (hašovací) funkce mnoho různých výstupů (v podstatě tolik, kolik různých kombinací soli můžeme získat). Protože je sůl volena náhodně, budou při opakovaném použití stejné jednosměrné funkce vznikat různé zakódované tvary. Zvolí-li tedy dva uživatelé stejné heslo, bude zakódovaný tvar různý (s pravděpodobností náhodné volby stejné hodnoty soli). Díky tomu nebude možné použít duhovou tabulku, protože by byla kvůli soli příliš velká (každé heslo by v ní muselo mít tolik zakódovaných tvarů, kolik je možností soli).\n\nPokud je sůl do zakódovaného tvaru uložena v otevřené podobě, je stále možné použít slovníkový útok (tato možnost je rutinně používána, například v unixové funkci crypt(3)). Proto je někdy sůl ze zakódovaného tvaru odstraněna, takže při zadání hesla je nutné vyzkoušet všechny možné kombinace soli. To může být časově náročné, avšak případný útočník by musel použít stejnou metodu, což by ho neúměrně zdrželo, takže v tomto případě sůl slovníkový útok prakticky znemožňuje (činí ho velmi obtížným podle počtu možných kombinací soli).\n\nNová sůl je generována náhodně pro každé heslo. Se vstupem se typicky zkombinuje pomocí odvozovací funkce pro klíče ( ). Ve zkratce tato funkce umožní (za pomoci kryptografické hašovací funkce) odvodit šifrovací klíč ze zadaných přihlašovacích údajů uživatele (hesla). Vytvořený klíč je poté určitou metodou přiřazen k danému heslu. Na výsledek je standardně aplikována znovu kryptografická hašovací funkce (např. MD5, SHA) a tím je vytvořená cílová šifra. Zprvu vygenerovaná hodnota soli může být poté k cílovému tvaru šifry přidána (čímž však stále umožňuje útočníkovi použít slovníkový útok), nebo může být zahozena (viz výše). Následně je šifra uložena do databáze.\n\nŠifrovací soli jsou v současnosti široce používány v mnoha moderních počítačových systémech například v Unixových systémech a pro internetovou bezpečnost.\n\nStarší verze Unixu (stejně jako ty nové) užívaly heslový soubor k ukládání hashů a osolených hesel (hesel s předponou dvouznakových náhodných solí). Sůl byla v souboru ukládána také (v obyčejné textové podobě). Tento heslový soubor mohl číst kdokoliv, kdo byl uživatelem systému. Bylo to nezbytné aby mohly uživatelsky privilegované softwarové nástroje najít uživatelská jména a další informace (z toho důvodu bylo a je zabezpečení hesel realizováno pomocí jednosměrných funkcí). Starší implementace Unixu omezovaly heslo na 8 znaků a používaly 12 bitové soli, což umožňovalo 4,096 možných hodnot soli dostatečných pro požadavky úložných databází v 70. letech minulého století.\n\nV současné době se používá tzv. systém stínových hesel ( ) pro omezení přístupu k hashům a solím uvnitř heslového souboru. Sůl je tvořena 8 znaky, hash má 86 znaků a délka hesla není limitována.\n\nDnes je pro webové aplikace běžné ukládání hashových hodnot uživatelova hesla v databázi. Bez kryptografické soli je velice lehké zjistit prolomitelná hesla pomocí zdařilých SQL útoků (SQL injection). Mnoho uživatelů také používá stejné heslo pro různé webové stránky, a proto je užití soli velmi důležitou součástí celkové bezpečnosti webových aplikací.\n\n"}
{"id": "697876", "url": "https://cs.wikipedia.org/wiki?curid=697876", "title": "Crypt (Unix)", "text": "Crypt (Unix)\n\ncrypt je v informatice název unixové knihovní funkce a též název méně používané utility pro příkazový řádek. Aby bylo obě možnosti možné odlišit, je v textu často knihovní funkce označována jako codice_1 a utilita jako codice_2, přičemž číslo vyjadřuje příslušnou sekci standardní manuálové stránky.\n\nKnihovní funkce codice_3 slouží k jednosměrnému zakódování hesla pomocí kryptografické hašovací funkce, které využívá též kryptografickou sůl. Výstupem je textový řetězec určité délky, který obsahuje sůl, identifikaci použitého algoritmu a vlastní hash. Existuje několik variant implementace této funkce. Linuxová knihovna GNU C Library obsahuje funkci, která podporuje od verze 2.7 algoritmy DES, MD5 a SHA.\n\nTradičně je používána modifikovaná forma DES algoritmu. Před zakódováním je heslo oříznuto na osm znaků, jsou odstraněny nejvyšší bity (je použita jen dolní polovina ASCII), čímž vzniká 56bitový DES klíč, který je použit k zakódování vynulovaného bloku, přičemž kódování je se stejným klíčem celkem 25× opakováno. Jako kryptografická sůl je použito 12 bitů, které slouží k variaci DES algoritmu, takže standardní DES implementace nelze použít. Výsledek je převeden do prostého textu pomocí Base64.\n\nPříkaz codice_4 není běžnou součástí linuxových distribucí, protože je použit algoritmus ze šifrovacího stroje Enigma, který je pokládán za kryptograficky slabý a tudíž málo odolný vůči kryptoanalýze.\n\n\n"}
{"id": "697877", "url": "https://cs.wikipedia.org/wiki?curid=697877", "title": "Ramot Remez", "text": "Ramot Remez\n\nRamot Remez (: רמות רמז, doslova \"Remezovy výšiny\", též Ramat Remez, רמת רמז, \"Remezova výšina\") je čtvrť v jihovýchodní části Haify v Izraeli. Nachází se v administrativní oblasti Ramot Neve Ša'anan, v pohoří Karmel.\n\nLeží v nadmořské výšce přes 200 metrů, cca 4 kilometry jihovýchodně od centra dolního města. Na východě s ní sousedí čtvrť Šchunat Ziv, na západě Ramat Almogi, na severozápadě Ramat Sapir, na severu Ramat Chen a na jihu Ramat Alon. Zaujímá severní svahy Karmelu, které se svažují k pobřeží Haifského zálivu, přičemž na východě je ohraničena hlubokým údolím vádí Nachal Ben Dor, k severu vybíhají boční vádí povodí Nachal Giborim. Hlavní dopravní osou je ulice \"dr. Arthur Biram\" a \"Derech Chankin\". Populace je židovská, bez arabského prvku.\n\nJejí výstavba začala v letech 1949–1950, původně pro válečné veterány, pak pro nové přistěhovalce. Společně se sousední čtvrtí Ramat Sapir tvoří statistický distrikt, jehož plocha dosahuje 1,64 kilometru čtverečního. V roce 2008 tu žilo 9 720 lidí (z toho 8 800 Židů). Je pojmenována podle izraelského politika Davida Remeze.\n\n"}
{"id": "697882", "url": "https://cs.wikipedia.org/wiki?curid=697882", "title": "Saskatchewan Highway 155", "text": "Saskatchewan Highway 155\n\nHighway 155 je provinční silnice v kanadské provincii Saskatchewanu. Vede od odbočky ze silnice Highway 55 poblíž Green Lake až do La Loche, kde se stává silnicí Highway 955. Highway 155 je asi 299 km (186 mil) dlouhá.\n\nObce přístupné přímo ze silnice Highway 155 jsou Green Lake, Buffalo Narrows, Landing, Bear Creek a La Loche.\nSilnice Highway 155 také zajišťuje přístup k mnohým rekreačním destinacím.\n\nHighway 155 je napojena na silnici vyšší třídy Highway 55 a dále silnice Highway 165, Highway 965, Highway 908, Highway 925, Highway 909, Highway 956 a Highway 955.\n\n„No. 155 Highway začala být budována roku 1947 jako \"„rozvojová cesta“\".“ \nDosáhla Buffalo Narrows roku 1957, kde byl ale potřeba přívoz k překonání úžiny Kiezie (kanál Kisis).\n\"Nová silnice těsně následuje starou cestu pro vozy vysekanou o sto let dříve pro Společnost Hudsonova zálivu.\" (Star-Phoenix-29.8.1963)\n\nK oficiálnímu otevření silnice Highway 155 z Green Lake do Buffalo Narrows došlo v srpnu 1963 v Green Lake. Stará cesta do La Loche byla přebudována brzy nato a stala se součástí silnice Highway 155.\n"}
{"id": "697883", "url": "https://cs.wikipedia.org/wiki?curid=697883", "title": "Ramat Sapir", "text": "Ramat Sapir\n\nRamat Sapir (: רמת ספיר, doslova \"Sapirova výšina\", též Ramot Sapir, רמות ספיר, \"Sapirovy výšiny\") je čtvrť v jihovýchodní části Haify v Izraeli. Nachází se v administrativní oblasti Ramot Neve Ša'anan, v pohoří Karmel.\n\nLeží v nadmořské výšce přes 200 metrů, cca 3,5 kilometru jihovýchodně od centra dolního města. Na východě s ní sousedí čtvrť Ramat Chen, na západě Ramat Ben Gurion a Romema, na severu Neve Ša'anan a na jihu nezastavěný vrch Giv'at Zemer a dál k jihu čtvrť Ramat Almogi. Zaujímá vyvýšenou sídelní terasu na severních svazích Karmelu, které se svažují k pobřeží Haifského zálivu, přičemž na východě i západě je ohraničena údolími bočních vádí, která pak na severu ústí do mohutného kaňonu Nachal Giborim, v němž ústí Karmelské tunely. Hlavní dopravní osou je ulice \"Derech Chankin\". Populace je židovská, bez arabského prvku.\n\nJejí výstavba začala počátkem 80. let 20. století. Zástavba sestává z veřejně budovaných obytných domů o výšce až osmi podlaží. Rozkládá se na rozloze 0,42 kilometru čtverečního. V roce 2008 zde žilo 2 800 lidí, z toho 2 630 Židů. Společně se sousední čtvrtí Ramot Remez tvoří ještě další statistický distrikt, jehož plocha dosahuje 1,64 kilometru čtverečního. V roce 2008 tu žilo 9 720 lidí (z toho 8 800 Židů). Je pojmenována podle izraelského politika Pinchase Sapira.\n\n"}
{"id": "697885", "url": "https://cs.wikipedia.org/wiki?curid=697885", "title": "Střední vrstva oční koule", "text": "Střední vrstva oční koule\n\nStřední vrstva oční koule (dříve živnatka, latinsky \"Uvea\") je označení pro vnitřní část oka, zahrnující cévnatku (choroideu), duhovku (iris) a řasnaté tělísko (corpus ciliare). Zajišťuje výživu oka. Dochází zde k zánětům tzv. uveitidám.\n"}
{"id": "697886", "url": "https://cs.wikipedia.org/wiki?curid=697886", "title": "Cévnatka", "text": "Cévnatka\n\nCévnatka (\"choroidea\") je jedna z vrstev stěny oční koule obratlovců (a to již např. u mihulí a jiných primitivních obratlovců). Embryonálně vzniká z mezenchymu, který obklopuje vyvíjející se oční pohárek. Anatomicky je to součást živnatky (lat. \"uvea\").\n\nŽivnatka se nachází mezi bělimou a sítnicí a v přední části přechází v řasnaté tělísko. V lidském oku je živnatka plošně největší složkou stěny oční koule, nicméně je velmi tenká (pouhých 0,2–0,4 mm). Je to vrstvička vaziva bohatá na cévy a pigmentové buňky, která se dá rozdělit na tři hlavní podvrstvy. Cévnatka umožňuje vyživování hlubokých vrstev sítnice a také napíná řasnaté tělísko a pomáhá tak udržet klidové zaostření oka na dálku.\n"}
{"id": "697887", "url": "https://cs.wikipedia.org/wiki?curid=697887", "title": "Ramat Chen", "text": "Ramat Chen\n\nRamat Chen (: רמת חן, doslova \"Půvabná výšina\") je čtvrť v jihovýchodní části Haify v Izraeli. Nachází se v administrativní oblasti Ramot Neve Ša'anan, v pohoří Karmel.\n\nLeží v nadmořské výšce přes 200 metrů, cca 3,5 kilometru jihovýchodně od centra dolního města. Na východě s ní sousedí čtvrť Šchunat Ziv a Neve Ša'anan, na západě Ramat Sapir, na severu Jizre'elija a na jihu Ramot Remez. Zaujímá vyvýšenou sídelní terasu na severních svazích Karmelu, které se svažují k pobřeží Haifského zálivu, přičemž na východě i západě je ohraničena údolími bočních vádí, která pak na severu ústí do mohutného kaňonu Nachal Giborim, v němž ústí Karmelské tunely. Hlavní dopravní osou je ulice \"Derech Chankin\". Populace je židovská, bez arabského prvku.\n\nJejí výstavba začala počátkem 21. století. Jako samostatná čtvrť byla evidována roku 2004. Jde o jednu z nejmladších obytných částí Haify. Rozkládá se na rozloze 0,32 kilometru čtverečního. V roce 2008 zde žilo 1 720 lidí, z toho 1 690 Židů.\n\n"}
{"id": "697891", "url": "https://cs.wikipedia.org/wiki?curid=697891", "title": "Řasnaté tělísko", "text": "Řasnaté tělísko\n\nŘasnaté tělísko (\"corpus ciliare\") je část střední vrstvy oční koule, která je uložená těsně za duhovkou. Má tvar mezikruží, do jehož vnitřního okraje je na vláknech závěsného aparátu připevněna oční čočka. Součástí řasnatého tělíska je také ciliární sval (musculus ciliaris), jehož stahy ovládají akomodaci čočky. \n"}
{"id": "697897", "url": "https://cs.wikipedia.org/wiki?curid=697897", "title": "Jizre'elija", "text": "Jizre'elija\n\nJizre'elija (: יזרעאליה) je čtvrť v jihovýchodní části Haify v Izraeli. Nachází se v administrativní oblasti Neve Ša'anan-Jizre'elija, v pohoří Karmel.\n\nLeží v nadmořské výšce přes 150 metrů, cca 3 kilometry jihovýchodně od centra dolního města. Na východě a severu s ní sousedí čtvrť Neve Ša'anan, na jihu Ramat Sapir a Ramat Chen. Zaujímá polohu na svazích údolí vádí Nachal Giborim, v němž ústí Karmelské tunely. Hlavní dopravní osou je ulice \"Derech Simcha Golan\". Populace je židovská, bez arabského prvku.\n\nJejí výstavba začala v polovině 60. let 20. století jako volná součást čtvrti Neve Ša'anan. Rozkládá se na rozloze 0,63 kilometru čtverečního. V roce 2008 zde žilo 10 600 lidí, z toho 8 650 Židů.\n\n"}
{"id": "697902", "url": "https://cs.wikipedia.org/wiki?curid=697902", "title": "Antonín Vojtěch Horák", "text": "Antonín Vojtěch Horák\n\nAntonín Vojtěch Horák (7. července 1875 Praha – 12. března 1910 Bělehrad) byl český hudební skladatel.\n\nVystudoval učitelský ústav v Praze a po jeho absolvování dva roky učil. Současně se vzdělával v hudbě. Klavír studoval u Ondřeje Horníka a ve skladbě byl jeho učitelem Zdeněk Fibich.\n\nOd roku 1901 byl dirigentem divadelního orchestru v Brně a o rok později se stal dirigentem Městského divadla v Plzni. Dva roky řídil orchestr v Osijeku (Chorvatsko). Po návratu do Prahy se stal 1. kapelníkem Smíchovské operety. V prosinci roku 1909 nastoupil jako 1. dirigent opery v Bělehradě, ale hned v lednu vážně onemocněl a záhy zemřel.\n\nVe svých skladbách se zaměřil na zhudebnění vrcholných děl české literatury 19. století.\n\n\n\n"}
{"id": "697904", "url": "https://cs.wikipedia.org/wiki?curid=697904", "title": "Jakov Ignjatović", "text": "Jakov Ignjatović\n\nJakov Ignjatović (v srbské cyrilici Јаков Игњатовић, Szentendre 26. listopadu 1822 – 5. července 1889, Novi Sad) byl srbský spisovatel 19. století. Přestože byl vrstevníkem jiného známého srbského spisovatele – Branko Radičeviće, Ignjatović je již považován za jednoho z prvních realistů.\n\nPocházel ze srbské komunity v centrální oblasti Uher. Vyrůstal v Szentendre, později studoval v Pešti, v čistě maďarském prostředí. Později spolupracoval se Srbskem a stal se také i poslancem Uherského sněmu. Tam ostře kritizoval Rakousko. Během revoluce v roce 1848 bojoval jako husar na maďarské straně.\n\nBěhem svých tvůrčích let přesídlil na jih země, do oblasti která představovala kulturní jádro uherských Srbů. V Novém Sadu spravoval Letopis Matice srbské, ve Sremských Karlovcích pak zastával funkci \"lidového sekretáře\". Právě během této doby sepsal Ignjatović největší díl své tvorby. Čtenáře však nenadchl, kritikové jeho díla odsoudili. Ve svých historických románech, i dílech ze srbského venkova se věnoval sociálním problémům. Ignjatović patřil k autorům, kteří si velmi vážili srbských dějin a proto se věnoval právě tématům historickým (např. román o Đurađu Brankovićovi).\n\n"}
{"id": "697905", "url": "https://cs.wikipedia.org/wiki?curid=697905", "title": "Tel Amal", "text": "Tel Amal\n\nTel Amal (: תל עמל) je čtvrť v jihovýchodní části Haify v Izraeli. Nachází se v administrativní oblasti Neve Ša'anan-Jizre'elija, v pohoří Karmel.\n\nLeží v nadmořské výšce necelých 100 metrů, cca 2,5 kilometru jihovýchodně od centra dolního města. Na jihu s ní sousedí čtvrť Neve Ša'anan, na západě Chalisa, na severu pak centrální část města okolo ulice Kibuc Galujot. Dál k severu už se prostírají průmyslové areály okolo Haifského přístavu. Zaujímá polohu na severním okraji svahů Karmelu. Na západě je tento sídelní svah omezen údolím vádí Nachal Giborim. Hlavní dopravní osou je ulice \"Derech Jad la-Banim\" a \"ha-Giborim\". Populace je židovská, s nevýraznou arabskou menšinou.\n\nPatří k nejstarším sídelním jádrům v této oblasti. Výstavba tu započala ještě před vznikem státu Izrael, tedy před rokem 1948. Rozkládá se na rozloze 0,20 kilometru čtverečního. V roce 2008 zde žilo 3 580 lidí, z toho 2 590 Židů a 190 muslimů.\n\n"}
{"id": "697909", "url": "https://cs.wikipedia.org/wiki?curid=697909", "title": "Chalisa", "text": "Chalisa\n\nChalisa též al-Chalísa (: חליסה, : الحليصة) je čtvrť v jihovýchodní části Haify v Izraeli. Nachází se v administrativní oblasti Neve Ša'anan-Jizre'elija, na okraji pohoří Karmel.\n\nLeží v nadmořské výšce necelých 100 metrů, cca 2 kilometru jihovýchodně od centra dolního města. Na jihu s ní sousedí čtvrť Neve Ša'anan, na západě Nachala, na severu pak centrální část města okolo ulice Kibuc Galujot. Dál k severu už se prostírají průmyslové areály okolo Haifského přístavu. Zaujímá polohu na severním okraji svahů Karmelu. Na západě je tento sídelní svah omezen údolím vádí Nachal Giborim. Hlavní dopravní osou je ulice \"ha-Giborim\". Populace je arabská, s židovskou menšinou.\n\nPatří k nejstarším sídelním jádrům v této oblasti. Přes vádí Nachal Giborim tu vede most Rušmija, postavený roku 1927 za starosty Hasana Bej Šukriho. Betonová konstrukce představovala z inženýrského hlediska jednu z nejmodernějších staveb tohoto typu v tehdejší mandátní Palestině. Jeho oblouk měl rozpětí 30 metrů. Během první arabsko-izraelské války respektive předcházejícího období občanské války v Palestině v roce 1948 zde probíhaly boje mezi Židy a Araby. Později byl poblíž něj zbudován ještě novější Most Gdud 22.\n\n"}
{"id": "697914", "url": "https://cs.wikipedia.org/wiki?curid=697914", "title": "The Goddess - Music for the Ancient of Days", "text": "The Goddess - Music for the Ancient of Days\n\nThe Goddess – Music for the Ancient of Days je studiové album amerického avantgardního hudebníka Johna Zorna, vydané v červnu roku 2010 u Tzadik Records. Album produkoval John Zorn.\n\nVšechny skladby napsal John Zorn.\n"}
{"id": "697918", "url": "https://cs.wikipedia.org/wiki?curid=697918", "title": "Výnosnost celkových aktiv", "text": "Výnosnost celkových aktiv\n\nVýnosnost celkových aktiv je taktéž zvaná \"rentabilitou aktiv\" (ROA – return on assets). Ukazatel rentability aktiv ukazuje jak umí společnost generovat zisk ze svých aktiv. Ve vzorci je na straně čitatele zisk (výsledek hospodaření) a ten může být proměnný. Jeho proměnlivost je dána formou uvedení zisku. Ten může být uveden před zdaněním (EBIT – earning before interests and taxes) nebo po zdanění (EAT – earning after taxis). Tento ukazatel patří do rodiny poměrových ukazatelů a spolu s ukazateli rentability vlastního kapitálu (ROE – return on equity), rentability investic (ROI – return on investment) a rentability tržeb (ROS – return on sales) mohou pomoci s rychlým hodnocením fungování firmy z pohledu vlastníka.\n\nVýpočet ukazatele rentability aktiv (ROA) = (výsledek hospodaření/celková aktiva)\n\n\n"}
{"id": "697919", "url": "https://cs.wikipedia.org/wiki?curid=697919", "title": "Neve Josef", "text": "Neve Josef\n\nNeve Josef (: נוה יוסף, doslova \"Josefova oáza\") je čtvrť v jihovýchodní části Haify v Izraeli. Nachází se v administrativní oblasti Neve Ša'anan-Jizre'elija, na okraji pohoří Karmel.\n\nLeží v nadmořské výšce do 150 metrů, cca 3 kilometry jihovýchodně od centra dolního města. Na jihu a jihozápadě s ní sousedí čtvrť Neve Ša'anan, na západě Tel Amal, na severu Neve Paz. Dál k severu už se prostírají průmyslové areály okolo Haifského přístavu. Zaujímá polohu na severním okraji svahů Karmelu. Hlavní dopravní osou je ulice \"Derech Jad la-Banim\" a \"ha-Chašmal\". Zpod masivu Karmel zde vyúsťují Karmelské tunely. Populace je židovská, s nevýraznou arabskou menšinou.\n\nByla založena v roce 1949. Osídlili ji veteráni Židovské brigády. Další bytové soubory tu vyrostly na přelomu 70. a 80. let 20. století. Rozkládá se na rozloze 0,53 kilometru čtverečního. V roce 2008 zde žilo 4 440 lidí, z toho 4 050 Židů. Další statistický okrsek Neve Josef má plochu 0,29 kilometru čtverečního a nemá trvalou populaci.\n\n"}
{"id": "697921", "url": "https://cs.wikipedia.org/wiki?curid=697921", "title": "Fotografický obzor", "text": "Fotografický obzor\n\nFotografický obzor byl český časopis zaměřený na fotografickou tvorbu, který vycházel mezi roky 1893 a 1944. Vydavatelem byl Klub fotografů amatérů, od 1902 Český klub fotografů amatérů, po roce 1930 Svaz českých klubů fotografů amatérů se sídlem v Praze.\n\nPrvní číslo vyšlo 10. ledna 1893. Od roku 1923 se z běžného klubovního zpravodaje stal časopis s bohatou obrazovou přílohou, která byla tištěna proslulým hlubotiskem firmy Václav Neubert a synové v Praze na Smíchově. V roce 1930 došlo ke sloučení s časopisem Rozhledy fotografa amatéra a Fotografický obzor se stal orgánem Svazu českých klubů fotografů amatérů. \n\nNejprogresivnější bylo období mezi roky 1940–1941, kdy se ve vedení FO objevili mj. Jaromír Funke, Josef Ehm nebo Eugen Wiškovský. Po jejich odchodu se časopis zaměřil na tzv. vlasteneckou fotografii. Historie časopisu se uzavřela v září 1944, kdy byl zastaven. K poválečné obnově Fotografického obzoru už nedošlo.\n\n"}
{"id": "697924", "url": "https://cs.wikipedia.org/wiki?curid=697924", "title": "Neve Paz", "text": "Neve Paz\n\nNeve Paz (: נוה פז) je čtvrť v jihovýchodní části Haify v Izraeli. Nachází se v administrativní oblasti Neve Ša'anan-Jizre'elija, na okraji pohoří Karmel.\n\nLeží v nadmořské výšce okolo 50 metrů, cca 3 kilometry jihovýchodně od centra dolního města. Na severu s ní sousedí průmyslové areály okolo Haifského přístavu, na jihu čtvrť Neve Josef. Zaujímá polohu na severním úpatí svahů Karmelu. Hlavní dopravní osou je ulice \"ha-Chašmal\" a dálnice číslo 4 (\"Derech Jisra'el Bar Jehuda\"). Dále k jihovýchodu zpod masivu Karmel vyúsťují Karmelské tunely. Populace je židovská, s nevýraznou arabskou menšinou.\n\nVýstavba tu začala počátkem 70. let 20. století. Rozkládá se na rozloze 0,54 kilometru čtverečního. V roce 2008 zde žilo 4 990 lidí, z toho 4 000 Židů, 310 muslimů a 60 arabských křesťanů.\n\n"}
{"id": "697925", "url": "https://cs.wikipedia.org/wiki?curid=697925", "title": "Oksa Pollocková", "text": "Oksa Pollocková\n\nOksa Pollocková je hlavní hrdinka stejnojmenné knižní série žánru fantasy francouzských autorek Anne Plichotové a Cendrine Wolfové.Okse je 13 let.po uspěchaném stěhování do Londýna z Paříže se Okse objevuje na břiše znamení.To ji určilo Vyvolenou.Oksa začíná ovládat své schopnosti.Kniha, již autorky vydaly původně samonákladem, se dočkala obrovského úspěchu u čtenářů, kteří ji sami doporučili k vydání francouzskému nakladatelství Editions XO. První díl vyvolal rozruch ve Francii a Německu a série nyní vychází v překladu do celkem čtyřiadvaceti jazyků.\nV České republice vyšly v roce 2011 v Nakladatelství JOTA první dva díly série – Oksa Pollocková: Vyvolená a Oksa Pollocková: Les zbloudilých, v roce 2012 následoval třetí díl s názvem Oksa Pollocková: Srdce dvou světů.\n\nOksa Pollocková je obyčejná třináctiletá holka žijící v Paříži se svými rodiči. Kromě občasné zbrklosti, kterou jí neustále vyčítá nejlepší kamarád Gusta, se nijak zvlášť neliší od ostatních kamarádů. Jednoho dne se ale všechno změní. Nedlouho po uspěchaném stěhování do Londýna a návštěvě nové školy najde na svém břiše podivné znamení. Od té chvíle je celý její život vzhůru nohama. Oksa, která si vždy přála být neohroženou nindžou, objevuje svoje nadpřirozené schopnosti. Ovládáním ohně a levitací to ovšem vůbec nekončí…\n\nDívka se svěří se svým trápením výstřední Dragomíře, své babičce a důvěrné kamarádce. Následně se dozvídá opravdový příběh své rodiny: Dragomíra je ve skutečnosti dcera královny Malorany, vládkyně Edéfie, neviditelné země ukryté někde na Zemi; a zároveň dědička trůnu po své matce. Vládnutí se však nikdy nedočkala, neboť před mnoha lety z Edéfie uprchla během Velkého Chaosu, který tam nastal kvůli jejímu příteli Ociusovi, jenž se pokoušel ovládnout nejen Edéfii, ale i celou Zemi. Dragomíra Okse také prozradí, že ji znamení označilo jako nástupnici trůnu. Kromě Oksiny matky Marie je celá široká rodina součástí skupiny Prchlíků, kteří jsou od těch dob rozptýlení po světě Zvnějšku. Oksa objevuje neuvěřitelný svět magických stvoření, která jsou ukryta v Dragomířině přísně tajném ateliéru.\n\nPrávě matčina nevědomost Oksu donutí k radikálnímu řešení napjaté situace. U společné večeře předvede několik svých kouzel, mnohaleté tajemství je prozrazeno a osud rodiny v ohrožení. Leomido (Dragomířin bratr) spolu s Dragomírou začínají Oksu učit ovládat Granulkomet. Oksa s rodinou také zjistí, že i její učitel matematiky a fyziky McGraw je z Edéfie a že je synem Ocia.\n\nO jarních prázdninách, které Oksa s Gustou tráví v Leomidově sídle, kde se Oksa dál cvičí, je napadne profesor Orthon McGraw a Gustu pokoušou Netopýry, bytosti stvořené Ociem. Gusta však není jediný, komu Orthon něco udělá. Dalším člověkem v ohrožení je Marie, Oksina matka. Málem zemře kvůli mýdlu, které Oksa dostala od Zoe, o níž se mimochodem později dozvíme, že má také kouzelné schopnosti a že žije u Orthona McGrawa.\n\nŽivot Oksy, Vyvolené a budoucí královny Edéfie, nabírá nové nečekané obrátky. Přestože Vílí muž definitivně zatočil s úhlavním nepřítelem všech Prchlíků, Orthonem McGrawem, Zlo se jen tak nevzdá. Okse a jejím blízkým do života zasáhne nečekaná událost: Gusta jednoho rána zmizí! Prchlíci brzy pochopí, že to nebude jen tak. Oksa nachází v Gustově mobilním telefonu fotografii, kterou pořídil těsně předtím, než ho do sebe vtáhl zakletý obraz, v němž je uvězněna Zoeina babička Vzpomněnka, která před nedávnem tragicky zemřela.\n\nCelá situace se komplikuje a Prchlíci nakonec musí vytvořit skupinu, která se vydá do zakletého obrazu, aby vysvobodila Gustu i Zoeinu babičku. A Oksa u toho nemůže chybět. Projít všemi zkouškami, porazit Zloduchy a osvobodit přátele nebude jednoduchý úkol a dobrodružství se neobejde bez ztrát. A k tomu Oksa zjišťuje že ji Tugdual chce poplést hlavu, Co jsi ma o tom všem myslet? To nikdo neví.\n\nZemětřesení, výbuchy sopek, přívalové deště. Země puká ze všech stran. Oksa a rodina Pollockových prchají z Londýna zaplaveného rozbouřenými vodami Temže, aby našli Bránu do Edéfie, magické země svých předků. Je to jediná šance, jak nastolit rovnováhu světa. Okse, Kouzelnosti Mladší, začíná nebezpečné pátrání, při němž je nucena spojit se s Felony, nepřáteli na život a na smrt, kteří jen čekají na první Oksinu chybu, aby ji mohli zradit. Oksa má však kolem sebe dobré lidi: úžasnou babičku Dragomíru, tatínka Pavla, jenž se ve vzteku proměňuje v draka, dva kluky, Gustu a Tugduala, kteří soupeří o její srdce, a samozřejmě věrné Foldingoty, Nešiku, Luštěnky a všechny ostatní podivuhodné bytosti. Po tisíci různých nástrah a zvratů se Oksa dostane k tajnému vstupu do Edéfie. Ale aby ho překročila, musí zaplatit strašlivou cenu. A odvážit se do neznáma, které se nachází na opačné straně Brány.\n\nV knize vystupuje množství postav, obyčejných i nadpřirozených – od domácích služebníčků Foldingotů po zákeřnou potvoru Abominu.\n\nTřináctiletá Oksa, neposedná milovnice jízdy na kolečkových bruslích, se s rodiči a babičkou přestěhovala z Paříže do Londýna. Do školy Svatého Proxima s ní nastupuje i její nejlepší kamarád Gusta, krasavec, po kterém holky šílí. A právě Gusta ji zná jako nikdo jiný. Ví, že většinou jedná a až pak myslí, že se bezhlavě vrhá do nebezpečí a že jí to – k jejímu vlastnímu překvapení – většinou prochází bez vážnějších důsledků. A především ví moc dobře, že pod fasádou tvrďačky, která má vždycky poslední slovo, se skrývá citlivá holka milující své kamarády a vřelé rodinné zázemí.\n\nI když je třináctiletý Gusta typ kluka, za kterým se otočí každá spolužačka, vůbec si nevěří. Je jedině rád, pokud se nemusí nijak projevovat – většinou mlčí a ostýchavě se usmívá. Na rozdíl od Oksy přemýšlí před tím, než jedná, a často tak vytahuje Oksu z problémů, do nichž se dostává svou zbrklostí. Tedy ve zkratce – ideální kamarád a opora v nesnázích.\n\nOksina nevšední babička Dragomíra je ztělesněním výstřední elegance a i přes svou občas nevypočitatelnou a podivínskou povahu je to právě ona, kdo rodinu Pollockových sjednocuje. Oksa ví, že se jí může svěřit s jakoukoli potíží. Dragomíra má jedinou vadu – často odmítá vidět v lidech to špatné, což se ve světě magického boje o moc nemusí vyplácet.\n\nOksa Pollocková, hrdinka pětidílné knižní série, je dílem dvou francouzských autorek, Anne Plichotové a Cendrine Wolfové. Jejich společnou vášní jsou knihy a imaginární svět. Cendrine Wolfová však prozrazuje, že Oksa je do jisté míry projekcí jejích vlastních pocitů z dětství i způsobu, jakým jako malá nazírala na svět.\n\nNarodila se ve francouzském Dijonu a po studiích čínského jazyka a kulturologie odjela do Koreje a Číny učila čínštinu, pracovala jako zdravotní asistentka a nakonec se jí zalíbilo povolání knihovnice. Miluje svou práci, americkou a anglickou literaturu, strašidelné romány a životní příběhy lidí kolem sebe. Žije ve Štrasburku se svou dospívající dcerou.\nNarodila se ve francouzském Colmaru, vystudovala sport a tělovýchovu a jako sociální poradkyně se věnovala lidem v obtížné životní situaci. Stejně jako Oksa je spontánní a nespoutaná. Ilustruje knížky pro děti, miluje rychlost v jakékoli podobě, žánr fantasy a kreslení. Žije ve Štrasburku a pracuje v místní knihovně.\n\nPrvní vydání knihy vlastním nákladem mělo takový úspěch, že se titul brzy začal šířit po celém světě. Po oficiálním vydání první části série ve Francii se Oksa Pollocková objevila mezi pěti nejprodávanějšími knihami. Celkový francouzský náklad prvních dvou dílů činil 101 000 výtisků. V roce 2011 vyšel první díl série např. v Itálii, Španělsku, Japonsku, Koreji, Polsku, Brazílii, Portugalsku, Turecku, Švédku, Rusku, Chorvatsku nebo na Slovensku.\n\nPodle informací od francouzského vydavatele knižní série Editions XO byla práva na filmové zpracování knihy prodána společnosti SND, která se podílela na produkci filmové ságy Stmívání nebo filmu Underworld 3.\n\n"}
{"id": "697927", "url": "https://cs.wikipedia.org/wiki?curid=697927", "title": "Puebla del Maestre", "text": "Puebla del Maestre\n\nPuebla del Maestre je španělská obec situovaná v provincii Badajoz (autonomní společenství Extremadura).\n\nObec je vzdálena 26 km od města Llereny, 121 km od Méridy a 133 km od města Badajoz. Patří do okresu Campiña Sur a soudního okresu Llerena.\n\nV roce 1834 se obec stává součástí soudního okresu Fuente de Cantos. V roce 1842 čítala obec 290 usedlostí a 1154 obyvatel.\n"}
{"id": "697939", "url": "https://cs.wikipedia.org/wiki?curid=697939", "title": "Stanislav Kocourek", "text": "Stanislav Kocourek\n\nStanislav Kocourek (12. června 1921, Zlín – 14. září 1992) byl český fotbalový obránce, reprezentant Československa. Jeho syn Stanislav Kocourek hrál také za Slavii a je fotbalovým trenérem.\n\nByl malé postavy a připomínal spíše vzpěrače než fotbalistu. Byl však velice rychlý a měl bleskové reakce. V lize odehrál 228 utkání a dal 2 góly. Hrál za Baťu Zlín (1941–1946) a Slavii Praha (1946–1956), s níž získal jeden titul mistra republiky (1947). Za československou reprezentaci odehrál v letech 1946–1949 dvanáct zápasů. Debutoval proti Jugoslávii a končil proti Bulharsku. Třikrát startoval v reprezentačním B-mužstvu.\n\n"}
{"id": "697945", "url": "https://cs.wikipedia.org/wiki?curid=697945", "title": "Miroslav Pohuněk", "text": "Miroslav Pohuněk\n\nMiroslav Pohuněk (* 23. února 1934) je bývalý český fotbalista, obránce, reprezentant Československa.\n\nV lize odehrál 188 utkání a dal 6 gólů. Hrál za Spartu Praha (1953–1954) a Bohemians Praha (1958–1968). Se Spartou získal titul mistra republiky (1954). Za československou reprezentaci odehrál v roce 1964 jeden zápas (přátelské utkání s Polskem), dvakrát startoval v reprezentačním B-mužstvu a dvakrát v olympijském výběru.\n\n\n"}
{"id": "697948", "url": "https://cs.wikipedia.org/wiki?curid=697948", "title": "Roman Sedláček", "text": "Roman Sedláček\n\nRoman Sedláček (* 12. února 1963) je bývalý český fotbalista, útočník, reprezentant Československa.\n\nZa československou reprezentaci odehrál v letech 1990–1991 pět zápasů, dvakrát startoval v olympijském výběru. V lize odehrál 154 utkání a dal 25 gólů. Hrál za TJ Vítkovice (1984–1986), Sigmu Olomouc (1987–1991), Hansu Rostock (1991–1994), FK Jablonec (1994–1995), FC Svit Zlín (1995–1996) a 1. HFK Olomouc. S Vítkovicemi získal roku 1986 historický titul mistra republiky, jediný v historii klubu. Dvakrát startoval v evropských pohárech.\n\nV současné době trénuje 1. HFK Olomouc v Moravskoslezské lize.\n\n\n"}
{"id": "697950", "url": "https://cs.wikipedia.org/wiki?curid=697950", "title": "Strictly Genteel", "text": "Strictly Genteel\n\nStrictly Genteel je kompilační album amerického multi-instrumentalisty Franka Zappy, vydané v roce 1997. Album bylo nahrané v letech 1966, tedy od vydání jeho prvního alba Freak Out!, do roku 1992, tedy rok před jeho smrtí.\n"}
{"id": "697954", "url": "https://cs.wikipedia.org/wiki?curid=697954", "title": "Srbská realistická literatura", "text": "Srbská realistická literatura\n\nRealistický proud v srbské literatuře převážil v 2. polovině 19. století (od 60. let 19. století až do první dekády století dvacátého). Generace, která se začala profilovat v realistickém duchu, byla z části ještě také romantická (např. s Brankem Radičevićem). Ve srovnání s evropskou literaturou přišla ovšem do Srbska realistická vlna později.\n\nOsobnosti, kterými byli například Jakov Ignjatović, Stefan Mitrov Ljubiša, či Milovan Glišić se začali věnovat zcela jiné tvorbě a jiným tématům, než jejich předchůdci. Stali se průkopníky srbského realismu. Světlo světa spatřily různé romány, věnující se osudům obyčejného člověka, a to jak z tehdejší doby, tak i např. v různých historických obdobích. Za první realistické dílo srbských autorů se považuje Ignjatovićův \"Milan Narandžić\". Realistická generace byla tedy všestranně orientovaná. Kromě zaměření na zahraničí, převážně tedy Rusko a západní Evropu, vznikaly romány a další díla věnující se také domácímu životu, a to jak ve městech, tak i na venkově. Překládala se zahraniční díla (například Gogol, Černyševskij, Saltykov-Ščedrin, Turgeněv, Gončarov, L. N. Tolstoj aj.). Je tedy jasný dominantní vliv ruský, a naopak ustupoval vliv německý. Mezi realistické spisovatele, kteří se věnovali venkovu, patřil například Borisav Stanković (konkrétně jižnímu Srbsku). To stálo stranou zájmu většiny státu a jednalo se o region, kde se uchovaly mnohé původní zvyky. O zvycích z takových oblastí, ale i dalších (například Hercegoviny, nebo Dalmácie psali ale i další, například Svetozar Ćorović, či Branislav Nušić.\n\nZatímco v západní Evropě bylo nastoleno téma zprůmyslnění společnosti a vztah tohoto procesu k člověku (což vedlo později k vzniku řady socialistických hnutí), v Srbsku, kde tento proces teprve začínal – a to ještě velmi pomalu – se nemohl stát předmětem zájmu. Kritika se proto zaměřila na vztahy mezi lidmi jako takovými. Realističtí tvůrci toto ukázali nepřímo, prostřednictvím důsledné a detailní dokumentace a zachycením některých „extrémů“ z venkovského života. Ukázka řady sedláků, jako omezeně myslících lidí v zapadlých vesnicích, byla ve své době přijímána jen stěží. Konzervativní srbské prostředí útokům na zavedené zvyklosti příliš nepřálo. Realističtí tvůrci si proto přáli nezacházet příliš daleko.\n\nAby byla atmosféra dokonalá a protože otázka podoby jazyka již byla v podstatě uzavřena (Srbsko definitivně přijalo Vukovu reformu jazyka v roce 1868), autoři se ve svých dílech nebáli používat slang, stejně jako početné dialekty.\n\nJiž na konci 50. let 19. století sepsal Jakov Ignjatović teoretický článek Pohled na literaturu (předreformní srbštinou \"Pogled na knjiženstvo\"). Tam přiznal, že Milovan Vidaković je zatím jediný člověk, který obohatil domácí tvorbu o román a prokázal své odhodlání přiklonit se k realistickému směru jako takovému.\n\nAktivní však nebyli pouze Srbové v Uhrách, jako tomu bylo dříve, ale díky zvýšení úrovně vzdělanosti i v samotném Srbsku. První generace sice byla částečně z Uher, doplňovaly ji ale osobnosti z oblastí osvobozeného Srbska, kde již od počátku století existovala tzv. Velika škola, tedy předchůdkyně Bělehradské univerzity. Vzdělaní spisovatelé již dokázali tvořit kvalitní díla a ve městech žili vzdělaní lidé, kteří si je mohli přečíst. S otázkou zvýšení míry gramotnosti v zemi se ale kromě Srbska potýkaly všechny ostatní země, které získaly nezávislost na Osmanské říši; např. také i Bulharsko.\nV 70. letech 19. století začalo být jasné, že realismus převládl, a postupně začal se obohacovat o nové směry, například sociální kritiku, která se objevila o desetiletí později. Významnou osobností, která nastolila téma sociálního románu, se stal Svetozar Marković, který byl v dobách socialistické Jugoslávie zhodnocen velmi pozitivně. Kromě obecné kritiky ale šel také dál – a postupně přistoupil myšlence svázat politická témata s literární činností tak, jak činili marxisté. S tématy osvobození prostého lidu a revolučním nábojem se ztotožnil také i Ljuben Karavelov, bulharský realistický spisovatel.\n\nKe konci století se doslova „roztrhl pytel“ s novými autory, kteří byli ze Srbska a kteří dále rozšiřovali možnosti domácí tvorby. Objevil se psychologický román (s kterým přišel Svetolik Ranković), Stevan Sremac se zapsal do dějin národní literatury jako autor řady povídek, týkajících se různých oblastí země. V trendu „popularizace“ různých koutů Srby osídlených krajů pokračoval také Simo Matavulj, který procestoval nemalý kus světa a psal o životě lidí v Dalmácii a dalších oblastech.\n\nV roce 1896 dokončil Janko Veselinović třídílný historický román Hajduk Stanko o událostech z prvního srbského povstání. Autor velmi vysoko hodnotí hrdinství bojovníků proti Turkům.\n\nRealismus nastolil prózu jako hlavní podobu literární tvorby. To však neznamenalo, že by se na poezii, či na divadelní hry zcela zapomnělo. Představitelem srbské prozaistické realistické tvorby se stal Vojislav Ilić, básník kritizující řadu společenských poměrů, a také ten, který se stal později vzorem pro řadu tvůrců počátku 20. století. V oblasti dramatické (které se v druhé polovině 19. století dařilo) pronikl do popředí Branislav Nušić, povoláním diplomat. Hry Milovana Glišiće – \"Dva Cvanciga\" a \"Podvala\" se staly velmi známými a dodnes tvoří základ klasické srbské divadelní komedie.\n\nK úspěchu sociální „struny“ realistické tvorby přispěl také i Petar Kočić, bosenský Srb z Banja Luky a ve své době velmi populární politik v tehdejší Rakouskem okupované Bosně. Přestože sepsal řadu básní pouze s přírodní tematikou, v řadě svých her (např. Jazavac pred sudom) ostře napadl cizí správu, která s domácími přisluhovači okrádá prostého sedláka.\n\n"}
{"id": "697957", "url": "https://cs.wikipedia.org/wiki?curid=697957", "title": "A Token of My Extreme", "text": "A Token of My Extreme\n\n„A Token of My Extreme“ je úvodní skladba z konceptuálního alba amerického rockového kytaristy a zpěváka Franka Zappy \"Joe's Garage Part II\" z roku 1979. Skladbu napsal Frank Zappa.\n"}
{"id": "697965", "url": "https://cs.wikipedia.org/wiki?curid=697965", "title": "Gardnerova zátoka", "text": "Gardnerova zátoka\n\nGardnerova zátoka je částí zálivu Possession v místě, kde se nachází město Everett v americkém státě Washington. Do zátoky se vlévá řeka Snohomish. Jméno ji dal George Vancouver, po svém bývalém veliteli, Alanu Gardnerovi. Původně ho zamýšlel pro celý Saratožský průliv, ale časem byla takto nazvána pouze tato zátoka.\n"}
{"id": "697966", "url": "https://cs.wikipedia.org/wiki?curid=697966", "title": "Třída Tokdo", "text": "Třída Tokdo\n\nTřída Tokdo je třída vrtulníkových výsadkových lodí námořnictva Korejské republiky. Plavidla mohou provádět rychlé výsadky za horizont s pomocí vrtulníků a vznášedel, účastnit se humanitárních misí či velet bojovým svazům. V aktivní službě je zatím první z plánovaných čtyř jednotek. Jsou to vůbec největší válečné lodě jihokorejského námořnictva.\n\nCelkem je plánována stavba čtyř jednotek této třídy. Prototypovou jednotku \"Tokdo\" postavila loděnice Hanjin Heavy Industries & Construction v Pusanu. \"Tokdo\" byla do služby zařazena v červenci 2007. Kýl druhé jednotky byl založen 28. dubna 2017.\n\nJednotky třídy \"Tokdo\":\n\nPlavidlo této třídy může nést až 15 vrtulníků (nyní Seahawk, probíhá vývoj speciální verze domácího typu KAI KUH-1 Surion), 700 vojáků námořní pěchoty, 10 obrněných vozidel, 200 dalších vozidel a dvě výsadková vznášedla třídy \"LSF-II\". Obrannou výzbroj tvoří dva kanónové systémy Goalkeeper CIWS a jeden raketový systém RAM. Pohonný systém tvoří čtyři diesely SEMT Pielstick 16 PC2.5 STC. Nejvyšší rychlost dosahuje 23 uzlů.\n\nVýzbroj druhé jednotky \"Marado\" posílí domácí protiletadlový raketový komplet K-SAAM.\n"}
{"id": "697969", "url": "https://cs.wikipedia.org/wiki?curid=697969", "title": "Susanina zátoka", "text": "Susanina zátoka\n\nSusanina zátoka je záliv, který je částí Pugetova zálivu v americkém státě Washington. Na západě ji ohraničuje Caamañův ostrov, na východě pevnina, odkud se do ní vlévá řeka Stillaguamish. Na jihu ji se zbytkem Pugetova zálivu spojují záliv Possession a Saratožský průliv, zatímco na severu se nachází bažinatá úžina, spojující zátoku se Skagitským zálivem. \n\nNa přelomu května a června 1792 objevila zátoku expedice George Vancouvera, která ji dala jméno po Lady Susan, ženě bývalého Vancouverova velitele, Alana Gardnera. Většinu zátoky ale prozkoumaly lodě pod velením Vancouverova důstojníka, Josepha Whidbeyho. \n"}
{"id": "697971", "url": "https://cs.wikipedia.org/wiki?curid=697971", "title": "Fidalgův ostrov", "text": "Fidalgův ostrov\n\nFidalgův ostrov se nachází v okrese Skagit v americkém státě Washington, asi 126 km severně od města Seattle. Na východě ho od pevniny odděluje Swinomišský kanál, na jihu od Whidbeyho ostrova Klamný průliv. Své jméno nese po španělském průzkumníkovi a kartografovi Salvadoru Fidalgovi, který jej objevil v roce 1790.\n\nNejvětší město na ostrově je Anacortes s populací 14 557 v roce 2000. Celková populace ostrova byla v roce 2000 20 700 obyvatel. Ostrov je spojen několika trajekty se Sidney v Kanadě a s několika přístavy v souostroví svatého Jana.\n\nFidalgův ostrov má rozlohu 106,684 km² a nachází se na něm několik významných jezer, např. Píšťalové jezero.\n\nFidalgův ostrov původně obývali Samišové a Swinomišové.\n\nSvé jméno nese po španělském kartografovi a objeviteli Salvadoru Fidalgovi, který jej objevil v roce 1790 s flotilou Francisca de Elizy. Později zjistil Charles Wilkes, že se jedná o ostrov, což, díky jeho blízkosti k pevnině, není tak lehké poznat. Pojmenoval ho po veliteli Oliveru Perrym, který vyhrál bitvu o Erijské jezero v Britsko-americké válce, nejvyšší horu ostrova pak pojmenoval Mount Erie. Když Henry Kellett v roce 1847 přeuspořádal britské mapy, přejmenoval ostrov na Fidalgův. Hora Mount Erie ale o své jméno nepřišla.\n\nOsazení ostrova dosáhlo vrcholu v padesátých letech předminulého století kvůli zlaté horečce ve Fraserově kaňonu a na konci devatenáctého století kvůli spekulacím, že by se ostrov mohl stát západním koncem železnice Northern Pacific Railroad. Nyní je oblast důležitým rybářským a dřevařským centrem.\n\nV roce 1924 spojil Fidalgův ostrov s Whidbeyho ostrovem trajekt, který ale v roce 1935 nahradil most Deception Pass Bridge. Dnes se na ostrově nachází hlavní trajektový terminál, kde zastavují trajekty na trasách mezi souostrovím svatého Jana a pevninou.\n"}
{"id": "697972", "url": "https://cs.wikipedia.org/wiki?curid=697972", "title": "Pavla Forest", "text": "Pavla Forest\n\nPavla Forest, vlastním jménem Pavla Forstová (* 28. února 1962 ve Strakonicích) je česká zpěvačka, skladatelka, textařka, zakladatelka a ředitelka RockOpery Praha, hlasová pedagožka, architektka a publicistka.\n\nZpěvu se věnuje již od svých čtyř let, začala jako sólistka dětského pěveckého sboru v Klatovech. Zde studovala na 4. ZDŠ, LŠU a gymnáziu. Umisťuje na předních místech v republice v řadě pěveckých a recitačních soutěží. Od roku 1981 studuje a následně v r. 1987 úspěšně absolvuje Fakultu architektury ČVUT v Praze (obory akustika, scénografie, koncertní síně) a získává titul Ing. arch. Na konzervatoři Jaroslava Ježka vystudovala zpěv u prof. M. Bartošové, na Pražské státní konzervatoři u prof. N. Urbánkové, L. Nopové a J. Bernardové.\n\nMá za sebou přes 30 let interpretační a skladatelské praxe v řadě žánrů od rocku přes jazz, alternativu až po klasickou hudbu, ale i disco a dance music. Prošla mnohými rockovými a jazzovými uskupeními (FYSIO, TOČR, Orchestr Čs. televize, KING SIZE international rock band). Dále spolupracovala s „experimentálním studiem Českého rozhlasu v Praze“, pro ČT nazpívala hlavní roli v muzikálu „Zvonokosy“ Jindřicha Brabce. Na mezinárodní úrovni navázala spolupráci s Kaminski production či Michael Jackson production.\n\nV roce 1990 získala druhé místo v národní interpretační soutěži „Děčínská Kotva“ a o rok později druhé místo ve stejnojmenné skladatelské soutěži. V roce 1992 se stala laureátem ceny Pabla Cassalse – Barcelona za písňový cyklus „Requiem“ (skladba a interpretace).\n\nZaložila spolu s Milanem Steigerwaldem Agenturu Příkrý les pro agenturní a koncertní činnost, produkci a později i vydávání vlastních a spřátelených projektů alternativní, rockové a klasické hudby (1993).\n\nAbsolvovala několik studijních a pracovních zahraničních pobytů (Anglie – University of Guildford, Francie – Bretagne - Quimper, USA – New York City, Německo - Westerland – Sylt). V roce 1994 se začala věnovat rockové pedagogice („Come to Jam“ v pražských Stodůlkách, v současnosti Mezinárodní konzervatoř Praha - vedoucí oddělení rockové opery, jehož je zakladatelkou a autorkou pedagogické koncepce).\n\nJe ředitelkou a producentkou RockOpery Praha, prvního rockového hudebního divadla v Česku. RockOpera Praha uvádí opery Oidipus Tyranus, 7 proti Thébám, Antigona, Romeo & Julie, Faust, Anna Karenina a Bardo Thödol, ke kterým napsala texty písní a libreta. Ztvárňuje v nich také řadu vedlejších zpívaných rolí a v Anně Karenině též roli titulní. V roce 2015 založila neziskovou organizaci RockOpera, z.s., která se věnuje podpoře kultury především ve směru k divadlu RockOpera Praha.\n\n\n\n"}
{"id": "697973", "url": "https://cs.wikipedia.org/wiki?curid=697973", "title": "František Knebort", "text": "František Knebort\n\nFrantišek Knebort (* 19. ledna 1944 Praha) je bývalý český fotbalista, útočník a záložník, reprezentant Československa, držitel stříbrné medaile z olympijských her roku 1964 v Tokiu.\n\nZa československou reprezentaci odehrál roku 1965 dva zápasy, v nichž vstřelil 3 góly (2 Turecku, 1 Rumunsku, oba v neúspěšné kvalifikaci mistrovství světa 1966, což zřejmě ovlivnilo i Knebortovu reprezentační kariéru). Za olympijský výběr odehrál 7 zápasů (1 gól). V československé lize odehrál 249 utkání a dal 77 gólů. Hrál za Bohemians (1961-1963, 1963-1965, 1973-1975), Duklu Praha (1963-1964, 1965-1969), Slavii Praha (1969-1971), SU Teplice (1971-1972). Se Duklou získal roku 1966 titul mistra republiky a dvakrát Československý pohár (1965, 1966). V Poháru mistrů evropských zemí nastoupil v 1 utkání, v Poháru vítězů nastoupil ve 4 utkáních a dal 2 góly a v Poháru UEFA nastoupil v 1 utkání.\n\n\n"}
{"id": "697979", "url": "https://cs.wikipedia.org/wiki?curid=697979", "title": "Boj za srbský jazyk i pravopis", "text": "Boj za srbský jazyk i pravopis\n\nBoj za srbský jazyk i pravopis (srbsky Rat za srpski jezik i pravopis, v cyrilici Рат за српски језик и правопис) je polemický spis Đura Daničiće o celkové délce 63 stran, který vyšel v roce 1847 v Budíně.\n\nJednalo se o obranu reformy srbského jazyka v podobě, kterou navrhl Vuk Karadžić. Daničić (který se zde poprvé podepsal tímto pseudonymem) se rozhodl pokračovat v „boji“ proti všem odpůrcům nové podoby jazyka, kterých nebylo málo. Bránil v něm nejen Vukovu reformu, ale také jeho práci v oblasti sběru lidového folklóru.\n\n"}
{"id": "697981", "url": "https://cs.wikipedia.org/wiki?curid=697981", "title": "Ramat Vižnic", "text": "Ramat Vižnic\n\nRamat Vižnic (: , doslova \"Vižnická výšina\") je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce okolo 100 metrů, cca 2 kilometry jihovýchodně od centra dolního města. Na severu s ní sousedí čtvrť Nachala, na severozápadě Ge'ula, na severovýchodě Chalisa a Tel Amal, na západě Ramat Hadar, na východě Neve Ša'anan, na jihozápadě Vardija. Zaujímá polohu na úzkém hřbetu, na východě sevřeném částečně zalesněným a hlubokým údolím vádí Nachal Giborim, na západě jeho přítokem Nachal Tan, která sem stékají z pohoří Karmel. Hlavní dopravní osou je ulice \"Derech Rupin\". Součástí čtvrtě je i podčást Me'onot Ge'ula. Populace je židovská, bez arabského prvku.\n\nVýstavba tu začala koncem 40. let 20. století jako obytný soubor pro chasidské ultraortodoxní Židy, napojené na chasidskou větev původem z města Vižnica (dnes Ukrajina). Rozkládá se na rozloze 0,32 kilometru čtverečního. V roce 2008 zde žilo 2 600 lidí, z toho 2 410 Židů. Vižničtí chasidé mají svou čtvrť Kirjat Vižnic i ve městě Bnej Brak v centrálním Izraeli.\n\n"}
{"id": "697986", "url": "https://cs.wikipedia.org/wiki?curid=697986", "title": "Most Zohar", "text": "Most Zohar\n\nMost Zohar se nachází v Izraeli, blízko Mrtvého moře; je součástí dálnice 90. Drží světové prvenství jako most postavený v nejnižší nadmořské výšce. Vede 40 metrů nad řečištěm a má rozpětí 52 metrů. Nachází se v seismicky aktivní oblasti Africké příkopové propadliny. Dokončen byl roku 1997 a dnes je třetí největší v zemi.\n\n"}
{"id": "697989", "url": "https://cs.wikipedia.org/wiki?curid=697989", "title": "Ethyl-benzoát", "text": "Ethyl-benzoát\n\nEthyl-benzoát (CHCOOCH) je organická sloučenina, ethylester kyseliny benzoové. Ve vodě je téměř nerozpustný, je ovšem mísitelný s většinou organických rozpouštědel. Stejně jako mnoho jiných těkavých esterů má ethyl-benzoát příjemný pach. Je složkou některých umělých ovocných vůní.\n"}
{"id": "697998", "url": "https://cs.wikipedia.org/wiki?curid=697998", "title": "Brachauchenius", "text": "Brachauchenius\n\nBrachauchenius (z řec. \"krátký krk\") je rod vyhynulého pliosaura žijícího před 94 až 90 milióny let (geologický věk cenoman až turon) na území dnešního Kansasu, Texasu a Kolumbie. Na délku měřil až 11 metrů a jeho hlava byla dlouhá kolem 1,5 metru. Jeho hmotnost činila až kolem 15 tun. Nejpravděpodobněji se živil hlavonožci, rybami a jinými mořskými plazy. Byl popsán paleontologem Samuelem Willinstonem v roce 1903.\n\nPodobně velcí pliosauridi ze skupiny Brachaucheninae žili v období cenomanu také na území současné Ruské federace. Jeden izolovaný fosilní obratel měřil v průměru 19 centimetrů.\n\n"}
{"id": "698000", "url": "https://cs.wikipedia.org/wiki?curid=698000", "title": "Třídění", "text": "Třídění\n\nTřídění je proces kategorizace (seskupování) objektů podle podobných vlastností (cizím slovem klasifikace). Třídění je typicky závislé na úhlu pohledu, na zvyklosti v daném oboru (odpady, knihovnictví, kategorizace).\n\nV informatice se třídění používá jako termín pro uspořádávání prvků do posloupnosti, přestože někteří autoři jej pociťují jako poněkud nepřesný, jiní dávají přednost slovu řazení a někteří termín třídění zcela odsuzují jako nesprávný a doporučují používat v odborné literatuře v uvedeném významu pouze slovo řazení. Podobná situace je i v angličtině, kde se pro popis algoritmů používá slovo , nikoli nebo (které se používá pro abecední řazení).\n\nSlovník spisovného jazyka českého definici slova třídění neobsahuje. Příbuzné slovo tříditi definuje takto:\n\ntříditi ned. (3. mn. -í, rozk. třiď) (co) \"rozdělovat, dělit, řadit, pořádat (do skupin, tříd) podle urč. hledisek (jakosti, váhy, délky, velikosti, barvy ap.\"): t. brambory, vejce, ovoce, vlnu, uhlí; t. časopisy, knihy, dopisy; t. a tříbit nápady (Staš.); třídění duchů (Dyk) vyváření skupin podle názorů; odb. desetinné třídění; žel. t. železniční vozy; předp. pro-, pře-, roz-, u-, vy-, za-; → nás. třídívati; bez předp.\n\nEncyklopedie „Výpočetní a řídicí technika“, která vychází z názvoslovné normy ČSN 36 9001 (nyní zrušené), obsahuje následující definici termínu třídění:\n\ntřídění () – uspořádání položek dat tak, aby jejich klíče tvořily předem definovanou posloupnost.\n\nJenoznačný význam přinášejí databázové operace a jejich anglické názvy:\nA podle tohoto chápání operací a pojmů,\n\nNa přesnost překladu původní a již zrušené normy mělo zvejvný vliv v ní zmiňnované slovo \"sort\", které je však obdobně zavádějcí i v angličtině:\n\n\n"}
{"id": "698001", "url": "https://cs.wikipedia.org/wiki?curid=698001", "title": "Řazení", "text": "Řazení\n\nŘazení je proces vytvoření určitého pořadí (seřazení) různých objektů podle nějaké veličiny (číselná hodnota, pořadí v abecedě). Řazení je typicky závislé na národních zvyklostech (pořadí písmen v abecedě, ohled na velká či malá písmena), na úhlu pohledu, na zvyklosti v daném oboru (knihovnictví).\n\nPro řazení podle nějaké veličiny se velmi často nesprávně používá i termín třídění (kategorizace objektů podle vlastností). V běžné mluvě jsou tyto termínu chápány jako synonyma, ale v odborné literatuře by se měly rozlišovat.\n\nV informatice rozumíme řazením nějaký řadicí algoritmus, který srovná prvky podle daného pořadí, například:\n"}
{"id": "698002", "url": "https://cs.wikipedia.org/wiki?curid=698002", "title": "Újezd Svatého Kříže (zámek)", "text": "Újezd Svatého Kříže (zámek)\n\nZámek Újezd Svatého Kříže stával v obci Újezd Svatého Kříže, nedaleko Bělé nad Radbuzou.\n\nPůvodní tvrz byla založena na přelomu 14. a 15. století. Roku 1480 se dostala do vlastnictví bavorských Lamingenů z Albenreutu. Na konci 16. století byli majiteli tvrze Volf Jáchym Lamingen a jeho synovci Volf Kryštof Lamingen a Volf Karel Lamingen, kteří tehdejší obec vykoupili z manských povinností. Po smrti Volfa Jáchyma Lamingena roku 1602 se novým majitelem stal jeho syn Volf Bedřich Lamingen, kterému byl po Bílé hoře majetek zkonfiskován. Roku 1630 odkoupil Újezd Svatého Kříže svobodný pán Volf Vilém Lamingen (titul získal roku 1623). Po jeho smrti roku 1660 zdědil panství jeho syn Volf Maxmilián Lamingen, který jej roku 1683 prodal Kašparu Zdeňkovi Kaplíři ze Sulevic. Ten přestavěl tvrz na barokní zámek.\n\nBarokní zámek byl postaven mezi lety 1683 a 1686 Kašparem Zdeňkem Kaplířem ze Sulevic na místě původní tvrze. Roku 1686 ovšem umírá a majetek připadl jeho manželce Anně Terezii Cukrové z Tamfeldu. Cukrové z Tamfeldu vlastnili panství až do roku 1796, kdy jej zdědili Kocové z Dobrše, kteří také vlastnili lovecký zámek Walddorf, a v jejichž rukách zůstal až do roku 1945. Cukrové z Tamfeldu zřídili na zámku knihovnu, v níž bylo na 1500 svazků knih. Navíc kolem zámku vybudovali park. Jedním z majitelů panství byl i Kristián Koc z Dobrše, který na zámku hostil řadu umělců, např. malíře Josefa Mánese. Po roce 1945 se zámek stal majetkem Pohraniční stráže (PS), za jejichž vlastnictví byl zámek zdemolován. Po opuštění vojáky PS zámek nadále chátral, až byl roku 1978 zbořen.\n\n"}
{"id": "698005", "url": "https://cs.wikipedia.org/wiki?curid=698005", "title": "Prokop Málek", "text": "Prokop Málek\n\nProkop Málek (9. dubna 1915, Zábřeh – 30. září 1992, Praha) byl český lékař, chirurg, vysokoškolský pedagog, první ředitel Institutu klinické a experimentální medicíny (IKEM) a dlouholetý šéfredaktor časopisu \"Vesmír\".\n\nNarodil se v rodině středoškolského profesora a jeho bratr Ivan Málek byl mikrobiolog a lékař, zakladatel Biologického ústavu ČSAV (1952) a Mikrobiologického ústavu ČSAV (1962). Od roku 1933 studoval Prokop Málek medicínu na Lékařské fakultě UK v Praze, ale těsně před jeho promocí nacisté české vysoké školy zavřeli, takže Málek promoval až v roce 1945. Už před tím, od roku 1941 pracoval na chirurgických odděleních pražských nemocnic na Vinohradech a v Motole, po promoci nastoupil jako asistent II. chirurgické kliniky LF UK a od roku 1951 pracoval ve výzkumných ústavech v Krči.\n\nZabýval se hlavně užitím antibiotik v chirurgii, lymfatickým systémem a transplantací orgánů. Vydal řadu odborných i populárních prací a získal několik vědeckých ocenění.\n\nJako přední odborník v oboru transplantace orgánů získal v roce 1979 s kolektivem, který vedl, státní cenu Klementa Gottwalda za přínos v rozvoji transplantace ledvin. V té době byl MUDr. Málek ředitelem Institutu klinické a experimentální medicíny (IKEM) v Praze-Krči.\n\n"}
{"id": "698006", "url": "https://cs.wikipedia.org/wiki?curid=698006", "title": "André Houška", "text": "André Houška\n\nAndré Houška (21. května 1926 – 19. dubna 1991) byl český fotbalista, brankář, reprezentant Československa.\n\nZa československou reprezentaci odehrál v letech 1954–1955 tři zápasy, jednou nastoupil i za reprezentační B-mužstvo. V lize odehrál 271 utkání. Hrál za Slavii Praha (1947–1948, 1950–1951), Duklu Praha (1949–1950), Spartu Praha (1952–1958) a Bohemians Praha (1958–1965). Se Spartou získal dvakrát titul mistra republiky (1952, 1954). Jeho syn André Houška se stal rovněž fotbalovým brankářem (Sparty, RH Cheb a Zbrojovky Brno), reprezentační dres však neoblékl.\n\n\n"}
{"id": "698009", "url": "https://cs.wikipedia.org/wiki?curid=698009", "title": "Rallye Sever 1996", "text": "Rallye Sever 1996\n\nRallye Sever 1996 byla druhá soutěž šampionátu Mezinárodní mistrovství České republiky v rallye 1996. Zvítězil zde Jiří Pošík s vozem Renault Clio MAXI.\n\nTratě rychlostních zkoušek se jely dvakrát v obou směrech. Po třech testech byl v čele Vladimír Berger s vozem Nissan Pulsar GT-R. Ten ale musel po poruše motoru odstoupit. Pak převzal vedení Kučera s vozem Škoda Felicia Kit Car, ale před toho se posunul Pošík. Ten už vedení udržel do cíle. Na druhé místo se s malým rozdílem posunul Jaroslav Starý s další Felicií.\n\n"}
{"id": "698010", "url": "https://cs.wikipedia.org/wiki?curid=698010", "title": "Inventarizace sbírek", "text": "Inventarizace sbírek\n\nInventarizace sbírek je kontrola reálného stavu sbírkových předmětů s evidenčním záznamem. Kontroluje se stav, způsob uložení, případná potřeba konzervace, preparace nebo restaurování, způsob uložení a prostředí, v němž je předmět uložen. \n\nPodle českých předpisů se v každém kalendářním roce stanoví počet sbírkových předmětů k inventarizaci tak, aby cela sbírka byla inventarizovaná nejpozději v průběhu 10 let a v případě, že je součástí sbírky více než 500 000 věcí movitých, v průběhu 15 let. Během jednoho roku se však musí inventarizovat nejméně 5 % všech věcí, které sbírku tvoří.\n\nMinisterstvo kultury může nařídit tzv. mimořádnou inventarizaci, a to z těchto důvodů:\n\n\nInventarizaci provádí nejméně tříčlenná inventarizační komise, kterou jmenuje vlastník sbírky. V případě mimořádné inventarizace je tato komise jmenována ministerstvem kultury. Po dokončení inventury sepíše tato komise zápis, který obsahuje datum, jméno, příjmení, funkci a podpisy osob, které inventarizaci provedli. Tento zápis předloží vlastníku sbírky, popřípadě ministerstvu kultury. Pokud komise zjistí rozdíl mezi evidenčním záznamem a skutečným stavem sbírkového předmětu, přiloží protokol, ve kterém jsou tyto rozdíly zapsány a zdůvodněny. Vlastník sbírky, popřípadě ministerstvo, učiní opatření k jejich nápravě.\n"}
{"id": "698011", "url": "https://cs.wikipedia.org/wiki?curid=698011", "title": "Ejn Bokek", "text": "Ejn Bokek\n\nEjn Bokek ( ) je hotelový komplex a letovisko na izraelských březích Mrtvého moře, blízko Neve Zohar. Je pod správou oblastní rady Tamar. Archeologické vykopávky nalezly v oblasti ruiny Mecad Bokek, malé římské pevnosti a pozůstatky prastarých továren na parfémy a léčiva. Jméno je odvozeno od Nachal Bokek, rokle s unikátní faunou a flórou. Zoharské termální prameny ( ) se nacházejí tři kilometry jižně od \"Ejn Bokek\". Tamní voda obsahuje vysoké množství síry a má údajné příznivé účinky na léčbu svalových a kloubových onemocnění a alergií.\n"}
{"id": "698012", "url": "https://cs.wikipedia.org/wiki?curid=698012", "title": "Prehistoričtí lovci", "text": "Prehistoričtí lovci\n\nPrehistoričtí lovci (v anglickém originále Prehistoric Hunters nebo Prehistoric Predators) je dokumentární seriál z produkce National Geographic. Má odhalit pravěké predátory z doby savců podobným způsobem, jako třeba pozdější seriál Discovery Channel jménem Megazvířata. Celkem má seriál jakoby dvě řady, v první vědci odhalují lovce z doby ledové (3 díly) a v druhé predátory až po dobu před 2 miliony lety (4 díly). Na DVD byla v Česku vydána pouze první řada společností MagicBox. Seriál měl premiéru v roce 2007. Dokument vysílala TV Barrandov.\n\nTygr šavlozubý\n\nMedvěd krátkočelý\n\nPravlk\n\nMegalodon\n\nPhorusracidae\n\nHyaenodon\n\nEntelodon\n\n"}
{"id": "698013", "url": "https://cs.wikipedia.org/wiki?curid=698013", "title": "Nachala (Haifa)", "text": "Nachala (Haifa)\n\nNachala (: נחלה) je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce necelých 100 metrů, cca 1,5 kilometru jihovýchodně od centra dolního města. Na severu s ní sousedí čtvrť Vádí Salib, na severozápadě Hadar ha-Karmel, na západě Ge'ula, na jihu Ramat Hadar a Ramat Vižnic, na jihovýchodě Chalisa a na východě zástavba centra města podél ulice Kibuc Galujot. Zaujímá polohu na sídelní terase, která leží na severním úpatí pohoří Karmel a je na východě ohraničena zářezem údolí vádí Nachal Giborim. Hlavní dopravní osou je ulice \"Herzl\". Populace je židovská, bez výraznějšího arabského prvku.\n\nVýstavba tu začala ještě ve 20. a 30. letech 20. století za mandátní Palestiny. Rozvoj širšího celku čtvrti Hadar navrhl architekt a urbanista Richard Kaufmann jako komplex zahradních předměstí, jednímž z nich se Nachala stala.\n\n"}
{"id": "698014", "url": "https://cs.wikipedia.org/wiki?curid=698014", "title": "Bílý kruh bezpečí", "text": "Bílý kruh bezpečí\n\nBílý kruh bezpečí je zapsaný spolek s působností v celé České republice, založený v roce 1991. Poslání BKB sleduje tři cíle: poskytovat přímou pomoc obětem a svědkům trestných činů, podílet se na prevenci kriminality a usilovat o zlepšení práv a postavení poškozených v trestním řízení.\n\nBílý kruh bezpečí poskytuje prostřednictvím svých 13 pracovišť v ČR komplexní viktimologickou intervenci obětem a svědkům trestných činů. Služba je odborná, bezplatná a diskrétní. Osobní kontakt zajišťuje vždy dvojice poradců, právník a psycholog. Pro Bílý kruh bezpečí pracuje 342 právníků a psychologů na bázi dobrovolnické práce.\n\nSlužba pro oběti je kombinací odborného poradenství (psychologická podpora a právní informace), základních sociálních služeb (psychoterapie, doprovody k procesním úkonům, příprava na hlavní líčení u soudu, peněžitá pomoc, víkendové psychorekondiční pobyty, fyzioterapie) a fakultativních služeb (výjezdy do nemocnice ke zraněným obětem, do místa bydliště pozůstalých, přeshraniční pomoc).\nPoradny Bílého kruhu bezpečí naleznete v Brně, Českých Budějovicích, Jihlavě, Liberci, Olomouci, Ostravě, Pardubicích, Plzni a v Praze. Intervenční centrum BKB sídlí v Ostravě.\n\n\n"}
{"id": "698018", "url": "https://cs.wikipedia.org/wiki?curid=698018", "title": "Ramat Hadar", "text": "Ramat Hadar\n\nRamat Hadar (: ) je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce ncelých 200 metrů, cca 2 kilometry jihovýchodně od centra dolního města. Na severu s ní sousedí čtvrť Ge'ula a Nachala, na východě Ramat Vižnic, na jihu Vardija a na západě Karmel Merkazi. Zaujímá polohu na vyvýšené sídelní terase, která na jihu a východě spadá do hlubokého údolí vádí Nachal Tan a jeho přítoku Nachal Even. Hlavní dopravní osou jsou ulice \"Derech Rupin\", \"Leon Blum\" a \"Ge'ula\". Populace je židovská, bez arabského prvku.\n\nVýstavba tu probíhala zejména v 60. a 70. letech 20. století. Rozkládá se na rozloze 0,17 kilometru čtverečního. V roce 2008 zde žilo  lidí, z toho  Židů.\n\n"}
{"id": "698019", "url": "https://cs.wikipedia.org/wiki?curid=698019", "title": "Tamás Darnyi", "text": "Tamás Darnyi\n\nTamás Darnyi (* 3. června 1967, Budapešť) je bývalý maďarský plavec. Je považován za jednoho z nejlepších plavců historie v polohovém závodě. \n\nSpecializoval se na polohové závody a na obou distancích (200 i 400 metrů) v letech 1985 až 1993 dominoval. Již jako náctiletý talent měl šanci bojovat o medaili na olympijských hrách v Los Angeles 1984, ale kvůli bojkotu socialistických zemí se her nemohl účastnit. Následující rok na mistrovství Evropy oba polohové závody vyhrál a zlaté medaile získával na olympiádě v roce 1988 i 1992, mistrovství světa 1986 i 1991 a evropských šampionátech 1987, 1989 a 1993. Za svou kariéru, kterou ukončil v roce 1993, vylepšil v obou polohových disciplínách třikrát světový rekord.\n\n\n\n"}
{"id": "698021", "url": "https://cs.wikipedia.org/wiki?curid=698021", "title": "APA standard", "text": "APA standard\n\nAPA standard je soubor pravidel, které Americká psychologická asociace (APA) doporučuje autorům dodržovat při předkládání textů k publikaci v časopisech APA. Příručka je velmi podrobná (má 400 stran) a zabývá se všemi aspekty publikovaného textu. Zvláštní pozornost je věnována formě citací. Aktuální verze pravidel je shrnuta v 6. vydání Publikačního manuálu Americké psychologické asociace, který byl vydán v červnu 2009.\n"}
{"id": "698024", "url": "https://cs.wikipedia.org/wiki?curid=698024", "title": "Ge'ula (Haifa)", "text": "Ge'ula (Haifa)\n\nGe'ula (: , doslova \"Vykoupení\") je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce necelých 150 metrů, cca 1,5 kilometru jižně od centra dolního města. Na severu s ní sousedí čtvrť Hadar ha-Karmel a Vádí Salib, na východě Nachala, na západě Karmel Merkazi a na jihu Ramat Hadar. Zaujímá polohu na severních svazích pohoří Karmel. Hlavní dopravní osou jsou ulice \"ha-Majmoni\", \"Leon Blum\" a \"ha-Po'el\". Populace je židovská, bez arabského prvku. Významnou součást populace tvoří charedim.\n\nVýstavba tu probíhala od 20. a 30. let 20. století. Šlo o součást rozvoje širší oblasti Hadar, kterou urbanista a architekt Richard Kaufmann navrhl jako zahradní předměstí. Rozkládá se na rozloze 0,14 kilometru čtverečního. V roce 2008 zde žilo  lidí, z toho  Židů.\n\n"}
{"id": "698027", "url": "https://cs.wikipedia.org/wiki?curid=698027", "title": "Puebla del Prior", "text": "Puebla del Prior\n\nPuebla del Prior je španělská obec situovaná v provincii Badajoz (autonomní společenství Extremadura).\n\nObec je vzdálena 14,5 km od města Villafranca de los Barros, 58 km od Méridy a 89 km od města Badajoz. Patří do okresu Tierra de Barros a soudního okresu Villafranca de los Barros.\n\nV roce 1834 se obec stává součástí soudního okresu Almendralejo. V roce 1842 čítala obec 75 usedlostí a 240 obyvatel.\n"}
{"id": "698042", "url": "https://cs.wikipedia.org/wiki?curid=698042", "title": "Pueblonuevo del Guadiana", "text": "Pueblonuevo del Guadiana\n\nPueblonuevo del Guadiana je španělská obec situovaná v provincii Badajoz (autonomní společenství Extremadura).\n\nObec je vzdálena 14 km od města Montijo, 25 km od města Badajoz a 45 km od Méridy. Patří do okresu Tierra de Badajoz a soudního okresu Badajoz. Obcí prochází silnice EX-209.\n\nV roce 2001 čítala obec 673 usedlostí a 2096 obyvatel.\n"}
{"id": "698043", "url": "https://cs.wikipedia.org/wiki?curid=698043", "title": "Hadar ha-Karmel", "text": "Hadar ha-Karmel\n\nHadar ha-Karmel (: , též jen Hadar, ) je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce do 150 metrů, cca 1 kilometr jižně od centra dolního města. Na severu s ní sousedí čtvrť Vádí Nisnas a Vádí Salib, na jihu Hadar-Ejlon a Ge'ula, na jihovýchodě Nachala, na západě Herzlija a Abbás s komplexem Světového centra Bahá’í. Zaujímá polohu na severních svazích pohoří Karmel. Hlavní dopravní osou jsou ulice \"Arlozorov\", \"Balfour\" a \"Herzl\". Populace je židovská, s arabskou menšinou.\n\nVýstavba tu probíhala od 20. a 30. let 20. století. Šlo o součást rozvoje širší oblasti Hadar, kterou urbanista a architekt Richard Kaufmann navrhl jako zahradní předměstí a která má řadu samostatných urbanistických souborů, v nichž je vlastní Hadar ha-Karmel jen jednou z podčástí. Statisticky je celá takto vymezená oblast Hadar jedním z demografických center města. Rozkládá se na rozloze 2,83 kilometru čtverečního. V roce 2008 zde žilo  lidí, z toho  Židů,  muslimů a  arabských křesťanů. Pro statistické účely se oblast rozděluje na další podjednotky jako Hadar-Ma'arav, Hadar-Merkaz, Hadar-Mizrach nebo Hadar-Ejlon. Jde o obchodní centrum města a sídlo mnohých institucí jako haifská radnice.\n\n"}
{"id": "698045", "url": "https://cs.wikipedia.org/wiki?curid=698045", "title": "Ondřej Horník", "text": "Ondřej Horník\n\nOndřej Horník (2. prosince 1864 Kamenice (okres Praha-východ) – 14. srpna 1917 Praha) byl český hudební skladatel, varhaník a sběratel hudebních památek.\n\nMaturoval na gymnáziu v Praze v roce 1883. Studoval přírodní vědy na Filozofické fakultě Univerzity Karlovy a dva roky učil v Divišově. V letech 1889–1892 studoval na pražské konzervatoři hru na varhany u Josefa Kličky a skladbu u Antonína Dvořáka. Stal se vynikajícím varhaníkem, koncertoval nejen v Čechách, ale i v cizině. Zvláště byl ceněn za své improvizační schopnosti.\n\nV roce 1891 se stal ředitelem kůru v Kostele svatého Cyrila a Metoděje v Praze-Karlíně a zůstal jím až do své smrti. V kostele pořádal velmi hodnotné koncerty chrámové hudby, na kterých vystupovali přední čeští sólisté jako zpěvačka Ema Destinnová, či houslista František Ondříček. Spolupracoval s varhanářem Emanuelem Štěpánem Petrem na stavbě nových varhan.\n\nV roce 1902 byl jmenován profesorem liturgického zpěvu na Pražské konzervatoři a ke svým dosavadním povinnostem přibral i řízení školního sboru.\n\nRozsáhlá byla i jeho činnost organizační. Pracoval v Umělecké besedě jako jednatel a archivář. V době Národopisné výstavy, která se konala v roce 1895, byl jednatelem komise řídící koncertní činnost v průběhu výstavy. V uměleckém časopise \"Dalibor\" řídil rubriku věnovanou církevní hudbě.\n\nPo celý život sbíral staré hudebniny a hudební nástroje. Shromáždil tak velmi cennou sbírku, která je dnes součástí sbírek Národního muzea. V jeho sbírce sice převládalo vše co souvisí s hudbou, sbíral však také přírodniny (motýly, lastury, květiny, minerály), mince, umělecké předměty, staré zbraně a památky národopisného a obecně historického charakteru. Cenný je rovněž jeho bibliografický archiv, který budoval pro připravovanou monografii věnovanou starší české hudbě. Toto dílo však již nikdy nedokončil.\n\n\n\n\n\n\n\n\n\n\n"}
{"id": "698047", "url": "https://cs.wikipedia.org/wiki?curid=698047", "title": "RockOpera Praha (umělecký soubor)", "text": "RockOpera Praha (umělecký soubor)\n\nRockOpera Praha je název uměleckého souboru, jehož zřizovatelem je Milan Steigerwald. V současnosti je jeho stálou scénou stejnojmenná budova, tedy RockOpera Praha v areálu holešovické tržnice. Náplní činnosti je tvorba a realizace nekonvenčních uměleckých projektů, zejména v oblasti propojení tvrdé rockové hudby s divadlem. RockOpera Praha bývá na území Česka považována za zcela unikátní a je označována průkopníkem v oblasti hudebního divadla.\n\nUmělecký soubor postupně vzniká od roku 2004, v roce 2012 získává současný název RockOpera Praha. První dílo, Antigona RockOpera, mělo světovou koncertní premiéru v prosinci 2006 v Kongresovém centru Praha, o 2 roky později pak proběhla premiéra plnohodnotné divadelní verze v Divadle v Dlouhé. V roce 2009 je uveden Oidipus Tyranus RockOpera, který Antigoně dějově předchází – jedná se tedy o volné pokračování. Premiéra proběhla již v RockOpeře Praha (tou dobou budova nesla název \"divadlo Milenium\"). 29. listopadu 2010 pak byla uvedena světová divadelní premiéra klasicko-etnické opery Bardo Thödol NewOpera. Soubor za sebou má i několik koncertních vystoupení v Česku, zejména na festivalech (např. Votvírák). Bylo zaznamenáno i několik pozvánek do zahraničí, např. do Jižní Korey, USA či Německa.\n\n\n\n\n\n"}
{"id": "698050", "url": "https://cs.wikipedia.org/wiki?curid=698050", "title": "Quintana de la Serena", "text": "Quintana de la Serena\n\nQuintana de la Serena je španělská obec situovaná v provincii Badajoz (autonomní společenství Extremadura).\n\nObec je vzdálena 13 km od města Castuera, 79,5 km od Méridy a 140 km od města Badajoz. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Castuera. V roce 1842 čítala obec 868 usedlostí a 3 236 obyvatel.\n"}
{"id": "698052", "url": "https://cs.wikipedia.org/wiki?curid=698052", "title": "Aleš Píša", "text": "Aleš Píša\n\nAleš Píša (narozen 2. ledna 1977 v Pardubicích) je bývalý hokejový obránce. Byl draftován v roce 2001 v 9. kole týmem Edmonton Oilers (272. celkově).\n\nJeho první tým byl HC ČSOB Pojišťovna Pardubice. V NHL se v první sezoně příliš neprosadil. Odehrál pouze 2 zápasy, ale většinou byl na farmě v týmu Hamilton Bulldogs. Před začátkem byl vyměněn do týmu New York Rangers místo svého krajana Radka Dvořáka. V druhé sezoně v National Hockey League (NHL) se mnoho nezměnilo. Aleš Píša opět většinu času byl na farmě – odehrál jen 3 zápasy v NHL.\n\nPo další nepovedené sezóně přestoupil do týmu KHL Severstal Čerepovec.\n\nPo sezoně 2004/2005 přestoupil do jiného týmu KHL Chimik Moskevská Oblast. Tam byl jednoznačně nejlepším obráncem týmu, přesto po sezoně 2005/2006 volil návrat do mateřských Pardubic.\n\nS týmem HC Moeller Pardubice zůstal nejprve těsně pod vrcholem, když Pardubice prohrály ve finále se Spartou 2:4 na zápasy, ale v sezoně 2009/2010 si vše vynahradil, když Pardubice porazili ve finále tým HC Vítkovice Steel 4:0 na zápasy. O rok později ještě získal bronz.\n\n\n"}
{"id": "698054", "url": "https://cs.wikipedia.org/wiki?curid=698054", "title": "Hadar Eljon", "text": "Hadar Eljon\n\nHadar Eljon (: , doslova \"Horní Hadar\") je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce cca 150 metrů, cca 1,5 kilometru jihovýchodně od centra dolního města. Na severu s ní sousedí čtvrť Hadar ha-Karmel, na východě Ge'ula, na jihu Karmel Merkazi, na severozápadě Abbás s komplexem Světového centra Bahá’í. Zaujímá polohu na severních svazích pohoří Karmel. Hlavní dopravní osou jsou ulice \"Arlozorov\" a \"Sderot Elijahu Golomb\". Populace je židovská, s arabskou menšinou.\n\nVýstavba tu probíhala od 1. poloviny 20. století. Šlo o součást rozvoje širší oblasti Hadar, kterou urbanista a architekt Richard Kaufmann navrhl jako zahradní předměstí, jež má řadu samostatných urbanistických souborů. Čtvrť se rozkládá na ploše 0,70 kilometru čtverečního. V roce 2008 zde žilo 10 260 lidí, z toho 8 070 Židů, 200 muslimů a 160 arabských křesťanů. Nachází se tu Nemocnice Bnej Cijon.\n\n"}
{"id": "698062", "url": "https://cs.wikipedia.org/wiki?curid=698062", "title": "RockOpera Praha (budova)", "text": "RockOpera Praha (budova)\n\nRockOpera Praha (dříve divadlo Milénium, divadlo Milenium, Metropolitní divadlo Praha/Milenium a Metropolitní divadlo) je novodobé pražské hudební divadlo. Vzniklo přestavbou bývalé skladištní haly z konce 19. století v areálu Pražské tržnice v Holešovicích. Divadlo bylo vyprojektováno a zároveň také z větší části vytvořeno v letech 1998 - 1999 tvůrčím týmem firmy PS PROJEKT Praha s.r.o. ve spolupráci s architektem Jaromírem Pizingerem pro projekt \"Rusalka Muzikál\". Zodpovědnými projektanty byli Ing. Radek Boháč a Stanislava Poláková, přičemž Ing. Radek Boháč působil i jako hlavní statik stavby. Hlavním dodavatelem stavby byla firma Delta Climatizer a.s. Velmi neobvyklá moderní architektura činí toto divadlo zcela unikátním prostorem, který se značně liší od klasického divadla, mimo jiné i půlkruhovým stupňovitým amfiteatrálním hledištěm se 768 sedadly (původně 795 sedadly).\n\nInformace o tvůrčím týmu, který v současné době působí v této budově, naleznete v článku RockOpera.\n\nDivadlo bylo umístěno do haly č. 10, která je součástí bývalých Ústředních jatek města Prahy v Holešovicích (architekt Josef Srdínko, stavba 1893-1895). Samotná hala č. 10 byla k areálu jatek přistavěna až počátkem 20. století. V roce 1983 byla jatka zrušena a místo nich se v tomto areálu otevírá tržnice. Roku 1993 se z objektu stává nemovitá kulturní památka a v roce 1995 byla celá tržnice na dvacet let pronajata americko-izraelské společnosti Delta Center a.s., která tržnici postupně rekonstruuje a jednotlivé objekty pronajímá. Vzhledem k porušování smluvních podmínek podalo Hlavní město Praha v prosinci 2011 jednostrannou výpověď nájemní smlouvy Delta Center a.s. Adresa objektu Tržnice je \"Bubenské nábřeží 306/13\", nicméně divadlo je umístěno ve východní části a přístupné z adresy \"Komunardů 306/1, Praha 7 - Holešovice\".\n\nKolaudace divadla Milénium (dnes RockOpery Praha) proběhla s mírným zpožděním, na počátku roku 1999. Scéna byla navržena pro projekt Rusalka Muzikál, na motivy opery Antonína Dvořáka. Podobně jako u ostatních budov tržnice se jedná o patrovou cihlovou tovární stavbu z 19. století. Budova je podsklepená a zakrytá sedlovou střechou. Charakteristický je velký sál s půlkruhovým stupňovitým hledištěm amfiteatrálního typu, které ze tří stran objímá pódium uprostřed sálu. Hlediště je rozděleno na tři sektory - dva převážně postranní a jeden čelní. Možnost sledování představení z mnoha odlišných úhlů pohledu je nutné zohlednit při nastudování všech představení, které se v prostoru uvádí. Strmost hlediště, které stoupá až ke stropu haly, umožňuje velmi dobrý výhled i divákům v zadních řadách, na rozdíl od klasických divadel, kde je stupňování řad velmi mírné. Téměř o stropu je nad scénou umístěno orchestřiště, které je od sálu odděleno tmavým sklem. Diváci do sálu vstupují buď pomocí schodiště vedeného přímo z foyer sálu anebo po schodišti, které je vyvedeno ze suterénu přímo doprostřed scény. Toto schodiště je během představení zakryto (původně posuvnou deskou). Tento vstup do sálu je pro diváky velmi atraktivní a stává se sám o sobě zážitkem.\n\nK samotné hale, do které architekt umístil sál, byla přistavěna nízká půlkruhová kavárna (užívaná jako foyer), která přímo navazuje na budovu jatek. Celá fasáda kavárny je z tmavého skla, díky tomu připomíná architekturu internacionálního stylu šedesátých let. Kromě kavárny je zde umístěna pokladna, šatna, bar a nově i malá scéna, kterou je možné využívat pro události menšího rozsahu.\n\nV roce 2004 došlo k několika zásadním stavebním úpravám - scéna byla zvýšena o úroveň 2 řad, díky čemuž mohla být značně rozšířena. Čelní sektor změna nepoznamenala, první a druhá řada jsou nyní pod úrovní scény. Ta byla zvýšena umístěním kovové konstrukce, kterou je možné díky hydraulické technologii celou odklopit a tím otevřít přístup ke vstupnímu schodišti. Tato možnost se stává velmi zajímavým režijním prvkem a je možné ji považovat za světový unikát.\n\nZ pražských scén se dá sál přirovnat k Divadlu Spirála či GoJa Music Hall (Divadlo Pyramida), obě jsou také v Praze 7. Za vznikem této stavby stojí mnoho tvůrců české verze rockové opery Jesus Christ Superstar, která se uváděla v letech 1994 - 1998 právě ve zmíněné Spirále, dá se tedy hovořit o určité \"příbuznosti\" mezi těmito divadly.\n\nVeškeré technické zázemí (herecké šatny, toalety, sklady, strojovna) je umístěno v suterénu divadla. Kanceláře pro produkci jsou umístěny odděleně, v horních patrech přilehlého propojeného objektu.\nV roce 2002 divadlo poničily mohutné záplavy, které přerušily jeho činnost na dva roky.\n\n\nTvůrčí tým:\n\n\n\nTvůrčí tým:\n\n\nTvůrčí tým:\n\n\n\n"}
{"id": "698064", "url": "https://cs.wikipedia.org/wiki?curid=698064", "title": "Jakutská kuchyně", "text": "Jakutská kuchyně\n\nJakutská kuchyně je nejužívanější z tradičních kuchyní Sibiře. Je rozšířená mezi Jakuty na území Republiky Sacha. Je ovlivněná způsobem života Jakutů, kteří byli především pastevci, rybáři a sběrači i drsným sibiřským klimatem. Hlavními používanými surovinami jsou mléčné výrobky, masa a ryby. Kromě nich se využívají lesní plody, limbové oříšky, jedlé rostliny a kořínky, ne však houby. V jarním období také lýko a kůra různých stromů, hlavně modřínu a borovice.\n\nZ masa se používá maso domácích zvířat, hlavně sobů, koní a skotu, dále zvěřina, kde převažuje maso losa, divokého soba, vodních ptáků a polárních zajíců. Většinou se upravuje vařením nebo smažením, játra se jedí i syrová, zmrazená. Mezi pochoutky patří jazyk a morek, ale mozek zvířete se tradičně nejí. Ryby jako (losos, jeseter nebo síh) se jedí syrové a zmrazené, nakrájené na tenké proužky (tzv. \"stroganina\"), pečené, vařené či sušené, také se z nich vaří polévky.\nZ mléka klisen, krav i sobích laní se připravují sýry, tvaroh, kysané nápoje (kumys), smetanové či máslové krémy, často dohromady s ovocem. V jarním a letním obdobím tvořilo mléko a mléčné výrobky až 90 % potravy Jakutů. Na zimu se mléko uchovávalo mražením v podobě cihliček. Ty se pro další použití rozbíjely sekerou. Zmražené mléko (ale i maso, ryby aj) se uchovávalo v podzemních jamách, které představovaly díky věčně zmrzlé půdě jakousi přírodní mrazničku.\n\nV létě ženy sbíraly bobule borůvek, brusinek, morušky, klikvy, ne však malin (ty „patří medvědovi“), jedlé oddenky rostlin, například krvavce totenu, šmelu okoličnatého, mochny, cibulky i zelené natě, například medvědího česneku a lžičníku. Později, po příchodu Rusů v 17. století, se rozšířilo i pěstování obilnin, hlavně žita, prosa a pohanky. Od té doby vaří také obilnou kaši \"salamat\" a pečou moučné placky \"alaaďy\".\n\n\n"}
{"id": "698067", "url": "https://cs.wikipedia.org/wiki?curid=698067", "title": "Minerální voda Ejn Gedi", "text": "Minerální voda Ejn Gedi\n\nMinerální voda Ejn Gedi ( ) je značka izraelské balené vody. Výroba začala roku 1997 a stala se třetí nejprodávanější balenou vodou v Izraeli. Používá se voda získaná z národního parku Ejn Gedi. Firma patří kibucu Ejn Gedi a společnosti Jafa-Tabori.\nPřed pár lety se uskutečnil pokus o bojkot minerální vody z důvodu obav o vyschnutí oázy \"Ejn Gedi\".\n"}
{"id": "698068", "url": "https://cs.wikipedia.org/wiki?curid=698068", "title": "Hadar-Ma'arav", "text": "Hadar-Ma'arav\n\nHadar-Ma'arav (: הדר-מערב, doslova \"Hadar-Západ\") je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží na severním úpatí pohoří Karmel, nedaleko od centra dolního města. Jde o umělou statistickou jednotku, která se dále člení na podčásti \"al-Mutanabi\" (podle stejnojmenné ulice, někdy je též tato lokalita nazývána Abbás), \"Bahá'ístické zahrady\" (komplex Světového centra Bahá'í) a \"Masada\" (stejnojmenná ulice východně odtud). V praxi bývá tato lokalita označována jako součást čtvrti Hadar ha-Karmel.\n\nPopulace je smíšená židovsko-arabská. Čtvrť se rozkládá na ploše 0,71 kilometru čtverečního. V roce 2008 zde žilo 7 960 lidí, z toho 1 840 Židů, 1 470 muslimů a 3 740 arabských křesťanů.\n\n"}
{"id": "698072", "url": "https://cs.wikipedia.org/wiki?curid=698072", "title": "Hadar-Merkaz", "text": "Hadar-Merkaz\n\nHadar-Merkaz (: הדר-מרכז, doslova \"Hadar-Střed\") je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží na severním úpatí pohoří Karmel, nedaleko od centra dolního města. Jde o umělou statistickou jednotku, která se dále člení na podčásti \"ha-Te'atron ha-Ironi\" (Městské divadlo), Herzlija (východně od komplexu Světového centra Bahá'í), \"Bejt ha-Irija\" (Radnice) a \"Šuk Talpijot\" (Trh Talpijot). V praxi bývá tato lokalita označována jako součást čtvrti Hadar ha-Karmel.\n\nPopulace je smíšená židovsko-arabská. Čtvrť se rozkládá na ploše 0,79 kilometru čtverečního. V roce 2008 zde žilo 9 040 lidí, z toho 4 600 Židů, 1 680 muslimů a 1 130 arabských křesťanů.\n\n"}
{"id": "698073", "url": "https://cs.wikipedia.org/wiki?curid=698073", "title": "Hadar-Mizrach", "text": "Hadar-Mizrach\n\nHadar-Mizrach (: הדר-מרכז, doslova \"Hadar-Východ\") je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží na severním úpatí pohoří Karmel, nedaleko od centra dolního města. Jde o umělou statistickou jednotku, která se dále člení na podčásti \"Jalag\" (podle stejnojmenné ulice), Ge'ula a Ramat Vižnic. V praxi bývá tato oblast označována z větší částí jako součást čtvrti Hadar ha-Karmel.\n\nPopulace je židovská, s nevelkou arabskou menšinou. Čtvrť se rozkládá na ploše 0,62 kilometru čtverečního. V roce 2008 zde žilo 9 350 lidí, z toho 7 780 Židů, 280 muslimů a 100 arabských křesťanů.\n\n"}
{"id": "698075", "url": "https://cs.wikipedia.org/wiki?curid=698075", "title": "Maze War", "text": "Maze War\n\nMaze War (také známá jako (The) Maze Game, Mazewar, Maze Wars nebo jen Maze) je 3D videohra z roku 1974.\n\nMaze War obsahovala mnoho originálních konceptů, mj. je označována za první síťovou hru (na ARPANETu) a první first-person shooter. Přesné datum vydání však není známo, takže první síťovou hrou a první FPS by mohla být Spasim, vydaná v březnu 1974. Podle Colleyho Maze War vznikla pravděpodobně už roku 1973, ale síťovou se stala až na začátku roku 1974.\n\nHra ovlivnila first-person hry i v jiných žánrech, především v RPG. Styl Maze War použila nejdříve Moria z roku 1975, dále například hry Ultima, Wizardry, Phantasy Star a Eye of the Beholder.\n\nHra je velmi jednoduchá. Hráč prochází bludištěm, rozděleném na čtvercová pole, přičemž se může pohybovat dopředu a dozadu, otáčet se o pravý úhel doleva nebo doprava a nahlížet skrz dveře. Hráči, zobrazení jako oční bulvy, pak po sobě mohou střílet. Za zastřelení protihráče se body získávají, za vlastní smrt ztrácejí. Některé verze (např. port na X Window System) obsahovaly cheat, jenž umožňoval hráči, který daný server spustil, vidět na mapě pozice ostatních hráčů. V některých verzích se občas v chodbách objevovaly kachny.\n\n"}
{"id": "698076", "url": "https://cs.wikipedia.org/wiki?curid=698076", "title": "Abbás (Haifa)", "text": "Abbás (Haifa)\n\nAbbás (: עבאס, též al-Mutanabi, אלמותנבי) je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce cca 100 metrů, cca 1,5 kilometru západně od centra dolního města. Tvoří podčást statistického okrsku Hadar-Ma'arav. Název je odvozen od stejnojmenných ulic, které tudy procházejí. Na východě s ní sousedí komplex Světového centra Bahá'í, na severu takzvaná Německá kolonie, na západě Karmel Cafoni.\n\nPopulace je většinově arabská, s židovskou menšinou. Rozkládá se na ploše 0,22 kilometru čtverečního. V roce 2008 ze žilo 3 240 lidí. Z toho 160 Židů, 670 muslimů a 2 240 arabských křesťanů.\n\n"}
{"id": "698077", "url": "https://cs.wikipedia.org/wiki?curid=698077", "title": "Životní prostředí v Paříži", "text": "Životní prostředí v Paříži\n\nŽivotní prostředí v Paříži je stejně jako v jiných metropolích planety ovlivněno činností obyvatel měst a jejich ekonomickými aktivitami.\n\nPaříž je jedno z nejhustěji zalidněných měst v Evropě, takže podíl veřejné zeleně je ve městě velmi omezený. Ve vnitřním městě je poměr pouhých 5,8 m zeleně na jednoho obyvatele (nebo 14,5 m při započtení Boulogneského a Vincenneského lesíka), oproti 36 m v Amsterdamu, 45 m v Londýně, 59 m v Bruselu nebo 321 m v Římě. Městské obvody na severu Paříže jsou pokryty zelení velmi nedostatečně. V posledních dvou desetiletích sice vzniklo několik veřejných parků a zahrad, ale město, které potřebuje prostor pro ekonomické aktivity, bydlení nebo veřejné zařízení (školky, sportoviště aj.), nemůže vždy vytvořit parky, neboť volné plochy jsou v Paříži omezené. Hranice města jsou dané zákonem z roku 1860 a rozšiřování na úkor okolních obcí není možné. Obec proto v rámci městského plánování zavedla pojem „koeficient biotopu“, kdy stavitel musí při každé stavbě vyčlenit část pozemku na zelenou plochu přiléhající ke stavbě.\nZnečištění ovzduší v Paříži a regionu Île-de-France monitoruje od 1979 společnost \"Airparif\". Podle zákona o ovzduší z roku 1996 je Airparif nezisková organizace stejně jako ostatní francouzské monitorovací sítě. Paříž také provozuje tzv. \"Maison de l'Air\" (Dům ovzduší) v parku Belleville ve 20. obvodu, jehož účelem je poučit obyvatele o roli atmosféry a vlivu znečištění na zdraví. Druhou atrakcí, která popularizuje ovzduší, je balon v parku André Citroëna, který nabízí letecký pohled na Paříž z výšky až 150 m. Balon slouží jako identifikátor kvality vzduchu, neboť mění barvu podle míry znečištění ovzduší.\n\nZnečištění souvisí především s dopravou, neboť průmyslových podniků je ve městě již málo a nacházejí se především na okraji Paříže. I když oceánické klima obecně vede k rozptylu znečišťujících látek, při anticyklonálním počasí se škodliviny hromadí a zvyšuje se hladina oxidů dusíku a pevných částic. Letní podmínky (vysoké teploty a sluneční svit) podporují zvýšenou koncentraci ozonu.\n\nPodle zprávy Airparif zveřejněné v roce 2007 se celkové znečištění v hlavním městě od roku 2002 snížilo o 32 % v emisích oxidů dusíku a o 9 % v emisích skleníkových plynů, tj. pokles o 469 tun oxidu uhličitého denně. Tento pokles je však důsledkem technologického pokroku v automobilovém průmyslu než v městské politice omezení automobilového provozu.\n\nHluk je v Paříži rovněž zásadní problém pro veřejné zdraví, což vedlo k vytvoření hlukové observatoře v roce 1999. Jako první krok byla v roce 2004 vytvořena mapa silničního hluku na základě geografického informačního systému, která byla v roce 2007 zveřejněna.\n\nPolitika města Paříže směřuje k omezení užívání automobilů, což ale vede k významnému nárůstu provozu motorek. Kromě toho vozidla k čištění ulic, popelářské vozy apod., které jsou v provozu často velmi brzy (od 6 hodin) nebo pozdě (odvoz odpadu v některých ulicích probíhá až ve 23 hodin) jsou nejhlučnější vozidla provozovaná na území města a jako taková představují další hlukové zatížení.\n\nVoda distribuovaná v Paříži pochází z 50 % z podzemních vod a z 50 % z upravených vod Seiny a Marny. Tato voda je podle analýzy kvalitní. Odpadní a dešťová voda je smíšená a míří do čistírny odpadních vod v Achères. V době nízkých srážek sem proudí veškerá voda, ale v době přívalových dešťů je přebytek vypouštěn do Seiny, což je jeden z důvodů, proč jsou po silných bouřích nalézány mrtvé ryby.\n\nV Paříži samotné již není průmysl, kde by hrozilo nebezpečí velkých technologických havárií. Nicméně, několik vysoce rizikových oblastí se nachází na vnitřních předměstí, kde jsou sklady uhlovodíků v Nanterre, Gennevilliers a Vitry-sur-Seine.\nPaříž je rovněž neslavně proslavená psími exkrementy na chodnících. Přibližně 150 000 psů produkuje asi šestnáct tun výkalů denně, často uprostřed chodníku kvůli neukázněnosti jejich majitelů. To má za následek velké náklady na úklid veřejných komunikací, které platí obec. Tyto výkaly jsou obyvateli považovány za hlavní problém znečištění ve městě. Zanedbatelný není ani sociální dopad, protože každý rok dojde přibližně k 650 nehodám v důsledku uklouznutí a pádu, které si vyžádají akutní ošetření, zejména u starších pacientů. Po letech laxního přístupu se pařížská radnice rozhodla zpřísnit znečišťování a od roku 2007 činí průměrná pokuta 183 €. Přesto toto opatření nemá velký vliv na čistotu pařížských ulic.\n\n\n"}
{"id": "698080", "url": "https://cs.wikipedia.org/wiki?curid=698080", "title": "Abbás", "text": "Abbás\n\nPojem Abbás (též Abbas) může označovat:\n\n"}
