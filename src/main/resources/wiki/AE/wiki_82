{"id": "720717", "url": "https://cs.wikipedia.org/wiki?curid=720717", "title": "Okres Gmunden", "text": "Okres Gmunden\n\nOkres Gmunden je okres v rakouské spolkové zemi Horní Rakousy. Má rozlohu 1432,62 km² a žije zde 99 529 obyvatel (k 1. 1. 2011). Sídlem okresu je město Gmunden. Okres se dále člení na 20 obcí (z toho 3 města a 7 městysů).\n"}
{"id": "720718", "url": "https://cs.wikipedia.org/wiki?curid=720718", "title": "Dlask žlutočelý", "text": "Dlask žlutočelý\n\nDlask žlutočelý (\"Hesperiphona vespertina\") severoamerický pták z čeledi pěnkavovitých.\n\nRozmnožuje se zejména v jehličnatých a smíšených lesích v Kanadě a v západních horských oblastech Spojených států amerických a Mexika.\n"}
{"id": "720722", "url": "https://cs.wikipedia.org/wiki?curid=720722", "title": "Seznam památných stromů v okrese Hodonín", "text": "Seznam památných stromů v okrese Hodonín\n\nToto je seznam památných stromů v okrese Hodonín, v němž jsou uvedeny památné stromy na území okresu Hodonín.\n\n"}
{"id": "720724", "url": "https://cs.wikipedia.org/wiki?curid=720724", "title": "Mezinárodní konfederace architektonických muzeí", "text": "Mezinárodní konfederace architektonických muzeí\n\nMezinárodní konfederace architektonických muzeí – ICAM (International Confederation of Architectural Museums)\n\nOrganizace muzeí, center a sbírek zaměřujících se podporou vztahů a vazeb mezi všemi zájemci zabývajících se prosazováním lepšího porozumění architektury.\n\nICAM je členem Mezinárodní rady muzeí (ICOM) jako nezávislý mezinárodní subjekt s vyhraněnou specializací.\nICAM propojen a úzce spolupracuje s Mezinárodní archivní radou (ICA).\n\n\nČeská republika je zastoupena v ICAM Kabinetem architektury v Ostravě (občanským sdružením SPOK – spolek pro ostravskou kulturu), který realizuje své aktivity na podporu architektonických témat zejména v prostorách Domu umění v rámci Galerie výtvarného umění v Ostravě (GVUO) v Moravské Ostravě.\n\n\n"}
{"id": "720726", "url": "https://cs.wikipedia.org/wiki?curid=720726", "title": "Hajnáčka", "text": "Hajnáčka\n\nHrad Hajnáčka je zřícenina původního gotického hradu, který byl postaven v 13. století. Nachází se na čedičovém skalisku, které tvoří část Cerové vrchoviny, přímo nad obcí Hajnáčka.\n\nPrvní písemná zmínka o hradu pochází z roku 1245, tedy krátce po tatarských vpádech na území Slovenska, ale vznikl pravděpodobně ještě před nimi. Pro svoji malou velikost v něm mohla přebývat pouze malá posádka. V letech 1545 a 1645 byl obsazen Turky. V roce 1649 byl po vytlačení Turků opraven a přestavěn. Jeho majitelem v té době byl Ladislav Fekete. V roce 1703 hrad zcela vyhořel a poté již nebyl obnoven.\n\nDo současnosti se dochovaly pouze drobné zbytky zdí a náznaky opevnění, případně paláců. Řada částí hradu byla vytesána přímo do skály, ve které se také nachází schodiště. Na vrchu těžko přístupného skaliska se nacházejí zbytky zdí a věže podkovovitého půdorysu.\n\n\n"}
{"id": "720728", "url": "https://cs.wikipedia.org/wiki?curid=720728", "title": "Pavel Boháček", "text": "Pavel Boháček\n\nPavel Boháček (* 21. srpna 1976, Česká Lípa) je český publicista, bloger a popularizátor vědy, zejména kosmonautiky a ošetřovatelství. \n\nVystudoval ošetřovatelství na 3. lékařské fakultě UK. Absolvoval výcvik přednemocniční neodkladné taktické péče (vojenské a potápěčské medicíny) a získal specializaci pro ošetřovatelskou péči v interních oborech. \n\nZabývá se problematikou péče o zdraví posádek kosmických lodí a využívání těchto poznatků v péči o pacienty na Zemi. Je autorem mnoha odborných i populárně-vědeckých článků a přednášek. V rámci spolupráce se Space Nursing Society, se zabýval problematikou využívání výsledků výzkumu v oblasti kosmonautiky v péči o nemocné. Je spoluautorem několika odborných článků, zaměřených na problémy, které jsou spojené s pobytem v extrémním prostředí (simulace kosmické mise pod vodní hladinou). Věnuje se zkoumání lidských potřeb a možnostmi jejich zajišťování ve zvláštních podmínkách (kosmický let, pobyt v nehostinném prostředí atp.) a problematikou vlivu dlouhodobého upoutání na lůžko na zdravotní stav člověka (bedrest studie). V rámci své publikační činnosti v oblasti ošetřovatelství se věnuje popularizaci a zvyšování atraktivity oboru ošetřovatelství jako vědy a zasazuje se o větší zastoupení mužů v povolání všeobecné sestry. \n\n"}
{"id": "720736", "url": "https://cs.wikipedia.org/wiki?curid=720736", "title": "Bismarckova rozhledna (Zelená hora)", "text": "Bismarckova rozhledna (Zelená hora)\n\nBismarckova rozhledna je rozhledna nacházející se na vrcholu Zelené hory (637 m), v katastrálním území Dolní Pelhřimov, přibližně 4 km západně od města Cheb v okrese Cheb v Karlovarském kraji.\n\nRozhledna byla postavena roku 1909 na místě původní dřevěné rozhledny, která tu stávala v letech 1891 až 1909. V letech 1914–1915 byly okrašlovacím spolkem a obcí Horní Pelhřimov postaveny u rozhledny dva objekty, z nichž jeden sloužil jako hostinec.\n\nNázev nese po německém kancléři Otto von Bismarckovi. V té době bylo postaveno v německy mluvící části Evropy a také v Jižní Americe dvě stě podobných Bismarckových rozhleden, sloupů a mohyl.\n\nMateriálem pro její stavbu byl kámen. V období existence železné opony se rozhledna nacházela v zakázaném hraničním pásmu, stala pozorovatelnou pohraničníků a proto byla pozapomenuta. V roce 1973 byl nedaleko rozhledny postaven nový televizní vysílač. Od roku 2004 je v majetku města Cheb a o rok později prošla dvoumilionovou rekonstrukcí.\n\nZe silnice v bývalém Horním Pelhřimově odbočuje zelená turistická značka okolo zaniklého kostela svaté Anny na vrchol Zelené hory. Nejbližší železniční stanice se nachází v Chebu. Vzdálenost od nádraží v Chebu na rozhlednu je přibližně 7 km.\n\nZ rozhledny je kruhový výhled. Východní směrem je vidět město Cheb, v pozadí se Slavkovským lesem. Jižním až jihovýchodním směrem je výhled na Český les, přes státní hranici na vesnice v Bavorsku. Západním směrem lze vidět kopce na Česko-bavorské hranici, severním směrem Františkovy Lázně, Smrčiny a západní svahy Krušných hor.\n\n"}
{"id": "720742", "url": "https://cs.wikipedia.org/wiki?curid=720742", "title": "Slovenská kuchyně", "text": "Slovenská kuchyně\n\nSlovenská kuchyně se relativně podobá české kuchyni, ovlivněna byla kromě české i kuchyní moravskou, maďarskou, rakouskou či německou. Používá především vepřové a jehněčí maso, mouku, brambory, zelí a mléčné výrobky. Mezi nejznámější jídla patří bryndzové halušky, živánska anebo sýry jako parenica, korbáčik, oštiepok nebo bryndza. Mezi oblíbené nápoje patří žinčica, pivo, borovička, slivovice, ale i víno aj.\n\nNa severu a jihu se slovenská kuchyně liší především pestrostí surovin. Severoslovenská kuchyně je ovlivněna drsnými klimatickými podmínkami hornatých částí země, které zde panují. Minimálně tříměsíční intenzivní zima je jednou z příčin, proč převažuje v této oblasti uzené maso, brambory, kysané zelí, mléčné výrobky, mouka a luštěniny. Jako základní potravina v zimním období sloužily brambory a čerstvé i kysané mléko. Nepostradatelné kysané zelí krouhané a nakládané ke kvašení během podzimu se přes zimu stávalo velmi cenným zdrojem vitamínu C. Celý rok se jedly sladkovodní ryby, jehněčí maso, uzeniny, divočina anebo houby a lesní ovoce. Tradiční je i chov včel a výroba medu.\n\nNa jihu a nížinách je surovinová základna pestřejší. Oproti severu je nabídka masa bohatší o hovězí, husí, kachní a krutí. V rybnících chovaný kapr se stal na jihu tak jako v Česku klasickým vánočním chodem. Běžné jsou rozličné výrobky z mouky nebo čerstvé i sušené těstoviny. Oproti severu je zde daleko větší dostupnost ovoce a ovocných výrobků, jako jsou džemy nebo sterilizované a sušené ovoce.\n\nNejtradičnější polévkou na Slovensku je kapustnica vyrobená například z kysaného zelí, uzeného masa, sušených hub, sušených švestek, klobásy a zahuštěná trochou mouky a kysané smetany. Recepty a použité ingredience se liší nejen v jednotlivých krajích, ale občas i v sousedících vesnicích. Mezi další oblíbené polévky patří fazolová, čočková, kuřecí, hovězí nebo gulášová. Nejrozšířenějším vánočním jídlem je na Slovensku kapustnica nebo čočková polévka. Oblíbené polévky:\n\n\nOblíbenou součástí slovenské kuchyně jsou tzv. přívarky, které se dají popsat jako více zahuštěné polévky. Přívarek může obsahovat i mléko, smetanu nebo protlak. Příklady přívarků:\n\n\nStejně jako česká, i slovenská kuchyně je mastnější a energeticky vydatnější než například italská. Často se k přípravě jídel používá vepřové sádlo nebo olej. Nejtypičtější specialitou jsou brynzové halušky se smaženou slaninou. Podobně populární jsou také strapačky - halušky s kysaným zelím a osmaženou slaninou, nebo furmanské halušky - halušky s uzeným sýrem a osmaženou slaninou či klobásou. Existují i další, regionální recepty na halušky.\n\nDalším klasickým zástupcem slovenské kuchyně je guláš, který se od českého liší především použitím obvykle skopového masa namísto hovězího. Na Slovensku jsou také k některým jídlům podávané bramborové i kynuté knedlíky. Mezi taková jídla patří především přílohové omáčky obvykle na bázi zeleniny, jako je houbová, rajská, apod. Oblíbeným je i smažený vepřový řízek nebo smažený sýr.\n\nMezi drůbeží dominuje kuřecí maso, ale velmi populární je také pečená husa, která se na rozdíl od Čech nepodává s knedlíky, ale spíše s lokšemi. V některých oblastech má pečení husy dlouholetou tradici a je považováno za místní specialitu (např. obec Chorvátsky Grob).\n\nNa rozdíl od české kuchyně, na Slovensku není běžné jíst sladká jídla jako hlavní chod. Jídla jako sladké knedlíky (velice často neplněné, ale přelité ovocem) nebo šišky s mákem či strouhanými ořechy (šúlance) jsou považovány pouze za dezert.\n\nPříklady hlavních jídel:\n\n\nPro slovenskou kuchyni jsou typické záviny, kynuté koláče a buchty, méně často bábovky. Nejtypičtější jsou štrůdl a žemlovka. Na Vánoce a Velikonoce se peče několik druhů cukroví a moučníků naráz. Kromě ovoce se při pečení často používá mák, ořechy a tvaroh. Mezi typicky slovenské slané pečivo patří posúch (někdy osúch) a slaninové pagáče.\n\nPříklady pečiva:\n\n\nNa saláty se často používá červené nebo bílé zelí. V zimních měsících bylo zvykem přidávat k jídlu kysané zelí. V současnosti se konzumuje pestrý výběr salátů evropské kuchyně. Hlávkový salát se konzumuje zalitý sladkokyselým nálevem nebo se podává s kysaným zelím a cukrem, případně posypaný červenou paprikou.\n\nNejznámějšími sýry jsou bryndza, oštiepok, polooštiepok, korbáčik, parenica, koliba, ad. Velice často se používá ovčí sýr (hrudka). Většina sýrů je k dostání v uzené i neuzené formě. Brynza se používá jak ve své přirozené formě, tak také jako přísada do populární pomazánky nebo jako náplň (např. do pirohů).\n\nMezi typické nápoje patřila žinčica vyrobená z ovčího mléka, která se často podávala k brynzovým haluškám. Z alkoholických nápojů je na Slovensku nejrozšířenějším nápojem pivo. V regionech, kde se pěstuje vinná réva, je k jídlu podáváno víno. Populárnější bylo tradičně bílé a spíše sladké víno, ale toto se v současnosti mění a na popularitě získávají i ostatní vína. Z destilátů je nejtypičtější borovička, ale známá je i slivovice. Zvykem je na Slovensku při pozvání k jídlu přinést láhev vína nebo lihoviny. Z nealkoholických nápojů se často pije Vinea a Kofola.\n\nNa vánoce vypadá tabule tradičně takto:\n\n\nNa východě Slovenska je místy tradiční i polévka mačanka nebo pirohy. Typickým dezertem jsou pak tzv. opekance čili bobaľky nebo oplatky s medem a česnekem.\n\nMezi klasické vánoční cukroví patří perníčky, vanilkové rohlíčky, ořechové tyčinky, vánočka ad.\n\nNa vánočních trzích patří k nejběžnějším jídlům cikánská pečínka (houska plněná osmaženou cibulí, přírodním vepřovým nebo kuřecím masem a hořčicí či kečupem), lokše na slano i sladko, opékaná klobása, chleba se sádlem či škvarkovou nebo brynzovou pomazánkou, zelná polévka (kapustnica), grilovaný sýr (encián = hermelín), škvarkový pagáč, sladký závin s různými náplněmi, bramborák, atd. Pije se svařené víno nebo punč.\n\nMezi jednodušší chatařská a víkendová jídla patří:\n\nSlováci jsou podobně jako Češi ve stravování konzervativní. Nejraději jedí tradiční slovenská jídla při posezení doma s rodinou. Slovenská kuchyně není stejně jako česká příliš zdravá, proto je na Slovensku podobně vysoký výskyt rakoviny tlustého střeva a kardiovaskulárních onemocnění.\n\n\n"}
{"id": "720761", "url": "https://cs.wikipedia.org/wiki?curid=720761", "title": "Totus tuus", "text": "Totus tuus\n\nTotus tuus je latinské heslo znamenající v překladu \"celý Tvůj\", ve vztahu k Panně Marii. Heslo je fragmentem latinské modlitby k Matce Boží. Toto heslo si vzal za vlastní i sv. Jan Pavel II. jako projev mariánské úcty.\n\nAutorem modlitby je sv. Ludvík z Montfortu, který je ve své knize \"O pravé mariánské úctě\" doporučuje jako krátký každodenní způsob obnovení vztahu k Panně Marii, střelnou modlitbu pro ty, kteří vykonali jeho pobožnost sebezasvěcení. Modlitba vyjadřuje úplné a bezpodmínečné odevzdání těla, duše a všech tělesných i duchovních dober Ježíši prostřednictvím Panny Marie, vlastně „nevolnictví lásky“. \n\nPrapůvod této modlitby je ale ještě starší, vychází ze spisu \"Psalterium Beatissime Mariae Virginis\" sv. Bonaventury, kde se ve 118. žalmu v poněkud odlišném kontextu nachází slova: „\"Tuus totus ego sum Domina, salvum me fac.\"“ – „\"Jsem celý Tvůj, Paní, zachraň mne.\"“ \n\n<poem>Totus tuus ego sum,\net omnia mea tua sunt,\nmi dulcissime Jesu,\nper Mariam,\nMatrem tuam sanctam.</poem>\n\n<poem>Jsem celý Tvůj a všechno,\nco mám, je Tvé, \nmůj milý Ježíši,\nskrze Marii,\nTvou svatou Matku.</poem>\n"}
{"id": "720763", "url": "https://cs.wikipedia.org/wiki?curid=720763", "title": "Richard Hamilton", "text": "Richard Hamilton\n\nRichard William Hamilton (24. února 1922, Londýn – 13. září 2011) byl britský malíř, grafik, pedagog a kurátor považován za jednoho ze zakladatelů pop artu. Svými kolážemi reflektoval současnou kulturu a reklamu.\n\nRichard Hamilton se narodil roku 1922 v dělnické rodině v Londýně. Vystudoval Royal Academy Schools. Po ukončení služby v armádě za druhé světové války pokračoval ve studiích na Slade School of Art. Roku 1952 se připojil k Nezávislé skupině, seskupení umělců a spisovatelů aktivních v hnutí pop artu. Přednášel na King´s College v Durhamu (1953 - 1966). V 70. letech získal mezinárodní uznání. Výstavy jeho děl jsou pořádány po celém světě.\n\n\"Nezávislá skupina\" uspořádala výstavu \"Toto je zítřek\" ve Whitechapel Gallery v Londýně, na níž Hamilton představil své nejznámější dílo \"Co jen způsobuje, že jsou dnešní příbytky tak odlišné, tak přitažlivé?\" Tato fotomontáž je plná reklamních ikon odkazujících na spotřební životní styl v 60. letech. Mimo jiné zde vidíme i americké lízátko Tootsie, které má na obalu napsané slovo \"pop\", což je odkaz k Johnu McHaleovi, který na tomto díle spolupracoval a který prý v roce 1954 jako první použil termín pop art.\n\n\n\n\n"}
{"id": "720764", "url": "https://cs.wikipedia.org/wiki?curid=720764", "title": "Galerie Harfa", "text": "Galerie Harfa\n\nGalerie Harfa je obchodní, zábavní a administrativní centrum v pražské Libni. Bylo otevřeno a dáno do provozu 11.11. 2010 v čase 11:11. Centrum stojí v blízkosti O areny a ve třech podlažích se zde nachází přibližně 160 maloobchodních prodejen a hypermarket, podzemní parkoviště pro osobních automobilů, střešní stravovací a restaurační centrum, bowling, posilovna, pobočka České spořitelny, lékárna a další služby.\n\nV nákupním centru se k roku 2018 nachází 160 obchodů ve formě kamenných prodejen nebo stánků. Patří mezi ně obchody s potravinami jako Albert hypermarket (dříve Interspar), módní řetězce (C&A, Celio, Esprit, H&M, Gate, New Yorker, Takko fashion), obchody s obuví (CCC, Deichmann, Humanic), se sportovními potřebami (A3 Sport, Intersport) nebo elektronikou (LG, Datart). V budově mají dále pobočku Air Bank, Česká spořitelna a Equa bank a operátoři O2 a Vodafone. Dále zde má pobočku Tescoma, Látky Mráz nebo SCANquilt či Gorenje. Jsou zde drogerie DM a Rossmann, lékárna, čistírna oděvů, kadeřnictví, několik bankomatů nebo směnárna.\n\nV posledním podlaží je celá řada restaurací rychlého občerstvení, jako například Bageterie Boulevard, Burger King, KFC, McDonalds a další bistra s asijskou, arabskou či mexickou kuchyní. Mimo to se v nákupním centru ještě nacházejí kavárny Coffee Day, Costa Coffee, Grycan, One Café, juice bar Fruitisimo a stánek s mraženým jogurtem Yobar.\nNa střeše nákupního centra se nachází zábavní park Dinopark, dětské hřiště a interaktivní modely hudebních nástrojů. Na východní části střechy je v zimě provozováno kluziště, v létě zde funguje open-air divadlo Letní scéna Harfa. V prvním patře je 5D kino a Síň slávy českého hokeje.\n\nObchodním centrem jezdí patrový elektrický minibus určený dětem. O víkendech v centru probíhají různé akce jako farmářské trhy, ochutnávky specialit, koncerty a zábavná odpoledne pro děti. Na začátku února se na střeše tradičně koná výstava ledových soch.\n\nObjekt se nalézá mezi ulicemi Českomoravská a Ocelářská na místě, kde kdysi stávala továrna koncernu ČKD Praha vyrábějící motorové lokomotivy. Severní vchod navazuje na autobusový terminál a stanici metra Českomoravská a O arenu. Další dva vchody vedou z jihu z Českomoravské ulice. U jihozápadního vchodu je zastávka tramvaje Ocelářská, jihovýchodní vchod je menší a poblíž se nachází jižní vstup do O areny a tramvajová zastávka Multiaréna Praha.\n\nJihovýchodně od Galerie Harfa se nachází lokalita Harfa a nádraží Praha-Libeň, západně Balabenka. Ze severní strany s centrem sousedí obytná čtvrť.\n\n\n"}
{"id": "720765", "url": "https://cs.wikipedia.org/wiki?curid=720765", "title": "Josef Pojar", "text": "Josef Pojar\n\nJosef Pojar (28. července 1914 Vídeň – 3. srpna 1992 Vídeň) byl český římskokatolický kněz, československý voják a příslušník výsadku Gummit.\n\nNarodil se 28. července 1914 ve Vídni. Otec Tomáš byl krejčí, matka Josefa, rozená Janovská byla služka. Měl čtyři sourozence.Obecnou a měšťanskou školu absolvoval ve Vídni. Zde také vystudoval Katolické klášterní gymnázium, které v roce 1934 ukončil maturitou. V Brně poté vystudoval katolickou teologickou fakultu a v roce 1938 byl vysvěcen na kněze. Po návratu do Vídně začal vyučovat náboženství a pracovat v náboženské kongregaci.\n\nDne 16. července 1940 byl na vlastní žádost a pro svůj český původ propuštěn z německé armády a nasazen na práci ve Vídni. Od jara 1942 začal ve Vídni znovu působit jako kněz. Zároveň také působil ve Vídni v odboji v řadách vídeňských Čechů. Spoluzakládal Revoluční výbor vídeňských Čechů a kontakty na odboj hledal i na Moravě. \n\nV březnu 1944 opustil Vídeň a s pomocí jugoslávských partyzánů se ve Slovinsku dostal k SOE, která ho letecky přemístila do italského Bari. Zde byl prezentován do československé zahraniční armády a byl mu nabídnut výcvik pro plnění zvláštních úkolů. Od 15. května do 5. července 1944 absolvoval parakurz a speciální zpravodajský výcvik. Poté byl jmenován podporučíkem duchovní služby.\n\nDne 23. července 1944 byl (s propůjčenou hodností štábního kapitána) vysazen v Jugoslávii u obce Senič. S pomocí jugoslávských partyzánů se dostal zpět do Vídně. Zapojil se do odbojové činnosti, ale již 21. prosince 1944 byl zatčen gestapem. 7. dubna 1945 byl ve Vídni osobozen sovětskou armádou a okamžitě se zapojil do bojů na území Vídně.\n\nZ pozice předsedy Československého ústředního výboru ve Vídni se podílel na repatriaci vídeňských Čechů do vlasti. 31. srpna 1945 podepsal závazek ke službě v československé armádě. V hodnosti poručíka duchovní služby byl zařazen k repatriační komisi na MNO. 1. července 1946 byl povýšen na nadporučíka a 1. prosince 1946 na kapitána duchovní služby. Jako duchovní správce sloužil nejprve na velitelství 6. divize, poté na velitelství 11. divize v Plzni a opět u 6. pěší divize.\n\n4. dubna 1948 byl zatčen StB a vyšším vojenským soudem odsouzen za vojenskou zradu, úklady proti státu a nedokonanou účasti na zběhnutí jiné osoby k trestu smrti. Absolutní trest mu byl po odvolání zmírněn na 25 let těžkého žaláře. 26. července 1956 byl výkon jeho trestu přerušen a v novém soudním řízení byl odsouzen k délce trestu již vykonaného (8 let).\n\nPo propuštění pracoval v dělnických povoláních. V roce 1968 ilegálně odešel do Rakouska. Tam až do své smrti 3. srpna 1992 působil v duchovní službě. 16. října 1990 byl povýšen do hodnosti podplukovníka ve výslužbě.\n\n\n"}
{"id": "720768", "url": "https://cs.wikipedia.org/wiki?curid=720768", "title": "Zapékanka", "text": "Zapékanka\n\nZapékanka (polsky zapiekanka) je v Polsku populární jídlo, nabízené v rychlém občerstvení. Jedná se o podélně rozříznutou veku, na kterou umístí sýr a houby, později se dodá také i maso a zelenina. To celé se potom zapeče. Hotové jídlo se ještě ochutí kečupem, tatarskou omáčkou či horčicí. Zapékanky si oblíbili v Polsku během 70. let, v dobách komunistického režimu. Existují četné variace, které se liší použitými přísadami.\n\n"}
{"id": "720774", "url": "https://cs.wikipedia.org/wiki?curid=720774", "title": "Speciální čarodějnické díly", "text": "Speciální čarodějnické díly\n\nSpeciální čarodějnické díly (anglicky \"Treehouse of Horrors\", česky doslovně \"Hororové domy na stromě\") jsou halloweenské speciály animovaného televizního seriálu \"Simpsonovi\". Tyto díly se vymykají kontinuitě běžných dílů seriálu a nesnaží se být žádným způsobem realistické – rodina Simpsonových se v nich ocitá v hororových, nadpřirozených či sci-fi zápletkách. Obvykle v nich vystupují také mimozemšťané Kang a Kodos. Tradičně jsou tyto díly složené ze tří krátkých samostatných příběhů. První speciální čarodějnický díl, Zvlášť strašidelní Simpsonovi (v originále \"Treehouse of Horror\") byl odvysílán 25. října 1990 v rámci druhé řady \"Simpsonových\". Poté se tyto speciály staly tradičními a nový speciální čarodějnický díl se od té doby vysílá každým rokem v období Halloweenu. Do konce roku 2018 bylo těchto halloweenských speciálů už 29.\n\n<onlyinclude>\n\n</onlyinclude>\n"}
{"id": "720779", "url": "https://cs.wikipedia.org/wiki?curid=720779", "title": "Sóskút", "text": "Sóskút\n\nSóskút (, ) je obec v maďarském regionu Közép-Magyarország, v župě Pest v okrese Érd. Název obce v překladu znamená „solná studna“.\n\nObec se nachází v nížině, na silnici, dálnici M7 na trase Budapešť–Balaton. Nejbližší sousední obcí je Érd.\n\nV Sóskútu byly nalezeny stopy po osídlení v období neolitu, doby měděné a bronzové, jakož i pozůstatky římské kultury. Obec se proslavila vápencovým kamenolomem, z něhož bylo postaveno množství budov v Budapešti. Od roku 2000 žije v obci v nově postaveném zámku Jiří Habsbursko-Lotrinský (Habsburg György) s rodinou.\n\n"}
{"id": "720789", "url": "https://cs.wikipedia.org/wiki?curid=720789", "title": "Matej Delač", "text": "Matej Delač\n\nMatej Delač (* 20. srpna 1992, Gornji Vakuf) je chorvatský fotbalový brankář, jenž je kmenovým hráčem anglického klubu Chelsea FC.\n\nNarodil se 20. srpna 1992 v Zaprešiči, kde také v šesti letech začal chytat za místní Inter. Od roku 2009 je kmenovým hráčem Chelsea. V sezoně 2010/11 působil v nizozemském Vitesse Arnhem. Dne 3. dubna 2018 přestoupil z Chelsea FC do dánského klubu AC Horsens\n"}
{"id": "720794", "url": "https://cs.wikipedia.org/wiki?curid=720794", "title": "Národní soustava kvalifikací", "text": "Národní soustava kvalifikací\n\nNárodní soustava kvalifikací (NSK) je veřejně přístupný registr všech úplných a profesních kvalifikací potvrzovaných, rozlišovaných a uznávaných na území České republiky . Prostřednictvím kvalifikačních a hodnoticích standardů jsou zde popsány nejenom úplné kvalifikace, které člověk obvykle získá ve škole, ale také kvalifikace profesní, které jsou částí určitého povolání. Národní soustava kvalifikací se tak vytváří na pomoc lidem, kteří získali profesní dovednosti nad rámec svého původního vzdělání, ale nemají k tomu žádný doklad. Díky existenci standardů je možné, aby se nechali přezkoušet a získali certifikát o svém vzdělání. Hlavní informační zdroj pro tvorbu Národní soustavy kvalifikací (NSK) je Národní soustava povolání (NSP).\n\nTento registr je projektem Ministerstva školství, mládeže a tělovýchovy, jeho řešitelem je Národní ústav pro vzdělávání, školské poradenské zařízení a zařízení pro další vzdělávání pedagogických pracovníků. Je spolufinancován z Evropského sociálního fondu a státního rozpočtu České republiky. Zapojení zaměstnavatelů do tvorby NSK zajišťuje sdružení Hospodářské komory České republiky, Svazu průmyslu a dopravy České republiky a společnosti TREXIMA, spol. s r.o..\n\n\n\n\n"}
{"id": "720798", "url": "https://cs.wikipedia.org/wiki?curid=720798", "title": "Seznam památných stromů v okrese Kladno", "text": "Seznam památných stromů v okrese Kladno\n\nToto je seznam památných stromů v okrese Kladno, v němž jsou uvedeny památné stromy na území okresu Kladno.\n\n"}
{"id": "720800", "url": "https://cs.wikipedia.org/wiki?curid=720800", "title": "RIM-162 ESSM", "text": "RIM-162 ESSM\n\nRIM-162 Evolved Sea Sparrow Missile (ESSM) je americká řízená střela moře-vzduch sloužící k prostorové obraně válečných lodí proti letadlům a protilodním střelám. Střela je komplexní modernizací systému RIM-7 Sea Sparrow (původně nesla označení RIM-7R). Její vývoj probíhal od roku 1995 a do služby byla zavedena v roce 2004. Mimo USA střelu provozuje také Austrálie, Kanada, Dánsko, Německo, Španělsko, Nový Zéland, Nizozemsko, Japonsko a Norsko. Dolet střely přesahuje 50 km.\n\n\n"}
{"id": "720802", "url": "https://cs.wikipedia.org/wiki?curid=720802", "title": "Okres Kitzbühel", "text": "Okres Kitzbühel\n\nOkres Kitzbühel je okres v rakouské spolkové zemi Tyrolsko. Má rozlohu 1163,28 km² a žije zde 63 069 obyvatel (k 1. 1. 2016). Sídlem okresu je město Kitzbühel. Okres se dále člení na 20 obcí (z toho jedno město a 3 městysy).\n\n"}
{"id": "720806", "url": "https://cs.wikipedia.org/wiki?curid=720806", "title": "Na Kovárně to je nářez", "text": "Na Kovárně to je nářez\n\nNa Kovárně to je nářez je první vydané album kapely Tři sestry. Album bylo nahráno v létě 1990 v Propasti a v hostinci Na staré Kovárně v Praze-Braníku.\n\n\nNachází se zde celkem 18 skladeb:\n\n"}
{"id": "720808", "url": "https://cs.wikipedia.org/wiki?curid=720808", "title": "US Open 2011 – dvouhra juniorů", "text": "US Open 2011 – dvouhra juniorů\n\nObhájcem titulu byl Jack Sock, jenž se soutěže neúčastnil. Hrál dvouhru mužů.\n\nVe finále zvítězil třináctý nasazený Brit Oliver Golding nad turnajovou jedničkou a aktuálním vítězem juniorky Australian Open Jiřím Veselým po setech 5–7, 6–3, 6–4.\n\n\n"}
{"id": "720812", "url": "https://cs.wikipedia.org/wiki?curid=720812", "title": "Chřestýš", "text": "Chřestýš\n\nChřestýš (\"Crotalus\") je rod hadů z čeledi zmijovitých, žijící na americkém kontinentu. Jsou typičtí tím, že mají na konci ocasu chřestící zrohovatělé články. Ty daly název celému rodu, který zahrnuje 29 druhů.\n\n"}
{"id": "720816", "url": "https://cs.wikipedia.org/wiki?curid=720816", "title": "Izraelské atomové centrum Dimona", "text": "Izraelské atomové centrum Dimona\n\nIzraelské atomové centrum Dimona (popřípadě Negevské nukleární výzkumné středisko) je izraelské výzkumné centrum pro atomovou energii. Nachází se v Negevské poušti, asi 13 km jihovýchodně od města Dimona. Jedná se o vysoce utajovaný a dobře oplocený a chráněný komplex, nad nímž je bezletová zóna. Oficiálně byl uváděn jako textilní továrna, ale všeobecně se má za to, že zde dochází k výrobě jaderných zbraní, což potvrzuje i mnoho expertů. Taktéž se objevily zprávy o tom, že se zde vyrábí ochuzený uran pro vojenské účely (plášť střel schopných prorazit pancíř). Izrael sice uznal existenci zařízení jako takového, ale nikdy nereagoval na otázky ohledně jeho účelu. Jeho stavba začala v roce 1958, ve spolupráci s francouzskými experty (dělníkům bylo řečeno, že se jedná o odsolovací zařízení). Komplex byl vystavěn v utajení a doposud nebyl nikdy kontrolován mezinárodním úřadem pro kontrolu atomové energie (IAEA) – inspektoři do jeho prostor zatím neměli přístup. Spojené státy americké zjistily pravý účel negevského střediska někdy v 60. letech 20. století a žádaly Izrael o prohlídku jejich inspektory. Izrael souhlasil, ale vyžádal si, aby každá prohlídka s náležitým předstihem avizována. Hlavní reaktor byl postaven někdy mezi lety 1962 a 1964 a předpokládá se, že první izraelské jaderné zbraně s plutoniem zde byly vyrobeny ještě před Šestidenní válkou. V roce 1986 byly detaily o negevském středisku vyzrazeny tamním technickým pracovníkem Mordechajem Vanunu.\n\n\n"}
{"id": "720818", "url": "https://cs.wikipedia.org/wiki?curid=720818", "title": "Lučební závody Draslovka", "text": "Lučební závody Draslovka\n\nLučební závody Draslovka a.s. Kolín je akciová společnost zabývající se především výrobou produktů ze syntetického kyanovodíku. Sídlí v Kolíně.\n\nZákladní strategií společnosti je využití zpracování kapalného kyanovodíku do následných produktů s vyšší přidanou hodnotou. Z výrobního závodu v Kolíně se 90 % produkce vyváží, zákazníky jsou zejména gumárenské, farmaceutické, zemědělské a další firmy. \n\n\nDne 9. ledna 2006 v ranních hodinách došlo v podniku Lučební závody Draslovka, a. s. Kolín k havárii, při níž se do řeky Labe dostalo blíže neurčené množství kyanidů. Havárie vyděsila obyvatele Kolína i dalších měst okolo Labe, dokonce i v Německu.\n\nZřejmě vlivem mrazů byl porušen plovákový hladinoměr v detoxikační jímce odpadních vod. Odpadní vody s kyanidy unikly na zpevněnou plochu okolo jímky a odtud podnikovou kanalizací do Labe. Nejspíše selhala i obsluha, která mohla únik zjistit vizuálně. Když se pracovníci Draslovky z médií dozvěděli o úhynu ryb v Labi, údajně je ani nenapadlo, že by to mohlo mít spojitost s jejich firmou. Českou inspekci životního prostředí (ČIŽP) , která se havárií zabývala, však taková možnost napadla. 13. ledna ČIŽP předběžně označila Draslovku za možného viníka havárie a toto podezření 16. ledna potvrdila. Teprve potom podnik havárii nahlásil příslušnému krajskému úřadu; tedy nikoliv z vlastní iniciativy, ale až poté, co byl z havárie usvědčen. Tento postup je sice v souladu se zákonem č. 353/1999 Sb., o prevenci závažných havárií způsobených vybranými nebezpečnými chemickými látkami a chemickými přípravky, ale v tomto případě to bylo přece jen trochu pozdě. Kdyby totiž Draslovka únik sama ohlásila dříve, bylo možné některým škodám zabránit.\n\n"}
{"id": "720821", "url": "https://cs.wikipedia.org/wiki?curid=720821", "title": "US Open 2011 – dvouhra juniorek", "text": "US Open 2011 – dvouhra juniorek\n\nObhájkyní titulu byla Darja Gavrilovová, která prohrála ve druhém kole s Victorií Duvalovou.\n\nVítězkou se stala nenasazená Američanka Grace Minová, když ve finále přehrála první nasazenou Francouzku Caroline Garciaovou po setech 7–5, 7–6.\n\n\n"}
{"id": "720829", "url": "https://cs.wikipedia.org/wiki?curid=720829", "title": "Pavlásek", "text": "Pavlásek\n\nPříjmení Pavlásek nosí více různých osobností:\n\n\n"}
{"id": "720839", "url": "https://cs.wikipedia.org/wiki?curid=720839", "title": "US Open 2011 – kvalifikace mužské dvouhry", "text": "US Open 2011 – kvalifikace mužské dvouhry\n\nKvalifikace mužské dvouhry US Open 2011 probíhala před zahájením hlavní soutěže. Postoupilo z ní osmnáct tenistů, šestnáct po výhře v kvalifikaci a dva jako šťastní poražení přes porážku ve 3. kole.\n\n\n\n\n"}
{"id": "720840", "url": "https://cs.wikipedia.org/wiki?curid=720840", "title": "Markéta Anglická (1361)", "text": "Markéta Anglická (1361)\n\nMarkéta Anglická ( \"Margaret of England\" nebo \"Margaret of Windsor\", \"Marguerite d'Angleterre\"; 20. července 1346 Windsor – 1361) byla hraběnka z Pembroke.\n\nByla dcerou anglického krále Eduarda III. a Filipy, dcery henegavského hraběte Viléma. Poprvé se o Markétiných zásnubách uvažovalo ve spojitosti s nejstarším synem rakouského vévody Albrechta, ale pro změnu politického kurzu z nich sešlo. Podruhé se měla provdat za Jana, syna Karla z Blois, jednoho z uchazečů o o bretaňské nástupnictví. K plánovanému sňatkovému spojení nedošlo, protože Markétina starší sestra Marie se stala chotí Jana Bretaňského, syna dalšího z uchazečů o Bretaň.\n\n13. května 1359 se Markéta stala manželkou Jana z Hastingsu, hraběte z Pembroke. Zesnula o dva roky později a byla pohřbena v benediktinském klášteře Abingdon v Oxfordshire společně se svou starší sestrou Marií.\n"}
{"id": "720842", "url": "https://cs.wikipedia.org/wiki?curid=720842", "title": "Dysalotosaurus", "text": "Dysalotosaurus\n\nDysalotosaurus (\"nepolapitelný ještěr\") byl rod menšího býložravého dinosaura. Patřil do čeledi pohyblivých ornitopodů dryosauridů (vzdáleně příbuzných například větším a později žijícím iguanodontům). Dlouho byl řazen do příbuzného rodu \"Dryosaurus\", ale novější studie tuto synonymii zavrhují. \"Dysalotosaurus\" byl tedy samostatný taxon. Dosahoval délky kolem 2,5 až 3 metrů a hmotnosti přibližně 80 kg.\n\nZkameněliny tohoto dinosaura byly objeveny počátkem 20. století německou paleontologickou expedicí na slavné lokalitě Tendaguru (území dnešní Tanzanie). Sedimenty tohoto místa pochází z období svrchní jury (stupeň kimeridž, asi před 156 až 151 miliony let). Druh \"D. lettowvorbecki\" byl formálně popsán v roce 1919. Podrobný výzkum ontogeneze postkraniální části kostry dysalotosaura byl publikován roku 2018.\n\nV září roku 2011 vyšla vědecká studie německých paleontologů (Florian Witzmann a Oliver Hampe) z berlínského Museum für Naturkunde, kteří objevili stopy po Pagetově kostní nemoci na zkamenělinách dysalotosaura. Pokud se tento objev potvrdí, půjde o zdaleka nejstarší potvrzený projev virové infekce.\n\n"}
{"id": "720843", "url": "https://cs.wikipedia.org/wiki?curid=720843", "title": "Lucia Žitňanská", "text": "Lucia Žitňanská\n\nLucia Žitňanská, rozená Kozmová (* 3. června 1964, Bratislava, Československo) je slovenská advokátka a politička za stranu MOST-HÍD, dříve za SDKÚ-DS. V roce 2006 a v letech 2010–2012 působila ve funkci ministryně spravedlnosti Slovenska. Stejnou funkci zastává opět od března 2016.\n\nV roce 1987 absolvovala Právnickou fakultu Univerzity Komenského v Bratislavě. Od té doby působila postupně jako právnička v několika podnicích a společnostech v Bratislavě.\n\nV letech 1992–2006 působila na Katedře obchodního, hospodářského a finančního práva na PF Univerzity Komenského. V roce 1995 získala titul Ph.D., v roce 2001 se habilitovala v odboru obchodního práva. Od roku 2002 působí jako advokátka. Od června 2013 je vedená v seznamu arbitrů pro obchodní případy u Vídeňského arbitrážního soudu.\n\nJe vdaná, s manželem Eduardem Žitňanským má děti Luciu, Dávida a Hedu.\n\nOd roku 2002 do roku 2006 působila ve funkci státní tajemnice ministerstva spravedlnosti za KDH (Křesťanskodemokratické hnutí) jako nestranička. Po demisi ministra spravedlnosti Daniela Lipšice se 8. února 2006 stala místopředsedkyní vlády a ministryní spravedlnosti v druhé vládě Mikuláše Dzurindy.\n\nV letech 2006–2010 zastávala post poslankyně za stranu SDKÚ-DS (Slovenská demokratická a křesťanská unie – Demokratická strana). Zároveň zastávala funkci místopředsedkyně Mandátového a imunitního výboru NR SR a byla členkou Ústavoprávního výboru NR SR. 12. června 2010 byla v parlamentních volbách zvolena za poslankyni za SDKÚ-DS. Poslanecký mandát však neuplatňovala, jelikož se opět stala ministryní spravedlnosti, tentokrát ve vládě Ivety Radičové. V této funkci působila do roku 2012. Poté se stala poslankyní a od konce roku 2012 vedla poslanecký klub SDKÚ-DS. V listopadu 2013 ale z SDKÚ-DS vystoupila a stala se členkou strany zastupující zájmy maďarské menšiny MOST-HÍD.\n"}
{"id": "720850", "url": "https://cs.wikipedia.org/wiki?curid=720850", "title": "Blohm + Voss", "text": "Blohm + Voss\n\nBlohm + Voss (dříve též Blohm & Voss, Blohm und Voss) je německá loděnice se sídlem v Hamburku. Firma byla založena roku 1877 a v současnosti je součástí koncernu Lürssen. Loděnice staví jak pro civilní uživatele, tak vojenská námořnictva. Je tradičním dodavatelem německého námořnictva. V minulosti firma vyráběla rovněž letadla (například létající čluny Blohm & Voss BV 138 a Blohm & Voss BV 222) a byla aktivní v době druhé světové války.\n\nV 70. letech společnost vyvinula systém modulární konstrukce lodí MEKO, na jehož základě staví a exportuje různé typy torpédoborců, fregat a korvet. Za třicet let existence systému MEKO už bylo dodáno 49 fregat provozovaných 11 uživateli.\n\n\n\n"}
{"id": "720851", "url": "https://cs.wikipedia.org/wiki?curid=720851", "title": "Drožka", "text": "Drožka\n\nDrožka je lehký, otevřený a odpérovaný nájemný povoz pro dva až čtyři cestující, tažený jedním nebo dvěma koňmi. Po roce 1900 vznikly také drožky poháněné benzinovým motorem a i v češtině užívali starší lidé název „drožka“ pro taxík až do konce 20. století.\n\nNázev „drožka“ je z ruského \"dorožki\" a znamenal lehký kočár nebo saně pro jízdu ve městě. Roku 1811 zavedl německý obchodník A. Mortgen v Berlíně nájemné „varšavské drožky“ (\"Warschauer Droschken\"). Když po roce 1910 převládly motorové drožky, přenesl se název na ně a v některých částech Německa se taxík dodnes hovorově nazývá \"Droschke\". V Praze začaly jezdit nájemné koňské drožky roku 1856. Ve Francii, v Bavorsku a Rakousku se podobné kočáry nazývaly a někdy ještě nazývají fiakr podle pařížského Hotel St. Fiacre, kde vzniklo jejich první stanoviště. \"Úplný domovní šematismus král. hlavního města Prahy\" z roku 1879 rozlišuje mezi drožkou pro dva pasažéry a větším fiakrem pro čtyři.\n\nPatronem drožkářů a fiakristů byl svatý Fiacrius z Meaux.\n\n\n\n"}
{"id": "720861", "url": "https://cs.wikipedia.org/wiki?curid=720861", "title": "US Open 2011 – kvalifikace ženské dvouhry", "text": "US Open 2011 – kvalifikace ženské dvouhry\n\nKvalifikace ženské dvouhry US Open 2011 probíhala před zahájením hlavní soutěže. Postoupilo z ní šestnáct tenistek po výhře ve třech kvalifikačních kolech.\n\n\n\n"}
{"id": "720876", "url": "https://cs.wikipedia.org/wiki?curid=720876", "title": "Mýtus Cthulhu", "text": "Mýtus Cthulhu\n\nMýtus Cthulhu je fiktivní mytologie stvořená H. P. Lovecraftem, jeho žáky, spoluautory, přáteli a pokračovateli, jako např. R. E. Howardem, Neilem Gaimanem, C. A. Smithem či Stephenem Kingem. Základní prvky mytologie se vyskytují již v Lovecraftově prvotině Dagon a mnoha následujících dílech, jako pomyslné body počátku se řadí povídky Nyarlathotep a Volání Cthulhu.\n\nHlavní myšlenka Mýtu Cthulhu se nachází v existenci nelidských, předlidských, případně mimozemských ras bytostí na naší planetě. Pro používání motivu mimozemšťanů se Lovecraft inspiroval zřejmě knihami Ch. Forta a svou vlastní zálibou ve vědách, včetně astronomie. V Lovecraftově díle se vyskytuje postupný přechod ve vnímání těchto bytostí, od takřka démonického a xenofobního, až po jejich prezentaci coby cizorodé obdoby člověka, stvořitelů života a bytostí, které byly člověkem nepochopeny kvůli své zvláštnosti. Vzhledem k existenci velkého množství roztodivných mimozemských a nelidských ras se jejich charakteristika různí, některé jsou i hmotou a biologií nepodobné ničemu pozemskému a jiné se pozemskému životu podobají i vnějšími rysy a případně jsou pozemskému životu příbuzné, nebo jej dokonce stvořily. Postoj ras Mýtu Cthulhu k člověku je též různý od lhostejnosti, přes nepřátelství, až po vědecký zájem. Sem patří například Létající polypy, Shoggoth, Hmyz ze Shaggai, Mi-Go, Cthulhi, Starší, Velká rasa Yith a Hlubinní.\n\nSoučástí Lovecraftovy mytologie jsou i roztodivná božstva, jejichž povaha připomíná spíše kosmické síly, i když určitá díla prozrazují rysy bytostí a například nedokončená povídka Azathoth předpokládala antropomorfickou podobu božstva, což je způsobeno zřejmě Lovecraftovou inspirací ve snech, démonologii (západní okultismus obecně) a folkloru. Tato božstva jsou v Mýtu Cthulhu uctívána nelidskými rasami, mimozemskými bytostmi, ale mají i lidské ctitele, jako například okultisty. Jako božstva jsou brány i bytosti u nichž se předpokládá původ mezi nelidskými bytostmi, jako matka Hydra a otec Dagon, nebo Velký Cthulhu, o nichž se obvykle hovoří, jako o abnormálně mocných a velkých zástupcích hlubinných a Cthulhi. Mezi nejznámější ,klasická\" božstva Mýtu Cthulhu patří Azathoth (nemyslící, slepý chaos vířící v centru nekonečna), Shub Niggurath (Černá koza z lesů s tisícem mladých), Nyarlathotep (Černý muž s rohy s tisícem tváří), nebo Hastur (Král ve žlutém). Existují zvláštní skupiny božstev, například Druzí bohové či bohové Kadathu z Lovecraftova Snového cyklu; Starší bohové, kteří vypudili Pradávné (Prastaré či Létající polypy). Následovníci Mýtu Cthulhu často ne zcela pochopili Lovecraftův mýtus, vzali z něj jen určité prvky, nebo na jeho kostře postavili vlastní mytologii.\n\nLovecraft byl velmi skeptický vůči všem formám ezoteriky a okultismu, ale přesto se znal a přátelil s několika okultisty. Ve svých hororech užíval někdy okultní prvky, jako například v Případu Ch.D.Warda, kde cituje mimo jiné též Eliphase Léviho a Raymonda Lula. U Lovecrafta se setkáváme s přechodovými příběhy, kde se mísí motivy moderní vědy (nebo sugestivně podané pseudovědy) s okultismem, magií a navíc mimozemských bytostí, které vycházejí ze stínu nadpřirozených bytostí, rarachů a démonů středověku a odhalují svou skutečnou povahu a podstatu. Příběhy jako Sny v čarodějnickém domě či Hrůza v Dunwichi dávají čtenáři tušit, že magie je formou skrytého vědění ukrytého v pověrečné slupce a stejně tak jsou služebníci čarodějů, nadpřirozené bytosti a démoni čímsi přirozeným a cizorodějším, než si dokázali prostí lidé v dávných dobách představit. Světoznámý je v tomto směru motiv Necronomiconu. Lovecraftovo dílo ostatně představuje přechod od staré makabrózní prózy po moderní horror. Lovecraft však postupně odsunul motiv okultní patiny do pozadí. Někteří Lovecraftovi následovníci se však chopili právě tohoto okultního prvku a rozvíjeli jej ve svých vlastních příbězích Mýtu Cthulhu. Mýtus Cthulhu se ostatně stal velmi populárním mezi okultisty a ti jej později využili pro tvorbu grimoárů, rituálů, okultních řádů a nové magické tradice.\n"}
{"id": "720882", "url": "https://cs.wikipedia.org/wiki?curid=720882", "title": "Andrew Garfield", "text": "Andrew Garfield\n\nAndrew Russell Garfield (* 20. srpna 1983, Los Angeles, Kalifornie, Spojené státy americké) je herec dvojího občanství, britského a amerického, který se objevuje v rádiu, divadle, filmu a televizi. Na začátku své kariéry si zahrál ve filmech \"Hrdinové a zbabělci\", \"Imaginárium dr. Parnasse\" a \"Ten kluk\", za který získal v roce 2007 cenu BAFTA v kategorii nejlepší herec v hlavní roli.\n\nZa jednu z hlavních rolí v oscarovém filmu \"The Social Network\" se mu dostalo širšího uznání a ohlasu u kritiků. Za tuto roli získal dvě nominace na cenu BAFTA a nominaci na Zlatý glóbus. Byl obsazen do role Petera Parkera/Spider-Mana v reebotu filmové série o Spidermanovi s názvem \"Amazing Spider-Man\". Znovu si roli zahrál v pokračování \"Amazing Spider-Man 2\", které mělo premiéru v roce 2014. Garfield byl obsazen do role Desmonda Dosse ve filmu \"\", který měl premiéru v roce 2016.\n\nNarodil se v Los Angeles. Jeho matka je angličanka a pochází z Essexu a jeho otec je američan a pochází z Kalifornie. Když mu byly tři roky, jeho rodina se přestěhovala do Anglie. Je židovského vyznání. Rodiče byli vedoucími designového obchodu, poté se jeho otec stal trenérem plaveckého klubu a matka učitelkou v mateřské školce. Vyrůstal v městě Surrey v Anglii a jako dítě byl gymnasta. Navštěvoval Priory Preparatory School v Banstead a později City of London Freemen's School v nedalekém Ashteadu, poté navštěvoval Central School of Speech and Drama, na které absolvoval v roce 2004.\n\nVe dvanácti začal navštěvovat kurzy herectví a objevil se v divadle pro mladé ve hře \"Bugsy Malone\". Také se přidal k malé divadelní skupině mladých v Epsomu a začal pracovat výhradně jako divadelní herec. V roce 2004 získal cenu MEN Theatre Award za svůj výkon ve hře \"Kes\". V roce 2006 vyhrál cenu za vynikajícího nováčka v Evening Standard Theatre Awards.\n\nJeho britský televizní debut přišel v roce 2005, když se objevil v teenagerovském seriálu\" Sugar Rush\" vysílaném na Channel 4. V roce 2007 byl jmenován časopisem Variety mezi „10 herci, které stojí za to vidět“ a v listopadu tohoto roku se objevil ve filmu \"Hrdinové a zbabělci\", kde hrál amerického studenta na univerzitě. Ve stejném roce se objevil ve hlavní roli ve filmu \"Ten kluk\", za kterou dostal v roce 2008 cenu BAFTA v kategorii Nejlepší herec. V roce 2008 měl malou roli ve filmu \"Králova přízeň\" a na Berlínském mezinárodním filmovém festivalu byl jmenován jednou ze zářících hvězd.\n\nV prosinci 2009 se objevil v časopise Vogue společně s herečkou a modelkou Lily Cole. V tentýž rok si zahrál vedlejší roli Terryho Gilliama ve filmu \"Imaginárium dr. Parnasse\". Také se ještě objevil v trilogii \"Red Riding\".\n\nV roce 2010 účinkoval v britském filmu založeném na knížce Kazua Ishigura s názvem \"Neopouštěj mě\". Také se objevil společně s Brendou Song, Justinem Timberlakem a Jessem Eisenbergem ve filmu \"The Social Network\", který je o založení sociální sítě Facebook. Za tuto roli získal dvě nominace na cenu BAFTA (v kategorii „Nejlepší herec ve vedlejší roli“ a „BAFTA rostoucí hvězda“). 14. prosince 2010 film získal šest nominací na Zlatý glóbus a čtyři z nich vyhrál. Garfield byl nominován na Zlatý glóbus za nejlepší mužský herecký výkon ve vedlejší roli.\nDne 5. ledna se Garfield krátce objevil jako asistent Terryho Gilliama při show Arcade Fire na Madison Square Garden. Dne 12. září 2010 spolu-uváděl vyhlášení cen MTV s Jessem Eisenbergem a Justinem Timberlakem.\n\nZískal hlavní roli Petera Parkera/Spidermana v reebotu série o Spidermanovi s názvem \"Amazing Spider-Man\". Natáčení filmu začalo v prosinci 2010 a film měl premiéru v kinech 3. července 2012. Na fanouškovské očekávání, jak ztvární tuto roli, Garfield žertoval: \"Tohle je milovaná postava a víte, ironicky, já budu ta osoba, která bude říkat, 'Kdo obsadil toho anglického blázna?'\" Garfield za svůj výkon obdržel pozitivní recenze. Před uvedením filmu do kin řekl, \"Když uděláme pokračování, doufám, že to můžu udělat - doufám, že mě nechají to udělat. ... Už mají datum premiéry pro pokračování. Ale žádný scénář! Takže máme své priority v pořádku.\" Znovu si roli zahrál v pokračování \"Amazing Spider-Man 2\", které mělo premiéru v roce 2014.\n\nV březnu 2012 přišel jeho debut na Broadwayi. Zahrál si Biffa Lomana v revivalu divadelní hry \"Death of a Salesman\", kterou režíroval držitel ceny Tony, Mike Nichols v Ethel Barrymore Theatre. V představení s ním také hráli držitel Oscara, Philip Seymour Hoffman a Linda Emond, nominovaná na cenu Tony. Garfield byl za svou roli nominován na cenu Tony v kategorii nejlepší herec v divadelní hře.\n\nV dubnu 2014 moderoval \"Saturday Night Live. \"Zahrál si a produkoval dramatický film \"99 Homes\". V roce 2016 si zahrál ve filmu Martina Scorsese \"Mlčení\". V listopadu 2014 bylo oznámeno, že si zahraje ve filmu \"\". Snímek měl premiéru v roce 2016. Od dubna 2017 hrál v divadle Lyttelton ve hře \"Angels in America\". Za roli získal svojí první cenu Tony.\n\nV červenci/srpnu 2011 začal chodit s herečkou Emmou Stone, se kterou se seznámil na natáčení filmu \"Amazing Spider-Man.\" V roce 2015 se rozešli.\n\n"}
{"id": "720889", "url": "https://cs.wikipedia.org/wiki?curid=720889", "title": "Velden", "text": "Velden\n\nVelden je město v Nizozemsku. Leží na jihovýchodě země v provincií Limburk, má 5 190 obyvatel. Městem protéká řeka Máza.\n\n"}
{"id": "720892", "url": "https://cs.wikipedia.org/wiki?curid=720892", "title": "Medvědí řeka (přítok Velkého Solného jezera)", "text": "Medvědí řeka (přítok Velkého Solného jezera)\n\nMedvědí řeka ( ) je řeka protékající státy Utah, Wyoming a Idaho na severozápadě USA. Je 790 km dlouhá. Povodí má rozlohu 18 197 km².\n\nPramení v pohoří Uinta a teče ve velkém oblouku nejprve na sever poté na západ a nakonec na jih. Ústí do Velkého Solného jezera jako jeho největší přítok.\n\nPrůměrný roční průtok vody činí 68 m³/s.\n"}
{"id": "720894", "url": "https://cs.wikipedia.org/wiki?curid=720894", "title": "Vasilij Zeňkovskij", "text": "Vasilij Zeňkovskij\n\nVasilij Vasiljevič Zeňkovskij (rusky Василий Васильевич Зеньковский; 4. července 1881 – 5. srpna 1962, Paříž) byl ruský křesťanský filosof, psycholog a publicista, autor \"Dějin ruské filosofie\" (ve dvou svazcích, 1948-50).\n\nV roce 1920 emigroval do Království Srbů, Chorvatů a Slovinců, kde byl v letech 1920—1923 profesorem filosofické a teologické fakulty Bělehradské univerzity, od roku 1921 člen bělehradského spolku blahoslaveného Serafima Sarovského.\n\nRoku 1923 byl na Všeemigrantském sjezdu pedagogů zvolen předsedou Pedagogické úřadu pro věci ruských škol v zahraničí. V témže roce se zúčastnil prvního sjezdu Ruského studentského křesťanského hnutí (РСХД) v Přerově, na němž byl zvolen předsedou hnutí. Byl členem bratrstva svaté Sofie.\n\nV letech 1923—1926 byl profesorem experimentální a dětské psychologie na Vyšší pedagogické škole v Praze, později se stal jejím ředitelem.\n\nV letech 1926—1927 pobýval v USA, kde se zabýval výukou problematiky církevního vzdělání.\n\nZemřel v roce 1962 v Paříži. Je pochován na ruském pravoslavném hřbitově v Sainte-Geneviève-des-Bois.\n\nVe svých \"Dějinách ruské filosofie\" Vasilij Zeňkovskij zdůrazňoval, že\n\n\n"}
{"id": "720916", "url": "https://cs.wikipedia.org/wiki?curid=720916", "title": "Masakry v Liepāji", "text": "Masakry v Liepāji\n\nMasakry v Liepāje byly série hromadných poprav. Mnoho jich bylo veřejných nebo poloveřejných. Konaly se v Liepāje a v jejím okolí na západním pobřeží Lotyšska v roce 1941 po nacistické okupaci Lotyšska. Hlavními pachateli byly oddíly Einsatzgruppen,Sicherheitsdienst (SD), Ordnungspolizei (ORPO), lotyšská pomocná policie a milice. Wehrmacht a německé námořní síly se účastnily střelby. Kromě Židů zabíjeli nacisté a jejich lotyšští spolupracovníci také Romy, komunisty, mentálně nemocné a tzv. „rukojmí“. Na rozdíl od ostatní vražd v Lotyšsku během Holocaustu bylo zabíjení v Liepāje prováděno na otevřených místech. Asi 5 000 z 5 700 Židů uvězněných v Liepāje bylo zastřeleno, většina z nich v roce 1941. K zabíjení docházelo na různých místech uvnitř i vně města, včetně Rainisova parku (Raiņa parks) v centru města, v oblasti přístavu pak u stadiónu fotbalového klubu Olimpija a majáku. Největší masakr 2731 Židů a 23 komunistů se stal 15. – 17. prosince 1941 v dunách nedaleko Šķēde na starém výcvikovém území lotyšské armády. O zabíjení Židů v Liepāje se ví více než v jiných městech s výjimkou Rigy.\n\nLiepāja byla nacisty považována za obzvláště významné město – byla zde námořní základna a také významný mezinárodní přístav. S ohledem na to předpokládali, že jeho obyvatelé jsou více nakloněni ke komunismu. Německá armáda plánovala obsadit město v první den války, v neděli 22. června 1941. Útok na Liepāju byl veden německou 291. pěší divizí. Silný odpor Rudé armády a dalších sovětských sil však bránil Němcům vstoupit do města až do 29. června 1941. Odpor včetně odstřelování pokračoval ještě několik dnů poté. Město bylo v bojích těžce poškozeno a požáry hořely po celé dny.\n\nV Lotyšsku začal holokaust v noci z 23. na 24. června 1941, kdy v Grobině (město nedaleko Liepāji) členové Sonderkommanda 1a zabili 6 místních Židů na kostelním hřbitově. Jakmile Liepāja 29. června 1941 padla, „v prvních hodinách okupace začal hon na Židy“. Profesor Ezergailis odhaduje, že do rukou Němců padlo asi 5700 Židů z Liepāji a okolí .\n\nVe dnech 29. a 30. června 1941 němečtí vojáci vykonávali náhodné popravy Židů ve městě Liepāja. Bylo při nich zabito kolem 99 Židů (plus/mínus 30). Popravy začaly téměř okamžitě. Například 29. června v 17.00 přijíždějící němečtí vojáci chytili 7 Židů a 22 Lotyšů a zabili je v kráteru, který vytvořila bomba, uprostřed ulice Ulicha. Ten samý den v 21.00 přišli němečtí vojáci do ulice Hika, kde shromáždili všechny obyvatele a zeptali se, jestli jsou tu nějací uprchlíci z Německa. Jeden muž, Walter (nebo Viktor) Hahn, dirigent, který uprchl z Vídně v roce 1938, vystoupil a byl okamžitě zastřelen. (Jiný zdroj tvrdí, že byl Hahn zabit davem Lotyšů podněcovaným nacisty.) Další den, 30. června, šli vojáci do městské nemocnice, kde přes protesty Lotyšů mezi nemocničním personálem zatkli několik židovských lékařů a pacientů a zastřelili je. Mezi oběťmi byla desetiletá Maša Blumenau.\n\n29. června 1941 oddíl Einsatzkommanda 1a (EK 1a) pod vedením SS-Obersturmbannführera Reicherta vstoupil do Liepāji. Jeden z prvních lidí, které EK 1a zabila, byl 30. června hudebník Aron Fränkel, který nevěděl, že si Einsatzkommando zřídilo sídlo v místě jeho zaměstnání v hotelu St. Petersburg. Když přišel do práce, byl identifikován jako Žid a na místě zastřelen.\n\nBěhem bojů kopaly sovětské síly obranné příkopy v Rainisově parku v centru Liepāji. 3. a 4. července 1941, v prvním zdokumentovaném masakru v Liepāje, muži z Reichertova EK 1a, vesměs Němci a členové SD, obklíčili Židy a donutili je vypochodovat k příkopům v parku. Jakmile byli u příkopu, zastřelili je a těla shodili dolů. Není známo, kolik lidí bylo při těchto popravách zabito. Odhady se pohybují od několika desítek do 300. Po válce došla vyšetřovací komise Sovětského svazu k závěru, že v parku bylo zastřeleno 1 430 lidí; profesor Ezergailis to označuje za přehnané. Jeden účastník, Harry Fredrichson, později vypověděl, že se účastnil jednoho z masakrů, ve kterém bylo zabito 150 lidí.\n\nJako námořní základna se Liepāja dostala pod vedení německého námořnictva Kriegsmarine. Nadporučík (\"Korvettenkapitan\") Stein byl jmenován velitelem města. 1. července 1941 Stein nařídil, že za každou sabotáž bude zastřeleno deset rukojmích, a dále umístil civilisty do zaměřené oblasti, když tvrdil, že se vojáci Rudé armády schovávají mezi nimi v civilním oděvu. Toto bylo první oznámení o ohrožení rukojmích střelbou v Lotyšsku. 5. července 1941 vydal \"Korvettenkapitan\" Brückner, který nastoupil místo Steina, soubor protižidovských nařízení. Byla zveřejněna v místních novinách \"Kurzemes Vārds\". Byla tato::\n\n3. nebo 4. července vstoupil velitel oddílu Einsatzkommanda 2 Erhard Grauel do města s třiceti muži, většina z nich byla od policejního praporu 9 z Ordnungspolizei. Reichert byl tehdy zaměstnán popravami v parku Rainis, což popsal Grauelovi jako „zvláštní úkol“. Reichert odešel den po Grauelově příjezdu. Grauel převzal Ženskou věznici a použil ji jako vězení pro osoby stíhané nacistickým režimem. Jednalo se většinou o Židy, ale byli zatýkáni také komunisti a jejich stoupenci. Byly rozšiřovány zvěsti o odpovědnosti Židů za komunistická zvěrstva během sovětského režimu v Liepāji. Většinu zatčení, pokud ne všechna, prováděla lotyšská milice („domobrana“). 6. července 1941 viděl německý válečný korespondent Werner Hartman Ženskou věznici tak přeplněnou, že nebyl ani dostatek místa na to, aby si vězni mohli lehnout.\n\nPrvní popravy byly provedeny Grauelem. Bylo zabito asi 30 Židů a komunistů, kteří byli zatčeni od 5. do 7. července a popraveni 7. července 1941 jako „rukojmí“ podle vyhlášky nadporučíka Steina ze dne 1. července, kterou pravděpodobně vydal jako odplatu za výstřely, které byly směřovány na německé hlídky v okolí Liepāji. Grauel na popravu vybral každého pátého vězně a jeho muži je zastřelili na pláži v dunách nedaleko majáku. Poválečný soud oznámil, že zabitých rukojmích bylo 30. Anders a Dubrovkis odhadovali 27 plus/mínus 16.\n\nOkolo 7. července 1941 se Reichert vrátil do Liepāji se zprávou od velitele Einsatzgruppe A Franze Waltera Stahleckera, že je Grauel obviněný z toho, že nepopravuje lidi dostatečně rychle. Grauel Reichertovi ukázal seznam zadržených lidí a Reichert zaškrtl několik lidí a požadoval, aby byli ihned zastřeleni. Grauel nařídil svému asistentovi Neumanovi, aby popravy zorganizoval. 8., 9. a 10. zastřelili Grauelovi muži každý den 100 lidí, téměř všichni byli Židé. Z ženské věznice byli odvezeni na popraviště ve skupinách po dvaceti.\n\nPodle pozdějšího svědectví Hartmana, který se účastnil zabíjení 8. července v 11:00 – 17:00, bylo během této doby zabito 200 lidí. Procedura byla pro lotyšské „bojovníky za svobodu“ (takto byli pojmenováni Hartmanem). Deset obětí šlo dlouhým příkopem, který končil v jámě. Tam byli srovnáni do dvou řad a postříleni Němci, ale možná také Lotyši. Oblast popraviště byla střežena Němci a Lotyši, kteří byli rozlišeni červenobílými páskami na rukávech.\n\nPopravy se nejdříve konaly každé dva týdny, někdy i častěji, na pláži jižně od majáku. Počáteční popravní oddíly byly německé, později je nahradilo lotyšské komando.\n\nGrauel později u poválečného soudu dosvědčil, že požádal o uvolnění z velení kvůli stresu z masakrů 8. – 10. července. Jeho žádosti bylo vyhověno Rudolfem Batzem, velitelem Einsatzkommanda 2, a na konci října se vrátil do Německa studovat práva. Profesor Ezergailis však poznamenal, že před návratem do Německa i přes jeho tvrzení, že byl masakry šokován, odjel Grauel z Liepāji do blízkého města Ventspils, kde organizoval další zabíjení.\n\nGrauel byl nahrazen SS-Untersturmführerem Wolfgang Küglerem 10. nebo 11. července. Pod dohledem Küglera docházelo k masakrům zhruba dvakrát týdně. Střílení malých skupinek Židů pokračovalo po 10. červenci každý večer. Tyto střelby byly organizovány Küglerem. Často se jednalo o méně než 10 osob. Přesné číslo zabitých v těchto akcích není známo, ale Anders a Dubrovskis odhadují, že jich mohlo být zabito 81 (plus/mínus 27). Také odhadují celkový počet obětí na 287 osob (plus/mínus 130).\n\n16. července 1941 byl Fregattenkapitän Dr. Hans Kawelmacher jmenován německým námořním velitelem v Liepāji. 22. července poslal Kawelmacher telegram německému baltskému velení námořnictva v Kielu, který oznamoval, že chce poslat do Liepāji 100 mužů SS a 50 Schutzpolizei („ochranná policie“) pro „rychlou realizaci židovského problému“. „Rychlou realizací“ Kawelmacher myslel „urychlené zabíjení“. Hromadné zabíjení Židovských mužů začalo v Liepāji ihned a pokračovalo během 25. července 1941. \nZ Rigy bylo převedeno Arajsovo komando, aby provedlo střelbu, která se konala 24. a 25. července. Bylo popraveno 910 židovských mužů (plus/mínus 90). Výpovědi z jiných zdrojů, že jich bylo zabito 3 000 (Vesterman) a 3 500 (Sovětská mimořádná komise), jsou nesprávné.\n\nPrvní akci Arajsova komanda později popsal Georg Rosenstock, velitel druhé roty 13. praporu policie Reserve. Po válce dosvědčil, když on a jeho jednotka dorazila v červenci 1941 do Liepāji, že slyšeli od procházejících mariňáků, že jsou Židé ve městě neustále popravováni. Mariňáci se na popravy chodili dívat. O několik dní později, v sobotu 24. července 1941, viděl Rosenstock Židy (identifikoval je podle žluté hvězdy na jejich oděvu) krčící se v zadní části kamionu, který byl střežen ozbrojenými Lotyši. Rosenstock, který byl sám ve vozidle, následoval vůz na sever města na pláž nedaleko vojenské základny, kde viděl Küglera, muže SD a několik Židů.\nDalší zabíjení pokračovalo v srpnu po první akci Arajsova komanda, ale v menším měřítku. Od 30. srpna do 10. prosince 1941 došlo k mnoha střelbám, ve kterých bylo zabito 600 Židů, 100 komunistů a 100 Romů. Anders a Dubrovskis odhadli celkové množství obětí do 15. srpna 1941 plus 153 nebo mínus 68. Loďmistrův kamarád Schulz z přístavu vypověděl, že tento den v srpnu 1941 slýchal nepřetržitou střelbu po celý den.\n\nMezi 17. a 18. hodinou Schulz a další muži veslovali kolem přístavu a viděli, co se děje. Následovali zvuky střelby, až se dostali do staré pevnosti. Protože v pevnosti stáli na bunkru, mohli vidět dlouhý hluboký příkop, který byl Židy údajně vykopán předchozí den. Bylo to asi jeden kilometr od majáku. Dívali se na to asi hodinu nebo hodinu a půl. Během této doby dorazily na místo 3 nebo 4 vozy, z nichž každý vezl pět Židů. Museli si do vozů lehnout. Když přijeli na místo, řidič dojel až k příkopu. Lotyšské stráže nutily oběti, aby šly přímo do příkopu. Tým pěti mužů, možná Lotyšů, ale pravděpodobněji německých příslušníků SD, je potom zastřelil přímo do hlavy. Dohlížející důstojník SS a SD pak střílel znovu, pokud někdo nebyl zabit.\n\nRomové byli také cílem nacistické okupace. 4. prosince 1941 Hinrich Lohse vydal nařízení, které uvádělo:\nRomům bylo také zakázáno žít podél pobřeží v Liepāji. 5. prosince 1941 zatkla lotyšská policie v Liepāji 103 Romů (24 mužů, 31 žen a 48 dětí). Lotyšská policie je přesunula do vazby šéfa německé policie Fritze Dietricha „k sledování“, nacistický eufemismus pro vraždu. 5. prosince 1941 jich bylo 100 zabito nedaleko Frauenburgu.\n\nOd 18. května 1942 německá policie a velitel SS v Liepāji uvedli v protokolu, že během předchozího neurčitého období bylo zastřeleno 174 Romů. Německá politika o Romech se lišila. Obecně se zdálo, že bloudění nebo „cestování“ Romů (vagabundierende Zigeuner) bylo zaměřeno protichůdně k neputující nebo „sedavé populaci.“ 21. května SS velitel policie v Liepāji a SS velitel zaznamenal popravu 16 cestujících Romů z okresu Hasenputh. Dokumentace však vždy nerozdělovala jednotlivé skupiny Romů. 24. dubna 1942 EK A hlásilo, že bylo zabito 1 272 lidí, z toho 71 Romů bez dalšího popisu.\n\nNejvětší masakry v Liepāji se konaly během tří dnů od pondělí 15. prosince do středy 17. prosince 1941. 13. prosince publikoval Kurzemes Vārds příkaz Emila Diedricha z nacistické policie v Liepāji, který vyžadoval, aby všichni Židé zůstali 15. – 16. prosince ve svých domovech. Příkaz přišel z ústředí SD v Rize; zda byl přijat Küglerem nebo jeho zástupcem Reichlem bylo sporné. Jak Kügler tak Reichle prohlašovali, že byl Kügler na dovolené v Německu. Lotyšská policie začala zatýkat Židy ve městě v noci 13. – 14. prosince. Odvedla je do ženské věznice, kde byli zavřeni na nádvoří. Nebylo tam pro lidi dost místa, proto jim bylo nařízeno, aby se postavili čelem ke zdi a nehýbali se, nekoukali na své příbuzné nebo na stráž, která bila lidi a zacházela s nimi velice brutálně. Na pláži u Šķēde byla stará dřevěná budova, garáž, stodola nebo stáj. V neděli večer 14. prosince byli někteří Židé vzati do této budovy.\n\nPeteris Galiņš, který byl zabit v Rusku v zimě roku 1943, měl na starosti lotyšskou stráž a nařídil, aby se tým 20 lidí hlásil v 5:30 ráno 15. prosince do služby.\n\nPopraviště bylo na pláži severně od města a severně od malé stodoly nebo garáže, která byla využívána jako dočasné místo pro zadržení obětí, než se dostaly na řadu k popravě. Příkop byl vykopán v dunách, běžel paralelně s pobřežím a byl asi 100 m dlouhý a 3 m široký. Zástupy Židů byly formovány v ženském vězení a pochodovaly pod dohledem stráže na popraviště. Strážci byli Lotyši s Němci jako vedoucími.\n\nJakmile byli na místě, Židé byli umístěni do stodoly a přivoláváni ve skupinách po 20 lidech. 40 – 50 metrů od příkopu jim bylo poručeno, aby si lehli obličejem na zem. Skupina deseti lidí se musela postavit a kromě dětí si Židé museli svléknout svrchní oblečení. Když se dostali blíže k příkopu, museli se svléknout úplně. Lotyšský strážník Bulvāns později vypověděl, že viděl dva Němce SS-Scharführera Karla-Emila Strotta a Philipa Krappa, jak používali bič na lidi, kteří se nechtěli přesunout k jámě.\n\nStřelbu prováděly tři jednotky, jedna německá, druhá složená z lotyšských příslušníků SD a třetí lotyšská policie, zřejmě pod vedením Galinše. Oběti byly umístěny podél příkopu u okraje moře. Stály zády ke svým vrahům, kteří stříleli přes příkop. Po úvodní střelbě vkročil Němec z SD do příkopu, zkontroloval těla a zastřelil ty, co zůstali naživu. Cílem bylo, aby těla spadla rovnou do příkopu, ale ne vždy se tak stalo. Popravčí měli tzv. „kickera“, který prošel kolem po každé skupině obětí. Kickerovým úkolem bylo doslova kopat, svalit nebo strčit těla do hrobu. Seržant litevské policie Jauģietis pracoval jako kicker na části zabíjení. Každý popravčí tým byl vystřídán poté, co zabil 10 sad obětí.\n\nByla to praxe osob velících popravčím v Lotyšsku na podporu pití mezi lotyšskými vraždícími skupinami. Během zabíjení v Liepāji byla u zabíjecích jam připravena konev s mlékem a rumem. Vysocí úředníci wehrmachtu a Kriegsmarine navštívili místo v průběhu poprav.\n\nLucan, pobočník 707. protiletadlové USMC, popsal, jak viděl popravy 300 – 500 Židů v Liepāje během zimy. Viděl zástup 300 – 500 Židů všech věkových skupin, muže a ženy, jak jsou vedeni pod dohledem stráží kolem jeho centrály na sever po silnici do Ventspils. Příkop byl dlouhý 50 – 75 metrů, 2 – 3 metry široký a okolo 3 metrů hluboký. Lucan neviděl skutečnou střelbu, ale on a další členové jeho jednotky slyšeli střelbu z pušek po dlouhou dobu z místa, kde byla vykopaná jáma. Další den si Lucan místo prohlédl:\n\nPo střelbě 3. ledna 1942 Kügler oznámil Fritzi Dietrichovi, že místní obyvatelé o popravách věděli a že je dobře nepřijali:\n\nMnoha poprav v Liepāji byli svědky jiné osoby než účastníci. Klee, Dressen a Riess ve své studii o pachatelích holokaustu uvádí, že v mnoha směrech byly popravy veřejné a němečtí vojáci cestovali dlouhé vzdálenosti, aby dostali nejlepší místa a mohli se stát svědky hromadného střílení. Tyto veřejné popravy trvaly celkem dlouhou dobu a staly se formou „turismu poprav“. Nikdo nebyl k vraždám Židů nucen, našli se lidi, kteří odmítli vraždit. Nic zlého se jim nestalo. Ten, kdo odmítl, nebyl poslán do koncentračního tábora,ale ve většině případech byl svými veliteli urážen jako „zbabělec“. Tento vzor byl následován v Liepāji. Například převozník, který pracoval pod kapitánem přístavu, námořnictvo a nejméně 100 vojáků wehrmachtu byli přítomni u popravy.\n\nRichard Wiener, který fotografoval zabíjení Einsatzgruppen, šel fotografovat červencové nebo srpnové masakry. Našel německé vojáky stojící u popraviště ne jako diváky, ale jako účastníky. Filmové záznamy byly pořízeny Richardem Wienerem, když opustil svoji pozici německého námořního seržanta.\nProsincové střelby ve Šķēde vyfotografoval SS-Scharführer Karl-Emil Strott. Staly se nejznámějšími obrazy vražd Židů v Lotyšsku a zobrazují pouze Lotyše. Fotografie nalezl David Zivcon, který pracoval jako elektrikář v kanceláři SD v Liepāji. Nalezl čtyři role filmu, když opravoval elektroinstalaci v německém bytě. Zivcon film ukradl, udělal si kopii a originály vrátil ještě před tím, než bylo zjištěno, že chybějí. Kopie potom uložil do kovové krabice a zakopal je. Poté, co byli Němci vyhnáni z Lotyšska, Zivcon získal zpět kopie, které byly později použity u soudu válečných zločinů a vystaveny v muzeích celého světa.\nProfesor Ezergailis také tvrdí, že to byl sám Kügler, kdo střelbu fotografoval, ale samozřejmě pokud byl na dovolené, nemohl fotografovat. Po prosincové střelbě se popravčí opakovaně vraceli na pláž ve Šķēde kvůli dalším vraždám. Příkop podél dun byl údajně prodloužen na 1 km. V roce 1943 byl hrob otevřen a na těla nasypán chlór.\n\nV červnu 1942, kdy bylo založeno ghetto v Liepāje, bylo naživu pouhých 814 Židů. Ghetto se skládalo z 11 domů ve čtyřech ulicích. Předtím než bylo ghetto v říjnu 1943 zavřeno, byli jeho obyvatelé využíváni k nuceným pracím pro okupační úřady. Během té doby zemřelo 102 lidí a 54 jich bylo popraveno. Podmínky byly kruté a jídlo nestačilo. Ghetto střežili Lotyši v černých uniformách. 8. října 1943 (předvečer Jom kipur) byli přeživší obyvatelé ghetta v Liepāje naloženi do dobytčích vozů a posláni do Rigy. Ghetto bylo zavřeno. Jen tři Židé (dva ševci a jeden zlatník), kteří byli sotva naživu, tam zůstali.\n\n\n\n\n\n"}
{"id": "720918", "url": "https://cs.wikipedia.org/wiki?curid=720918", "title": "Place Denfert-Rochereau", "text": "Place Denfert-Rochereau\n\nPlace Denfert-Rochereau je náměstí v Paříži. Nachází se ve 14. obvodu.\n\nNáměstí leží ve 14. obvodu a vedou na něj ulice (od severu po směru hodinových ručiček): \"Boulevard Raspail\", \"Avenue Denfert-Rochereau\", \"Boulevard Arago\", \"Boulevard Saint-Jacques\", \"Avenue René-Coty\", \"Avenue du Général-Leclerc\", \"Rue de Grancey\", \"Rue Froidevaux\" a \"Rue Victor-Considérant\". Uprostřed se nachází \"Avenue du Colonel-Henri-Rol-Tanguy\"\n\nPrvní část náměstí byla zřízena královským patentem z 9. srpna 1760 na okraji tehdejšího města v prostoru u jedné z bran městských hradeb (severovýchodní část náměstí). Vyhláška ze 16. ledna 1789 povolila náměstí i na druhé, vnější straně hradeb (jihozápadní část náměstí).\n\nStřed náměstí byl v roce 2004 u příležitosti oslavy 60. výročí osvobození Paříže přejmenován na \"Avenue Colonel-Henri-Rol-Tanguy\" podle plukovníka Henriho Rol-Tanguye, jednoho z velitelů francouzského odboje.\n\nPůvodní název náměstí zněl \"Place d'Enfer\" (Pekelné náměstí). Současné jméno Denfert-Rochereau bylo vybráno zčásti jako slovní hříčka (\"d'Enfer\" – \"Denfert\" má stejnou výslovnost). Pierre Philippe Denfert-Rochereau (1823-1878) byl francouzský plukovník, který v roce 1870 bránil francouzské město Belfort během Prusko-francouzské války.\n\nNa tomto náměstí se odehrává první obraz ve 3. dějství Pucciniho opery \"Bohéma\".\n\n"}
{"id": "720922", "url": "https://cs.wikipedia.org/wiki?curid=720922", "title": "Teorie optimální měnové oblasti", "text": "Teorie optimální měnové oblasti\n\nTeorie optimální měnové oblasti (OCA - Optimum Currency Area) zkoumá podmínky, jejichž splnění umožňuje skupině dvou či více zemí vzdát se svých národních měn a ustavit měnovou unii. Tyto podmínky představuje šest kritérií vycházejících ze závěrů teorie, podle kterých lze rozhodnout, zda se jedná o optimální měnovou oblast. Tři z nich jsou hospodářská, další tři jsou politická. Hlavním problémem, který sledují, je dopad asymetrických šoků na měnovou oblast.\n\nZa zakladatele teorie optimální měnové oblasti jsou považováni tři ekonomové, Kanaďan Robert A. Mundell a Američané Peter Kenen a Ronald McKinnon.\n\n\"Optimální měnové oblasti jsou takové oblasti, v jejichž rámci se lidé snadno pohybují.\"\n\nMundellova myšlenka spočívá v tom, že náklady sdílení společné měny by byly sníženy, pokud by pracovní síla a kapitál byly zcela přemístitelné přes hranice. Přitom je předpokládáno, že kapitál je plně mobilní, takže hlavní překážkou je mobilita lidí. Hned toto první kritérium nemůže být nikdy absolutně splněno, protože překážky pro pohyb pracovní síly existují i v rámci samostatných států.\n\n\"Optimální měnovou oblast tvoří země, jejichž výroba a vývozy jsou široce diverzifikovány a jsou podobné struktury.\"\nKenen tvrdí, že členské země by měly mít značně diverzifikovanou výrobu a současně podobnou strukturu výroby, aby hospodářské šoky byly buď symetrické anebo měly menší celkové následky, čímž se sníží potřeba častého přizpůsobování měnového kurzu. Brání se tak zejména asymetrickým změnám poptávek.\n\n\"Optimální měnovou oblast tvoří země, které jsou velmi otevřené obchodu a úzce mezi sebou obchodují.\"\nToto kritérium otevřenosti ekonomiky zkoumá, zda je měnový kurz prospěšným nástrojem při řešení asymetrických hospodářských šoků a v případě, že není, tvrdí, že není těžké se ho vzdát. McKinnon říká, že malá velmi otevřená ekonomika nemá velkou schopnost ovlivňovat ceny svého zboží na světových trzích a přijetí společné měny pak nepředstavuje velkou ztrátu.\n\nMarcus Fleming tvrdil, že podmínkou pro optimální měnovou oblast jsou podobný růst produktivity členských ekonomik a podobné preference výše inflace. Empirický výzkum tento argument vyvrátil. Itálie, která dříve měla vysoce inflační Liru dnes dosahuje podobných inflačních hodnot jako nízko inflační Německo.\n\nOptimální měnovou oblast tvoří země, které se dohodly na vzájemné kompenzaci nepříznivých hospodářských šoků.\nČlenské země měnové unie se musí skutečně shodovat v tom, jak se vypořádat s hospodářskými šoky.\nKdyž společná měnová politika vyvolá konflikty mezi národními zájmy, země, které tvoří měnovou oblast, musí přijmout tyto náklady ve jménu společného osudu.\n"}
{"id": "720923", "url": "https://cs.wikipedia.org/wiki?curid=720923", "title": "Tekovské muzeum", "text": "Tekovské muzeum\n\nTekovské muzeum je slovenské muzeum, které se zabývá historií oblasti Tekov.\n\nMuzeum vzniklo v Levicích v roce 1927 zásluhou poštmistra Jozefa Nécseyho, jenž městu daroval svoji sbírku archeologických nálezů z okolí Vrábla a Dolního Požitavie, národopisné předměty ze severní části Tekovské župy a z okolí Zvolena, dále obrazy, rodinný archiv a knihy. O ty projevil zájem také Zemský úřad pro muzea a knihovny v Budapešti. Muzeum nejprve sídlilo v městském domě, kde první správce muzea, profesor Jenő Kriek, nainstaloval expozici s názvem \"Nécseyho izba\". V následujících letech se sbírky, zásluhou darů od občanů, rozrůstaly. Nejvýznamnější přírůstky do sbírek z této doby poskytlo bývalé piaristické gymnázium a také cestovatel Koloman Kittenberger, který se orientoval hlavně na Afriku. Roku 1940 správce zemřel a následně město obsadila maďarská vojska. Během tohoto období došlo k rozkradení a poškození sbírek. Po válce v roce 1946 se novým správcem stal bývalý učitel Pavol Huljak, který za pomoci studentů expozice znovu obnovil. V roce 1954 se muzeum přestěhovalo do prostorů bývalého františkánského kláštera a roku 1958 na své současné místo - do pevnostní Kapitánské budovy v areálu hradu Levice. V tomto období také začíná používat název \"Tekovské muzeum\". V roce 1961 došlo k otevření první stálé expozice, ke které roku 1969 přibyla expozice o dějinách lékařství a roku 1979 moderně pojatá přírodovědná expozice. V letech 1982-1998 muselo být muzeum kvůli rekonstrukci Kapitánské budovy uzavřeno. V roce 2001 byla znovu otevřena expozice věnovaná dějinám hradu a lékařství a nově také Galerie Jozefa Nécseyho. Roku 2003 došlo ke zpřístupnění druhé části expozice, která je věnovaná archeologickým lokalitám a roku 2004 koncertní sál. Dne 31. prosince 2006 došlo k otevření třetí části stálé expozice věnované společenskému životu a řemeslům v Levicích a okolí. Mezi zářím 2005 a květnem 2006 se v místech jihozápadní bašty vybudoval amfiteátr.\n\n\n\n"}
{"id": "720929", "url": "https://cs.wikipedia.org/wiki?curid=720929", "title": "Star Trek (filmová série)", "text": "Star Trek (filmová série)\n\nFilmová série Star Trek je součástí rozsáhlé série příběhů z fiktivní budoucnosti, které vytvořil v roce 1964 televizní producent a scenárista Gene Roddenberry. Na původní seriál ze 60. let 20. století navázalo dalších pět televizních seriálů, stovky knih, komiksů a počítačových her a také 13 celovečerních filmů.\n\nPůvodní seriál \"Star Trek\" byl vysílán ve třech sezónách mezi lety 1966 a 1969. Zrušen byl kvůli nízké sledovanosti, jeho opakované vysílání na začátku 70. let z něj ale vytvořilo kult, čehož studio Paramount Pictures, držitel licence, v následujících desetiletích využilo. O celovečerním snímku přemýšlel již Gene Roddenberry v roce 1969. Po výrobě dvou řad animovaného seriálu v letech 1973 a 1974 se studio pustilo roku 1975 do příprav prvního filmu. Několik scenáristů se pokusilo vytvořit vhodný epický příběh, s výsledkem však studio nebylo spokojeno, a proto projekt v roce 1977 zrušilo. Místo toho se Paramount zaměřil na druhý hraný seriál s názvem \"\". Protože však úspěchy snímků \"Blízká setkání třetího druhu\" a \"\" byly velké, bylo rozhodnuto zastavit produkci \"Phase II\" a jeho připravovanou pilotní dvojepizodu přepracovat do podoby celovečerního filmu. Natáčení snímku \"\" začalo 7. srpna 1978, kvůli složité výrobě efektů a dalším zpožděním měl premiéru na konci roku 1979 a rozpočet se vyšplhal na 46 milionů dolarů. Tržby prvního startrekového snímku nebyly pro studio uspokojivé, proto výrobu druhého filmu se silně redukovaným rozpočtem převzal po Roddenberrym Harve Bennett. \"\" z roku 1982 koncipoval mnohem více jako akční film, po jeho úspěchu vznikla ucelená trilogie, neboť na něj dějově navázaly další dva snímky.\n\nPátý a šestý film již byly vyrobeny v době, kdy probíhala produkce druhého hraného seriálu označeného jako \"\" (1987–1994), který byl dějově zasazen o 100 let do budoucnosti oproti původnímu \"Star Treku\". Snímek \"\", ač s původními postavami, ve svém příběhu vysvětloval odlišné reálie mezi těmito dvěma seriály. Následoval sedmý film již zaměřený na postavy z \"Nové generace\" a natočený těsně po skončení tohoto seriálu, ale i v něm se objevily některé postavy z původního \"Star Treku\". Další tři snímky z let 1996–2002 již zcela vycházely z \"Nové generace\", poslední z nich, celkově desátý startrekový film, byl komerčně nejméně úspěšným snímkem celé série.\n\nV 90. letech 20. století byly natočeny také seriály \"\" a \"\" odehrávající se v době \"Nové generace\" nebo těsně po ní, na ně ale nebylo filmy navázáno. V letech 2001–2005 vznikl poslední seriál \"\" zasazený do doby 100 let před původním \"Star Trekem\" ze 60. let. Po jeho zrušení začal producent Rick Berman společně se scenáristou Erikem Jendresenem pracovat na vzniku dalšího filmu s názvem \"Star Trek: The Beginning\", který se měl dějově nacházet krátce po skončení \"Enterprise\". Postupně jej však převzal J. J. Abrams, který spolu se scenáristy Robertem Orcim a Alexem Kurtzmanem vytvořili v pořadí jedenáctý filmový \"Star Trek\" ve zcela odlišném a moderním akčním stylu. V něm se sice představily postavy z původního seriálu ze 60. let, jedná se však o jejich mladší protějšky z alternativní reality, čímž byl vytvořen reboot série. Díky jeho komerčnímu úspěchu natočili stejní tvůrci také dvanáctý film \"\". V pořadí třináctý snímek, vydaný při příležitosti 50. výročí vzniku \"Star Treku\", byl pojmenován \"\" a jeho režii převzal od Abramse Justin Lin.\n"}
{"id": "720930", "url": "https://cs.wikipedia.org/wiki?curid=720930", "title": "Ductus venosus", "text": "Ductus venosus\n\nDuctus venosus (též ductus Arantii podle G. C. Arantia) je žilní spojka přítomná v zárodečném období placentálních savců. Vychází z pupečníkové žíly a ústí do dolní duté žíly – díky tomu může část (asi polovina) okysličené krve přicházející z placenty rychleji vstoupit do tělního oběhu plodu. Ductus venosus se po porodu uzavírá a asi po dvou měsících zcela atrofuje (a vazivovatí) v tzv. ligamentum venosum.\n"}
{"id": "720936", "url": "https://cs.wikipedia.org/wiki?curid=720936", "title": "Epos o Gilgamešovi (oratorium)", "text": "Epos o Gilgamešovi (oratorium)\n\nEpos o Gilgamešovi (H 351) (anglicky \"The Epic of Gilgamesh\") je vokální dílo Bohuslava Martinů, oratorium pro sóla, smíšený sbor a orchestr. \n\nEpos o Gilgamešovi pochází z dob počátku Babylónie, postupně se šířil po mnohá staletí ústním podáním a tím vzniklo více verzí. Nejznámější písemný zápis tohoto sumerského eposu byl objeven na známých 12 novoasyrských tabulkách z asi 7. století př. n. l., z období konce této říše. Epos se dochoval i v jiných verzích (chetitskou rozluštil český orientalista Bedřich Hrozný) a ve své době měl vliv na další, často mnohem závažnější literární díla vzniklá později, včetně Bible. Je to nejstarší dochovaná slovesná památka lidstva.\n\nSkladba, jejíž provedení trvá 50 minut, má tři části: \nDílo vzniklo na popud dirigenta Paula Sachera a je věnováno jeho ženě Maje Sacherové. Skladba měla pod jeho dirigováním premiéru 23. ledna 1958 v Basileji ve Švýcarsku. \n\nBohuslav Martinů použil při kompozici svého díla anglický překlad z asyrštiny, který roku 1930 dokončil britský archeolog Reginald Campbell Thompson. \n\nZpracování toho díla je považováno za geniální. Výbornému výsledku zajisté napomohla i skutečnost, že Bohuslav Martinů se velmi zajímal o hudební formy raného baroka, kdy obdobná témata byla často zhudebňována. Uplatnění recitace zde není jen podání pomocné ruky posluchači, ale umocňuje citlivě a vkusně vlastní příběh. Je patrno, že autor musel nelehký text dlouho studovat.\nToto dílo bylo napsáno počátkem roku 1955, kdy autor žil ve francouzském Nice a prožíval produktivní období ve kterém vytvářel hudební díla, kterými se svým \"českým\" laděním vracel do staré vlasti. Je pozoruhodné, že právě tehdy dokázal zkomponovat monumentální skladbu, na základě tajemné a vzrušující prastaré předlohy, v jejíž melodii nejsou žádné připomínky \"češství\". Za pár měsíců po Eposu o Gilgamešovi dohotovil ryze \"českou\", na opuštěnou vlast vzpomínající kantátu Otvírání studánek.\n\nNejznámější nahrávka Eposu o Gilgamešovi je z roku 1976, kdy byl nahrán Symfonickým orchestrem hlavního města Prahy FOK a Pražským filharmonickým sborem a sólisty za řízení Jiřího Bělohlávka. Nově ji vydal na CD Supraphon v roce 2007.\n\nV roce 2014 vyšlo oratorium \"Epos o Gilgamešovi\" jakožto první svazek Souborného vydání děl Bohuslava Martinů ve vědecko.kritické edici Aleše Březiny (Institut Bohuslava Martinů). Skladbu vydalo vydavatelství Bärenreiter, svazek získal v roce 2016 na Hudebním veletrhu ve Frankfurtu nad Mohanem cenu Německé asociace hudebních vydavatelů (Deutscher Musikverleger-Verband) \"German Music Edition Prize\" (Best Edition) za nejlepší hudební vydání, porota vybírala z 74 publikací.\n\n\n"}
{"id": "720938", "url": "https://cs.wikipedia.org/wiki?curid=720938", "title": "Malachovka", "text": "Malachovka\n\nMalachovka ( ) je sídlo v Ljuberckém rajónu Moskevské oblasti Ruska. Leží 10 km jihovýchodně od Moskvy. Roku 1961 se Malachovka stává sídlem městského typu. Podle sčítání lidu z roku 2010 zde žije 18 400 obyvatel. V Malachovce se narodila lehká atletka Irina Privalovová.\n\n"}
{"id": "720939", "url": "https://cs.wikipedia.org/wiki?curid=720939", "title": "Ludwig Georg Treviranus", "text": "Ludwig Georg Treviranus\n\nLudwig Georg Treviranus (1790 Brémy – 1869 Brno) byl německý inženýr a konstruktér.\n\nLudwig Georg Treviranus se narodil v Brémách 7. března 1790 jako syn obchodníka Joachima Johanna Trevirana a jeho manželky Cathariny Tallové. Treviranův otec přišel záhy o majetek a musel se živit jako notář a později i jako vyšetřovatel nehod v lodní dopravě. Všichni synové Joachima Trevirana se věnovali rozvíjejícím se vědním oborům: Gottfried Reinhold se stal lékařem a přírodovědcem, Ludolph Christian významným botanikem. Ludwigu Georgovi byla souzena technika.\n\nRodinným přítelem Treviranů byl astronom Heinrich Olbers, objevitel jedné z periodických komet (označované dnes jako 13P/Olbers). Právě díky Olbersově přímluvě se mladý Ludwig Georg Treviranus dostal v roce 1806 do Mnichova, kde působil vynálezce a inženýr Georg Friedrich von Reichenbach (1771–1826). U Reichenbacha mladý technik několik let pracoval v dílně na výrobu optických přístrojů, zejména dalekohledů. \n\nV roce 1814 zamířil Treviranus do Sloughu v jihovýchodní Anglii, aby zde prohloubil své znalosti optiky u astronoma Williama Herschela. Během svého anglického pobytu se ale Treviranus zabýval také studiem provozu a konstrukce parních strojů.\n\nPo návratu do Brém vstoupil do služeb podnikatele a obchodníka Fredericka Schroedera, který se rozhodl provozovat na dolním toku řeky Vezery (Weser) vlastní paroplavbu. Treviranus působil v Schroederově společnosti jako inženýr a společně se v roce 1816 vydali do Anglie a Skotska hledat pro tento účel odpovídající loď. Když žádné vhodné plavidlo nenašli, rozhodli se postavit paroloď vlastní. Tak byl za Treviranova značného přispění v prosinci 1816 spuštěn na vodu a v květnu následujícího roku zahájil pravidelný provoz kolesový parník \"Die Weser\". Uvezl 60–80 cestujících, dokázal plout rychlostí až 5,5 uzlu (cca 10 km/h), a přestože jej ještě poháněl anglický parní stroj firmy Boulton a Watt o výkonu 14 koní (10, 4 kW), je všeobecně považován za první parník postavený na území Německa. Treviranus se pak podílel i na stavbě dalšího Schroederova parníku. \n\nV Brémách pracoval Treviran i na plánech zbudování městského vodovodu a řadě dalších projektů. V roce 1823 odešel z Brém do Vratislavi, kde tehdy působil jeho bratr Ludolph Christian jako profesor botaniky. Odtud jeho cesta vedla do Blanska, kde kolem roku 1830 Ludwig Treviranus přijal místo továrního inspektora ve strojírně starohraběte Huga Františka ze Salmu, která dosud vyráběla hospodářské stroje i některé výrobky jemné mechaniky (např. měřicí a astronomické přístroje).\n\nV Blansku, v budově tzv. „Staré fabriky“, inženýr Treviranus v roce 1831 sestrojil první průmyslově využitelný parní stroj v českých zemích a celé habsburské monarchii vůbec. Do té doby se sice objevilo několik pokusů o výrobu tuzemského parního stroje (Gerstnerův parostroj z r. 1807.), vždy však zůstalo jen u experimentů, které vůbec nemohly sloužit k trvalému průmyslovému provozu. V případě Treviranova stroje šlo o tzv. stabilní, dvojčinný parní stroj, určený k převodu pohybu pístu na rotační pohyb a tím k pohonu dalších zařízení pomocí transmisí. Vyroben byl pro strojovnu brněnské Godherovy továrny a měl výkon 12 koňských sil. Jindřich Wankel v \"Obrazech z Moravského Švýcarska a jeho minulosti\" uvádí, že svým překvapivě kvalitním továrním zpracováním i příznivým poměrem mezi výkonem a spotřebou paliva překonával i některé dovážené stroje z Anglie a Belgie. Parní stroje se tak zařadily mezi významné výrobky salmovských železáren (pozdější součást podniků ČKD).\n\nLudwig Georg Treviranus, zemřel 7. listopadu 1869 v Brně.\n\n\n"}
{"id": "720942", "url": "https://cs.wikipedia.org/wiki?curid=720942", "title": "Mořenovité", "text": "Mořenovité\n\nMořenovité (\"Rubiaceae\") je čeleď vyšších dvouděložných rostlin z řádu hořcotvaré (\"Gentianales\"). Mořenovité jsou 4. největší čeledí kvetoucích rostlin a jsou celosvětově rozšířeny. Nejvíce druhů roste v tropech, kde jsou to převážně dřeviny. V naší květeně je čeleď zastoupena 4 bylinnými rody: svízel, svízelka, mařinka a bračka.\nPro většinu dřevnatých druhů jsou charakteristické vstřícné listy s palisty a trubkovité květy. Naše druhy mají přeslenité listy a drobné čtyřčetné květy.\n\nNejvýznamnější plodinou z této čeledi je kávovník. Mnohé jiné druhy mají lékařský a farmaceutický význam (zejména chinovník a řemdihák plstnatý) a jsou především zdrojem rozličných alkaloidů. Z některých druhů jsou získávána barviva nebo třísloviny.\n\nMořenovité jsou převážně keře a stromy, méně byliny nebo liány. Jsou to převážně terestrické (pozemní) rostliny, řidčeji epifyty a výjimečně i vodní rostliny (\"Limnosipanea\", \"Spermacoce\").\n\nListy jsou vstřícné nebo vzácněji přeslenité, jednoduché, vždy celokrajné, celistvé nebo výjimečně (\"Pentagonia\") laločnaté, s palisty.\n\nCharakteristickým znakem čeledi jsou palisty, pro jednotlivé rody často charakteristického tvaru a umístění. U převážné většiny zástupců jsou 2 palisty umístěny protistojně mezi bázemi řapíků vstřícných listů (interpetiolární), řidčeji na bázi řapíku (intrapetiolární) nebo jsou palisty 4. Svízel (\"Galium\") má palisty zvětšené a podobné listům. Zástupci některých dřevnatých rodů (\"Rustia\", \"Tresanthera\", \"Heterophyllaea\") mají na listové čepeli žlázky v podobě průsvitných teček.\n\nRostliny jsou většinou jednodomé s oboupohlavnými květy, řidčeji dvoudomé. Květy jsou ve vrcholových nebo úžlabních květenstvích nejrůznějších typů, řidčeji jednotlivé. Květenství jsou u některých zástupců (zvláště sekce \"Cephaelis\" rodu \"Psychotria\") podepřena nápadnými barevnými listeny. Květy jsou většinou pravidelné, 4 nebo 5četné, výjimečně vícečetné (až 15 u \"Riodocea\").\nkalich je krátce trubkovitý, číškovitý nebo redukovaný v nízký lem, s krátkými cípy. U některých rodů (zvláště \"Warszewiczia\" a \"Pogonopus\") je jeden cíp kalicha zvětšený a nápadně zbarvený. U rodů \"Cosmocalyx\" a \"Phyllomelia\" se kalich v průběhu vývinu plodu zvětšuje a funguje jako křídlo. Korunní lístky jsou srostlé (volné jen u rodu \"Dialypetalanthus\", často s dlouhou korunní trubkou. Tyčinek je většinou stejný počet jako korunních cípů a jsou přirostlé na bázi nebo u ústí koruny. Semeník je spodní, srostlý obvykle ze 2 plodolistů, se 2 až 9 komůrkami. Čnělka je jediná, jednoduchá nebo rozvětvená, řidčeji (svízel) jsou čnělky 2. Placentace je axilární, výjimečně parietální. Vajíček je 1 až mnoho. Častá je heterostylie. Plody jsou dužnaté či kožovité bobule, peckovice nebo tobolky různých typů, méně křídlatá nažka (samara) nebo poltivý plod (schizokarp). Semena jsou někdy křídlatá, na povrchu hladká nebo skulpturovaná, vždy s endospermem.\n\nČeleď mořenovité je 4. největší čeledí kvetoucích rostlin. Zahrnuje přes 13000 druhů v asi 611 rodech. Zdaleka největším rodem je \"Psychotria\" (asi 1400 druhů). Další obsažné rody jsou svízel (\"Galium\") a \"Pavetta\" (oba 400), \"Ixora\" (300), \"Spermacoce\" (275), \"Palicourea\" a \"Oldenlandia\" (oba 250), \"Rudgea\" (220), \"Faramea\", \"Rondeletia\", \"Hedyotis\" a \"Mussaenda\" (oba 200). Mořenovité jsou rozšířeny po celém světě. Největší druhové diverzity dosahují v tropech. Z celkového počtu 13000 druhů se jich přes 5000 vyskytuje v tropické Americe. V tropech jsou to převážně keře, jsou však mezi nimi i vzrostlé stromy dorůstající až 55 metrů výšky (např. \"Chimarrhis\", \"Capirona\", \"Calycophyllum\", \"Platycarpum\"). V mírném pásu jsou zastoupeny bylinami nebo keříky.\n\nV naší původní květeně je čeleď zastoupena 4 rody a 28 druhy: svízel (\"Galium\", 21 druhů), svízelka (\"Cruciata\", 3 druhy), mařinka (\"Asperula\", 2 druhy + 1 vyhynulý) a bračka rolní (\"Sherardia arvensis\"). Některé další druhy svízelů a mořena barvířská (\"Rubia tinctorum\") k nám bývají vzácně zavlékány. Svízel sudetský (\"Galium sudeticum\") je český endemit.\n\nV Evropské květeně jsou dále zastoupeny rody \"Callipeltis\", \"Crucianella\", \"Putoria\" a \"Valantia\".\n\nV minulých systémech byla čeleď řazena do řádu \"Gentianales\" (Dahlgren) nebo blízkého řádu \"Rubiales\" (Cronquist, Tachtadžjan). Mořenovité jsou tradičně dobře vyhraněnou čeledí. Výjimkou je rod \"Dialypetalanthus\", řazený dříve v tradičních systémech do samostatné čeledi \"Dialypetalanthaceae\" v rámci řádu \"Rosales\", \"Gentianales\", \"Rubiales\" nebo \"Myrtales\".\n\nPodle současných molekulárních studií tvoří mořenovité bazální větev řádu \"Gentianales\".\n\nČeleď je v současnosti dělena do 3 podčeledí:\n\nPojetí rodů je v čeledi stále notoricky neustálené, zvláště v okruhu rodů \"Psychotria\", \"Cephaelis\" a \"Palicourea\". Různí autoři z nich odštěpují rozličné menší rody nebo je naopak slučují. Molekulárními metodami bylo zjištěno, že přinejmenším rod \"Psychotria\" v současném převládajícím pojetí je parafyletický.\n\nMořenovité jsou opylovány hmyzem, kolibříky nebo netopýry, některé druhy z tropů Starého světa i větrem. Květy \"Posoqueria\" z tropické Ameriky s až 27 cm dlouhou korunní trubkou jsou opylovány lišaji. Semena mořenovitých jsou řířena nejrůznějšími způsoby.\n\nU této čeledi je poměrně častá myrmekofilie, tedy oboustranně prospěšný vztah s mravenci. Rostliny poskytují mravencům obydlí a ti je na oplátku chrání před býložravci. Nejznámější jsou asijské a australské epifytní rody \"Myrmecodia\" a \"Hydnophytum\" se stonkem zduřelým v hlízovitý útvar protkaný sítí dutinek, které mravenci obývají. Občas jsou pěstovány ve sbírkách sukulentů. Podobný útvar je i u příbuzných rodů \"Anthorrhiza\", \"Myrmephytum\" a \"Squamellaria\".\n\nRůzné druhy rodu \"Duroia\" mají na bázi listové čepele 2 spojené zbytnělé váčky, obývané mravenci \"Solenopsis corticolis\" a \"Brachymyrmex heeri\". Podobné váčky mají i druhy \"Remijia physophora\" a \"Hoffmannia vesiculifera\". Druh \"Duroia hirsuta\" má zbytnělá vrcholová internodia se vstupními otvory pro mravence obývající vnitřek stonku. Tito mravenci pravidelně sestupují na zem a likvidují semenáčky rostlin v okolí, které by mohly konkurovat hostitelské rostlině.\nU mnohých druhů mořenovitých jsou na spodní straně listů drobná domatia obývaná roztoči. Podle studií podobných struktur u jiných rostlinných čeledí tito roztoči odstraňují z rostliny spory hub a mechorostů.\n\nNa savanách venezuelské Guyany roste keř \"Palicourea rigida\", chráněný před občasnými požáry silnou korkovou vrstvou na kmenech.\n\nVětšina zástupců mořenovitých obsahuje alkaloidy. Mohou být přítomny ve všech částech rostliny, dokonce i v květech a pylu. Nejznámějšími alkaloidy získávanými z této čeledi jsou kofein a chinin. Nejčastěji jsou zastoupeny indolové alkaloidy, z medicínsky významných je to např. yohimbin v \"Pausinystalia yohimbe\", borrerin a borreverin v \"Boreria verticillata\", mitragynin v \"Mitragyna ledermannii\", náležejí sem i alkaloidy z řemdiháku neboli vilcacory (\"Uncaria tomentosa\" a \"U. guianensis\") rhynchofylin, hirsutin a mitrafylin. Dále jsou zastoupeny isochinolinové alkaloidy, např. emetin, cefaelin a psychotrin v \"Carapichea ipecacuanha\", chinolinové alkaloidy, jako je chinin z chinovníku (\"Cinchona sp.\") a purinové alkaloidy (kofein z kávovníku).\n\nBěžný je obsah tělísek šťavelanu vápenatého v různých částech rostlin. Známou obsahovou složkou svízele vonného neboli mařinky (\"Galium odoratum\") je kumarin.\n\nNejznámějším a ekonomicky nejvýznamnějším produktem této čeledi je káva. Mořenovité obsahují celou paletu nejrůznějších alkaloidů a jsou proto využívány v medicíně a farmacii. Mnoho druhů také poskytuje barviva a jedlé plody většinou místního významu. Některé stromy se v tropech těží pro dřevo.\nPřed objevem syntetických antimalarik byl chinin jediným známým prostředkem proti malárii. Je získáván z rostlin rodu chinovník (\"Cinchona\"), případně i z některých dalších z této čeledi. Izolace chininu v roce 1820 stála u zrodu nového oboru: etnofarmakologie.\n\nEmetikum ipecac je vyráběno z oddenků a kořenů brazilského druhu \"Cephaelis\" (\"Carapichea\") \"ipecacuanha\" a středoamerického \"C. acuminata\". Yohimbe je známým afrodiziakem. Je to extrakt z kůry afrického druhu \"Pausynistalia yohimbe\". \"Psychotria viridis\" a několik příbuzných druhů je důležitou součástí amazonské halucinogenní směsi zvané ayahuasca. Řemdihák plstnatý (\"Uncaria tomentosa\", vilcacora) je liána z tropické Ameriky. Obsahuje celou paletu alkaloidů nejrůznějších typů a jiné významné obsahové látky. Náleží mezi nejvýznamnější léčivé rostliny světa se širokým spektrem působení, působí i proti rakovině. Jihoamerické kmeny ji využívají již po tisíciletí. Také z některých dalších rodů mořenovitých (např. \"Pogonopus\", \"Morinda\") jsou získávány látky s protirakovinným účinkem.\n\nV našem lidovém léčitelství je svízel syřišťový (\"Galium verum\") používán jako silně močopudný prostředek, antirevmatikum aj.\n\nV africké medicíně jsou využívány např. \"Sarcocephalus latifolius\" při léčení cukrovky, \"Morinda lucida\" proti různým horečkám včetně malárie, kůra \"Crossopteryx febrifuga\" na průjmy, úplavici a horečky, kůra \"Mitragyna ledermannii\" a \"M. stipulosa\" na mnoho chorob jako úplavice, lepra a mnohé jiné \"Vangueria infausta\" na malárii, hadí uštknutí ap.\n\nV indické ajurvédě je používán druh \"Tylophora asthmatica\" se silným antiastmatickým a antialergickým účinkem a \"Tylophora indica\" na úplavici. V Malajsii je využíván \"Oldenlandia diffusa\" na hadí uštknutí a dyzentérii.\n\nMnohé druhy mořenovitých poskytují žlutá, červená, modrá i černá barviva. Z oddenků středomořské mořeny barvířské (\"Rubia tinctorum\") se připravovalo živě červené barvivo známé jako turecká červeň. Dalším zdrojem žlutých, oranžových a červených barviv místně využívaných např. k barvení textilií slouží v Asii \"Rubia cordifolia\" a \"Morinda citrifolia\", na Madagaskaru \"Danais ligustrifolia\", v Africe \"Pauridiantha rubens\", \"Psychotria psychotrioides\", různé druhy \"Craterispermum\", \"Bertiera spicata\" aj.\n\nTmavě modré barvivo z nedozrálých plodů \"Genipa americana\" je tradičně velmi populární mezi jihoamerickými indiány. Po nanesení na kůži je malba několik týdnů nesmyvatelná a slouží tak jako dočasné tetování. V Africe se obdobným způsobem nebo přímo k černému tetování využívají plody \"Adenorandia kalbreyeri\", \"Psilanthus ebractiolatus\", \"Rothmannia longiflora\", \"Rothmannia whitfieldii\" a \"Cremaspora triflora\".\n\nNěkteré stromy této čeledi se v tropických zemích těží pro dřevo, např. v Asii \"Anthocephalus cadamba\", \"Hymenodictyon orixense\" a \"Haldina cordifolia\", v Austrálii \"Nauclea orientalis\", v Africe \"Nauclea diderrichii\", \"Mitragyna ledermannii\". Z masivních plochých kořenových náběhů stromů rodu \"Chimarrhis\" vyrábějí jihoameričtí indiáni pádla.\n\nVonná silice z čínské \"Gardenia jasminoides\" se využívá v parfumerii. Šťáva z listů a mladých větévek \"Uncaria gambir\" obsahuje 37-56% tříslovin a používá se v jihovýchodní Asii k vydělávání usní a barvení látek na hnědo.\n\nKáva se získává z pěstovaných východoafrických druhů kávovníku \"Coffea arabica\", \"C. robusta\" a \"C. canephora\".\n\nMnohé druhy mořenovitých mají jedlé plody většinou jen místního významu. V tropické Americe je to \"Alibertia edulis\", \"Genipa americana\", \"Isertia coccinea\", v Africe \"Sarcocephalus latifolius\", \"Canthium lancifolium\" a \"C. longiflorum\", \"Vangueria madagascariensis\", \"Vangueria infausta\", \"Rothmannia globosa\" a \"R. longiflora\", v Asii a Austrálii \"Morinda citriodora\", \"Anthocephalus cadamba\" a \"Nauclea orientalis\".\n\nKvěty Gardenia jasminoides v Číně k aromatizování čajů a dužninou z plodů se v Číně a Japonsku obarvují potraviny na žluto. Asi polovina sklizené kůry jihoamerického chinovníku \"Cinchona pubescens\" jde na výrobu toniků a podobných nápojů.\n\nMezi zahradní rostliny mořenovité příliš nepronikly, výjimkou je pěkná trvalka \"Phuopsis stylosa\", pocházející z oblasti Kavkazu a východního Turecka. Jako okrasná dřevina se vzácně pěstuje hlavoš západní (\"Cephalanthus occidentalis\"), keř se zajímavými kulovitými květenstvími, pocházející ze Severní Ameriky.\n\nJako pokojové rostliny se pěstují zejména gardénie (\"Gardenia\"), korálovka andská (\"Nertera granadensis\"), kávovník arabský (\"Coffea arabica\"). Ve sklenících botanických zahrad se často pěstují různé nápadně kvetoucí druhy rodů \"Ixora\", \"Pentas\", \"Mussaenda\" aj.\n\n\"Acranthera\",\n\"Acrobotrys\",\n\"Acunaeanthus\",\n\"Adina\",\n\"Adinauclea\",\n\"Agathisanthemum\",\n\"Aidia\",\n\"Aidiopsis\",\n\"Airosperma\",\n\"Aitchisonia\",\n\"Alberta\",\n\"Aleisanthia\",\n\"Alibertia\",\n\"Allaeophania\",\n\"Alleizettella\",\n\"Allenanthus\",\n\"Alseis\",\n\"Amaioua\",\n\"Amaracarpus\",\n\"Amphiasma\",\n\"Amphidasya\",\n\"Ancylanthos\",\n\"Anomanthodia\",\n\"Antherostele\",\n\"Anthorrhiza\",\n\"Anthospermum\",\n\"Antirhea\",\n\"Aoranthe\",\n\"Aphaenandra\",\n\"Aphanocarpus\",\n\"Appunia\",\n\"Arachnothryx\",\n\"Arcytophyllum\",\n\"Argocoffeopsis\",\n\"Argostemma\",\n\"Ariadne\",\n\"Asemnantha\",\n\"Asperula\",\n\"Astiella\",\n\"Atractocarpus\",\n\"Atractogyne\",\n\"Augusta\",\n\"Aulacocalyx\",\n\"Badusa\",\n\"Balmea\",\n\"Bancalus\",\n\"Bathysa\",\n\"Batopedina\",\n\"Becheria\",\n\"Belonophora\",\n\"Benkara\",\n\"Benzonia\",\n\"Berghesia\",\n\"Bertiera\",\n\"Bikkia\",\n\"Blandibractea\",\n\"Blepharidium\",\n\"Bobea\",\n\"Boholia\",\n\"Borojoa\",\n\"Bothriospora\",\n\"Botryarrhena\",\n\"Bouvardia\",\n\"Brachytome\",\n\"Bradea\",\n\"Brenania\",\n\"Breonadia\",\n\"Breonia\",\n\"Burchellia\",\n\"Burttdavya\",\n\"Byrsophyllum\",\n\"Calanda\",\n\"Callipeltis\",\n\"Calochone\",\n\"Calycophyllum\",\n\"Calycosia\",\n\"Calycosiphonia\",\n\"Canephora\",\n\"Canthium\",\n\"Capirona\",\n\"Captaincookia\",\n\"Carpacoce\",\n\"Carphalea\",\n\"Carterella\",\n\"Casasia\",\n\"Catesbaea\",\n\"Catunaregam\",\n\"Cephalanthus\",\n\"Cephalodendron\",\n\"Ceratopyxis\",\n\"Ceriscoides\",\n\"Ceuthocarpus\",\n\"Chaetostachydium\",\n\"Chalepophyllum\",\n\"Chamaepentas\",\n\"Chapelieria\",\n\"Chassalia\",\n\"Chazaliella\",\n\"Chimarrhis\",\n\"Chiococca\",\n\"Chione\",\n\"Chomelia\",\n\"Choulettia\",\n\"Cigarrilla\",\n\"Cinchona\",\n\"Cladoceras\",\n\"Clarkella\",\n\"Coccochondra\",\n\"Coccocypselum\",\n\"Coddia\",\n\"Coelopyrena\",\n\"Coelospermum\",\n\"Coffea\",\n\"Coleactina\",\n\"Colletoecema\",\n\"Commitheca\",\n\"Condaminea\",\n\"Conostomium\",\n\"Coprosma\",\n\"Coptophyllum\",\n\"Coptosapelta\",\n\"Corynanthe\",\n\"Coryphothamnus\",\n\"Cosmibuena\",\n\"Cosmocalyx\",\n\"Coussarea\",\n\"Coutaportla\",\n\"Coutarea\",\n\"Cowiea\",\n\"Craterispermum\",\n\"Cremaspora\",\n\"Cremocarpon\",\n\"Crobylanthe\",\n\"Crocyllis\",\n\"Crossopteryx\",\n\"Crucianella\",\n\"Cruciata\",\n\"Cruckshanksia\",\n\"Crusea\",\n\"Cuatrecasasiodendron\",\n\"Cubanola\",\n\"Cuviera\",\n\"Cyclophyllum\",\n\"Damnacanthus\",\n\"Danais\",\n\"Deccania\",\n\"Declieuxia\",\n\"Dendrosipanea\",\n\"Dentella\",\n\"Deppea\",\n\"Diacrodon\",\n\"Dialypetalanthus\",\n\"Dibrachionostylus\",\n\"Dichilanthe\",\n\"Dictyandra\",\n\"Didymaea\",\n\"Didymochlamys\",\n\"Didymoecium\",\n\"Didymopogon\",\n\"Didymosalpinx\",\n\"Diodia\",\n\"Dioecrescis\",\n\"Dioicodendron\",\n\"Diplospora\",\n\"Discospermum\",\n\"Diyaminauclea\",\n\"Dolichodelphys\",\n\"Dolicholobium\",\n\"Dolichometra\",\n\"Doricera\",\n\"Duidania\",\n\"Dunnia\",\n\"Duperrea\",\n\"Duroia\",\n\"Durringtonia\",\n\"Ecpoma\",\n\"Eizia\",\n\"Elaeagia\",\n\"Eleuthranthes\",\n\"Emmenopterys\",\n\"Emmeorhiza\",\n\"Eosanthe\",\n\"Eriosemopsis\",\n\"Erithalis\",\n\"Ernodea\",\n\"Etericius\",\n\"Euclinia\",\n\"Exostema\",\n\"Fadogia\",\n\"Fadogiella\",\n\"Fagerlindia\",\n\"Faramea\",\n\"Ferdinandusa\",\n\"Feretia\",\n\"Fergusonia\",\n\"Fernelia\",\n\"Flagenium\",\n\"Flexanthera\",\n\"Gaertnera\",\n\"Galiniera\",\n\"Galium\",\n\"Gallienia\",\n\"Galopina\",\n\"Gardenia\",\n\"Gardeniopsis\",\n\"Genipa\",\n\"Gentingia\",\n\"Geophila\",\n\"Gilipus\",\n\"Gillespiea\",\n\"Gleasonia\",\n\"Glionnetia\",\n\"Glossostipula\",\n\"Gomphocalyx\",\n\"Gonzalagunia\",\n\"Gouldia\",\n\"Greenea\",\n\"Greeniopsis\",\n\"Guettarda\",\n\"Gynochthodes\",\n\"Gynopachis\",\n\"Gyrostipula\",\n\"Habroneuron\",\n\"Haldina\",\n\"Hallea\",\n\"Hamelia\",\n\"Hayataella\",\n\"Hedstromia\",\n\"Hedyotis\",\n\"Hedythyrsus\",\n\"Heinsenia\",\n\"Heinsia\",\n\"Hekistocarpa\",\n\"Henlea\",\n\"Henriquezia\",\n\"Heterophyllaea\",\n\"Hillia\",\n\"Himalrandia\",\n\"Hindsia\",\n\"Hintonia\",\n\"Hippotis\",\n\"Hodgkinsonia\",\n\"Hoffmannia\",\n\"Holstianthus\",\n\"Homollea\",\n\"Homolliella\",\n\"Hondbessen\",\n\"Houstonia\",\n\"Hutchinsonia\",\n\"Hydnophytum\",\n\"Hydrophylax\",\n\"Hymenocnemis\",\n\"Hymenocoleus\",\n\"Hymenodictyon\",\n\"Hyperacanthus\",\n\"Hypobathrum\",\n\"Hyptianthera\",\n\"Indopolysolenia\",\n\"Isertia\",\n\"Isidorea\",\n\"Ixora\",\n\"Jackiopsis\",\n\"Janotia\",\n\"Jaubertia\",\n\"Javorkaea\",\n\"Joosia\",\n\"Jovetia\",\n\"Kailarsenia\",\n\"Kajewskiella\",\n\"Keenania\",\n\"Keetia\",\n\"Kelloggia\",\n\"Kerianthera\",\n\"Khasiaclunea\",\n\"Klossia\",\n\"Knoxia\",\n\"Kochummenia\",\n\"Kohautia\",\n\"Kraussia\",\n\"Kutchubaea\",\n\"Ladenbergia\",\n\"Lagynias\",\n\"Lamprothamnus\",\n\"Lasianthus\",\n\"Lathraeocarpa\",\n\"Lecananthus\",\n\"Lecariocalyx\",\n\"Lelya\",\n\"Lemyrea\",\n\"Lepidostoma\",\n\"Leptactina\",\n\"Leptodermis\",\n\"Leptomischus\",\n\"Leptoscela\",\n\"Leptostigma\",\n\"Leptunis\",\n\"Lerchea\",\n\"Leroya\",\n\"Leucocodon\",\n\"Leucolophus\",\n\"Limnosipanea\",\n\"Lindenia\",\n\"Litosanthes\",\n\"Lucinaea\",\n\"Luculia\",\n\"Lucya\",\n\"Ludekia\",\n\"Macbrideina\",\n\"Machaonia\",\n\"Macrocnemum\",\n\"Macrosphyra\",\n\"Maguireocharis\",\n\"Maguireothamnus\",\n\"Malanea\",\n\"Manettia\",\n\"Manostachya\",\n\"Mantalania\",\n\"Margaritopsis\",\n\"Maschalocorymbus\",\n\"Maschalodesme\",\n\"Massularia\",\n\"Mastixiodendron\",\n\"Mazaea\",\n\"Melanopsidium\",\n\"Menestoria\",\n\"Mericarpaea\",\n\"Merumea\",\n\"Metadina\",\n\"Meyna\",\n\"Micrasepalum\",\n\"Microphysa\",\n\"Mitchella\",\n\"Mitracarpus\",\n\"Mitragyna\",\n\"Mitrasacmopsis\",\n\"Mitriostigma\",\n\"Molopanthera\",\n\"Monosalpinx\",\n\"Montamans\",\n\"Morelia\",\n\"Morierina\",\n\"Morinda\",\n\"Morindopsis\",\n\"Motleyia\",\n\"Mouretia\",\n\"Multidentia\",\n\"Mussaenda\",\n\"Mussaendopsis\",\n\"Mycetia\",\n\"Myonima\",\n\"Myrioneuron\",\n\"Myrmecodia\",\n\"Myrmeconauclea\",\n\"Myrmephytum\",\n\"Nargedia\",\n\"Nauclea\",\n\"Neanotis\",\n\"Neblinathamnus\",\n\"Nematostylis\",\n\"Nenax\",\n\"Neobertiera\",\n\"Neoblakea\",\n\"Neobreonia\",\n\"Neofranciella\",\n\"Neogaillonia\",\n\"Neohymenopogon\",\n\"Neolamarckia\",\n\"Neolaugeria\",\n\"Neoleroya\",\n\"Neonauclea\",\n\"Neopentanisia\",\n\"Nernstia\",\n\"Nertera\",\n\"Nesohedyotis\",\n\"Neurocalyx\",\n\"Nichallea\",\n\"Nodocarpaea\",\n\"Normandia\",\n\"Nostolachma\",\n\"Ochreinauclea\",\n\"Octotropis\",\n\"Oldenlandia\",\n\"Oldenlandiopsis\",\n\"Oligocodon\",\n\"Omiltemia\",\n\"Opercularia\",\n\"Ophiorrhiza\",\n\"Ophryococcus\",\n\"Oregandra\",\n\"Osa\",\n\"Otiophora\",\n\"Otocalyx\",\n\"Otomeria\",\n\"Ottoschmidtia\",\n\"Oxyanthus\",\n\"Oxyceros\",\n\"Pachystigma\",\n\"Pachystylus\",\n\"Paederia\",\n\"Pagamea\",\n\"Pagameopsis\",\n\"Palicourea\",\n\"Pamplethantha\",\n\"Paracephaelis\",\n\"Parachimarrhis\",\n\"Paracorynanthe\",\n\"Paragenipa\",\n\"Paraknoxia\",\n\"Parapentas\",\n\"Paratriaina\",\n\"Pauridiantha\",\n\"Pausinystalia\",\n\"Pavetta\",\n\"Payera\",\n\"Pelagodendron\",\n\"Pentagonia\",\n\"Pentaloncha\",\n\"Pentanisia\",\n\"Pentanopsis\",\n\"Pentas\",\n\"Pentodon\",\n\"Peponidium\",\n\"Perakanthus\",\n\"Perama\",\n\"Peratanthe\",\n\"Peripeplus\",\n\"Pertusadina\",\n\"Petitiocodon\",\n\"Phellocalyx\",\n\"Phialanthus\",\n\"Phitopis\",\n\"Phuopsis\",\n\"Phyllacanthus\",\n\"Phyllis\",\n\"Phyllocrater\",\n\"Phyllomelia\",\n\"Phylohydrax\",\n\"Picardaea\",\n\"Pimentelia\",\n\"Pinarophyllon\",\n\"Pinckneya\",\n\"Pittoniotis\",\n\"Placocarpa\",\n\"Placopoda\",\n\"Platycarpum\",\n\"Plectroniella\",\n\"Pleiocarpidia\",\n\"Pleiocoryne\",\n\"Pleiocraterium\",\n\"Plocama\",\n\"Plocaniophyllon\",\n\"Poecilocalyx\",\n\"Pogonolobus\",\n\"Pogonopus\",\n\"Polysphaeria\",\n\"Polyura\",\n\"Pomax\",\n\"Porterandia\",\n\"Portlandia\",\n\"Posoqueria\",\n\"Pouchetia\",\n\"Praravinia\",\n\"Pravinaria\",\n\"Preussiodora\",\n\"Prismatomeris\",\n\"Proscephaleium\",\n\"Psathura\",\n\"Pseudaidia\",\n\"Pseudogaillonia\",\n\"Pseudogardenia\",\n\"Pseudohamelia\",\n\"Pseudomantalania\",\n\"Pseudomussaenda\",\n\"Pseudonesohedyotis\",\n\"Pseudopyxis\",\n\"Pseudosabicea\",\n\"Psilanthus\",\n\"Psychotria\",\n\"Psydrax\",\n\"Psyllocarpus\",\n\"Pteridocalyx\",\n\"Pterogaillonia\",\n\"Pubistylus\",\n\"Putoria\",\n\"Pygmaeothamnus\",\n\"Pyragra\",\n\"Pyrostria\",\n\"Ramosmania\",\n\"Randia\",\n\"Raritebe\",\n\"Ravnia\",\n\"Readea\",\n\"Relbunium\",\n\"Remijia\",\n\"Rennellia\",\n\"Retiniphyllum\",\n\"Rhachicallis\",\n\"Rhadinopus\",\n\"Rhaphidura\",\n\"Rhipidantha\",\n\"Rhopalobrachium\",\n\"Richardia\",\n\"Riqueuria\",\n\"Robynsia\",\n\"Rogiera\",\n\"Roigella\",\n\"Rondeletia\",\n\"Rothmannia\",\n\"Rubia\",\n\"Rudgea\",\n\"Rustia\",\n\"Rutidea\",\n\"Rytigynia\",\n\"Sabicea\",\n\"Sacosperma\",\n\"Saldinia\",\n\"Salzmannia\",\n\"Saprosma\",\n\"Sarcocephalus\",\n\"Sarcopygme\",\n\"Schachtia\",\n\"Schismatoclada\",\n\"Schizenterospermum\",\n\"Schizocalyx\",\n\"Schizocolea\",\n\"Schizostigma\",\n\"Schmidtottia\",\n\"Schradera\",\n\"Schumanniophyton\",\n\"Schwendenera\",\n\"Scolosanthus\",\n\"Scyphiphora\",\n\"Scyphochlamys\",\n\"Scyphostachys\",\n\"Sericanthe\",\n\"Serissa\",\n\"Shaferocharis\",\n\"Sherardia\",\n\"Sherbournia\",\n\"Siderobombyx\",\n\"Siemensia\",\n\"Simira\",\n\"Sinoadina\",\n\"Sipanea\",\n\"Sipaneopsis\",\n\"Siphonandrium\",\n\"Sommera\",\n\"Spathichlamys\",\n\"Spermacoce\",\n\"Spermadictyon\",\n\"Sphinctanthus\",\n\"Spiradiclis\",\n\"Squamellaria\",\n\"Stachyarrhena\",\n\"Stachyococcus\",\n\"Staelia\",\n\"Standleya\",\n\"Steenisia\",\n\"Stelechantha\",\n\"Stephanococcus\",\n\"Stevensia\",\n\"Steyermarkia\",\n\"Stichianthus\",\n\"Stilpnophyllum\",\n\"Stipularia\",\n\"Stomandra\",\n\"Streblosa\",\n\"Streblosiopsis\",\n\"Striolaria\",\n\"Strumpfia\",\n\"Stylosiphonia\",\n\"Suberanthus\",\n\"Sukunia\",\n\"Sulitia\",\n\"Synaptantha\",\n\"Syringantha\",\n\"Tamilnadia\",\n\"Tammsia\",\n\"Tapiphyllum\",\n\"Tarenna\",\n\"Tarennoidea\",\n\"Temnocalyx\",\n\"Temnopteryx\",\n\"Tennantia\",\n\"Thecorchus\",\n\"Theligonum\",\n\"Thogsennia\",\n\"Thyridocalyx\",\n\"Timonius\",\n\"Tobagoa\",\n\"Tocoyena\",\n\"Tortuella\",\n\"Trailliaedoxa\",\n\"Tresanthera\",\n\"Triainolepis\",\n\"Tricalysia\",\n\"Trichostachys\",\n\"Trukia\",\n\"Tsiangia\",\n\"Ucriana\",\n\"Uncaria\",\n\"Urophyllum\",\n\"Valantia\",\n\"Vangueria\",\n\"Vangueriella\",\n\"Vangueriopsis\",\n\"Versteegia\",\n\"Villaria\",\n\"Virectaria\",\n\"Warszewiczia\",\n\"Webera\",\n\"Wendlandia\",\n\"Wernhamia\",\n\"Wiasemskya\",\n\"Wittmackanthus\",\n\"Xanthophytum\",\n\"Xantonnea\",\n\"Xantonneopsis\",\n\"Yutajea\",\n\"Zuccarinia\"\n"}
{"id": "720943", "url": "https://cs.wikipedia.org/wiki?curid=720943", "title": "Personální farnost", "text": "Personální farnost\n\nPersonální nebo také osobní farnost (latinsky \"paroecia personalis\") je farnost sdružující křesťany podle obřadu, jazyka, profese, národní příslušnosti apod. - sice též na určitém území, avšak oproti územním farnostem se zpravidla jedná o území poměrně rozsáhlé, například o celou diecézi.\n\n\n\n\n"}
{"id": "720954", "url": "https://cs.wikipedia.org/wiki?curid=720954", "title": "Gender centrum", "text": "Gender centrum\n\nGender centrum je neformální studentský a absolventský spolek na FSS MU v Brně.\n\nCílem Gender centra je vytvářet neformální síť spojující zájemce a zájemkyně o genderovou problematiku z řad studujících, a zároveň prostřednictvím vzdělávacích a informačních akcí zpřístupňovat genderová témata univerzitní i širší veřejnosti ke zvýšení obecné informovanosti v oblasti rovných práv žen a mužů a práv a postavení sexuálních minorit.\n\nGender centrum vzniklo jako studentská aktivita v roce 2000 na půdě Fakulty sociálních studií Masarykovy univerzity v Brně za finanční podpory nadace Open Society Fund Praha (grant v letech 2000–2002). Jeho cílem bylo sledovat gender problematiku a aktivity nejen v prostředí univerzity a poskytovat o nich informace veřejnosti.\n\nGender centrum se podílelo na výzkumu rovných příležitostí ve firmách působících v Čechách a na Moravě, mezi jehož výstupy patří dvě popisné a informační brožury – Rovné příležitosti v českých a moravských podnicích (2001) a Rovné příležitosti žen a mužů (2002). Pro brněnskou veřejnost i studující Masarykovy univerzity centrum organizovalo řadu let přednáškově-diskusní cyklus Gender kulatý stůl a sérii promítání dokumentárních i hraných filmů spojených s diskusí nad genderovými aspekty zhlédnutých děl. Pro vyučující základních a středních škol a pro novináře a novinářky zrealizovalo vzdělávací cyklus Společnost žen a mužů z aspektu gender (grantová podpora OSF 1999 – 2002). V roce 2003–2004 navázal projekt Gender management.\n\nČinnost osob aktivních v Gender centru vyústila ve spolupráci s katedrou sociologie FSS MU v Brně v akreditaci bakalářského studijního oboru genderových studií. S dalšími neziskovými organizacemi (Medúza, STUD Brno, aj.) se GC FSS podílelo na založení Genderového informační centrum NORA v Brně. Jedním z úspěšně realizovaných projektů je také Dětský koutek, který by měl vytvořit přátelštější atmosféru pro rodiče studující a zaměstnané a přispět tak k naplňování politiky rovných příležitostí přímo na Fakultě sociálních studií MU.\n\nGender centrum pořádá nepravidelné přednášky, filmová promítání a diskuze nad genderovými tématy. Pro nově nastupující studující oboru nabízí mentoring a pořádá společenské akce (např. tradiční seznamovací akci Beánie a předvánoční setkání oboru). Podílí se na aktivitách dalších organizací, které se věnují tématům genderové rovnosti (např. Nezávislé sociálně ekologické hnutí) – jednou ze společných aktivit jsou akce k Mezinárodnímu dni žen). Spolupracovalo také s koalicí organizací Queer Parade Brno na LGBT festivalu v roce 2009 a 2010.\n\n\n"}
{"id": "720958", "url": "https://cs.wikipedia.org/wiki?curid=720958", "title": "Zisk a ztráta", "text": "Zisk a ztráta\n\n„Zisk a ztráta“ (v originále „Profit and Loss“) je v pořadí osmnáctá epizoda druhé sezóny seriálu \"\".\n\nV této epizodě se Quark setká se svou bývalou milenkou a zjistí, že je zapojena do nebezpečných politických intrik.\n\nKdyž se u stanice Deep Space Nine objeví poškozená cardassijská loď, komandér Sisko jim povolí přistát a společně s O'Brienem přivítají hosty. Profesorka Natima Lang a její studenti, Rekelen a Hogue, tvrdí, že jejich loď byla poškozena meteorickou bouří a zažádají o opravu. Navštíví Promenádu, kde Quark pozná Natimu a vzrušeně ji přivítá. Natima jej uhodí s komentářem, že řekla, aby se k ní už nepřibližoval, a ačkoliv odejde, Quark řekne Odovi, že „dnes je nejšťastnější den v jeho životě“. Quark a Natima byli kdysi milenci a Quark z jejího následování na stanici vycítí, že stále k němu něco cítí. Nicméně při zmínce o Pravidlech zisku se zdá, že všechny její city zmizely. Garak a Bashir procházejí okolo, Garak zdvořile Natimu pozdraví, ta však začne panikařit. Poví Siskovi, že ona a její studenti musí rychle opustit stanici; O'Brien mezitím zjistí, že jejich loď byla ve skutečnosti poškozena palbou cardassijských zbraní. Profesorka odhalí, že jsou političtí vyvrženci, kteří chtějí reformovat despotickou cardassijskou vojenskou vládu.\n\nZatímco Natima říká Siskovi pravdu, Quark navštíví Garaka v jeho obchodě a chce radu ohledně cardassijské módy. Krejčí popíše Natimin vkus v módě jako pro něj „příliš radikální“ a varuje ho, že špatný výběr v módě může pro někoho znamenat i újmu na zdraví. Krátce poté přiletí ke stanici cardassijská válečná loď, ignoruje pokusy o komunikaci a zamíří na Deep Spance Nine své zbraně. Garak přijde do operačního centra důstojníkům stanice vysvětlit, že Ústřední velení chce Hoguea a Rekelen, neboť je označuje jako teroristy. Sisko Garaka varuje, že pokud Cardassiané se je pokusí zajmout silou, on odpoví všemi dostupnými prostředky. V zoufalé snaze získat Natimu zpět nabídne Quark Hogueovi a Rekelen maskovací zařízení, které jim pomůže v útěku. Součástí dohody je ale požadavek, aby Natima zůstala s ním. Natima se pokusí Quarkovi domluvit, že na stanici zůstat nemůže, poté mu hrozí phaserem. Protože si myslí, že blafuje, Quark se k ní odváží přiblížit, ona jej skutečně střelí, tváří se ale překvapeně. Poví mu, že se pouze lehce dotkla spouště, že jej střelit nechtěla a vyzná k němu lásku. Oba společně šťastně vzpomínají na minulost, vyruší je ale Odo, který vstoupí do Natiminy kajuty a zatkne ji.\n\nBajorská vláda souhlasí s výměnou Natimy, Hoguea a Rekelen za několik Cardassiany vězněných Bajoranů. Bývalý Garakův rival, gul Toran, navštíví krejčího v jeho obchodě a poví mu, že Ústřední velení změnilo svůj postoj a chce vzbouřené Cardassiany mrtvé. Výměnou za zabití vězňů by se mohl Garak vrátit zpět na Cardassii. Mezitím Quark přesvědčí Oda, aby pomohl Natimě a vzal ji i její studenty na jejich loď. U přechodové komory je však uvítá Garak, který běduje, že musí zabít zrovna Quarka, Natimu a její studenty. Quark se pokusí Garaka přemluvit, ale ještě než stačí krejčí odpovědět, zpoza nákladního kontejneru vystoupí Toran. Ten odhalí, že Garakovi nevěřil, že je dokáže zabít a tak jej pouze využil, aby sám zjistil, kde Hogue a Rekelen jsou. Garak však Torana zastřelí s poznámkou, že „někteří lidé by neměli být nikdy povýšeni“.\n\nPředtím, než Natima opustí stanici, se Quark naposledy pokusí ji přemluvit, aby zůstala. Ona mu však poví, že se musí vrátit na Cardassii, aby dokončila svoji práci. „Takže stačí počkat, až bude Cardassie svobodným a demokratickým světem?“ zeptá se. Natima s úsměvem odpoví, že se jednou opět setkají a že slibuje, že to čekání bude stát za to. Jakmile odletí, Quark se zeptá Garaka, proč zastřelil Torana; krejčí však odpoví otázkou, proč nechal Fereng Natimu jít. „Neměl jsem na výběr. Miluju ji,“ odpoví Quark. „A já miluji Cardassii. Proto jsem musel udělat to, co jste viděl,“ uzavře rozhovor Garak.\n\n"}
{"id": "720960", "url": "https://cs.wikipedia.org/wiki?curid=720960", "title": "Rad (jednotka)", "text": "Rad (jednotka)\n\nRad je jednotka absorbované dávky ionizujícího záření používaná v zastaralé soustavě CGS. V soustavě SI je nahrazena 100krát větší jednotkou gray (Gy). Dávka 1 rad znamená, že každý kilogram ozářené látky pohltil 0,01 joulů energie.\n\n1 rad = 100 erg/g = 0,01 J/kg = 0,01 Gy \n\n"}
{"id": "720962", "url": "https://cs.wikipedia.org/wiki?curid=720962", "title": "Männiku", "text": "Männiku\n\nMänniku (česky přibližně „Bor“, „Borové“) je jméno několika estonských sídel:\n\n"}
{"id": "720963", "url": "https://cs.wikipedia.org/wiki?curid=720963", "title": "Männiku (Tallinn)", "text": "Männiku (Tallinn)\n\nMänniku (úředně Männiku asum, tedy „čtvrť Männiku“) je jedna ze čtvrtí estonského hlavního města Tallinnu, náležející do městské části Nõmme.\n\nPrvním historickým dokladem o osídlení území dnešní čtvrti je Mellinův atlas z roku 1798, který jihozápadně od Nõmme uvádí sídlo jménem \"Suklemi\". Na pozdějších mapách z 19. a počátku 20. století zde při cestě z Tallinnu do Saku najdeme zájezdní hostinec \"Valdeki\" nebo \"Valdeku\", zatímco oblast od hostince směrem na Raku nese jméno \"Suklema\".\n\nRoku 1901 protla tuto jinak téměř neosídlenou oblast nová úzkokolejná železniční trať Tallinn–Viljandi. Když v roce 1912 začaly práce na Námořní pevnosti Petra Velikého, zabrala území kolem krčmy Valdeku armáda pro přímé potřeby stavby i pro ubytování dělníků a carských úředníků. Vyrostly zde nejprve vojenské a stavební sklady, následně byla plánována výstavba obytného \"Romanovova zahradního města\" (\"Romanovi aedlin\"). Pro lepší dopravní spojení byla roku 1914 poblíž Valdeku zřízena nová železniční zastávka \"Männiku\", nazvaná tak podle okolních borů. Vybudování Romanovova zahradního města zabránila válka, železniční zastávka však zůstala a s ní i jméno, které se rozšířilo na celou sídelní oblast.\n\nPo válce se Männiku začalo rozrůstat o další obytnou zástavbu, jejíž administrativní příslušnost byla zprvu sporná. V roce 1923 bylo výnosem ministerstva vnitra potvrzeno, že celá oblast je součástí městyse Nõmme.\n\n\n"}
{"id": "720964", "url": "https://cs.wikipedia.org/wiki?curid=720964", "title": "Philtrum", "text": "Philtrum\n\nPhiltrum (latinsky \"philtrum\", řecky \"φιλτρον\" filtron) je svislá středová brázda mezi nosem a rtem. Tento obličejový rys je běžným znakem mezi mnoha druhy savců. Nemá žádnou funkci, je to pouze pozůstatek ze srůstání obličejových částí (viz níže).\n\nU lidí a většiny ostatních primátů je philtrum oblý svislý žlábek sahající od nosní přepážky k okraji horního rtu.\n\nPhiltrum vzniká při embryonálním vývoji plodu během přesouvání a spojování částí rtu, čelistí a patra k sobě (konkrétně jde o \"intermaxilární segment\"). Při nepřesném srůstání těchto části vznikají různě těžké rozštěpové vady.\n\nZploštělé či nevýrazné philtrum se jako jeden z průvodních znaků může objevit u osob postižených autismem, mentální retardací, fetálním alkoholovým syndromem, Wolf-Hirschhornovým syndromem či Prader-Williho syndromem.\n\nŘecký výraz \"φιλτρον\" má základ ve slově \"φίλειν\" (milovat) a znamená „místo k líbání“ — philtrum bylo ve starověkém Řecku považováno za jedno z nejpřitažlivějších míst lidského těla.\n\nV taekwondu je philtrum (korejsky 인중 [in-džung]) jedním z „vitálních bodů“, na které jsou směřovány útoky, neboť jeho zásah je značně bolestivý.\n\nZměny plodu, při kterých jako vedlejší prvek vzniká philtrum, jsou jedním z opěrných bodů kontroverzní teorie vodní opice dr. Michaela Mosleyho.\n\nJako \"philtrum\" či \"medusa\" se označuje i piercing umisťovaný do této části obličeje.\n\n"}
{"id": "720965", "url": "https://cs.wikipedia.org/wiki?curid=720965", "title": "Lu Ťing-ťing", "text": "Lu Ťing-ťing\n\nLu Ťing-ťing (čínsky zjednodušenými znaky 卢晶晶, tradičními znaky 盧晶晶, pinyinem Lú Jīngjīng; narozená 5. května 1989, Vnitřní Mongolsko) je čínská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 tři tituly ve dvouhře a jedenáct ve čtyřhře.\n\nNa žebříčku WTA byla nejvýše ve dvouhře klasifikována v červnu 2011 na 178. místě a ve čtyřhře pak v září 2009 na 105. místě.\n\n"}
{"id": "720978", "url": "https://cs.wikipedia.org/wiki?curid=720978", "title": "Přímořský stát", "text": "Přímořský stát\n\nPřímořský stát je stát, jehož území zasahuje na pobřeží moře. Tím se obvykle rozumí moře jako součást světového oceánu, tedy nikoliv třeba Kaspické moře. Opakem přímořského státu je vnitrozemský stát.\n\nZe států světa je velká většina přímořských, v současnosti přes 3/4. Přístup k moři má velký strategický význam ohledně mezinárodního obchodu (námořní doprava), je to zdroj surovin a často zásadně přispívá turistickému ruchu. Na efektivitu přístupu k moři má nicméně značný vliv charakter pobřeží (zda je strmé nebo ploché, obsahuje-li přirozená přístaviště), místní klima (zda a na jak dlouho moře zamrzá, jak je bohaté na ryby) a také dostupnost daného moře z volného oceánu či mezinárodních vod.\n\nPřímořské státy lze podle různých aspektů dále třídit. Mohou mít pobřeží spojité (většina případů), nebo přerušené cizím státním územím (např. Malajsie x Brunej). Přístup k moři může být široký (většina), nebo úzký (obvykle uměle vytvořený v rámci diplomacie - např. Bosna a Hercegovina, Irák, Jordánsko, Dem. rep. Kongo, Slovinsko). Toto kritérium lze kvantifikovat jako poměr délky pobřeží k délce celé státní hranice. Některé státy mají hranici pouze mořskou (vesměs ostrovní státy, ale také Austrálie). Dalším kritériem je délka pobřeží; relativně nejdelší pobřeží (v poměru k rozloze státu) mají státy na drobných souostrovích (Maledivy, Tokelau apod.), absolutně nejdelší pak větší státy se členitým pobřežím (Filipíny, Indonésie, Kanada, Norsko, Rusko). \n\nStát může mít přístup k jednomu nebo více mořím, nebo dokonce více oceánům. Ke všem čtyřem oceánům nemá přístup žádný stát, naposledy takový mělo Britské impérium. \n\n3 oceány\n\nV zásadě má přístup ke dvěma oceánům také Francie, která sama leží u Atlantiku a její zámořské departementy Réunion a Mayotte jsou v oceánu Indickém.\n\nZdaleka nejdelší pobřeží má Kanada (asi 200 tisíc km, téměř čtyřikrát více než druhá Indonésie). Relativně nejdelší pobřeží má Tokelau (přes 10 km pobřeží na jeden km rozlohy). Naopak nejkratší pobřeží má Monako (4 km, což je však k rozloze státu relativně hodně) a nejkratší vzhledem k rozloze státu Dem. rep. Kongo (37 km, což je jen 1,6 cm pobřeží na km rozlohy).\n\nPalestina má přístup k moři jen prostřednictvím územně nesouvisejícího pásma Gazy.\n\n"}
{"id": "720979", "url": "https://cs.wikipedia.org/wiki?curid=720979", "title": "Petr (software)", "text": "Petr (software)\n\nPetr je programovací nástroj pro Windows z rožnovské firmy Gemtree Software. Jeho základní charakteristikou je grafické zobrazení programu pomocí ikon uspořádaných do stromové struktury. Program je vytvářen umisťováním programových prvků (ve formě ikon) do editačního pole. Smysluplnost sestavení prvků je ověřována již během editace a proto není potřeba žádná dodatečná syntaktická kontrola programu. Většina prvků má implicitní chování zaměřené na nejčastější použití a obcházející možné chybové stavy tak, aby bylo možné program sestavit s minimem prvků. Proto je Petr vhodný především pro začátečníky, nevyžaduje žádné předběžné znalosti a zkušenosti. Velkou předností Petra je, že je zcela freeware.\n\nProgramovací nástroj Petr byl poprvé uveden v roce 1999 ke Dni Dětí, pod verzí 1.00. Autor Ing. Miroslav Němeček jím navázal na DOS verzi Petra, kterou vytvořil v roce 1995 pro svého syna, a na programovací nástroj Baltík, jehož Windows verzi vytvořil v Delphi v roce 1996 pro SGP Systems. První předverze Petra byly programovány ve VC++ 6.00 s využitím knihoven MFC, u verze 1.00 byly již knihovny MFC odstraněny a bylo využíváno pouze základní Windows API rozhraní. Stejně tak byly odstraněny i základní C runtime knihovny.\n\nV roce 2000 byla v Petrovi spolu s verzí 1.10 zavedena multijazyčná podpora, umožňující přepínání jak editačního prostředí, tak hotových programů mezi různými jazyky. Počáteční verze podporovaly jazyky Češtinu, Slovenštinu, Němčinu a Angličtinu. Současně byl Petr uveden i na zahraniční trh.\n\nDalší významnou změnou bylo v roce 2001 doplnění podpory 3D grafiky, verze 2.00. Po prvních pokusech s Retained knihovnami byl nakonec pro verzi 2.00 zvolen Immediate mód, tedy přímý mód nevyužívající doplňkové 3D knihovny.\n\nBěhem dalších let svého vývoje Petr nezaznamenal významnější zájem trhu, proto byl jeho další vývoj postupně zastaven. V roce 2011 byla většina funkcí uvolněna k volnému použití ve verzi 2.41 Lite. Program se tak přesunul významněji do oblasti freeware. Ve spolupráci se serverem Islandsoft byl založen komunitní server, umožňující mladým programátorům v Petrovi Lite spolu komunikovat a předávat si zkušenosti. K tomu účelu byla vytvořena i řada tutoriálů, které jsou k dispozici jak na komunitním serveru, tak na autorských stránkách.\n\nOd září 2012 byl Petr zcela uvolněn do oblasti freeware a to jak pro soukromé, tak i komerční použití.\n\nPetr používá pro 2D grafiku 8-bitovou paletu 224 barev: 36 barev po 6 odstínech, černobílou barvu s 12 odstíny, průhlednou barvu a stínovou barvu. Pokud importuje obrázek ve vyšší barevnosti, převede ho s použitím ditheringu. 3D grafika může pracovat v plných True-Color barvách.\n\nSouhrn vybavení:\n\nOmezení Petra:\n\nPetr používá jednotný souřadný systém jak pro políčkovou grafiku, tak i pro ostatní grafiku. Souřadnice označuje desetinnými čísly, přičemž jednotková vzdálenost odpovídá velikosti jednoho políčka, což je 32 grafických bodů. To umožňuje jednotnou adresaci jak 2D grafiky, tak předmětů na ploše nebo souřadnic sprajtů.\n\nSouřadný systém používá 2 osy, X a Y. Souřadnice X se čísluje zleva doprava, souřadnice Y zdola nahoru (odpovídá akademickému souřadnému systému). Počátek souřadného systému je v levém dolním rohu plochy hlavního okna.\n\nPředevším začátečníkům je určena políčková grafika. Je založena na skládání předmětů na plochu okna, což jsou obrázky (ikony) o velikosti 32x32 bodů. Předměty se skládají do rastru s roztečí 32 bodů. Souhrn rozložených předmětů se v Petrovi nazývá plocha.\n\nPředměty se na plochu umisťují s využitím animovaných postaviček Petra a Lucky. Pomocí ovládacích prvků programu se zajistí, že postavička přijde na požadované místo a tam položí požadovaný předmět. Zobrazení postavičky lze vypnout, v tom případě se postavička přemisťuje na novou pozici okamžitě a program může jet plnou rychlostí. Tak lze vytvářet rychlé animace i s využitím políčkové grafiky.\n\nVzhled i chování postaviček lze předefinovat (jedná se o sprajty) a tím změnit vzhled, způsob a rychlost pohybu či počet možných směrů pohybu.\n\nKromě předmětů může plocha obsahovat ještě číselné hodnoty a sadu přepínačů. Ty jsou též měněny a nastavovány postavičkami.\n\nZvláštností Petra je to, že grafiku zobrazuje jako vrstvy překrývající se přes sebe. Základní vrstvou jsou předměty políčkové grafiky. Pod vrstvou předmětů se nachází kreslicí vrstva 2D grafiky. Aby byla vrstva 2D grafiky vidět, musí se políčka nad ní zprůhlednit vybarvením průhlednou barvou. Vzhledem k tomu, že na základní ploše programu jsou standardně opakovaně rozmístěny implicitní předměty \"prázdné políčko\", stačí jen vymazat obsah tohoto jednoho políčka.\n\nDo vrstvy 2D grafiky lze vykreslovat grafické prvky:\n\nSprajt je pohyblivý animovaný 2D prvek. Při vytváření sprajtu je možné nadefinovat libovolný počet směrů pohybu, libovolný počet fází animace a to buď v klidu nebo v pohybu. Petr volí příslušnou skupinu obrázků sprajtu podle toho, kterým směrem se pohybuje a v jaké fázi animace se zrovna nachází. Sprajtu lze měnit rychlost pohybu. Sprajty jsou vybaveny indikátorem života, což je malý ukazatel, který je možné řídit za běhu programu.\n\nSprajtům lze určovat hladinu k zobrazení. Je to kladné nebo záporné číslo určující, v jaké výšce nad plochou políček se sprajt zobrazí, přesněji prvky s jakou výškovou hladinou překryje. Je-li výšková hladina sprajtu záporná, nachází se pod vrstvou předmětů a je vidět jen jsou-li předměty průhledné.\n\nNejbohatším vybavením Petra je 3D grafika. Je podporováno rozhraní OpenGL 1.0/1.1, DirectX 3/5/6/7/8. Petr vybere nejvhodnější rozhraní, nebo je možné rozhraní určovat programově. Zajímavou specialitou je Ramp mód. Využívá softwarové renderování se zjednodušeným osvětlením. Namísto textur jsou objekty jen obarveny nejbližší barvou. Tak lze provozovat 3D grafiku i na starých pomalých počítačích bez hardwarové podpory 3D grafiky.\n\n3D grafika má k dispozici mnoho typů 3D objektů, které lze snadno vytvořit jedním příkazem: stěna, kruh, trojúhelník, krychle, koule, polokoule, válec, kužel, komolý kužel, torus, obecný rotační objekt (zadaný profilem), 2D objekt (billboard, plocha natáčející se neustále k pozorovateli), statický 2D objekt (2 překřížené plochy), terén z výškové mapy nebo z plochy. Je možné též načíst objekt z DirectX souboru nebo textu.\n\nU objektů je možné zapnout vrhání automatického stínu. Stín je realizován pomocí stencil bufferu konstrukcí pláště kolem objektu. Objekty je možné spojovat do stromových struktur. Tak lze snadno zajišťovat transformace a hierarchii objektů. Je též podporována snížená úroveň detailů, morfování objektu, vícestupňové texturové operace, automatické mapování textur, chromový povrch, čočkový odlesk.\n\nDíky výborné optimalizaci algoritmů a celkově rychlému provádění programů je možné ve 3D grafice vytvářet programy na úrovni profesionálních programů a her. To je dobře patrné na programech vytvářených uživateli Petra. V mnoha případech se dostávají na přední místa soutěží.\n\nKromě grafiky umí Petr pracovat i s dialogovými okny Windows. V okně umí vytvořit a obsluhovat prvky: tlačítko, ikonové tlačítko, zaškrtávací box, přepínač, rámeček, jezdec, posuvník, editační pole, RichEdit, statický text, ikona, obrázek, indikátor, seznam, seznam s editací, rozbalovací seznam, tabulka, okno. U prvků umožňuje měnit pozici, barvu, písmo, vybranou pozici.\n\nPetr je vytvořen v programovacím nástroji VC++ 6.0. Kvůli minimalizaci velikosti výsledných programů nepoužívá žádné knihovny, ani základní C runtime knihovnu. Používá vlastní alokátor paměti (efektivní přidělování paměti po blocích o velikosti mocniny 2) a vlastní funkce nahrazující runtime knihovnu.\n\nJedná se o interpretovaný jazyk. Vlastní program je uložen v binárním tvaru v jednom EXE souboru spolu se zavaděčem, který při spuštění program interpretuje. Tím je zajištěno, že jakýkoliv program vytvořený v Petrovi je možné otevřít v editoru a editovat, nebo jej spouštět na jakémkoliv počítači bez nutnosti instalace další podpory. Výjimkou je profesionální verze Petra, ve které je možné program uložit needitovatelně, kdy se odstraní možnost uložený program dodatečně otevřít a upravovat.\n\nZavaděč programu má 2 základní verze – minimální verzi a plnou. Minimální verze podporuje nejčastěji používané funkce, plná verze i méně časté speciální funkce. Verzi zavaděče zvolí Petr při ukládání programu podle toho, jaké funkce jsou v programu používány. To zajistí v mnoha častých případech zmenšení velikosti programu. Ještě je používána třetí verze zavaděče – nespustitelný program. Slouží pouze k přenosu programů přes internet, aby byla velikost programu minimální. Nespustitelný zavaděč je pouze hlavička EXE programu o velikosti asi 4 KB. Nespustitelný program je nutné nejdříve znovu uložit aby šel spustit.\n\nPo spuštění uloženého programu si zavaděč přeloží program z binárního kódu do pomocných struktur. Každý prvek obsahuje adresu volané funkce a doplňkové parametry. Program se pak interpretuje voláním příslušné funkce pro každý prvek. Tím je zajištěna vysoká rychlost programu, blížící se kompilovaným programům.\n\n\n\n"}
{"id": "720987", "url": "https://cs.wikipedia.org/wiki?curid=720987", "title": "Mentální", "text": "Mentální\n\nMentální znamená duševní či myšlenkový ve vztahu k činnosti, či způsob myšlení a duševní činnosti. Může jít o:\n\n"}
{"id": "720988", "url": "https://cs.wikipedia.org/wiki?curid=720988", "title": "Univerzalismus", "text": "Univerzalismus\n\nUniverzalismus je:\n\n\nPokud je univerzelismus chápán ve smyslu preferování obecných zájmů před zájmy dílčími, pak jeho opakem je partikularismus.\n"}
{"id": "720989", "url": "https://cs.wikipedia.org/wiki?curid=720989", "title": "DVD+RW", "text": "DVD+RW\n\nDVD+RW je fyzický formát pro přepisovatelné DVD, může pojmout až 4,7 GB. DVD+RW byl vytvořen průmyslovým konsorciem výrobců disku DVD+RW Alliance. Z podnikatelského hlediska byl DVD+RW formát vytvořen především, aby se vyhnuli placení licenčních poplatků společnosti Forum DVD (výrobce DVD-RW formátu). Dále DVD+RW podporuje způsob zápisu tzv. „bezeztrátového propojení\", které je vhodné pro náhodný přístup k libovolné části disku ( ) a zlepšuje kompatibilitu s DVD přehrávači.\n\nDVD+RW musí být před nahráváním pomocí DVD rekordéru naformátováno.\n\nFormát DVD+RW byl vyvinut dříve než nepřepisovatelný formát DVD+R (u formátů DVD-R/RW to bylo opačně). V roce 2001 byla zvýšena kapacita disku z 2,8 GB na 4,7 GB.\n\nZáznamové vrstvy na DVD+RW a DVD-RW jsou kovové slitiny (často GeSbTe), jejíž krystalická a amorfní fáze má různou odrazivost. Stav lze přepnout v závislosti na výkonu laseru, tak, že data mohou být zapsána, čtena, vymazána a přepsána. DVD-R a DVD+R disky používají přirozené spektrum barev.\n\nKapacita jednovrstvého disku je 4,7×10 bytů. Ve skutečnosti je na disku vymezeno 2295104 sektorů po 2048 bytech, což je celkem 4 700 372 992 bytů, tj. 4 590 208 KiB, 4482,625 MiB nebo 4,377563476 GiB.\n\nDvouvrstvá specifikace Dual-layer DVD+RW byla schválena v březnu 2006 a měla kapacitu 8,5 GB. Výroba přepisovatelných dvouvrstvých disků se však neuskutečnila kvůli nákladům a očekávané konkurenci novějších formátů jako bylo HD DVD a Blu-ray s kapacitou až 25 GB v jedné vrstvě.\n\n"}
{"id": "720990", "url": "https://cs.wikipedia.org/wiki?curid=720990", "title": "Ektoplazma", "text": "Ektoplazma\n\nEktoplazma může znamenat:\n"}
{"id": "720992", "url": "https://cs.wikipedia.org/wiki?curid=720992", "title": "Sankt Jakob in Haus", "text": "Sankt Jakob in Haus\n\nSt. Jakob in Haus je rakouská obec ve spolkové zemi Tyrolsko, v okrese Kitzbühel.\n\nV roce 2011 zde žilo 730 obyvatel.\n\n"}
{"id": "721004", "url": "https://cs.wikipedia.org/wiki?curid=721004", "title": "Okres Kufstein", "text": "Okres Kufstein\n\nOkres Kufstein je okres v rakouské spolkové zemi Tyrolsko. Má rozlohu 969,90 km² a k 1. lednu 2011 zde žilo 100 507 obyvatel. Sídlem okresu je město Kufstein. Okres se dále člení na 30 obcí (z toho 3 města a 2 městysy).\n"}
{"id": "721006", "url": "https://cs.wikipedia.org/wiki?curid=721006", "title": "Skalní obydlí Brhlovce", "text": "Skalní obydlí Brhlovce\n\nSkalní obydlí Brhlovce je expozice Tekovského muzea, nacházející se v obci Brhlovce.\n\nSkalní obydlí patří k významným pozůstatkům lidové architektury v oblasti Tekova a jsou jedním z 11 rezervací lidové architektury na Slovensku. Údajně byly vybudovány k ochraně obyvatelstva před nájezdy Turků v 16. a 17. století. Poprvé jsou připomínány Matejem Belem v roce 1742. Protože se zde nachází dobře zpracovatelný usazený sopečný prach a popel (tufit a tuf), naskytla se místním občanům možnost jeho využití. Kámen zde nesloužil pouze k vybudování obytných a hospodářských prostor, ale také k obživě obyvatel. V 19. století patřilo kamenictví k nejdůležitějším pracím místních lidí. Ti se techniku těžby a opracování učili u italských stavitelů místního zámečku. V roce 1983 byla obydlí usnesením slovenské vlády č. 272 prohlášena za památkovou rezervaci lidové architektury a správou pověřeno Tekovské muzeum v Levicích. To zde roku 1992 zřídilo muzejní expozici. Cílem byla dokumentace této formy lidového bydlení a stavitelství.\n\nExpozice je umístěná v usedlosti č.p. 142 v uličce Šurda. Skládá se ze zděného domu z konce 19. století, zděného domu z roku 1932 a samozřejmě z dvoupodlažního skalního obydlí. Interiér je zařízen dobovým nábytkem a inventářem. Dokumentuje zde lidové stavitelství a bydlení v oblastech Tekova a Hontu od konce 19. století do 50. let 20. století. V roce 1993 obdržela expozice mezinárodní ocenění - bronzovou plaketu \"EUROPA NOSTRA\".\n\n\n"}
{"id": "721017", "url": "https://cs.wikipedia.org/wiki?curid=721017", "title": "Nachal Solela", "text": "Nachal Solela\n\nNachal Solela ( נחל סוללה) je vádí v jižním Izraeli, v centrální části Negevské pouště.\n\nZačíná v nadmořské výšce přes 300 metrů jižně od města Beerševa a severně od průmyslové zóny Ramat Chovav. Směřuje pak k severu mírně zvlněnou krajinou s rozptýleným beduínským osídlením. Prochází mezi vrchy Giv'at Chablanim a Giv'at Con. Koryto vádí volně sleduje těleso dálnice číslo 40 a pak lokální silnice číslo 406. Podél nich vede rovněž těleso železniční tratě (průmyslová vlečka do zóny Ramat Chovav). Od jihu pak vstupuje do zastavěného území města Beerševa, kde zleva ústí do vádí Nachal Beka.\n\n"}
{"id": "721023", "url": "https://cs.wikipedia.org/wiki?curid=721023", "title": "Nachal Nokdim", "text": "Nachal Nokdim\n\nNachal Nokdim ( נחל נוקדים) je vádí v jižním Izraeli, v centrální části Negevské pouště.\n\nZačíná v nadmořské výšce přes 400 metrů na severních svazích hory Har Noked. Směřuje pak k severoseverozápadu kopcovitou pouštní krajinou. Míjí rozptýlené beduínské osídlení. Z východu pak míjí i beduínské město Segev Šalom. Stáčí se k západu, od jihu zleva sem ústí vádí Nachal Con a pak ústí nedaleko jižního okraje zastavěného území města Beerševa do vádí Nachal Beka.\n\n"}
{"id": "721028", "url": "https://cs.wikipedia.org/wiki?curid=721028", "title": "Nachal Con", "text": "Nachal Con\n\nNachal Con ( נחל צאן) je vádí v jižním Izraeli, v centrální části Negevské pouště.\n\nZačíná v nadmořské výšce okolo 450 metrů na jižních svazích hory Har Noked. Směřuje pak k severozápadu kopcovitou pouštní krajinou. Míjí rozptýlené beduínské osídlení. Z východu míjí vrchy Giv'at Šemen a Giv'at Con, přičemž ze západu prochází po okraji beduínského města Segev Šalom. Zde ústí nedaleko jižního okraje zastavěného území města Beerševa zleva do vádí Nachal Nokdim.\n\n"}
{"id": "721032", "url": "https://cs.wikipedia.org/wiki?curid=721032", "title": "Nachal Se", "text": "Nachal Se\n\nNachal Se ( נחל שה) je vádí v jižním Izraeli, v centrální části Negevské pouště.\n\nZačíná v nadmořské výšce přes 400 metrů jihovýchodně od beduínského města Segev Šalom. Směřuje pak k severozápadu a severu kopcovitou pouštní krajinou, přičemž míjí rozptýlené beduínské osídlení. Z východu míjí také pahorek Ketef Avraham, kde se odehrávaly v roce 1917 boje v rámci první světové války, a prochází okolo židovské vesnice Nevatim. Zde nedaleko od jihovýchodního okraje zastavěného území města Beerševa zleva ústí do vádí Nachal Be'erševa.\n\n"}
{"id": "721034", "url": "https://cs.wikipedia.org/wiki?curid=721034", "title": "Sankt Jakob", "text": "Sankt Jakob\n\nSankt Jakob psáno též St. Jakob (česky Svatý Jakub) může být:\n\n"}
{"id": "721037", "url": "https://cs.wikipedia.org/wiki?curid=721037", "title": "SOŠ dopravy a cestovního ruchu, Krnov", "text": "SOŠ dopravy a cestovního ruchu, Krnov\n\nStřední odborná škola dopravy a cestovního ruchu v Krnově, krajská příspěvková organizace, je veřejnou (státní) školou, která nabízí studium dvou čtyřletých maturitních oborů: Management cestovního ruchu a Management v dopravě se zaměřením na leteckou dopravu.\n\nV současné době zde studuje přibližně 400 studentů z celého Moravskoslezského kraje, ale také z krajů Olomouckého či Zlínského. Výuka obou oborů probíhá již od roku 1993, kdy se škola transformovala a navázala na obory dopravy ze 70. a 80. let.\nŠkola má k dispozici dvě budovy, z nichž jedna tvoří vstupní bránu do města Krnova. Pro výuku je připraveno dvacet učeben, z toho je deset odborných – pro cizí jazyky, informační a komunikační technologie, písemnou komunikaci, ekonomické předměty, dějiny kultury, zeměpis, leteckou dopravu. Učebny ICT jsou otevřeny pro studenty i v odpoledních hodinách. V obou budovách je instalována wifi pro připojení notebooků studentů k internetu. Ve všeobecných i odborných předmětech jsou využívány informační a komunikační technologie, nové trendy v pedagogické práci, např. projektová výuka, skupinová práce, e-learning.\nK silným stránkám školy patří také propojení teoretické výuky s praktickou. V rámci tzv. fiktivních firem žáci zakládají a provozují firmy cestovního ruchu, připravují reálné zájezdy. Studenti v rámci praktické výuky organizují poznávací cesty po České republice i do zahraničí (Polsko, Rakousko, Německo, Francie, Slovensko) - zájezd pod vedením zkušených pedagogů sami připraví a během cesty provádí průvodcovskou činnost. Kromě toho každoročně realizujeme ve spolupráci s cestovními kancelářemi tzv. velkou studijní cestu (USA, Francie, Řecko, Turecko, Itálie, Anglie, Dánsko, Egypt).\nStudenti oboru Management cestovního ruchu absolvují povinnou studijní praxi v cestovních kancelářích, institucích státní správy, informačních centrech či na kulturních památkách. Studenti oboru Managementu v dopravě absolvují tuto praxi na letištích Ostrava-Mošnov a Brno-Tuřany, v logistických či dopravních firmách. V oblasti letecké dopravy úzce spolupracujeme s výcvikovým střediskem Let´s Fly v Ostravě-Mošnově.\n\nBohatou kapitolou v životě školy je mimoškolní činnost. Naši žáci se účastní řady soutěží cestovního ruchu, zeměpisných, ekonomických, jazykových, společensko-vědních nebo sportovních.\nŠkola ve svých prostorách poskytuje také ubytování a stravování. Kapacita domova mládeže je 90 lůžek. Celodenní stravování je zajištěno v jídelně školy. Budovy školy, vč. internátu a jídelny jsou velmi dobře dostupné z vlakového (2 min.) i autobusového (10 min.) nádraží.\n\n"}
{"id": "721038", "url": "https://cs.wikipedia.org/wiki?curid=721038", "title": "Ivan Kopecký", "text": "Ivan Kopecký\n\nIvan Kopecký (* 29. ledna 1946) je bývalý český fotbalista, obránce a fotbalový trenér.\n\nHrál za Slavii Praha a VP Frýdek-Místek. V československé lize nastoupil ve 137 utkáních a dal 4 góly. V Poháru UEFA nastoupil ve 4 utkáních a dal 2 góly.\n\nV lize trénoval FC Vítkovice (1985–1988), Slávii Praha (1988–1989), FC Baník Ostrava (1992) a Drnovice (1998–1999). V letech 1990–1992 trénoval československý olympijský výběr a v letech 1993–1998 trénoval českou reprezentaci do 21 let. S Vítkovicemi získal ligový titul. 13. října 2012 se stal trenérem druholigové Čáslavi. Trenér roku 1986.\n\n\n"}
{"id": "721043", "url": "https://cs.wikipedia.org/wiki?curid=721043", "title": "Nachal Nevatim", "text": "Nachal Nevatim\n\nNachal Nevatim ( נחל נבטים) je vádí v jižním Izraeli, v centrální části Negevské pouště.\n\nZačíná v nadmořské výšce okolo 450 metrů poblíž hory Har Noked. Směřuje pak k severu kopcovitou pouštní krajinou, přičemž míjí rozptýlené beduínské osídlení. Podchází těleso dálnice číslo 25 a Železniční trať Beerševa - Dimona a východně od židovské vesnice Nevatim zleva ústí do vádí Nachal Be'erševa.\n\nV roce 2007 proběhl u Nachal Nevatim záchranný archeologický výzkum, který zde odhalil stopy osídlení z byzantského období.\n\n"}
{"id": "721047", "url": "https://cs.wikipedia.org/wiki?curid=721047", "title": "NH - TRANS", "text": "NH - TRANS\n\nNH - TRANS, SE je česká spediční společnost se sídlem v Ostravě. Společnost se zabývá železniční, námořní, říční a silniční přepravou, především přepravou nadrozměrných zásilek. V roce 2016 zajistila přepravu více než 10 milionů tun zboží a vykázala tržby přes 2 miliardy Kč.\n\nSpolečnost byla založena v roce 1992 jako společnost s ručením omezeným. Jejími tehdejšími vlastníky byla NOVÁ HUŤ, a.s. (odtud pochází zkratka NH na začátku názvu firmy) a Jan Netal. V roce 2003 Nová huť svůj téměř poloviční podíl ve firmě prodala svému tehdejšímu vlastníkovi LNM Holdings za 50 mil. Kč, což byla podle minoritních akci Nové hutě podezřele nízká cena. Podle bývalého generálního ředitele Jana Netala byla tehdy hodnota celé firmy asi 600 mil. Kč. V roce 2003 byla s tržbami 3,26 miliardy Kč pátou nejvýznamnější dopravní firmou v Česku (po společnostech České dráhy, České aerolinie, Česká správa letišť a Čechofracht).\n\nK 1. červenci 2004 došlo ke změně právní formy na akciovou společnost a následně k 31. červenci 2007 na evropskou společnost.. Hlavním předmětem podnikání společnosti je vnitrostátní a mezinárodní zasílatelství. Orientuje se především na železniční a námořní přepravy a na přepravy těžkých a nadrozměrných zásilek.\n\nMezi dceřiné společnosti patří železniční dopravce Ostravská dopravní společnost, dále NH - TRANS Sp. z o.o. (Polsko) a NH - TRANS Travel Agency s.r.o. \n\nOd roku 2008 vlastnil NH - TRANS čtvrtinový podíl v běloruské společnosti ČD Trans (další podílníky bylo ČD Cargo a Česká východní), ale v roce 2010 byl tento podíl prodán polské společnosti Koleje Czeskie.\n\nK 1. lednu 2017 byly z Ostravská dopravní společnost vyčleněny aktivity spojené s provozováním drážní dopravy do nově založené společnosti Ostravská dopravní společnost - Cargo (ODOS Cargo), v původní firmě zůstala zasilatelská činnost. Současně došlo ke změně vlastnických podílů, takže ČD Cargo i NH - TRANS nově vlastní stejný 50% podíl ve společnosti. V nové společnosti ODOS Cargo má NH - TRANS podíl 80 %,\nzbytek drží ČD Cargo.\n\nNH - TRANS, SE je přidruženým členem Mezinárodní federace zasílatelských svazů FIATA, členem Svazu spedice a logistiky České republiky a Svazu dopravy České republiky.\n\nMezi poskytované služby patří zejména:\n\nK pronájmu a použití jsou určeny železniční vozy:\n"}
{"id": "721049", "url": "https://cs.wikipedia.org/wiki?curid=721049", "title": "Tomáš Tyrlík", "text": "Tomáš Tyrlík\n\nTomáš Tyrlík (* 1. prosince 1969, Třinec) je český luterský pastor a biskup Slezské církve evangelické a. v.\n\nTeologii vystudoval v Bratislavě, Erlangenu a ve Varšavě. Dne 31. července 1994 přijal ordinaci. Působil ve sborech Slezské církve evangelické a. v. ve Frýdku (1994–2003) a v Třanovicích (2003–2017). V letech1998–2017 byl seniorem Frýdeckého seniorátu SCEAV. Roku 2006 se stal členem Církevní rady SCEAV. V říjnu 2011 byl zvolen náměstkem biskupa SCEAV. V červnu 2016 byl zvolen do úřadu biskupa SCEAV, úřadu se ujal v květnu 2017.\n\nAngažuje se v činnosti České biblické společnosti či Sdružení Martina Luthera. V minulosti přednášel na Ostravské univerzitě.\n\nJe ženatý; s manželkou Lilií má tři děti.\n\n"}
{"id": "721050", "url": "https://cs.wikipedia.org/wiki?curid=721050", "title": "Nachal Pelet", "text": "Nachal Pelet\n\nNachal Pelet ( נחל פלט) je vádí v jižním Izraeli, v centrální části Negevské pouště.\n\nZačíná v nadmořské výšce přes 450 metrů poblíž vrchů Giv'ot Tnan. Směřuje pak k severoseverozápadu kopcovitou pouštní krajinou, přičemž míjí rozptýlené beduínské osídlení. Zleva přijímá vádí Nachal Atudim. Podchází těleso dálnice číslo 25 a Železniční trať Beerševa - Dimona. Poblíž beduínské osady Abu Kuvajdar ústí zleva do vádí Nachal Be'erševa.\n\n"}
{"id": "721052", "url": "https://cs.wikipedia.org/wiki?curid=721052", "title": "Pupečník", "text": "Pupečník\n\nPupečník (též „pupeční šňůra“, \"funiculus umbilicalis\" či \"chorda umbilicalis\") je důležitá anatomická struktura živorodých savců, která umožňuje transport krve z placenty k plodu a zpět. Obsahuje pupečníkové tepny a pupečníkové žíly, které spolu s placentou obstarávají výměnu dýchacích plynů, zásobování živinami a odstraňování odpadních látek.\n\nVývoj lidského pupečníku úzce souvisí se zvětšováním amniové dutiny a postupným ohraničováním zárodku od okolních tkání. Přibližně ve čtvrtém týdnu těhotenství vzniká primitivní pupek v souvislosti s přemístěním amniového epitelu na břišní stranu embrya. Nejprve jsou v primitivním pupku přítomny nejen základy pupečníkových cév (a allantois) v rámci tzv. zárodečného stvolu, ale také třeba žloutkové cévy a další struktury embrya. Během 7.–9. týdne se stopka žloutkového váčku a zárodečného stvolu stlačuje do jednoho provazce, pupečníku.\n\nLidský pupečník spojuje matčinu placentu s pupkem dítěte. Má v průměru asi 1–2 cm a na délku nakonec dosahuje délky asi 55 centimetrů. Na povrchu obsahuje epitel tvořený amnionem, uvnitř je hmota želatinové konzistence (tzv. Whartonovův rosol). Podélně jím probíhají tři cévy: dvě pupečníkové tepny a jedna pupečníková žíla. Pupečníkové tepny vedou odkysličenou krev z plodu do placenty; pupečníková žíla přivádí okysličenou krev z placenty do plodu. Za minutu proteče pupečníkem 500 ml krve. Pupečník je díky rychlému růstu pupečníkové žíly zkroucený do šroubovice, což zamezuje přílišnému splétání a zauzlování pupečníkové šňůry.\n\nPo porodu provádí lékař podvaz pupečníku a následné přestřižení. Zásadní je pečlivé dotahování podvazu při dalším ošetřování, aby novorozenec neztrácel mnoho krve. Je možné ještě následně odebrat pupečníkovou krev, bohatou na různé kmenové buňky (hematopoetické kmenové buňky a různé progenitory krvinek, mezenchymální kmenové buňky a další somatické kmenové buňky). V dospělosti se zachovává pupek, tedy jizva v místě, kde do těla vstupoval pupečník.\n\nJe uváděno velké množství různých vývojových anomálií pupečníku. Jedním z hledisek je jeho délka. Velmi krátký pupečník (cca pod 30 cm) může komplikovat porod. Enormně dlouhá pupečníková šňůra (nad 100 cm) se zase může snáze omotat kolem krku dítěte a způsobit udušení. Ve vzácných případech může chybět jedna z pupečníkových tepen. Další skupinou anomálií je připojení pupečníku na nesprávném místě – např. na okraji placenty (insertio marginalis) či dokonce mimo placentu (insertio velamentosa).\n\n\n"}
{"id": "721056", "url": "https://cs.wikipedia.org/wiki?curid=721056", "title": "Nachal Atudim", "text": "Nachal Atudim\n\nNachal Atudim ( נחל עתודים) je vádí v jižním Izraeli, v centrální části Negevské pouště.\n\nZačíná v nadmořské výšce přes 450 metrů poblíž vrchů Giv'ot Tnan. Směřuje pak k severu kopcovitou pouštní krajinou, přičemž míjí rozptýlené beduínské osídlení. Jižně od dálnice číslo 25 a železniční trati Beerševa - Dimona ústí zleva do vádí Nachal Pelet.\n\n"}
{"id": "721058", "url": "https://cs.wikipedia.org/wiki?curid=721058", "title": "Seznam hvězd v souhvězdí Kentaura", "text": "Seznam hvězd v souhvězdí Kentaura\n\nToto je seznam významných hvězd v souhvězdí Kentaura (\"Centaurus\"). Hvězdy jsou seřazeny podle zdánlivé hvězdné velikosti.\n\n\n"}
{"id": "721059", "url": "https://cs.wikipedia.org/wiki?curid=721059", "title": "Brhlovce", "text": "Brhlovce\n\nBrhlovce jsou obec na Slovensku v Nitranském kraji, v okrese Levice. Ke konci roku 2013 zde žilo 315 obyvatel.\n\nObec vznikla roku 1952 spojením obcí \"Dolní Brhlovce\" a \"Horní Brhlovce\". Roku 1917 zachvátil obce požár, při kterém vyhořel i místní kaštiel. Lidé zde pracovali převážně v zemědělství, dále také v tkalcovství, košíkářství, těžbě tufu a kamenictví.\n\nPrvní písemná zmínka pochází z roku 1245, kdy je uvedena jako \"Burfeu\" a byl v majetku zemanů z Brhlovců. Od roku 1506 ji vlastnili Kálnayovci, později se majitelé často střídali. V roce 1815 zde stálo 9 domů, roku 1828 už 25 domů, ve kterých žilo 155 obyvatel. Jako Horní Brhlovce (maďarsky \"Kálnaborfő\") se obec poprvé objevuje roku 1920. Obyvatelé se zabývali hlavně zemědělstvím a vinařstvím.\n\nObec byla v katastru obce Horní Brhlovce založena v 16. století. První písemná zmínka pochází z roku 1542, kdy je uvedena jako \"Boorfew\". Roku 1773 je zmiňována jako \"Brhlovce\" a roku 1920 jako Dolní Brhlovce (maďarsky \"Tegzesborfő\"). Roku 1720 byla zemanskou obcí. V roce 1828 je zde uváděno 27 domů a 167 obyvatel.\n\n\n"}
{"id": "721060", "url": "https://cs.wikipedia.org/wiki?curid=721060", "title": "Nachal Aro'er", "text": "Nachal Aro'er\n\nNachal Aro'er ( נחל ערוער) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce přes 600 metrů jižně od města Dimona. Směřuje pak k severoseverozápadu skrz náhorní planinu Mišor Jerucham. Zde se otáčí k severu a dotýká se jihozápadního okraje Dimony, přičemž se obrací k severozápadu. Vede pak podél dálnice číslo 25 a sleduje železniční trať Beerševa - Dimona. Míjí rozptýlené beduínské osídlení. Zleva přijímá vádí Nachal Ecem, zprava vádí Nachal Mišma a Nachal Mirbac. Mění směr k severu a vede skrz hlubokou soutěsku. Vstupuje pak do mírněji zvlněné pouštní krajiny. Zleva sem ústí vádí Nachal Telem. Zde se opět přibližuje k dálnici číslo 25 a železniční trati do Dimony. Ze západu míjí beduínské město Ar'ara ba-Negev, z východu archeologickou lokalitu Tel Aro'er. Ústí zleva do vádí Nachal Adarim.\n\n"}
{"id": "721064", "url": "https://cs.wikipedia.org/wiki?curid=721064", "title": "Nachal Ecem", "text": "Nachal Ecem\n\nNachal Ecem ( נחל עצם) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce okolo 600 metrů u hory Har Ecem v pohoří Reches Jerucham západně od města Dimona. Směřuje pak k severovýchodu. Prochází rozptýlené beduínské osídlení a poblíž dálnice číslo 25 a železniční trati Beerševa - Dimona ústí zleva do vádí Nachal Aro'er.\n\n"}
{"id": "721066", "url": "https://cs.wikipedia.org/wiki?curid=721066", "title": "Josef Forejt", "text": "Josef Forejt\n\nJosef Forejt (14. srpna 1922 – 15. října 2013 Praha) byl československý fotbalista a fotbalový trenér.\n\nZačínal v pražské Admiře (1932–1943). Ligu hrál za ŠK Bratislava v letech 1946–1947 a za Slavii hrál v roce 1949–1950.\n\nKromě jiného v roce 1955 vykonával funkci předsedy v DSO Spartak ZRLV Radotín, dále v lize trénoval FK Teplice (1970–1973) a Slávii Praha (zde trénoval v roce 1958, v období duben 1960 – červen 1960, září 1969 – červen 1970), také působil jako trenér mj. Vlašimi, Motorletu nebo opakovaně u Admiry.\n\n"}
{"id": "721067", "url": "https://cs.wikipedia.org/wiki?curid=721067", "title": "Bojovnice skvrnohrdlá", "text": "Bojovnice skvrnohrdlá\n\nBojovnice skvrnohrdlá (\"Betta pardalotos\") je sladkovodní paprskoploutvá ryba z čeledi guramovití (Osphronemidae). Pochází z ostrova Sumatra. České i vědecké druhové jméno (odvozené od řeckého – levhart, – skvrnitý jako levhart) poukazují na skvrnitou kresbu skřelí.\n"}
{"id": "721069", "url": "https://cs.wikipedia.org/wiki?curid=721069", "title": "Nachal Mišma", "text": "Nachal Mišma\n\nNachal Mišma ( נחל משמע) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce okolo 600 metrů v pohoří Harej Dimona západně od města Dimona. Směřuje pak k západu. Podchází dálnici číslo 25 a železniční trať Beerševa - Dimona. Vede skrz rozptýlené beduínské osídlení a ústí zprava do vádí Nachal Aro'er.\n\n"}
{"id": "721073", "url": "https://cs.wikipedia.org/wiki?curid=721073", "title": "Nachal Mirbac", "text": "Nachal Mirbac\n\nNachal Mirbac ( נחל מרבץ) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce přes 600 metrů u hory Har Mirbac v pohoří Harej Dimona severně od města Dimona. Směřuje pak k západu. Podchází dálnici číslo 25 a železniční trať Beerševa - Dimona. Vede skrz rozptýlené beduínské osídlení a ústí zprava do vádí Nachal Aro'er.\n\n"}
{"id": "721076", "url": "https://cs.wikipedia.org/wiki?curid=721076", "title": "Nachal Telem (Negev)", "text": "Nachal Telem (Negev)\n\nNachal Telem ( נחל טלם) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce přes 500 metrů severozápadně od města Dimona v hornatém hřbetu Reches Jerucham. Směřuje pak k severu. Vede skrz rozptýlené beduínské osídlení. Zleva přijímá vádí Nachal Jitnan. Nedaleko dálnice číslo 25 a železniční tratě Beerševa - Dimona ústí zleva do vádí Nachal Aro'er.\n\n"}
{"id": "721077", "url": "https://cs.wikipedia.org/wiki?curid=721077", "title": "Nachal Jitnan", "text": "Nachal Jitnan\n\nNachal Jitnan ( נחל יתנן) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce přes 500 metrů severozápadně od města Dimona v hornatém hřbetu Reches Jerucham. Směřuje pak k severu. Vede skrz rozptýlené beduínské osídlení a zleva ústí do vádí Nachal Telem.\n\nV roce 2007 proběhl při Nachal Jitnan záchranný archeologický výzkum kvůli pokládce plynového potubí. Odhalil zde pozůstatky osídlení z doby bronzové.\n\n"}
{"id": "721079", "url": "https://cs.wikipedia.org/wiki?curid=721079", "title": "Jiří Nevrlý", "text": "Jiří Nevrlý\n\nJiří Nevrlý (* 26. října 1947 Náměšť na Hané) je bývalý český fotbalový útočník, trenér a funkcionář.\n\nHráčskou kariéru začínal na Hané v rodné Náměšti, dále působil v Dukle Olomouc, Uničově, Třinci (1971–1975) a ve Spartě (1975–1977). Poté působil v nižších soutěžích a hráčskou kariéru ukončil jako hrající trenér v týmu TJ EMĚ Mělník v roce 1984.\n\nV lize trénoval FK Teplice, Uherské Hradiště a Opavu, dále působil jako trenér v Českých Budějovicích, v Hradci Králové, v klubu Ittihad Aleppo v Sýrii a v Libyi. Vystudoval FTVS a je držitelem trenérské profilicence UEFA. Je švagrem Jana Poštulky, se kterým působil jako trenér v Teplicích. V FK Teplice působil i jako sportovní ředitel. Zastával i funkci ředitele reprezentačního úseku ČMFS. Od roku 1999 vede letní fotbalovou školu, kterou sám založil. V lednu 2011 se stal šéftrenérem FK Viktorie Žižkov.\n\n"}
{"id": "721082", "url": "https://cs.wikipedia.org/wiki?curid=721082", "title": "Sankt Ulrich am Pillersee", "text": "Sankt Ulrich am Pillersee\n\nSt. Ulrich am Pillersee je rakouská obec ve spolkové zemi Tyrolsko, v okrese Kitzbühel. Leží u jezera Pillersee.\n\nV roce 2011 zde žilo 1593 obyvatel.\n\n"}
{"id": "721090", "url": "https://cs.wikipedia.org/wiki?curid=721090", "title": "Nachal Adarim", "text": "Nachal Adarim\n\nNachal Adarim ( נחל עדרים) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce necelých 600 metrů severně od města Dimona v pohoří Harej Dimona. Směřuje pak k severu. Z východu míjí beduínské město Ar'ara ba-Negev, podchází těleso dálnice číslo 80. Zprava přijímá vádí Nachal Izim a stáčí se k severozápadu. Vede podél jižního okraje letecké základny Nevatim. Od jihu sem zleva přitéká vádí Nachal Tale a také vádí Nachal Aro'er. Zleva ústí do vádí Nachal Be'erševa.\n\n"}
{"id": "721094", "url": "https://cs.wikipedia.org/wiki?curid=721094", "title": "Nachal Izim", "text": "Nachal Izim\n\nNachal Izim ( נחל עיזים) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce okolo 600 metrů severovýchodně od města Dimona v pohoří Harej Dimona. Směřuje pak k severu. Z východu míjí beduínské město Ar'ara ba-Negev, zprava přijímá vádí Nachal Cemer a podchází těleso dálnice číslo 80. Zprava ústí do vádí Nachal Adarim.\n\n"}
{"id": "721095", "url": "https://cs.wikipedia.org/wiki?curid=721095", "title": "Bitis", "text": "Bitis\n\nBitis je rod zmijí bez českého ekvivalentu, žijících v Africe a na Arabském poloostrově. Tento rod hadů obsahuje nejmenší i největší zmije na světě a pro jeho zástupce je charakteristické, že v případě ohrožení se viditelně nafukují a hlasitě syčí. Typovým druhem rodu je zmije útočná, která je nejrozšířenější zmijí v Africe. K roku 2004 se do tohoto rodu řadilo 14 druhů zmijí a několik poddruhů.\n\n\n"}
{"id": "721098", "url": "https://cs.wikipedia.org/wiki?curid=721098", "title": "Památná místnost Franze Schuberta v Želiezovcích", "text": "Památná místnost Franze Schuberta v Želiezovcích\n\nPamátná místnost Franze Schuberta (slovensky \"Pamätná izba Franza Schuberta\") je bývalá expozice Tekovského muzea, dnes součást městského muzea ve slovenském městě Želiezovce.\n\nV roce 1824 byl během svého druhého pobytu v Želiazovcích rakouský hudební skladatel Franz Schubert ubytován v Sovím zámečku, kde se dnes nachází muzeum. Až do října 2009 se jednalo o expozici Tekovského muzea v Levicích, poté byla z důvodu rekonstrukce budovy pro veřejnost nepřístupná. Během oprav došlo k rozšíření expozice do dalších dvou místností a od 15. května 2010 nese název \"Mestské múzeum a pamätná izba Franza Schuberta\".\n\nMuzeum spravuje městský úřad v Želiezovcích ve spolupráci s Tekovským muzeem v Levicích.\n\nPůvodní expozice dokumentovala život a dílo Franze Schuberta. Po rekonstrukci v letech 2009-2010 přibyly expozice mapující historii města Želiezovce. Většina předmětů pochází ze sbírek Slovenského národního muzea - Archeologického muzea, Hudebního muzea, Tekovského muzea v Levicích, ale také od soukromých sběratelů, hlavně od místního historika Pavla Polky.\n\nV první místnosti se nacházejí předměty a archeologické nálezy z období želiezovské kultury, doby kamenné, bronzové, železné, římské až po stěhování národů. Druhá místnost se zaměřuje na rod Esterházyů, jejichž letní sídlo se nacházelo v nedalekém kaštielu. V roce 1818 pozval Ján Karol Esterházy do Želiezovcí Franze Schuberta, kterého v této místnosti připomíná dobový klavír. Kromě předmětů z kaštielu, jsou tu také připomínky na další osobnosti historie obce - např. Franze Sachera, výrobce dortů, či biskupa Augustína Fischera Colbrie. Třetí místnost zobrazuje období první a druhé světové války, osudy Židů ve městě a zdejší lidovou kulturu. Čtvrtá místnost se nachází v patře budovy a je věnována životu a dílu Franze Schuberta. Zařízena je dobovým nábytkem.\n\n"}
{"id": "721101", "url": "https://cs.wikipedia.org/wiki?curid=721101", "title": "Nachal Cemer", "text": "Nachal Cemer\n\nNachal Cemer ( נחל צמר) je vádí v jižním Izraeli, v centrální části Negevské pouště.\n\nZačíná v pouštní krajině v nadmořské výšce přes 600 metrů u hory Har Daja. Směřuje pak k severu. Podchází těleso dálnice číslo 80, stáčí se k západu a zprava ústí do vádí Nachal Izim.\n\n"}
{"id": "721103", "url": "https://cs.wikipedia.org/wiki?curid=721103", "title": "Jean Grondin", "text": "Jean Grondin\n\nJean Grondin (* 27. srpna 1955) je kanadský filozof. Zabývá se rozvojem myšlenek Immanuela Kanta, Hanse-Georga Gadamera a Martina Heideggera. Věnuje se hermeneutice, fenomenologii, klasické německé filozofii a metafyzice. V současnosti pracuje jako profesor na univerzitě v Ottawě.\n\nGrondin sepsal za svůj život celou řadu knih, z nichž nejznámější je \"Úvod do hermeneutiky\", který vyšel v roce 1993.\n"}
{"id": "721108", "url": "https://cs.wikipedia.org/wiki?curid=721108", "title": "Nachal Jatir", "text": "Nachal Jatir\n\nNachal Jatir ( נחל יתיר) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce okolo 500 metrů na jižním úbočí pohoří Harej Jatir, které pokrývá rozsáhlý uměle vysazený les Jatir. Směřuje pak k jihu polopouštní kopcovitou krajinou a blíží se k lokální silnici číslo 316, kde míjí rozptýlené beduínské osídlení. Od severu sem zprava ústí vádí Nachal Eštemoa, pak od východu zleva vádí Nachal Bikra. Od východu míjí beduínské město Chura a podchází těleso dálnice číslo 31. Od severu sem zprava ústí vádí Nachal Chur a od východu zleva Nachal Ješua a Nachal Soa. Vstupuje potom do mírně zvlněné krajiny s četnými beduínskými osadami. Od východu přijímá vádí Nachal Molada. Ústí pak zprava severně od židovské vesnice Nevatim do vádí Nachal Be'erševa.\n\n"}
{"id": "721112", "url": "https://cs.wikipedia.org/wiki?curid=721112", "title": "Sankt Ulrich", "text": "Sankt Ulrich\n\nSankt Ulrich, psáno též St. Ulrich (česky Svatý Oldřich) může být:\n\n"}
{"id": "721113", "url": "https://cs.wikipedia.org/wiki?curid=721113", "title": "Reforma jediného prutu", "text": "Reforma jediného prutu\n\nReforma jediného prutu nebo metoda jediného prutu () je označení pro proces změn daňového systému čínské říše Ming probíhající v 16. a na počátku 17. století. Reforma spočívala ve sloučení různých naturálních plateb a odvodů do jediné položky, přirážky k pozemkové dani, placené ve stříbře. Analogicky byla platbami ve stříbře nahrazována pracovní povinnost. \n\nOd poloviny 30. let 15. století se mingská vláda snažila najít další zdroje příjmů. Při naturálních odvodech bylo obtížné jak dopravit dávky do Pekingu nebo na jiné místo určení, tak případně je použít pro jiné účely. Řešením obou problémů bylo převedení povinností poddaných na platby ve stříbře. Proces ústupu od naturálních daní ve prospěch stříbra začal roku 1436 převedením části pozemkové daně sedmi jižních provincií z obilí na platby ve stříbře (takzvané „zlaté květinové stříbro“) zasílané do Pekingu. Od roku 1490 ojediněle, po roce 1507 všeobecně, službu na kurýrních a poštovních stanicích nahrazovaly platby „kurýrního stříbra“ (\"i-jin\").\n\nPo roce 1522 se místní úředníci dále snažili zjednodušit a usnadnit výběr daní. Různé platby odvozované od vlastnictví pozemků byly slučovány, pracovní povinnost omezována a nahrazována platbami. Reformy omezily možnost manipulace s daňovými záznamy, když daně nyní nebyly placeny prostřednictvím vesnických starších, ale přímo úřadům. Roku 1531 se v memorandu předloženém císaři poprvé objevil termín „reforma jediného prutu“.\n\nReforma přinesla jednak přesun od zdanění lidí a domácností (od kterých stát požadoval práci) ke zdanění půdy a za druhé přesun od naturálních plateb k platbám ve stříbře. Spočívala v provedení jednoho nebo více z následujících opatření:\n\nIdeálním cílem změn bylo odstranění naturálních odvodů, služeb i povinné práce v systému \"li-ťia\" a jejich nahrazení platbou pozemkové daně s přirážkami (nahrazujícími ostatní povinnosti poplatníků), placenou ve stříbře.\n\nReforma postupovala od rozvinutějšího jihu země na sever. Zde v druhé polovině 16. století vyvolalo zavádění postupů běžných na jihu vlnu odporu. Spory se týkaly především rušení progresívního zdanění domácností. (Např. v Šan-tungu byly domácnosti rozděleny do tří skupin a devíti podskupin podle majetku. Jejich platby rostly od symbolických částek v nejnižších skupinách po 40 \"liangů\" stříbra ročně v nejvyšší kategorii.) Obhájci reformy tvrdili, že majetné domácnosti často získávaly daňové výjimky, takže progresívní zdanění bylo stejně jen fiktivní. \n\nNejintenzivněji byla reforma prosazována v 70. až 90. letech 16. století. Koncem 16. století už téměř všechny dávky a práce odváděné v systému \"li-ťia\" nahradily přirážky k pozemkové dani placené ve stříbře.\n\nReforma změnila způsob výběru daní, ne však jejich strukturu, která zůstala stejně složitá, objem potřebné administrativy proto nepoklesl. Neexistovaly souhrnné rozpočty úřadů, každá daň či poplatek se nadále účtovala samostatně a převáděla se na místo určení nezávisle na ostatních odvodech . Zůstalo množství vládních agentur, úřadů a skladů pro které byly dříve určeny odvody produktů, pouze okresní úřady jim nyní zasílaly stříbro. Obvykle ani neodstranila všechnu pracovní povinnost, mnohdy ovšem požadovanou z vyšších úrovní státní správy, a proto neovlivnitelnou okresními úřady. Nepodařilo se také úplně odbourat naturální platby daní. Zejména |eunušští správci císařského paláce trvali na dodávkách rýže, oděvů, píce, lakových výrobků, čaje, vosku, kovů, zbraní a všech dalších věcí potřebných k provozu paláce. Ministerstvu daní se do konce dynastie nepodařilo jejich odpor překonat.\n"}
{"id": "721117", "url": "https://cs.wikipedia.org/wiki?curid=721117", "title": "Kolë Shiroka", "text": "Kolë Shiroka\n\nKolë Shiroka (1. ledna 1922 Prizren - 21. května 1994, Bělehrad) byl kosovskoalbánský komunistický politik albánské národnosti. Účastnil se partyzánského boje, později zastával řadu funkcí v čele SAP Kosovo.\n\nShiroka studoval gymnázium (ze kterého byl za účast v činnostech komunistické mládeže vyloučen) a poté vyšší politickou školu Đura Đakoviće v Bělehradě. V roce 1941 vstoupil do komunistické strany Jugoslávie; nejprve jako pouhý úředník, později plnil roli politického komisaře partyzánských jednotek. \n\nPo skončení války byl členem Nejvyšší rady Lidové rady pro Kosovo, sekretář výboru SKS opštiny Orahovac, člen oblastního výboru SR Srbska v Prištině a později člen ÚV srbské odnože SKJ. Byl zvolen poslancem svazové, jakož i republikové skupštiny, a to celkem několikrát. Nakonec se stal i členem předsednictva Svazu komunistů Jugoslávie (zvolen na 9. kongresu Strany). \n\nV letech 1982 - 1983 byl předsedou předsednictva SAP Kosovo a v letech 1985 - 1986 byl předsedou oblastního výboru SKK. Od roku 1986 byl opět členem předsednictva ÚV SKJ, dostal se spolu s Azemem Vllashim a Katushou Jashari do čela kosovskoalbánské komunistické politické elity. Na podzim 1988 byl donucen v souvislosti s mocenskými třenicemi v celé SR Srbsko donucen k rezignaci. Zemřel v roce 1994 v Bělehradě.\n"}
{"id": "721130", "url": "https://cs.wikipedia.org/wiki?curid=721130", "title": "Čečetka (rozcestník)", "text": "Čečetka (rozcestník)\n\nČečetka je slovo s celou řadou významů:\n\n\n"}
{"id": "721132", "url": "https://cs.wikipedia.org/wiki?curid=721132", "title": "Kombat", "text": "Kombat\n\nKombat (složenina ruských slov \"командир батальона, komandir bataljona\", „velitel praporu“ – hodnost odpovídala majorovi či podplukovníkovi) je název známého snímku sovětského fotografa Maxe Alperta z druhé světové války. Na snímku je velitel praporu důstojník Alexej Jeremenko pár sekund před vlastní smrtí, jak vede své vojáky do útoku. Autor fotografii pořídil 12. června 1942 a je považována za symbol Velké vlastenecké války. Dnes je součástí archivu zpravodajské agentury RIA Novosti.\n\nFotografie byla pořízena 12. července 1942 v Luhanské oblasti, v oblasti vojenských operací, ve které 220. pěší pluk 4. pěší divize, v té době součástí Rudé armády, vedl krvavé obranné bitvy proti drtivé převaze nepřítele. Fotografie byla pořízena na poli u obce Chorošeje v Slavjanoserbské oblasti mezi řekami Lugaň a Lozovaja.\n\nFotograf zaujal pozici v zákopech těsně před obrannou linií. Ve chvíli, kdy nacisté zahájili útok, začaly nálety a dělostřelecké bombardování. Alpert zahlédl vyběhnuvšího důstojníka a hned jej vyfotografoval. V ten samý okamžik však střepina rozbila objektiv fotoaparátu. Korespondent si v tu chvíli pomyslel, že film byl nenávratně ztracen. Zatímco manipuloval s poškozeným aparátem ve svém okopu, chvíli sledoval situaci a přitom zaslechl jak někdo řekl: \"Zabili velitele praporu!\" (\"Kombata ubili!\") Jméno a totožnost osoby zůstala pro autora neznámá, ale slova, která slyšel, jej inspirovala k pojmenování snímku.\n\nAutor obdržel mnoho dopisů od různých lidí, kteří na ní poznali svého velitele. Jeden veterán z války na této fotografii poznal dokonce sám sebe.\n\nZačátkem 70. let se pokoušeli identifikovat vojáka novináři magazínu \"Komsomolskaja pravda\" s členy Luhanské regionální mládežnické organizace „Molodogvardějec“ (rusky \"Молодогвардеец\"). Údajně našli rodáka z obce Prosjanaja, z Vasilkovské oblasti Dněpropetrovského kraje, jménem Alexej Gordějevič Jeremenko – byl to mladý politruk 220. pěšího pluku čtvrté pěší divize.\n\nFotografie dala podnět ke vzniku dalších děl:\n"}
{"id": "721134", "url": "https://cs.wikipedia.org/wiki?curid=721134", "title": "Kalinčiakovo (kaštel)", "text": "Kalinčiakovo (kaštel)\n\nKaštel Kalinčiakovo je stavba (kaštel), která stojí v obci Kalinčiakovo, městské části Levic.\n\nKaštel nechali v 18. století v barokním stylu postavit Jánokyovci. V roce 1820 jej Majthényiovci klasicistně přestavěli a rozšířili. Posledními majiteli byli Nyáryovci, v jejichž vlastnictví zůstal do roku 1945. Od poslední majitelky Margity Bolfasové si majetek často pronajímal židovský hospodář Móric Freyer. V roce 1924 byla v kaštielu zprovozněna slovenská lidová škola. V roce 1948, po druhé pozemkové reformě, zde nějaký čas bydleli kolonisté.\n\nJedná se o jednopodlažní trojkřídlou budovu se spojovacím sloupořadím. K původní střední budově byla při přestavbě v roce 1820 přistavěna dvě křídla, která jsou s budovou spojena kolonádou. Uprostřed střední budovy vystupuje vstupní portikus s kanelovanými sloupy. V bočních rizalitech se nachází trojice empírových oken se čtvericí sloupků. \n\n\n"}
{"id": "721135", "url": "https://cs.wikipedia.org/wiki?curid=721135", "title": "Nachal Eštemoa", "text": "Nachal Eštemoa\n\nNachal Eštemoa nebo Nachal Eštamoa ( נחל אשתמוע) je vádí na Západním břehu Jordánu a v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce téměř 800 metrů v kopcovité krajině Judských hor východně od města Džata. Prochází pak k jihu a jihozápadu, ze severu míjí arabskou vesnici as-Samu a prochází kaňonem jihovýchodně od izraelské osady Šim'a. Stáčí se k jihu a vstupuje na území Izraele v jeho mezinárodně uznávaných hranicích. Zde sleduje ze severozápadu pohoří Harej Jatir a horu Har Chiran, které pokrývá rozsáhlý uměle vysazený les Jatir. Z východu obchází město Mejtar a východně od beduínského města Chura u lokální silnice číslo 316 ústí zprava do vádí Nachal Jatir.\n\n"}
{"id": "721140", "url": "https://cs.wikipedia.org/wiki?curid=721140", "title": "Goyocephale", "text": "Goyocephale\n\nGoyocephale (\"Goyova hlava\") byl rod býložravého ptakopánvého dinosaura z čeledi Pachycephalosauridae. Žil na území dnešní pouště Gobi v Mongolsku v období svrchní křídy (věk kampán, asi před 86 až 72 miliony let). Tento menší \"tlustolebý\" dinosaurus byl formálně popsán v roce 1982 mongolskými a polskými paleontology. Je znám víceméně jen podle fosilií temenní části lebky, spodních čelistí a fragmentů postkraniální kostry.\n\nTypovým a dosud jediným známým druhem je \"G. lattimorei\". Holotyp má označení \"GI SPS 100/1501\" a šlo o jedince dlouhého asi 1,8 metru. Hmotnost živočicha se zřejmě pohybovala kolem 10-40 kilogramů. Delší dobu probíhá mezi paleontology debata, zda jde o samostatný validní rod, nebo jen o nedospělý exemplář rodu \"Homalocephale\". Novější analýzy však naznačují, že jde o platný a samostatný rod.\n\n\n"}
{"id": "721141", "url": "https://cs.wikipedia.org/wiki?curid=721141", "title": "Nachal Bikra", "text": "Nachal Bikra\n\nNachal Bikra ( נחל בכרה) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce okolo 450 metrů v kopcovité polopouštní krajině na severním okraji pohoří Harej Anim. Směřuje pak k jihozápadu. Východně od beduínského města Chura a jižně od lokální silnice číslo 316 ústí zleva do vádí Nachal Jatir.\n\n"}
{"id": "721143", "url": "https://cs.wikipedia.org/wiki?curid=721143", "title": "Nachal Chur", "text": "Nachal Chur\n\nNachal Chur ( נחל חור) je vádí v jižním Izraeli, v severní části Negevské pouště.\n\nZačíná v nadmořské výšce okolo 450 metrů v kopcovité polopouštní krajině na severním okraji beduínského města Chura. Vede pak k jihu skrz jeho zastavěné území. Jižně od města podchází těleso dálnice číslo 31 a zleva ústí do vádí Nachal Jatir.\n\n"}
{"id": "721160", "url": "https://cs.wikipedia.org/wiki?curid=721160", "title": "Quai André-Citroën", "text": "Quai André-Citroën\n\nQuai André-Citroën (\"nábřeží André Citroëna\") je nábřeží v Paříži. Nachází se v 15. obvodu.\n\nNábřeží leží na levém břehu řeky Seiny mezi mosty Grenelle a Garigliano. Uprostřed nábřeží vede ještě most Mirabeau. Začíná na křižovatce s ulicí \"Rue Linois\", kde na něj proti proudu navazuje \"Quai de Grenelle\" a končí na křižovatce s \"Boulevardem du Général-Martial-Valin\", odkud dále pokračuje \"Quai d'Issy-les-Moulineaux\". Podél Seiny se nachází přístav Port de Javel.\n\nNábřeží se původně jmenovalo \"Quai de Javel\" podle vesnice, která se zde rozkládala. V roce 1958 bylo přejmenováno na počest francouzského automobilového konstruktéra André Citroëna (1878–1935), jehož továrna Citroën se nacházela v letech 1915–1974 v prostoru dnešního parku André Citroëna.\n\n\n"}
{"id": "721161", "url": "https://cs.wikipedia.org/wiki?curid=721161", "title": "Rodný dům Mistra Jana Husa", "text": "Rodný dům Mistra Jana Husa\n\nRodný dům Mistra Jana Husa je měšťanský dům č. p. 36 v Husinci v jižních Čechách, ve kterém se podle tradic měl narodit kněz a kazatel Jan Hus. V jádře gotický dům je dnes patrně renesanční stavbou, postavenou asi kolem roku 1616 a později přestavovanou v důsledku požárů. Od roku 1978 je stavba národní kulturní památkou.\n\nV roce 1869, při oslavách 500. výročí narození Mistra Jana Husa, byl na domě odhalen Husův reliéf sochaře Bohuslava Schnircha. V roce 1883 vykoupil národní spolek Svatobor přední část domku a postoupil ji Tělocvičné jednotě Sokol v Praze. Roku 1911 byly před domem vysazeny dvě lípy. Po skončení druhé světové války byla budova zestátněna. V roce 1952 byl v domě otevřen \"Památník Mistra Jana Husa\".\n\nV roce 1991 obecní úřad zbavil expozici ideologických pokřivení a rozšířil ji o pamětní síň, galerii akademického malíře, husineckého rodáka Josefa Krejzy (1896 - 1941).\n\nCírkev československá husitská v letech 2014–2015 provedla celkovou rekonstrukci areálu. Centrum Mistra Jana Husa zahrnuje dva stávající měšťanské domy a nově navrženou provozní budovu a slouží zejména pro kulturně vzdělávací účely (expozice, výstavy, koncerty, kurzy, workshopy atd.). K otevření památníku Mistra Jana Husa, jehož součástí je i původní rodný domek Mistra Jana Husa se světničkou Mistra Jana Husa došlo 30. května 2015. Připraveno je mnoho nových expozic, návštěvníci a turisté se mohou do hloubky seznámit se životem a dílem Mistra Jana Husa pomocí moderní multimediální expozice.\n\n"}
{"id": "721162", "url": "https://cs.wikipedia.org/wiki?curid=721162", "title": "Mojang", "text": "Mojang\n\nMojang AB (\"mojäng\" – švédsky \"gadget\") je švédská firma vyvíjející videohry, založená v květnu 2009 pod jménem Mojang Specifications Markusem Persson. Sídlo firmy je ve Stockholmu. V září 2014 koupila americká společnost Microsoft Mojang za 2,5 miliardy dolarů (cca 53,4 miliardy Kč).\n\nMarkus Persson na Twitteru 13. ledna 2012 napsal, že Mojang může 18. ledna \"potichu vypnout weby minecraft.net a mojang.com\" jakožto součást protestů proti SOPA a PIPA. Persson o SOPA a podobných protipirátských zákonech řekl: \"Žádný rozumný člověk nemůže podpořit SOPA. Nevím, jestli my jsme rozumní, ale jsme silně a nekompromisně proti SOPA a podobným zákonům.\".\nZenimax, mateřská společnost firmy Bethesda Softworks podala 27. září 2011 žalobu na společnost Mojang s odůvodněním, že plánovaná hra Mojangu Scrolls porušuje duševní vlastnictví společnosti Bethesda ohledně jejich série The Elder Scrolls. 18. října Markus Persson oznámil, že Mojang soudní spor vyhrál, Bethesda ale stále může podat odvolání.\n15. září 2014 Microsoft oznámil akvizici Mojang.\n\n"}
{"id": "721172", "url": "https://cs.wikipedia.org/wiki?curid=721172", "title": "Nachal So'a", "text": "Nachal So'a\n\nNachal So'a ( נחל סועה) je vádí v jižním Izraeli, v severní části Negevské pouště.\n\nZačíná v nadmořské výšce okolo 450 metrů v kopcovité polopouštní krajině na svazích pahorku Tel Ješua. Směřuje pak k západu, přičemž míjí rozptýlené beduínské osídlení. Podchází těleso dálnice číslo 31. Jižně od města Chura ústí zprava do vádí Nachal Jatir.\n\n"}
{"id": "721179", "url": "https://cs.wikipedia.org/wiki?curid=721179", "title": "Nachal Ješua", "text": "Nachal Ješua\n\nNachal Ješua ( נחל ישוע) je vádí v jižním Izraeli, v severní části Negevské pouště.\n\nZačíná v nadmořské výšce okolo 500 metrů v kopcovité polopouštní krajině na svazích pahorku Tel Ješua, který je součástí pohoří Harej Anim. Směřuje pak k západu, přičemž míjí rozptýlené beduínské osídlení. Severně od beduínské osady Abu Subajt a severně od tělesa dálnice číslo 31 ústí zprava do vádí Nachal Jatir.\n\n"}
{"id": "721182", "url": "https://cs.wikipedia.org/wiki?curid=721182", "title": "Nachal Molada", "text": "Nachal Molada\n\nNachal Molada ( נחל מולדה) je vádí v jižním Izraeli, v severní části Negevské pouště.\n\nZačíná v nadmořské výšce okolo 450 metrů v kopcovité polopouštní krajině na jihozápadních úbočích pohoří Harej Anim, jižně od tělesa dálnice číslo 31. Směřuje pak k západu, přičemž míjí rozptýlené beduínské osídlení. Ústí zprava do vádí Nachal Jatir.\n\n"}
{"id": "721185", "url": "https://cs.wikipedia.org/wiki?curid=721185", "title": "Quai de Grenelle", "text": "Quai de Grenelle\n\nQuai de Grenelle (\"Grenellské nábřeží\") je nábřeží v Paříži. Nachází se v 15. obvodu.\n\nNábřeží leží na levém břehu řeky Seiny mezi mosty Bir-Hakeim a Grenelle. Uprostřed nábřeží vede ještě železniční most Rouelle. \"Quai de Grenelle\" začíná na náměstí \"Place des Martyrs-Juifs-du-Vélodrome-d'Hiver\", kde na něj proti proudu navazuje \"Quai Branly\" a končí na křižovatce s ulicí \"Rue Linois\", odkud dále pokračuje \"Quai André-Citroën\". Podél Seiny se nachází přístav Port de Grenelle.\n\n\n"}
{"id": "721193", "url": "https://cs.wikipedia.org/wiki?curid=721193", "title": "Kalinčiakovo", "text": "Kalinčiakovo\n\nKalinčiakovo je obec v Nitranském kraji, městská část Levic.\n\nKalinčiakovo se řadí mezi nejstarší obce Hontianské župy. Ve 12. století zde stál románský kostel. Obec je poprvé zmiňována roku 1242, kdy je uváděna jako \"Wosyam\". Tehdy jej vlastnili synové Šimona Varsányi-Simonyi, jehož rodu patřil do 18. století. Majetky v obci od 15. století měli také Kálnayovci, později Horváthovci, Jánokyovci a Nyáryovci, kteří si je drželi do roku 1945.\n\nPo bitvě u Moháče se jih Slovenska ocitl na hranici křesťanského a islámského světa. Kalinčiakovo se stalo součástí hontianského náhije, jedné z tureckých územně-správní jednotky. Z tureckých daňových soupisů se dozvídáme, že roku 1664 zde ve 44 domech žilo 59 osob. Hlavní obživou obyvatel bylo zemědělství, chov dobytka, vinařství a včelařství.\n\nV roce 1591 po náboženském sporu v Čepregu se obec přidala k reformovaným křesťanům. Roku 1608 se stala součástí tekovského seniorátu. V období protireformace se Kálnayovcům podařilo místní kostel ubránit před konfiskací, takže se zde mohl rozvíjet kalvinismus. Za druhé světové války se Kalinčiakovo stalo součástí Maďarska. Od 1. ledna 1976 tvoří městskou část Levic.\n\n\n"}
{"id": "721195", "url": "https://cs.wikipedia.org/wiki?curid=721195", "title": "Quai Branly", "text": "Quai Branly\n\nQuai Branly (\"Branlyho nábřeží\") je nábřeží v Paříži. Nachází se v 7. a 15. obvodu.\n\nNábřeží leží na levém břehu řeky Seiny mezi mosty Alma a Bir-Hakeim. Mezi nimi na nábřeží vedou ještě mosty Iéna a Debilly. \"Quai Branly\" začíná na náměstí \"Place de la Résistance\", kde na něj proti proudu navazuje \"Quai d'Orsay\" a končí na náměstí \"Place des Martyrs-Juifs-du-Vélodrome-d'Hiver\", odkud dále pokračuje \"Quai de Grenelle\". Podél Seiny se nacházejí přístavy Port de Bourdonnais (mezi mosty Alma a Iéna) a Port de Souffren (mezi mosty Iéna a Bir-Hakeim).\n\nOblast podél řeky mezi Invalidovnou a Champ-de-Mars byla původně ostrovem Maquerelle, který byl postupně na konci 18. a na počátku 19. století spojen s levým břehem.\n\nNábřeží bylo nejprve součástí \"Quai d'Orsay\". V roce 1941 byla část nábřeží přejmenována na \"Quai Branly\" na počest francouzského fyzika Édouarda Branlyho (1844-1940). Toto rozhodnutí bylo respektováno i po osvobození Francie.\n\n\n"}
{"id": "721203", "url": "https://cs.wikipedia.org/wiki?curid=721203", "title": "Dávkový ekvivalent", "text": "Dávkový ekvivalent\n\nDávkový ekvivalent (nebo též ekvivalentní dávka) je biofyzikální veličina, která popisuje biologický účinek ionizujícího záření. Závisí na absorbované dávce a typu záření. Vyjadřuje velikost dávky záření gama, která by vyvolala stejné poškození organismu, jako absorbované záření daného množství a typu. \"Dávkový ekvivalent\" se z absorbované dávky spočítá vynásobením údaje faktorem kvality záření a udává se v sievertech.\n\n\n"}
{"id": "721205", "url": "https://cs.wikipedia.org/wiki?curid=721205", "title": "James K. Okubo", "text": "James K. Okubo\n\nJames K. Okubo (* 30. května 1920 v Anacortes, stát Washington, † 29. ledna 1967) byl voják sloužící v americké armádě a posmrtný příjemce Medaile cti za akce v 2. sv. válce.\n\n28. října 1944 byl Okubo technikem pátého stupně a sloužil jako lékař u 442. pěšího pluku americké armády, která v ten den a v den následující bojovala nedaleko francouzského města Biffontaine, kde přenášel raněné vojáky do bezpečí a ošetřil nejméně čtyřiadvacet mužů, přestože byl pod intenzivní palbou z nepřátelské strany. O týden později, 4. listopadu, opět čelil nepřátelské střelbě, když vytáhl vojáka z hořícího tanku. Za své akce byl doporučen mezi kandidáty na Medaili cti, ale ve víře, že lékaři si nezaslouží takového uznání, získal pouze Stříbrnou hvězdu. Armádu Okubo opustil stále jako technik pátého stupně. Ve 47 letech zemřel při dopravní nehodě a byl pochován v Detroitu, kde pracoval jako profesor na University of Detroit.\n\nPřed válkou Okubo pobýval se svojí rodinou jako student medicíny v internačním táboře Tule Lake na severu Kalifornie.\n\nPřehodnocení služebních záznamů Asiatů v americké armádě, které proběhlo v devadesátých letech minulého století, vedlo k posmrtnému darování Medaile cti při ceremonii 21. června 2000 v Bílém domě, kde tehdejší prezident Bill Clinton předal ocenění rodině vojáka. Při události dostalo Medaili cti dalších 21 asijsko-amerických vojáků, z nichž pouze sedm ne posmrtně.\n\nV roce 2002 byla po něm pojmenována lékařská klinika na Spojené základně Lewis-McChord.\n\nV roce 2003 po něm armáda pojmenovala kasárny nedaleko Brookeova armádního zdravotního centra v San Antoniu při ceremoniálu, které ho se zúčastnila jeho ovdovělá žena. Kasárny nyní používá Pevnost Sama Houstona, konkrétně převáděcí prapor raněných válečníků.\n"}
{"id": "721208", "url": "https://cs.wikipedia.org/wiki?curid=721208", "title": "Fabion", "text": "Fabion\n\nFabion je oblý přechod mezi svislou stěnou a stropem. Povrch se dělá z omítky, uvnitř vyztužuje rákosem, případně dřevem. Velké fabiony se od stěny i stropu oddělují lištou nebo pásem. Stejný tvar vydutého čtvrtválce se vyskytuje také na nadpražích a fabionových římsách.\n\nFabion se vyskytuje souběžně s omítáním stěn a stropů, v Evropě zejména v renesanci, v baroku a od 19. století i u běžných obytných staveb. Fabion se obvykle tvaruje pomocí pivní lahve. Fabionové římsy se v českých zemích vyskytují od poloviny 18. do poloviny 19. století.\n\n"}
{"id": "721211", "url": "https://cs.wikipedia.org/wiki?curid=721211", "title": "Nachal Anim", "text": "Nachal Anim\n\nNachal Anim ( נחל ענים) je vádí na Západním břehu Jordánu a v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce okolo 800 metrů v kopcovité krajině Judských hor na jižním okraji Západního břehu Jordánu, jihozápadně od izraelské osady Bejt Jatir. Směřuje pak k západu, z východu míjí izraelskou osadu Livne. Vstupuje na území Izraele v jeho mezinárodně uznávaných hranicích a stáší se k jihozápadu. Zde prochází oblastí, kterou pokrývá rozsáhlý uměle vysazený les Jatir. Pak vede na pomezí pohoří Harej Anim a Harej Ira, kde míjí vrchy jako Har Avisaf nebo Tel Ješua. Podchází těleso dálnice číslo 31 a vede skrz rozptýlené beduínské osídlení. Od východu zleva přijímá vádí Nachal Segor a Nachal Bariach. Východně od židovské vesnice Nevatim ústí zprava do vádí Nachal Be'erševa.\n\n"}
{"id": "721212", "url": "https://cs.wikipedia.org/wiki?curid=721212", "title": "Absorbovaná dávka", "text": "Absorbovaná dávka\n\nAbsorbovaná dávka nebo jen dávka ionizujícího záření je fyzikální veličina, která udává energii dodanou jednotkovému množství hmoty průchodem příslušného záření. Jednotkou absorbované dávky záření je gray (Gy), rozměrově jde o joule na kilogram. Starší jednotkou je rad, platí 100 rad = 1 Gy.\n\n\n"}
{"id": "721214", "url": "https://cs.wikipedia.org/wiki?curid=721214", "title": "4. návštěvní expedice (Mir)", "text": "4. návštěvní expedice (Mir)\n\n4. návštěvní expedice, zkráceně EP-4, ( ) na Mir, byla čtvrtou návštěvní expedicí vyslanou Sovětským svazem na jeho vesmírnou stanici Mir. Expedice byla zahájena 29. srpna 1988 startem kosmické lodi Sojuz TM-6 a trvala do přistání Sojuzu TM-5 7. září 1988. Výprava byla dvoučlenná, skládala se z velitele Vladimira Ljachova a afghánského kosmonauta-výzkumníka Abdula Ahada Mómanda. V Sojuzu TM-6 s nimi vzlétl ke stanici i lékař-výzkumník Valerij Poljakov, který se připojil ke stálé posádce Miru.\n\nHlavním úkolem 4. návštěvní expedice na stanici Mir bylo vystřídání kosmické lodi Sojuz TM-5, sloužící jako záchranná loď pro 3. základní expedici. Expedice se skládala z velitele z oddílu Střediska přípravy kosmonautů Vladimira Ljachova a afghánského kosmonauta-výzkumníka Abdula Ahada Mómanda.\n\nZástupce Afghánistánu získal místo v kosmické lodi podle sovětsko-afghánské dohody podepsané v září 1987. Původně měl proběhnout v roce 1989, ale vzhledem k blížícímu se odchodu sovětských vojsk z Afghánistánu byl přesunut na podzim 1988. Konkursem na místo afghánského kosmonauta prošlo 457 kandidátů, do Moskvy k finálnímu výběru přijelo osm z nich, čtyři vojáci a čtyři civilisté. V únoru sovětští specialisté k letu vybrali Mohammada Daurána () a Abdula Ahada Mómanda, kteří od 25. února zahájili výcvik ve Střediska přípravy kosmonautů v Hvězdném městečku.\n\nExpedice měla startovat na lodi Sojuz TM-6 v srpnu 1988. Neprodleně byly sestaveny posádky Sojuzu – hlavní ve složení Vladimir Ljachov, Valerij Poljakov, Mohammad Daurán a záložní Anatolij Berezovoj, Gennadij Arzamazov, Abdul Ahad Mómand. Poljakov, resp. jeho náhradník Arzamazov, nepatřil do návštěvní expedice, ale měl se připojit k 3. základní posádce Miru. V dubnu si Mohammad Daurán a Abdul Ahad Mómand vyměnili místa, důvod proč byl Mohammad Dauran odsunut na místo náhradníka je uváděn různě – podle jedné verze kvůli operaci slepého střeva, podle jiné kvůli národnosti – byl totiž Tádžik, kdežto jeho kolega Paštún. Kosmonauti měli odstartovat už koncem srpna, příprava byla proto zkrácena. Afghánci například vynechali výcvik v přežití v zimě a na poušti.\n\nVýprava začala startem kosmické lodi Sojuz TM-6 z kosmodromu Bajkonur 29. srpna 1988, 04:23:11 UTC, se stanicí Mir se loď spojila 31. srpna v 5:41 UTC. Na Miru je přivítali Vladimir Titov a Musa Manarov z 3. základní expedice.\n\nVědecká náplň sovětsko-afghánského letu byl zaměřena na dálkový průzkum Země a lékařské experimenty. Program dálkového průzkum \"Šamšad\" (podle hory v Afghánistánu) zahrnoval 24 jednotlivých úkolů, především snímkování území Afghánistánu kamerou KATE-140 s rozlišením 50 m, multispektrální snímkování kamerou MKS-M a spektrometrická pozorování spektrometrem Spektr-256. Lékařské experimenty (\"Statokinetika\", \"Potencial\", \"Labirint\", \"Prognoz\", \"Opros\" a \"Son-K\") byly opakováním pokusů dřívějších mezinárodních posádek. Stálá posádka pokračovala souběžně v experimentech na zařízení \"Ručej\" (příprava čistých biologicky aktivních látek), ve studiu vysokých vrstev atmosféry (\"Klimat\" a \"Bosra\"). Sledovala též vývoj rybek v akváriu a rostlin v zařízení \"Magnetobiogravistat\". Pokračovaly i pokusy s buněčnými kulturami v klimatizovaných boxech a astrofyzikální pozorování na modulu Kvant-1. Dne 2. září proběhl rozhovor posádky Miru s afghánským prezidentem Nadžíbulláhem. Následující den na televizní tiskové konferenci Mómand opět apeloval na mírové urovnání v Afghánistánu. Nakonec 5. září kosmonauti naložili Sojuz TM-5 výsledky výzkumů.\n\nPo splnění plánovaného programu se Ljachov a Mómand v Sojuzu TM-5 5. září v 22:55 UTC odpoutali od Miru. Přistání však nebylo jednoduché. Po odhození orbitálního modulu lom slunečního světla v atmosféře při přechodu z osvětlené na noční stranu Země zmátl čidlo horizontu, počítač proto při přistávacím manévru zapálil motor o 7 minut později, čímž by místo přistání bylo posunuto asi o 3500 km (tedy do Mongolska). Ljachov okamžitě (během tří sekund) motor ručně vypojil. Při dalším pokusu o přistání byl omylem aktivován program pro brzdění při setkávacím manévru. Ljachov však motor ručně restartoval, po 60 sekundách počítač motor vypnul kvůli chybné orientaci, zabránil tak spotřebování pohonných látek. Přistání bylo poté odloženo o celý den, aby proběhlo na území Sovětského svazu. Další manévry byly úspěšné a Sojuz TM-5 přistál 7. září v 00:49:38 UTC 160 km jihovýchodně od Džezkazganu.\n"}
{"id": "721216", "url": "https://cs.wikipedia.org/wiki?curid=721216", "title": "Sun Šeng-nan", "text": "Sun Šeng-nan\n\nŠeng-nan Sunová (čínsky:孙胜男; narozená 21. ledna 1987, Peking) je čínská profesionální tenistka. Ve své dosavadní kariéře na okruhu WTA Tour vyhrála jeden turnaj ve čtyřhře. V rámci okruhu ITF získala k září 2011 šest titulů ve dvouhře a dvacet jedna ve čtyřhře.\n\nNa žebříčku WTA byla nejvýše ve dvouhře klasifikována v dubnu 2011 na 216. místě a ve čtyřhře pak v září 2007 na 50. místě. K roku 2011 ji trénoval Jü-sin Ťia.\n\n\"Pozn.: výsledky jsou neúplné\"\n\n"}
{"id": "721221", "url": "https://cs.wikipedia.org/wiki?curid=721221", "title": "Bojovnice Kühneova", "text": "Bojovnice Kühneova\n\nBojovnice Kühneova (\"Betta kuehnei\") je sladkovodní paprskoploutvá ryba z čeledi guramovití (Osphronemidae). Pochází z Thajska a pevninské Malajsie.\n\nBojovnice Kühneova nese jméno akvaristy Jense Kühnea, který jako jeden z prvních nový druh rozpoznal a shromáždil dostatečné množství exemplářů k jeho vědeckému popisu.\n"}
{"id": "721231", "url": "https://cs.wikipedia.org/wiki?curid=721231", "title": "Nachal Segor", "text": "Nachal Segor\n\nNachal Segor ( נחל סגור) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce okolo 500 metrů v kopcovité krajině v pohoří Harej Ira. Směřuje pak k západu podél dálnice číslo 31 a ze severu míjí horu Har Bariach. Vede skrz rozptýlené beduínské osídlení. U beduínské osady al-Ghunajmat ústí zleva do vádí Nachal Anim.\n\n"}
{"id": "721233", "url": "https://cs.wikipedia.org/wiki?curid=721233", "title": "Nachal Bariach", "text": "Nachal Bariach\n\nNachal Bariach ( נחל בריח) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce okolo 500 metrů v kopcovité krajině v pohoří Harej Ira u hory Har Habriach. Směřuje pak k západu, míjí pahorek Tel Ira. Vede skrz rozptýlené beduínské osídlení. Ústí zleva do vádí Nachal Anim.\n\n"}
{"id": "721235", "url": "https://cs.wikipedia.org/wiki?curid=721235", "title": "Veřejný nepřítel (Griffinovi)", "text": "Veřejný nepřítel (Griffinovi)\n\nVeřejný nepřítel (anglicky \"I Never Met the Dead Man\") je druhý díl amerického animovaného seriálu Griffinovi, který měl premiéru 11. dubna 1999. Scénář je od Micaela Danteho DiMartino a režisér byl Chris Sheridan.\n\nMeg se snaží o řidičský průkaz, ale díky učení Petera, který by se radši díval na seriál Rychlá zvířata, pomalé děti, jí dá třeba učení závodu po červené. Samozřejmě trouba Peter ji po testu, který pokazila musí odvézt domů. Přitom narazí do satelitu pro Quahog. Svede to na Meg a dotoho začne šílet, že nemůže nic vidět. Nakonec to Meg řekne, když nátlak překoná hranici a poté co si Peter dá na krk kus krabice, co vypadá jako televize. Do toho Stewie začne nesnášet brokolici a chce použít ovladač počasí. Jeho pokus udělá bouři. To s tím, že Peter se skamarádí s Williamem Shatnerem. Toho Meg přejede, když ji Lois učí s autem. William zemře a když Peter skončí v nemocnici stane se zase závislý na televizi.\n\n"}
{"id": "721236", "url": "https://cs.wikipedia.org/wiki?curid=721236", "title": "U2 (linka metra v Berlíně)", "text": "U2 (linka metra v Berlíně)\n\nU2 je linka metra v Berlíně, pocházející z roku 1902. Trasa vede z Pankowa do Ruhlebenu, má 29 stanic a délku 20,7 km. Spolu s linkami U1, U3, U4 patří k počáteční síti metra v Berlíně postavené před rokem 1914.\n"}
{"id": "721237", "url": "https://cs.wikipedia.org/wiki?curid=721237", "title": "El-Džem", "text": "El-Džem\n\nEl-Džem (: ; : ّ; : ) je malé město ve východním Tunisku. Populace dosahuje 21 tis. obyvatel (2014). Město je založeno na troskách římského města Thysdrus, poblíž dávného města punského. Je známé největším římským amfiteátrem na africkém kontinentu.\n\nMěsto bylo postaveno, ostatně jako téměř všechny římské osady v Tunisku, v místech bývalé punské osady. V příhodném podnebí, které bylo tehdy méně suché než dnes, se římský Thysdrus stal významným centrem produkce a exportu olivového oleje. Thysdrus byl i sídlem křesťanského biskupa.\nV době svého největšího rozkvětu, na počátku 3. století našeho letopočtu, kdy byl postaven amfiteátr, Thysdrus soupeřil s městem Hadrumetum (dnešní Súsa), druhým nejvýznamnějším městem v římské severní Africe. V roce 238 došlo k neúspěšné vzpouře, po níž římská vojska město zničila.\n\nAmfiteátr/koloseum v El Džem tvoří samotný střed města. Bylo vystaveno Římany, jedná se o třetí největší koloseum, které kdy bylo postaveno, a dnes je to nejzachovalejší římské koloseum vůbec. Některé scény z oskary oceněného filmu Gladiátor byly natáčeny právě zde. Vstup do amfiteátru činí 10 tuniských dinárů.\n\n"}
{"id": "721238", "url": "https://cs.wikipedia.org/wiki?curid=721238", "title": "Pentagon Papers", "text": "Pentagon Papers\n\nJako Pentagon Papers je označována událost se zveřejněním zprávy stejného jména (oficiálně však nazvané United States – Vietnam Relations, 1945–1967: A Study Prepared by the Department of Defense – česky \"(Zahraniční) vztahy Spojených států a Vietnamu, 1945–1967: Studie připravená ministerstvem obrany (USA)\") z dob amerického nasazení ve Vietnamské válce.\n\n17. června 1967 založil tehdejší ministr obrany USA, Robert McNamara, „Vietnam Study Task Force“ – skupinu, jíž bylo přiděleno vypracování studie o Vietnamu z kontextu Vietnamské války. McNamara to zdůvodnil úmyslem sepsat encyklopedické dějiny této války. Skupina měla 36 analytiků – polovina z armády, polovina z řad civilních historiků a akademiků. Vedli je John McNaughton, Morton H. Halperin a Leslie H. Gelb. \"Pentagon Papers\" byly dokončeny a po McNamarově odchodu z ministerstva v roce 1968 odevzdány jeho následovníkovi, Clarku M. Cliffordovi, dne 15. ledna 1969 (5 dní před inaugurací prezidenta Richarda Nixona). Práce čítala cca 3000 stran analýz a 4000 stran původních vládních dokumentů. Byla vyhotovena v 15 kopiích o 47 svazcích a označena přídomkem \"Sensitive\" (\"citlivé\" – nejednalo se o konvenční úroveň „tajnosti“ ale spíše vyjádření obavy, že zveřejnění zprávy by postavilo oficiální místa do trapné situace).\n\nStudie „Pentagon Papers“ (proti vůli tehdejší administrativy) vyšly na veřejnost snahou tehdy 40letého Daniela Ellsberga, který se v roce 1969 dostal do analytické skupiny pověřené jejím vypracováním. Od října téhož roku se mu podařilo (za pomoci Anthony Russoa) postupně zfotokopírovat 43 z 47 jejích svazků a po marném jednání s několika lidmi z vlády (mezi nimi i Henry Kissingerem) začal v únoru 1971 jednat s reportérem Neilem Sheehanem z \"New York Times\" o zveřejnění výňatků v tomto deníku, ke kterému poprvé došlo 13. června toho roku. Ke zveřejnění podstatné části studie čítající 4100 stran došlo přičiněním senátora Mikea Gravela (poněkud složitějším způsobem, pomocí vládního výboru, jenž vedl, a následováno slyšením na půdě Senátu a soudním případem, který s uplatněním principu svobody projevu de facto zajistil dekriminalizaci čtení „Pentagon Papers“). 13. června 2011 byly \"Pentagon Papers\" kompletně odtajněny (včetně 11 slov, které měly původně zůstat nezveřejněny) a zveřejněny v několika hlavních knihovnách a archivech Spojených států amerických. V nedávné minulosti některá světová média Pentagon Papers a Daniela Ellsberga připomněli jako precedens ke kauze úniku citlivých diplomatických kabelogramů a jejich zveřejnění na WikiLeaks, ze kterého byl obviněn Bradley Manning (Ellsberg nebyl za zveřejnění Pentagon Papers obviněn, odsouzen ani vězněn).\n\nStudie odhalila, že Spojené státy schválně rozšířily válku do Kambodže a Laosu, eskalovaly konflikt o pobřežní přepady a útoky námořní pěchoty v Severním Vietnamu, z čehož nic nebylo publikováno v amerických zpravodajských médiích.\n\nAsi nejbolestnější bylo odhalení v tom, že všechny čtyři americké garnitury zmíněného období (1945–1967), od Trumana k Johsonovi, podváděly americkou veřejnost (resp. byl značný rozdíl v tom, co jí tvrdily, a co skutečně dělaly). Například administrativa Johna Fitzgeralda Kennedyho měla v úmyslu svrhnout jihovietnamského vůdce Ngo Ninh Diema, Johnson se rozhodl válku rozšířit, přestože ve své prezidentské kampani z roku 1964 hlásal pravý opak. V kampani sbíral politické body osočováním svého tehdejšího oponenta o úřad, Barryho Goldwatera, z úmyslu bombardovat Severní Vietnam a přitom toto bombardování ještě před kampaní sám plánoval.\n\nJiný z příkladů je oběžník ministerstva obrany, uvádějící důvody, proč by Američané měli zůstat vojensky přítomni ve Vietnamu:\n\n\n"}
{"id": "721239", "url": "https://cs.wikipedia.org/wiki?curid=721239", "title": "Kanton Cozes", "text": "Kanton Cozes\n\nKanton Cozes je francouzský kanton v departementu Charente-Maritime v regionu Poitou-Charentes. Jeho střediskem je obec Cozes. Skládá se ze 14 obcí.\n\n"}
{"id": "721240", "url": "https://cs.wikipedia.org/wiki?curid=721240", "title": "Nachal Mar'it", "text": "Nachal Mar'it\n\nNachal Mar'it ( נחל מרעית) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce přes 600 metrů v kopcovité krajině Judských hor, severně od arabské vesnice Dridžat. Směřuje pak k jihu, ze západu míjí beduínskou vesnici Makchul. Od severu zprava přijímá vádí Nachal Puch. Stáčí se mírně k jihozápadu a míjí pahorek Giv'at Mar'it. Od severu zprava sem ústí vádí Nachal Kochal. Podchází těleso dálnice číslo 31 a vede k jihu skrz rozptýlené beduínské osady. U pahorku Tel Malchata na severním okraji letecké základny Nevatim ústí zprava do vádí Nachal Be'erševa.\n\n"}
{"id": "721247", "url": "https://cs.wikipedia.org/wiki?curid=721247", "title": "Nachal Puch", "text": "Nachal Puch\n\nNachal Puch ( נחל פוך) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce přes 600 metrů v kopcovité krajině Judských hor u hory Har Michlot, nedaleko jižního okraje lesního komplexu les Jatir. Vede pak k jihu, západně od arabské vesnice Dridžat a beduínské vesnice Makchul. Potom ústí zprava do vádí Nachal Mar'it.\n\n"}
{"id": "721251", "url": "https://cs.wikipedia.org/wiki?curid=721251", "title": "Nachal Kochal", "text": "Nachal Kochal\n\nNachal Kochal ( נחל כחל) je vádí v jižním Izraeli, na pomezí Judských hor (respektive Hebronských hor) a severní části Negevské pouště.\n\nZačíná v nadmořské výšce necelých 600 metrů v kopcovité krajině v pohoří Harej Ira. Vede pak k jihovýchodu a jihu. U pahorku Giv'at Mar'it ústí zprava do vádí Nachal Mar'it.\n\n"}
{"id": "721256", "url": "https://cs.wikipedia.org/wiki?curid=721256", "title": "Commonwealth Bank Tennis Classic", "text": "Commonwealth Bank Tennis Classic\n\nCommonwealth Bank Tennis Classic je zaniklý ženský tenisový turnaj WTA Tour, který se hrál venku na tvrdém povrchu na indonéském Bali, a to v letech 2001–2008. V období 1994–1997 se konal v indonéské Surabaye a následující dva ročníky 1999–2000 pak v malajsijském hlavním městě Kuala Lumpur.\n\nÚčastnilo se jej třicet dva tenistek ve dvouhře a šestnáct párů ve čtyřhře. V letech 1994–1997 byl součástí kategorie \"Tier IV\", poté postoupil do vyšší kategorie \"Tier III\".\n\nV roce 2009 došlo k jeho nahrazení každoročním posledním turnajem sezóny v kategorii \"International\" nesoucí název WTA Tournament of Champions.\n\nNejúspěšnější hráčkou se stala Ruska Světlana Kuzněcovová, která vyhrála tři ročníky ve dvouhře.\n\n"}
{"id": "721259", "url": "https://cs.wikipedia.org/wiki?curid=721259", "title": "Nachal Kasif", "text": "Nachal Kasif\n\nNachal Kasif ( נחל כסיף) je vádí v jižním Izraeli, v severní části Negevské pouště.\n\nZačíná v nadmořské výšce necelých 500 metrů v kopcovité krajině severozápadně od beduínského města Kesejfa. Směřuje pak k jihu mírně zvlněnou pouštní krajinou a míjí rozptýlené beduínské osídlení. Ústí zprava do vádí Nachal Be'erševa.\n\n"}
{"id": "721264", "url": "https://cs.wikipedia.org/wiki?curid=721264", "title": "Nachal Kuba", "text": "Nachal Kuba\n\nNachal Kuba ( נחל קבה) je vádí v jižním Izraeli, v severní části Negevské pouště.\n\nZačíná v nadmořské výšce přes 450 metrů v mírně zvlněné pouštní krajině severně od beduínského města Ar'ara ba-Negev. Směřuje pak k severozápadu a prochází skrz areál letecké základny Nevatim. Ústí zleva do vádí Nachal Be'erševa.\n\n"}
{"id": "721270", "url": "https://cs.wikipedia.org/wiki?curid=721270", "title": "Želiezovce (kaštel)", "text": "Želiezovce (kaštel)\n\nKaštel Želiezovce je kaštel ve slovenském městě Želiezovce. Nachází se v parku Franze Schuberta. Kaštel je chráněn jako národní kulturní památka Slovenské republiky.\n\nKaštel nechali postavit v roce 1720 v barokním slohu Esterházyové. V letech 1794-1804 došlo k jeho klasicistní přestavbě. Během svých návštěv na pozvání Jána Karola Esterházyho v letech 1818 a 1824 zde hledal inspiraci rakouský hudební skladatel Franz Schubert. V dalších letech zde pobývali např. Franz a Eduard Sacher (tvůrci slavných dortů), biskup August Fischer Colbrie, Antal Kherndl, syn grófského správce, či v roce 1905 arcivévoda Josef Ferdinand Habsburský. Poslední osoba, která v kaštielu žila, byla do roku 1944 grófka Ernestína Coudenhove. Po druhé světové válce přešel objekt do vlastnictví města a sloužil mimo jiné i jako školka. Po sametové revoluci nebyla budova využívaná. V současné době se hledá nové uplatnění kaštelu. V roce 2009 se zde plánovalo Dolnohronské muzeum.\n\nJedná se o čtyřkřídlá budovu s ústředním nádvořím. V hlavním průčelí se nachází středový trojosý rizalit a v něm kamenný portál zdobený klastickými festony. Před portálem je postaven sloupový portikus s tympanonem. Fasády člení rizality a lizenové rámy. V oknech se nacházejí zachovalé kované mříže s esovitými pruty. Místnosti mají rovné stropy a původní fajánsové kachle.\n\n"}
{"id": "721280", "url": "https://cs.wikipedia.org/wiki?curid=721280", "title": "Rotan rákosový", "text": "Rotan rákosový\n\nRotan rákosový (\"Calamus rotang\") je liána rostoucí v pralesích jihovýchodní Asie. Jde o popínavou rostlinu se stonkem o síle od jednoho do sedmi centimetrů, jejíž šlahouny dosahují délky až přes dvě stě metrů. Dřevo je velmi lehké a ohebné, po napaření a impregnování v oleji se z něj pletou koše nebo nábytek, vyrábějí se z něj také klepadla na koberce, rákosky nebo deštníky. Je známo pod názvem ratan.\n\nPlody rotanu poskytují sytě červené barvivo, zvané \"dračí krev\".\n\n\n"}
{"id": "721287", "url": "https://cs.wikipedia.org/wiki?curid=721287", "title": "Liiva (Tallinn)", "text": "Liiva (Tallinn)\n\nLiiva (úředně Liiva asum, tedy „čtvrť Liiva“) je jedna ze čtvrtí estonského hlavního města Tallinnu, náležející do městské části Nõmme.\n\n\n"}
{"id": "721292", "url": "https://cs.wikipedia.org/wiki?curid=721292", "title": "Nick Bollettieri", "text": "Nick Bollettieri\n\nNicholas James Bollettieri (* 31. července 1931, Pelham, New York) je americký tenisový trenér, zakladatel Tenisové akademie Nicka Bollettieriho, známý výchovou a vedením mnoha tenistů světové úrovně včetně Andre Agassiho, Jima Couriera, Moniky Selešové a Mary Pierceové.\n\nV prvním desetiletí třetího tisíciletí připravoval světové jedničky Marii Šarapovovou a Jelenu Jankovićovou, stejně tak i začínající talentované hráčky Nicole Vaidišovou a Sabinu Lisickou. Mezi jeho dřívější žáky patří Venus a Serena Williamsovy, Martina Hingisová, Anna Kurnikovová, Boris Becker či podle jeho slov nejvíce talentovaný tenista, kterého kdy vedl, Chilan Marcelo Ríos.\nPo ukončení střední školy Pelham Memorial High School v roce 1949 pokračoval v alabamském Mobile studiem filosofie na Spring Hill College, kterou absolvoval v roce 1953. Po vojenské službě začal studovat právnickou fakultu University of Miami, které zanechal, aby se od roku 1956 plně věnoval tenisovému trenérství. Mezi jeho první svěřence patřili Sheryl Smithová a Brian Gottfried. Nejdříve působil v tenisovém kempu Wayland Academy ve wisconsinském Beaver Dam.\n\nV polovině sedmdesátých let se stal vedoucím trenérem v portorickém hotelu Dorado Beach. Roku 1977 se přestěhoval do floridského Longboat Key, kde následující rok blízko Bradentonu, přibližně 50 mil na jih od Tampy, založil na ploše čtyřiceti akrů (162 000 m) tenisovou akademii nesoucí jeho jméno. Jednalo se o první takto rozsáhlou tenisovou školu s cílem vychovávat nejlepší juniory. V roce 1987 ji prodal společnosti International Management Group (IMG), ale zachoval si v ní vedoucí trenérské a řídící postavení.\n\nMezi jeho první žáky, kteří se stali světovými jedničkami ve dvouhře patřili Monika Selešová, Jim Courier, Boris Becker a Andre Agassi. Později je následoval Marcelo Ríos a sestry Serena a Venus Williamsovy, jež trénovali v akademii řadu let a později se do ní vraceli v rámci grandslamové přípravy. Maria Šarapovová se stala žačkou v devíti a Jelena Jankovićová pak ve dvanácti letech.\n\nK roku 2011 byl poosmé ženatý se Cindi Eatonovou, kterou si vzal za manželku 22. dubna 2004. Ve stejném roce spolu založili neziskový sportovní kamp Kaizen ve Vermontu, v němž během letních prázdnin tráví pět týdnů sportovní přípravy dívky trpící nadváhou a obezitou ve věku mezi devátým a čtrnáctým rokem věku.\n\nMá pět dospělých dětí, jednoho syna a čtyři dcery. Adoptoval syna Giovanniho a v 2011, pak druhého z Etiopie.\n\nPřispívá do časopisu \"Tennis Magazine\" a spolu s Dick Schaapem je spoluautorem autobiografie nazvané \"My Aces, My Faults\" (\"Má esa, mé chyby\"; New York: HarperCollins (1996). Hardcover: ISBN 0-380-97306-5, ISBN 978-0-380-97306-4. New York: Avon Books (1997). Paperback: ISBN 0-380-78723-7, ISBN 978-0-380-78723-4).\n\n"}
{"id": "721296", "url": "https://cs.wikipedia.org/wiki?curid=721296", "title": "Mistrovství světa v atletice 2011 – Ženy 200 metrů", "text": "Mistrovství světa v atletice 2011 – Ženy 200 metrů\n\n"}
{"id": "721298", "url": "https://cs.wikipedia.org/wiki?curid=721298", "title": "Joel Asaph Allen", "text": "Joel Asaph Allen\n\nJoel Asaph Allen (19. července 1838 Springfield, Massachusetts, USA – 29. srpna 1921 Cornwall-on-Hudson, New York) byl americký zoolog a ornitolog.\n\nStudoval na Harvardově univerzitě. Jeho profesorem byl i Louis Agassiz. Účastnil se jeho expedice do Brazílie (Agassiz tvrdil, že na této expedici nalezli důkazy o době ledové) a několika dalších po Spojených státech.\n\n"}
{"id": "721301", "url": "https://cs.wikipedia.org/wiki?curid=721301", "title": "Metalfest Open Air", "text": "Metalfest Open Air\n\nMetalfest Open Air je mezinárodní metalový festival, v České republice pořádaný agenturou Pragokoncert od roku 2010 v Plzni, v Lochotínském amfiteátru. Kromě ČR se koná např. i v Německu, Chorvatsku, Švýcarsku, nebo Rakousku. V roce 2012 se konal dokonce v osmi zemích. První tři ročníky v ČR představily špičku světové metalové scény napříč podžánry a přilákaly každý rok několik tisíc návštěvníků. Lochotínský amfiteátr nabízí pro festival ideální zázemí, především pro akustiku, fakt, že z téměř každého místa je vidět na pódium a také pro dostatek laviček i stinných ploch. V roce 2015 dorazilo na festival zhruba 7500 návštěvníků.\n\n25. – 27. 5. 2010 – HammerFall, Finntroll, Legion of the Damned, Marduk, Nightmare, Sonata Arctica, Deathstars, Eluveitie, Nevermore, Freedom Call, Powerwolf, Amon Amarth, Korpiklaani, Arkona, Citron a další\n\n3. – 5. 6. 2011 – Accept, Sabaton, Cradle of Filth, Saxon, Arch Enemy, Pretty Maids, Epica, Rage, Kataklysm, Misery Index, Suicidal Angels, Primodrial, Equilibrium, Vicious Rumors, Bloodbound, Arakain, Dymytry a další\n\n8. – 10. 6. 2012 – Huntress, Grand Magus, Megadeth, Septicflash, Axxis, Fleshgod Apocalypse, W.A.S.P., Kreator, Blind Guardian, Behemoth, Uriah Heep, In Extremo, Hypocrisy, Soulfly, Death Angel, Legion of the Damned, Alestorm, Powerwolf, Vader, Hate, Arakain, Dymytry a Ensiferum a další\n\n31. 5. – 2. 6. 2013 – King Diamond, Airbourne, Satyricon, Sonata Arctica, U.D.O., Katatonia, Kataklysm, Korpiklaani, Pink Cream 69, Freedom Call, Mercenary, Bloudbound, Crucified Barbara, Ex Deo, Varg, Daniel Krob, Citron, Accuser, Kreyson a další\n\n30. 5. – 1. 6. 2014 – Die Apokalyptischen Reiter, Mayhem, Brainstorm, Alice Cooper, Dymytry, Aborted, Flotsam and Jetsam, Delain, Rage, Sepultura, Powerwolf, Xandria, Kissin’ Dynamite, Tiamat, The 69 Eyes, Doro a další\n\n5. 6. – 7. 6. 2015 – Accept, Arch Enemy, Edguy, Eluveitie, Amaranthe, Moonspell, Overkill, Testament, Refuge, Grave Digger, Insomnium, Heidevolk, Unleashed, Civil War, Tankard, Majesty, Battle Beast,Evil Invaders a další\n\n3. 6. – 5. 6. 2016 – Nightwish, Zakk Wylde, Udo Dirkschneider, Lordi, Epica, Stratovarius, Amorphis, Crematory, Almanac, Delain, Haven Shall Burn, Arkona, Grand Magus, Bloodbound, Gloryhammer, Mantar, Wisdom, Jared James Nichols a další\n\n2. 6. – 4. 6. 2017 – Tarja + Sharon den Adel, HammerFall, Max & Iggor Cavalera, Airbourne, Korpiklaani, Gotthard, Amaranthe, Citron, Ensiferum, Primal Fear, Exodus, Septicflesh, Firewind, Avatar, Orden Ogan, The Unity, Serious Black, Sirenia, Dr. Living Dead! a další\n\n"}
{"id": "721302", "url": "https://cs.wikipedia.org/wiki?curid=721302", "title": "Pupek", "text": "Pupek\n\nPupík (odborně jizva pupeční či \"umbilicus\") je jizva na břiše savců, kde před narozením vyrůstala pupeční šňůra. Zajímavostí je, že se určitá obdoba pupku vyskytuje i u vejcorodých savců, jako je ptakopysk – ten je totiž v příslušných místech ve vejci připojen k žloutkovému vaku. Během zárodečného vývoje skrz oblast pupku procházely důležité pupečníkové cévy, které umožňovaly zásobovat plod kyslíkem, živinami a odstraňovat odpadní látky.\n\nPupík se u rostlin nachází na jednom z pólů vajíčka (ovum). Je pozůstatkem cévního svazku (chalázy) vaječného poutka.\n\nLidská pupeční jizva je okrouhlý útvar o průměru asi 1 cm, nacházející se v zeslabeném místě břišní stěny. Uvnitř je vyplněna tenkou vazivovou ploténkou, na kterou se upínají zvazivovatělé zbytky po pupečníkových cévách. Kůže je v tomto místě bez podkožního tuku – proto vzniká vkleslá pupeční jamka. Na dnu jamky se nachází pupeční papila, což je hrbolek směřující ven. Oba útvary vznikají během tzv. „mumifikace“ pupečníku v období těsně po narození. V oblasti pupku často dochází ke vzniku tzv. pupeční kýly (hernia umbilicalis), při níž se protrhne pupeční jizva a do podkoží proniká výchlipka pobřišnice spolu se střevní kličkou nebo s částí tzv. velké předstěry.\n\nZákladně se pupík dělí na dva druhy:\n\nPupek má celou řadu symbolických a kulturně-náboženských významů. Je to místo protkané poměrně vysokým množstvím nervových zakončení, a proto někdy považované za erotogenní zónu. Pupek je důležité místo pro východní medicínu: podle ájurvédy se v této oblasti nachází 72 000 nádí, energetických kanálů. V západní teologii se zase diskutovalo, zda měli bibličtí Adam a Eva pupek či nikoliv. Dnes je odhalený ženský pupek v západní kultuře chápán do jisté míry jako smyslný a v nedávné době byl dokonce občas předmětem filmové cenzury.\nV okolí pupíku se často umisťuje piercing, může být udělán kdekoliv kolem okraje pupíku, kde je dostatek volné kůže, ovšem některá místa se hojí rychleji. Nejčastěji je šperk aplikován v horní části pupíku.\n\nPiercing uprostřed v dolní části, v tzv. obráceném pupíku (\"inverse navel\") je vhodný pro velkou většinu lidí, avšak s výjimkou, pokud se tělo ohýbá přímo v pupíku nebo v jeho blízkosti. Tehdy nelze používat jako šperk kroužek, neboť by při ohýbání vznikal tlak na šperk.\n\n"}
{"id": "721306", "url": "https://cs.wikipedia.org/wiki?curid=721306", "title": "Umbilicus", "text": "Umbilicus\n\nUmbilicus (lat.) znamená:\n"}
{"id": "721310", "url": "https://cs.wikipedia.org/wiki?curid=721310", "title": "Seaguard", "text": "Seaguard\n\nSeaguard je námořní obranný systém vyvinutý společností Oerlikon Contraves. Slouží k obraně válečných lodí proti útoku protilodních střel a k likvidaci vzdušných či pozemních cílů na krátké vzdálenosti. Systém tvoří moduly pro vyhledávání a sledování cílů a věž kompletu GBM-B1Z Sea Zenith se čtyřmi 25mm kanóny KBB-R03/L04. Účinný dostřel je 100–3500 metrů. Jediným uživatelem systému je Turecké námořnictvo, jehož fregaty tříd \"Yavuz\" a \"Barbaros\" (celkem osm plavidel) nesou každá po třech kusech.\n"}
{"id": "721311", "url": "https://cs.wikipedia.org/wiki?curid=721311", "title": "Matthias de Zordo", "text": "Matthias de Zordo\n\nMatthias de Zordo (* 21. února 1988, Bad Kreuznach, Porýní-Falc) je německý sportovec, atlet, mistr světa a vicemistr Evropy v hodu oštěpem.\n\nPrvní mezinárodní úspěch vybojoval v roce 2005 na evropském olympijském festivalu mládeže v italském městě Lignano Sabbiadoro, kde získal stříbrnou medaili. O dva roky později se stal v nizozemském Hengelu juniorským mistrem Evropy.\n\nV roce 2010 na evropském šampionátu v Barceloně si ve finále vytvořil výkonem 87,81 metru osobní rekord, čímž vybojoval stříbrnou medaili. O 56 centimetrů dál poslal oštěp jen Andreas Thorkildsen z Norska. Na stupních vítězů je doplnil Fin Tero Pitkämäki (86,67 m).\n\nNejvětší úspěch své kariéry zaznamenal na MS v atletice 2011 v jihokorejském Tegu, kde vybojoval titul mistra světa. Ve finále předvedl nejdelší hod v první sérii, kde oštěp doletěl do vzdálenosti 86,27 m. Vítězství by mu zajistil i hod z druhé série dlouhý 85,51 m. Stříbro získal Nor Thorkildsen za 84,78 a bronz Kubánec Guillermo Martínez (84,30 m). Na Diamantové lize v Bruselu si poté vylepšil osobní rekord na 88,36 m.\n\nDne 25. května 2013 si na mítinku v německém Halle přetrhl achillovku na pravé noze a sezóna pro něho předčasně skončila. Zranění ho sužovala již v roce 2012, kdy měl problém s levou paží a nestartoval na evropském šampionátu v Helsinkách. Na Letních olympijských hrách v Londýně poté startoval i bez splněného limitu, když od domácího svazu dostal výjimku. V kvalifikaci však nezaznamenal platný pokus a skončil v poli poražených.\n\n"}
{"id": "721313", "url": "https://cs.wikipedia.org/wiki?curid=721313", "title": "Hořcotvaré", "text": "Hořcotvaré\n\nHořcotvaré (\"Gentianales\") je řád vyšších dvouděložných rostlin. Zástupci řádu jsou byliny i dřeviny s jednoduchými a spíše vstřícnými listy. Květy bývají nápadné, pravidelné, se srostlou korunou. Řád zahrnuje 5 čeledí, 1128 rodů a téměř 20000 druhů. Tři z pěti čeledí řádu jsou kosmopolitně rozšířeny a jsou zastoupeny i v naší květeně.\n\nVětšina čeledí řádu hořcotvaré zahrnuje jak bylinné tak i dřevnaté zástupce. Převládají vstřícné jednoduché listy s palisty nebo alespoň linií spojující báze řapíků. Květy jsou 4 nebo 5četné, pravidelné, většinou spíše nápadné a jasně zbarvené, se svrchním nebo spodním semeníkem srostlým nejčastěji ze 2 (nebo několika) plodolistů. U části toješťovitých) jsou plodolisty nesrostlé nebo srostlé jen na bázi. Koruna je u většiny zástupců více či méně srostlá, s tyčinkami přirostlými ke korunní trubce a v počtu odpovídajícím počtu korunních cípů. Opylovány jsou nejčastěji hmyzem, méně ptáky nebo netopýry a jen výjimečně (některé mořenovité) větrem.\n\nTři z pěti čeledí řádu mají kosmopolitní rozšíření: mořenovité, toješťovité a hořcovité. Největší druhová diverzita je v tropech. V naší květeně řád zastupují pouze byliny, případně polokeře.\n\nŘád hořcotvaré byl zastoupen v různě širokém pojetí i v tradičních systémech. Zatímco v Dahlgrenově systému víceméně odpovídá dnešnímu pojetí a obsahuje všechny podstatné čeledi, Cronquist a Tachtadžjan rozřazovali tyto čeledi do řádů \"Gentianales\" a \"Rubiales\", případně i \"Apocynales\".\n\nS nástupem molekulárních metod došlo k některým přesunům na rovině čeledí. Klejichovité (\"Asclepiadaceae\") byly vřazeny do čeledi toješťovité (\"Apocynaceae\") a čeleď \"Strychnaceae\" do \"Loganiaceae\", rody jasmínovec (\"Gelsemium\") a \"Matsudea\" byly naopak vyjmuty z čeledi logániovité (\"Loganiaceae\") do čeledi jasmínovcovité (\"Gelsemiaceae\").\n\nV kladogramech APG tvoří řád hořcotvaré spolu s řády hluchavkotvaré (\"Lamiales\"), garyotvaré (\"Garryales\"), lilkotvaré (\"Solanales\") a několika nezařazenými čeleděmi (brutnákovité - \"Boraginaceae\", \"Vahliaceae\", \"Icacinaceae\", \"Metteniusaceae\" a \"Oncothecaceae\") monofyletickou větev vyšších dvouděložných rostlin nazývanou \"Asterids I\".\n\nVšechny čeledi řádu jsou charakteristické obsahem účinných alkaloidů různých typů a obsahují zvýšený podíl více nebo méně silně jedovatých rostlin. Mnohé druhy mají medicínské a farmaceutické využití. Jako účinné látky jsou nejčastěji zastoupeny indolové alkaloidy, řidčeji alkaloidy chinolinové (např. chinin), purinové (kofein), pyridinové, steroidní a isochinolinové nebo kardioaktivní glykosidy.\n\nNěkteré čeledi poskytují různé technické produkty, např. textilní vlákna a kaučuk (toješťovité), barviva (mořenovité) nebo dřevo (toješťovité). Nejvýznamnějším potravinovým produktem je káva. Jinak je jedlých rostlin v tomto řádu poměrně málo. Některé druhy především z čeledí toješťovité a mořenovité poskytují ovoce místního významu.\n\n"}
{"id": "721317", "url": "https://cs.wikipedia.org/wiki?curid=721317", "title": "Průnik (Star Trek: Stanice Deep Space Nine)", "text": "Průnik (Star Trek: Stanice Deep Space Nine)\n\n„Průnik“ (v originále „Crossover“; v původním českém překladu „Odvrácená strana“) je v pořadí dvacátá třetí epizoda druhé sezóny seriálu \"\".\n\nMajor Kira a doktor Bashir se dostanou do alternativního vesmíru, kde tyransky vládnou Bajorané a odkud se snaží uprchnout do své reality.\n\nPo potížích při průletu červí dírou se major Kira a doktor Bashir dostanou do alternativního vesmíru, kde stanici Terok Nor obývají mimo jiné přesní dvojníci Garaka a Oda a vládne jí protějšek Kiry, jež se označuje jako Intendantka. V této realitě nikdo neví o červí díře a lidé zde nemají žádná práva. Proto je Bashir odsouzen k manuální práci pod sadistickým, lidi nenávidějícím dvojníkem Oda. Intendantka poví Kiře o posledním průniku z druhého vesmíru, který nastal před 100 lety a kterého se účastnil James T. Kirk. Tento incident vedl k vytvoření mocné aliance mezi Klingonskou a Cardassijskou říší, ve které je Bajor rovněž silným hráčem. Intendantka řekne, že nemůže nechat Kiru a Bashira živé, ale major ji přesvědčí, aby je nechala najít cestu zpátky.\n\nKira se dostane k Bashirovi a poví mu vše, co se dozvěděla. Protože poslední průnik do opačného vesmíru byl zaviněn nehodou transportéru, Bashir předpokládá, že by k návratu zpět mohl být jeden použit. Proto se snaží spřátelit se s místním O'Brienem, který by mohl pomoci, nicméně poraženecký Terran nemá žádný zájem riskovat pomstu svých dozorců. Mezitím Kira téměř uspěje ve shánění pomoci u Quarka, ten je však Garakem, intendantčiným poradcem a gulem cardassijské armády, zatčen za napomáhání útěku Terranů ze stanice.\n\nMajor Kira poté navštíví zrcadlového Benjamina Siska, který si zasloužil oproti ostatním Terranům lepší zacházení, neboť vede mise brutální klingonsko-cardassijské aliance. Později Intendantka ujišťuje Kiru, že se nemusí ničeho bát, a navrhne ji, že by se mohly sblížit. Garak poté řekne Kiře, že má v plánu se Intendantky zbavit a že pomůže majorovi a doktorovi v útěku, pokud bude předstírat je Intendantkou, rezignuje a vládu předá Garakovi. Zároveň se zmíní, že pokud nebude spolupracovat, mohl by zapříčinit Bashirovu smrt. Kira poté spěchá k Bashirovi a poví mu, že musí rychle zmizet pomocí runaboutu a průletem červí dírou. S Garakovým plánem seznámí Siska a doufá, že jim pomůže z loajality k Intendantce, on se však k ničemu nemá. Té noci Garak připravuje spustit svůj plán a na večírku nahradit Intendantku Kirou. Mezitím Bashir využije nehody ve zpracovávárně rudy, kde pracuje, zabije dozorce Oda a uprchne.\n\nZprávy o Bashirově útěku se brzy dostanou i na večírek, doktor ale mezitím stačí najít „Smileyho“ O'Briena, který se rozhodne jim pomoct, nicméně oba jsou zadrženi a předvedeni na večírek před Intendantku. Navzdory Kiřiným prosbám je Bashir odsouzen k smrti, „Smiley“ udělá plamenný proslov shromážděnému davu o tom, co mu Bashir sdělil, o vesmíru, kde Terrané mají respekt a důstojnost. Jeho slova pohnou Siskem, který se obrátí proti Intendantce a pomůže Kiře a Bashirovi uprchnout. Oba se vrátí zpět do svého vesmíru, v zrcadlové realitě nechají protějšky Siska a O'Briena v boji za práva jejich vlastního světa.\n\n"}
{"id": "721323", "url": "https://cs.wikipedia.org/wiki?curid=721323", "title": "Expozice (dávka záření)", "text": "Expozice (dávka záření)\n\nExpozice je dozimetrická veličina vyjadřující, kolik ionizujícího záření prošlo určitým bodem prostoru. Je to velikost celkového náboje iontů jednoho znaménka vzniklých v jednotkovém množství suchého vzduchu průchodem tohoto záření. Používanými jednotkami expozice jsou coulomb na kilogram (C/kg) a rentgen (R).\n\nExpozice je definována výhradně přes působení záření na vzduch a proto ji lze přímo a jednoznačně měřit. Nelze z ní však přímo určit přesnou dávku absorbovanou jiným materiálem, protože absorbovaná dávka závisí na materiálu a typu záření. Například lidské tělo při expozici 1 rentgenu záření gama absorbuje dávku přibližně 1 rad.\n\n\n"}
{"id": "721324", "url": "https://cs.wikipedia.org/wiki?curid=721324", "title": "Pompeho choroba", "text": "Pompeho choroba\n\nPompeho choroba (též glykogenóza typu II, GSD II, deficit kyselé maltázy) je vzácná choroba a autozomálně recesivní metabolická porucha, která poškozuje svalové a nervové buňky. Je způsobena mutací genu pro lysozomální kyselou α-1,4-glukosidázu (GAA neboli kyselou maltázu). Následkem deficitu nebo nedostatečné aktivity enzymu GAA dochází k akumulaci lysozomálního glykogenu v mnoha tkáních, především v kosterních svalech a u kojenců i v myokardu, v menší míře také v endotelu cévního systému, v centrální nervové soustavě (CNS) především v astrocytech, v játrech a ledvinách. To způsobuje progresivní svalovou slabost (myopatii), která postihuje různé tělní tkáně.\n\nRozlišují se dva typy onemocnění, a to infantilní (postihuje novorozence) a juvenilní + adultní (postihuje starší děti a dospělé). Nemoc je pojmenována podle nizozemského patologa J. C. Pompeho, který ji v roce 1932 popsal.\n\n"}
{"id": "721333", "url": "https://cs.wikipedia.org/wiki?curid=721333", "title": "Tvář", "text": "Tvář\n\nTvář (') nebo též líce, na Moravě škraň, je část obličeje, která ohraničuje ústní dutinu v rozsahu mezi jařmovým obloukem a okrajem dolní čelisti. Vzadu končí tvář u předního okraje žvýkacího svalu '.\n\nČasto se také používá v rozšířeném významu jako synonymum pro obličej (lat. \"facies\").\n\n"}
{"id": "721354", "url": "https://cs.wikipedia.org/wiki?curid=721354", "title": "Nyáryové", "text": "Nyáryové\n\nNyáryové ( , zast. ) byl uherský šlechtický rod.\n\nRod Nyáry je poprvé zmiňován v roce 1411 v Peštínské župě. Později měli majetky také v Tekovské župě a od počátku 18. století také v Hontianské župě. Někdy v této době se dostali i do Kalinčiakova, kde nachali postavit kaštel, a Bohunic. Roku 1836 získal Anton Nyáry titul barona. Ovšem někdy se uvádí, že titul baron získali už roku 1533 a v roce 1632 byli povýšeni do hraběcího stavu.\n\n\n"}
{"id": "721355", "url": "https://cs.wikipedia.org/wiki?curid=721355", "title": "Sankt Ulrich im Mühlkreis", "text": "Sankt Ulrich im Mühlkreis\n\nSt. Ulrich im Mühlkreis je rakouská obec ve spolkové zemi Horní Rakousy, v okrese Rohrbach.\n\nV roce 2011 zde žilo 670 obyvatel.\n\n\n"}
{"id": "721356", "url": "https://cs.wikipedia.org/wiki?curid=721356", "title": "Josef Kotásek", "text": "Josef Kotásek\n\nJosef Kotásek (* 21. srpna 1973 Hodonín) je český právník a vysokoškolský pedagog, odborník na právo cenných papírů.\n\nVystudoval Právnickou fakultu Masarykovy univerzity, na které také přednáší obchodní právo. Kromě toho je členem její Vědecké rady a proděkanem pro vědu a výzkum. Roku 2008 se zde habilitoval prací \"Ochrana vnitřních informací\". Předtím pracoval jako podnikový právník a do roku 2002 jako asistent soudce Nejvyššího soudu. Absolvoval řadu studijních stáží v zahraničí (např. právnické fakulty ve Vídni a Řeznu, Max-Planck Institut v Hamburku) a je předsedou České společnosti pro studium práva německy mluvících zemí. Je také členem Rozkladové komise České národní banky a rozhodcem u Rozhodčího soudu při Hospodářské komoře České republiky a Agrární komoře České republiky.\n\n"}
{"id": "721360", "url": "https://cs.wikipedia.org/wiki?curid=721360", "title": "Střída (textilie)", "text": "Střída (textilie)\n\nStřída (angl.: \"pattern repeat\", něm.: \"Rapport\") je část plošné \"textil\"ie, která se jako vazba, vzor nebo tištěný motiv pravidelně opakuje.\n\nVelikost střídy může být omezena druhem prošlupního ústrojí. Například na strojích s vačkovým prošlupním ústrojím se dají tkát jen vazby se střídou z maximálně 12 osnovních a 8 útkových nití. \n\n\nNapříklad na snímku vpravo je střída vzoru „rybí kostra“ několikanásobně větší než střída vazby lomeného kepru, ze kterého vzor sestává. Podobné poměry jsou u brokátu nebo damašku a dalších tkanin. \n\n\nVelikost střídy je závislá na vybavení pletacích strojů (zámky, kladecí ústrojí apod.)\n\n\n\nOznačení střída se pro tištěné motivy používá jen ojediněle (viz \"Kießling\"...)\n\n"}
{"id": "721362", "url": "https://cs.wikipedia.org/wiki?curid=721362", "title": "Pupečníková tepna", "text": "Pupečníková tepna\n\nPupečníková tepna ( \"a. umbilicalis\") je párová tepna zásadní pro správný embryonální vývoj placentálních savců. U savců s placentou je totiž potřeba céva, která přenáší odkysličenou krev z plodu do placenty. Pupečníkové tepny vychází z levé a pravé vnitřní tepny kyčelní (\"a. iliaca interna\") plodu, kolem močového měchýře směřují k pupku, prochází pupečníkem a vedou do placenty. Po narození se distální části (u placenty) zavírají a postupně obliterují, části blíže kyčelní tepny však zůstávají průchozí a vysílají cévy např. směrem k močovému měchýři.\n\nVzácně jedna z pupečníkových tepen chybí (vývojová anomálie).\n"}
{"id": "721363", "url": "https://cs.wikipedia.org/wiki?curid=721363", "title": "Pravda o dinosaurech", "text": "Pravda o dinosaurech\n\nPravda o dinosaurech nebo též Vláda dinosaurů (v anglickém originále Dinosaur Revolution) je čtyřdílný americký pseudo-dokument o životě neptačích dinosaurů. Poprvé byl vysílán 4. a 11. září 2011 na kanálu Discovery Channel. Dokument zobrazuje dinosaury v moderním pojetí, mnozí teropodi jsou například opeření a počítačovou animací dovedeni k velmi modernímu vzhledu a způsobům chování. V dokumentu se objevují také mnohé nové druhy dinosaurů, které nejsou obecně příliš známé. Známější druhy, jako je obří teropod \"Tyrannosaurus rex\", jsou pak zobrazováni novým způsobem a objevují se v neobvyklých situacích (při péči o mláďata, lovu, námluvách apod.). Kromě dinosaurů se v dokumentu objevují také další pravěcí živočichové, žijící v jejich době (amoniti, ptakoještěři, mosasauři, pravěcí savci, rauisuchiani ad.). V češtině byl tento film vydán pod názvem \"Pravda o dinosaurech\".\n\n\n\n"}
{"id": "721366", "url": "https://cs.wikipedia.org/wiki?curid=721366", "title": "Okres Linec-venkov", "text": "Okres Linec-venkov\n\nOkres Linec-venkov je okres v rakouské spolkové zemi Horní Rakousy. Má rozlohu 460,25 km² a žije zde 138 721 obyvatel (k 1. 1. 2011). Sídlem okresu je město Linec. Okres se dále člení na 22 obcí (z toho 4 města a 7 městysů).\n"}
{"id": "721397", "url": "https://cs.wikipedia.org/wiki?curid=721397", "title": "Sviňucha kalifornská", "text": "Sviňucha kalifornská\n\nSviňucha kalifornská (\"Phocoena sinus\"), ve španělštině se používá též pojmenování \"vaquita marina - mořská kravička\", je savec z řádu kytovců, čeledi sviňuchovitých a rodu \"Phocoena\". Jedná se o endemický živočišný druh, který žije pouze na severu Kalifornského zálivu v Mexiku. Je bezprostředně ohrožena vyhynutím, celková populace čítala začátkem roku 2019 jen asi 10 jedinců.\nSviňucha kalifornská je nejmenším kytovcem na světě. Dosahuje délky 120 až 150 cm a váhy od 30 do 55 kg. Samice bývá obvykle poněkud větší než samec. Tělo má šedou barvu, v horní části obvykle výrazně tmavší než vespod. Břicho je velmi světlé. Tmavě zbarvený pruh kůže se táhne od spodní čelisti po kořen prsních ploutví. Ty jsou tmavě zbarvené. Okolo ústní dutiny a očí má černý proužek. V čelistech se nachází 34 až 40 zubů, které tvarem připomínají žaludy. Stejně jako další kytovci mají i tyto sviňuchy sonar, který slouží ke komunikaci, navigaci a vyhledávání kořisti.\n\nŽije osamoceně nebo v malých skupinách (nejčastěji 2, maximálně 10 jedinců). Sdružuje se v pobřežních mělkých vodách (do 50 metrů), na otevřené moře vyplouvá jen zřídka. Na rozdíl od jiných druhů sviňuch dobře snáší poměrně vysoké teploty vody (až 36 °C). Živí se menšími rybami mnoha různých druhů, hlavonožci a korýši (kraby).\n\nJelikož se jedná o spíše samotářský druh, samci se snaží vyhledat postupně co nejvíce samic a spářit se s nimi. Páření probíhá od půlky dubna do května. Doba březosti je asi 10,6 měsíce. Rodí se vždy jedno mládě, které při narození měří 0,6 až 0,7 metru. Matka ho kojí přibližně rok, pak bývá odstaveno. Pohlavní zralosti dosahuje sviňucha po 3 až 6 letech. Dožívá se okolo 20 let.\n\nV současnosti je sviňucha kalifornská podle IUCN kriticky ohroženým druhem, kterému bezprostředně hrozí vyhubení. V roce 1997 žilo v Kalifornském zálivu asi 567 těchto zvířat, v roce 2008 to bylo přibližně 245 kusů. Populace dále klesala a podle odhadů čítala v roce 2015 97 jedinců. Na začátku roku 2017 vyšla zpráva CIRVA (\"Comité Internacional para la Recuperación de la Vaquita\"), která psala o tom, že stav druhu poklesl za posledních 5 let o 90 % a že na světě zbývá posledních 30 jedinců. Zpráva IUCN publikovaná v roce 2017 počítala s 18 dospělými kusy, odhad z března 2018 hovořil jen o asi 12 jedincích a odhad z března 2019 pak jen o 10.\n\nHlavní hrozbou pro přežití druhu je v dlouhodobé perspektivě tzv. \"bycatch\" neboli nezáměrné zachycování v rybářských sítích a následné udušení. Rybáři na severu Kalifornského zálivu nelegálně loví dalšího místního kriticky ohroženého endemita jménem smuha MacDonaldova (\"Totoaba macdonaldi\"), především kvůli jejímu plovacímu měchýři, a sviňucha je častou nechtěnou obětí těchto lovů. Odhaduje se, že ročně takto přijde o život 7 až 15 % populace. Dalšími nebezpečími jsou příbuzenské křížení, zamoření pesticidy a změny životního prostředí.\n\nSeverní část Kalifornského zálivu a okolní pevnina byla vyhlášena mexickou biosférickou rezervací \"Alto Golfo de California y Delta del Río Colorado\" o celkové výměře 934 756 ha (z toho 527 608 ha vodní plochy), která figuruje na seznamu světového přírodního dědictví UNESCO pod názvem „Ostrovy a chráněná území Kalifornského zálivu“. Konkrétní doporučení ohledně ochrany druhu vydává organizace \"Comité Internacional para la Recuperación de la Vaquita\" založená roku 1997. Ačkoliv se v posledních letech plánovaly různé záchranné akce a programy (mj. chov v zajetí), předpokládá se, že druh v nejbližší době vyhyne.\n\n"}
{"id": "721404", "url": "https://cs.wikipedia.org/wiki?curid=721404", "title": "Třída Orkan", "text": "Třída Orkan\n\nTřída Orkan (jinak též Projekt 660) je třída raketových člunů polského námořnictva. Trojice člunů je dostavbou nedokončených člunů třídy \"Sassnitz\" původně stavěných pro východoněmeckou Volksmarine. Čluny už prošly jednou modernizací a jsou stále v aktivní službě.\n\nTřída \"Orkan\" byla postavena s využitím trupů nedokončených východoněmeckých raketových člunů třídy \"Sassnitz\" (NDR stihlo do svého zániku dokončit jediný exemplář z osmi). Po sjednocení Německa byly trupy (s pohonným systémem) tří člunů prodány loděnicí VEB Peenewerft do Polska a dokončeny v Gdaňsku. V letech 1992–1995 byly do služby zařazeny jako \"Orkan\" (421), \"Piorun\" (422) a \"Grom\" (423). Stavbě dalších člunů zabránil nedostatek financí.\n\nČluny původně nenesly protilodní střely a sloužily pouze k hlídkování. V roce 2001 byl se společností Thales-NL podepsán kontrakt na modernizaci třídy, probíhající do roku 2007. Čluny dostaly nové senzory i výzbroj a v současnosti odpovídají standardům NATO.\n\nJednotky třídy \"Grom\":\nPůvodní elektronické vybavení zahrnovalo protivzdušný radar NUR-27, středisko řízení palby Wympel AME a navigační radar SRN-443XTA.\n\nBěhem modernizace všechny čluny dostaly bojový řídící systém TACTICOS (integrovány do něj jsou palubní kanóny a protilodní střely, radar pro řízení palby STING EO Mk2, nové komunikační a navigační vybavení, 3D přehledový radar Sea Giraffe AMB a navíc též protilodní střely RBS-15.\n\nV dělové věži na přídi se nachází jeden dvouúčelový 76,2mm kanón AK-176M s dostřelem 15,5 km. Hlavní údernou výzbrojí člunů jsou čtyři protilodní střely RBS-15 Mk3 s dosahem 200 km. Pro bodovou obranu, zejména proti protilodním střelám, slouží jeden 30mm systém AK-630M s dosahem 4 km. Čluny rovněž nesou čtyřnásobný protiletadlový raketový komplet Strela-2M se zásobou celkem 12 střel.\n\nPohonný systém tvoří tři diesely M520 o výkonu 5400 koňských sil, roztáčející trojici lodních šroubů. Nejvyšší rychlost dosahuje 36 uzlů. Dosah je 1620 námořních mil.\n\n"}
{"id": "721412", "url": "https://cs.wikipedia.org/wiki?curid=721412", "title": "Zábludovité", "text": "Zábludovité\n\nZábludovité (\"Escalloniaceae\") je jediná čeleď řádu zábludotvaré (\"Escalloniales\") vyšších dvouděložných rostlin. Jsou to dřeviny nebo výjimečně byliny s jednoduchými listy a pravidelnými květy, rozšířené v horách Střední a Jižní Ameriky, v Asii a Austrálii. Čeleď zahrnuje asi 130 druhů v 7 rodech. Některé zábludy jsou zřídka pěstovány jako okrasné keře.\n\nZábludovité jsou keře a stromy, výjimečně i epifyty nebo jednoleté byliny (\"Eremosyne\"). Kmeny mají často odlupčivou kůru. Listy jsou jednoduché, střídavé nebo vstřícné, bez palistů. Čepel je na okraji většinou, i když někdy velmi drobně a nezřetelně, zubatá. Žilnatina je zpeřená, výjimečně dlanitá (\"Eremosyne\").\n\nKvětenství jsou úžlabní nebo vrcholová, hrozny nebo laty, řidčeji jsou květenství vrcholičnatá nebo květy jednotlivé. Květy jsou pravidelné, oboupohlavné, pětičetné, řidčeji 4četné nebo až 9četné. Kališní lístky jsou obvykle na bázi krátce srostlé. koruna je volná. Tyčinek je stejný počet jako korunních lístků. V květech jsou přítomna nektária. Semeník je spodní, srostlý ze 2 až 3 plodolistů a se stejným počtem komůrek a volných čnělek, řidčeji s jedinou komůrkou (\"Polyosma\"). Vajíček je nejčastěji mnoho. Plodem je mnohasemenná tobolka nebo jednosemenná bobule (\"Polyosma\").\n\nČeleď v současném pojetí zahrnuje 7 rodů a asi 130 druhů. Je rozšířena ve Střední a Jižní Americe, v Asii od východního Himálaje po Austrálii, na Nové Kaledonii, na Tasmánii a na ostrově Réunion. V Americe rostou v horách Střední Ameriky a v Andách od Kolumbie a Venezuely po Chile a Argentinu a v jihovýchodní Brazílii. Největší diverzity zde dosahují v oblastech vysokohorských lesů. V evropské květeně není tato čeleď zastoupena.\n\nDahlgren řadil čeleď \"Escalloniaceae\" do řádu dřínotvaré (\"Cornales\"), Tachtadžjan do řádu hortenziotvaré (\"Hydrangeales\"). V Cronquistově systému není čeleď zastoupena a rody jsou součástí čeledi lomikamenovité (\"Saxifragaceae\") a rybízovité (\"Grossulariaceae\").\n\nČeleď zábludovité se ukázala být v klasickém pojetí sběrnou čeledí obtížně zařaditelných rodů. Na základě molekulárních výzkumů byly rody \"Abrophyllum\", \"Carpodetus\" a \"Cuttsia\" přeřazeny do čeledi \"Rousseaceae\", rody \"Argophyllum\" a \"Corokia\" do čeledi \"Argyrophyllaceae\" v rámci řádu hvězdnicotvaré (\"Asterales\") a rod \"Quintinia\" do čeledi \"Paracryphiaceae v samostatném řádu.\nPodle systému APG jsou \"Escalloniaceae\" součástí skupiny vývojově pokročilejších vyšších dvouděložných rostlin nazývané Asterids II.\n\n\nZe dřeva zábludy \"Escallonia resinosa\" je získáváno červené barvivo. Některé druhy a kříženci rodu \"Escallonia\" jsou pěstovány jako okrasné rostliny. Několik různých kultivarů je např. ve sbírkách Pražské botanické zahrady v Tróji.\n\n\"Anopterus\", \"Eremosyne\", \"Escallonia\", \"Forgesia\", \"Polyosma\", \"Tribeles\", \"Valdivia\"\n\n"}
{"id": "721419", "url": "https://cs.wikipedia.org/wiki?curid=721419", "title": "Planeta dinosaurů (2011)", "text": "Planeta dinosaurů (2011)\n\nPlaneta dinosaurů (v anglickém originále Planet Dinosaur) je britský trikový pseudo-dokument o životě neptačích druhohorních dinosaurů. Jedná se o šestidílný dokument z dílny BBC, v originále namluvený Johnem Hurtem. Dokument stojí na počítačových animacích, které umožnily představit svět dinosaurů v moderní podobě. Dokument byl poprvé vysílán dne 14. září 2011 a konkuroval tak zhruba ve stejné době vysílanému americkému dokumentu \"Dinosaur Revolution\" na Discovery Channel. \n\n\nV dokumentu se objevuje na 50 různých druhů dinosaurů a dalších pravěkých živočichů, kteří byli vytvořeni počítačovou animací. Také prostředí, ve kterém se zvířata pohybují, je dílem počítačových animátorů.\n\nV této epizodě je v severní Africe před 95 miliony let zobrazován Spinosaurus, jako 17 m predátor s hmotností 11 tun jak loví obří ryby rodu Onchopristis. Dalším velkým predátorem byl Carcharodonotsaurus s délkou 13 m a hmotností 7 tun. Býložravými dinosaury tu byli Ouranosauři s délkou 7 m a hmotností 3 tuny. Spinosaurus je v této první epizodě nucen bojovat se Carcharodontosaurem při boji o mrtvého Ouranosaura a také zemře na kousnutí do plachty. V této epizodě se také objeví abelisaurid Rugops, který požírá zbytky Onchopristů. \n\nTato epizoda zobrazuje dinosaury s peřím. Nejprve se zde objeví Epidexipteryx, který je zde loven Sinraptorem. Dále se tu objeví Gigantoraptor, jak zabíjí troodonta Sauronithoidese. Dalšími opeřenými dinosaury byli Microraptor a Sinornithosaurus. Sinornithosaurus je zde vyobrazen jak loví Jeholosaura. \n\nDíl o tyrannosauridech, troodontech a abelisauridech. Daspletosaurus zde loví Chasmosaura a samice Majungasaura zabije cizího samce Majungasaura. Troodon loví Edmontosaura. V závěru této epizody smečka daspletosaurů loví centrosaury, kteří zahynou při povodních na přechodu řeky. \n\nV této epizodě jsou vyobrazováni predátoři v jurské době Allosaurus a Predator X (Kronosaurus). Predator X je zde popsán jako 15 m masožravec s hmotností 45 tun, jak se pokouší ulovit kimmerosaura. Allosaurus je zde popsán jako 9 m masožravec s hmotností 1,5 tuny, který se pokoušel zpočátku zabít mladého stegosaura. \n\nEpizoda o obřích dinosaurech, nejprve Argentinosaurus s délkou 35 m a hmotností 75 tun. Objevuje se zde abelisaurid Skorpovienator, který zde požírá mláďata Argentinosaurů. Objeví se zde také Mapusaurus, v tomto díle je 10 m dlouhý a vážící 4 tuny. Dalším dinosaurem je africký Paralititan s hmotností 45 tun, zde se objevuje 12m a osmitunový krokodýl Sarcosuchus, který napadne mladého Paralititana; později se do boje připojí Carcharodontosaurus. V Argentině vypukne lov Argentinosaura pod vedením Mapusauřího gangu, jeden Mapusaurus je však v této štvanici zabit Argentinosaurem. Zraněný Argentinosaurus podlehne a umře a začnou na něm hodovat mrchožrouti.\n\nPoslední epizoda o dinosaurech a jejich zániku. Nejprve rumunský ostrov Hateg před 65 miliony let. Jsou zde Magyarosauři, velcí jako poníci s hmotností jedné tuny. Je zde teropod Bradycneme a ptakoještěr Hatzegopteryx. Dále Mexiko před 92 miliony let, středně velký Nanotyrannus ? a therizinosaurid Nothronychus. A nakonec Mongolsko před 85 miliony let, Gigantoraptor, Alectrosaurus a oviraptoridní dinosaurus menší velikosti. \n\nNa BBC One Planet Dinosaur je hra, kde dinosauři jsou v inkubátoru krmeni, dokud nedorostou do 100% velikosti. Jsou zde Spinosaurus, Carcharodontosaurus, Paralitian, Chasmosaurus, Gigantoraptor, Argentinosaurus a další tři dinosauři. Po vykrmení je lze umístit do pravěkého panoramatu.\n\n\n\n\n"}
{"id": "721422", "url": "https://cs.wikipedia.org/wiki?curid=721422", "title": "Veřejný nepřítel", "text": "Veřejný nepřítel\n\nVeřejný nepřítel může být:\n\n\n"}
{"id": "721423", "url": "https://cs.wikipedia.org/wiki?curid=721423", "title": "Čankov (Levice)", "text": "Čankov (Levice)\n\nČankov je obec v Nitranském kraji, městská část Levic.\n\nPrvní písemná zmínka o obci pochází z roku 1275, kdy je uvedena jako \"Chenk\" a vlastnili ji Simonyiové. Od roku 1392 byla v majetku mistra Štěpána, syna Leökösiho, a roku 1428 ve vlastnictví Petra Čecha Levického.\n\nPo bitvě u Moháče se jižní Slovensko ocitlo na hranici mezi křesťanským a islámským světem. Čankov připadl do hontianského náhije, jedné z tureckých územně-správních jednotek. Z daňových soupisů z této doby se dá vyčíst, že v roce 1544 v obci stálo 23 domů a v roce 1664 zde žilo 92 lidí v 59 domech. Hlavní obživou obyvatel bylo zemědělství, dále chov dobytka, vinařství a včelařství. Po roce 1828 se dostal do vlastnictví Esterházyů, od nichž jej koupil Schoellerové.\n\nV roce 1591 po náboženském sporu v Čepregu zde převládli příznivci reformovaného křesťanství. Od roku 1608 Čenkov spadal do tekovského seniorátu. V roce 1693 vlivem učitele Ondřeje Šebesténa se obec přiklonila k evangelíkům. V roce 1927 zde ve 116 domech žilo 463 obyvatel. Ve 20. letech 20. století emigrovalo kvůli hospodářské krizi 7 obyvatel do Ameriky. Během druhé světové války byla obec součástí Maďarska. Od 1. ledna 1986 Čenkov je součástí Levic.\n\n\n"}
{"id": "721424", "url": "https://cs.wikipedia.org/wiki?curid=721424", "title": "Miroslav Smyčka", "text": "Miroslav Smyčka\n\nMiroslav Smyčka (11. září 1926 Olomouc – 25. dubna 2017 Praha) byl český operní pěvec-barytonista a esperantista.\n\nAbsolvoval reálné gymnázium v Brně, v letech 1945–1949 studoval filozofii a filologii na Masarykově univerzitě v Brně, ale před závěrečnými zkouškami byl vyloučen v rámci politických prověrek.\n\nJiž v době univerzitních studií zároveň studoval zpěv na hudební škole a konzervatoři a v roce 1949 byl angažován ve sboru Státního divadla v Brně. Po ukončení základní vojenské služby pokračoval v operním sboru v Slezském divadle v Opavě a roku 1953 započala jeho kariéra operního sólisty v divadlech v Liberci, Opavě, Českých Budějovicích a zejména v Ústí nad Labem. Po odchodu do penze se odstěhoval zpět do Českých Budějovic a v letech 2005–2011 působil jako externista ve sboru Jihočeského divadla.\n\nZa jeho celoživotní uměleckou práci mu byla na návrh UNIE – odborového svazu profesionálních zpěváků ČR a Společnosti koncertních umělců v roce 2010 udělena cena Senior Prix.\n\nOd 50. let 20. století byl aktivním esperantistou, koncertoval v jazyce esperanto na mnoha mezinárodních akcích v Česku i v zahraničí (Rakousko, Německo, Velká Británie, Nizozemí, Jugoslávie aj.). V roce 2002 byl jmenován čestným členem Českého esperantského svazu.\n\nJeho dcera Jolana Smyčková (* 1979) působí jako herečka s angažmá v divadle Semafor a rovněž jako zpěvačka a dabérka.\n\nZtvárnil role v mnoha významných operách českých i zahraničních autorů:\n\nKrušina, Mícha (Smetana – \"Prodaná nevěsta\"), Tausendmark (Smetana – \"Braniboři v Čechách\"), Vladislav, Budivoj (Smetana – \"Dalibor\"), Přemysl, Radovan (Smetana – \"Libuše\"), Kalina, Bonifác (Smetana – \"Tajemství\"), Tomeš (Smetana – \"Hubička\"), Marbuel (Dvořák – \"Čert a Káča\"), Hajný (Dvořák – \"Rusalka\"), Bohuš, Adolf (Dvořák – \"Jakobín\"), Přemysl (Fibich – \"Šárka\"), Manuel (Fibich – \"Nevěsta messinská\"), Petr Vok (Pauer – \"Zuzana Vojířová\"), Sykoš (Martinů – \"Veselohra na mostě\"), Pierot (Martinů – \"Divadlo za branou\"), (Mysliveček – \"Medón, král epirský\"), Revírník, Harašta (Janáček – \"Příhody lišky Bystroušky\"), Stárek (Janáček – \"Její pastorkyňa\").\n\nRigoletto (Verdi – \"Rigoletto\" ), Germant (Verdi – \"La traviata\"), Luna (Verdi – \"Trubadúr\" ), Renato (Verdi – \"Maškarní ples\"), markýz Posa (Verdi – \"Don Carlos\"), Scarpia (Puccini – \"Tosca\"), Sharples (Puccini – \"Madam Butterfly\"), Marcel (Puccini – \"Bohéma\"), Schicchi (Puccini – \"Gianni Schicchi\"), Valentin (Gounod – \"Faust\"), Escamillo (Bizet – \"Carmen\"), Car (Lortzing – \"Car a tesař\"), Hrabě (Lortzing – \"Pytlák\"), Pizarro (Beethoven – \"Fidelio\"), Almaviva (Mozart – \"Figarova svatba)\", Don Alfonso , Guglielmo (Mozart – \"Così fan tutte\"), Doktor Malatesta (Donizetti – \"Don Pasquale\"), Talbot (Donizetti – \"Marie Stuartovna\"), Faninal (Richard Strauss – \"Růžový kavalír\"), Učitel hudby (Richard Strauss – \"Ariadna na Naxu\"),\nOněgin (Čajkovskij – \"Evžen Oněgin\"), Jelecký, Tomský (Čajkovskij – \"Piková dáma\"), Alfio (Mascagni – \"Sedlák kavalír\").\n\nInterpretoval rovněž řadu skladeb z oblasti vážné hudby v mezinárodním jazyce esperanto. Některé z nich byly vydány na dvouCD \"„Melodia regalo“\" (Hudební hostina), které vydal Český esperantský svaz v roce 2009. V esperantu v roce 1993 rovněž nazpíval společně s Kateřinou Kudlíkovou MC \"„Famaj kantoj por belaj horoj“\" (Slavné písně pro krásné hodiny) s výběrem známých operetních árií (vydalo nakladatelství KAVA-PECH).\n\nDalší nahrávky v esperantu (vedle hudby i Komenského \"Cesta světla\", Čapkovy povídky apod.) se nacházejí na sociálním serveru Ipernity.\n\n\n"}
{"id": "721425", "url": "https://cs.wikipedia.org/wiki?curid=721425", "title": "Zborovští", "text": "Zborovští\n\nZborowští byl polský šlechtický rod erbu \"Jastrzębiec\".\n\nPrvním známým členem rodu byl Marcin Zborowski (1492–1565), kastelán a vojvoda. Hlavní linie rodu vymřela jeho vnukem Alexandrem Zborowskim v roce 1621. Vedlejší linie rodu vymřela roku 1728. Nejvíce se rod proslavil spory s kancléřem a hejtmanem Janem Zamoyskim. Rod Zborovských se zasloužil o volbu Štěpána Báthoryho polským králem v roce 1575. Nedočkal se však za to žádné odměny, ale za pomoci hejtmana a kancléře Zamoyského byl odstaven od vlivu na správu státu a dokonce jeden z členů rodu Samuel Zborowski byl v roce 1584 popraven. Spor vyvrcholil ve vojenském konfliktu v letech 1587–1588, který skončil vítězstvím Jana Zamoyského a porážkou Zborowských. \n"}
{"id": "721433", "url": "https://cs.wikipedia.org/wiki?curid=721433", "title": "Pentaphragma", "text": "Pentaphragma\n\nPentaphragma je jediný rod čeledi Pentaphragmataceae vyšších dvouděložných rostlin z řádu hvězdnicotvaré (\"Asterales\"). Rod zahrnuje asi 30 druhů více či méně sukulentních bylin s velkými listy a květy v nápadně spirálovitých květenstvích, rozšířených v tropické Asii.\n\nZástupci rodu \"Pentaphragma\" jsou vytrvalé a víceméně sukulentní byliny s jednoduchými střídavými a dosti velkými listy. Listy jsou celistvé, celokrajné nebo zubaté, bez palistů, s asymetrickou bází. Květy jsou oboupohlavné, většinou pětičetné, ve spirálovitých vrcholících. Kalich i koruna jsou volné, koruna je často dužnatá. Koruna je pravidelná, kališní lístky jsou asymetrické, nejčastěji 2 širší a tři úzké, nápadné, petaloidní, u některých zástupců delší než koruna. V přehrádce mezi hypanthiem a semeníkem jsou nektáriové jamky. Tyčinek je 5, jsou přirostlé v korunní trubce. Semeník je spodní, srostlý ze 2 až 3 plodolistů, se stejným počtem komůrek. Čnělka je jedna. Vajíček je mnoho, placentace je axilární. Plodem je bobule korunovaná vytrvalým okvětím.\n\nRod zahrnuje asi 30 druhů a je rozšířen v jihovýchodní Asii od jižní Číny po Filipíny a Papuu Novou Guineu. Centrum rozšíření je v západní Malajsii.\n\nV tradičních botanických systémech (Cronquist, Dahlgren, Tachtadžjan) byla čeleď \"Pentaphragmataceae\" řazena do řádu zvonkotvaré (\"Campanulales\").\nMolekulárními studiemi bylo zjištěno, že tato čeleď není bezprostředně sesterskou skupinou čeledi zvonkovitých (\"Campanulaceae\"), od níž se odlišuje především cymózními květenstvími, absencí latexu, unikátními nektárii a petaloidním kalichem.\n\n"}
{"id": "721436", "url": "https://cs.wikipedia.org/wiki?curid=721436", "title": "Malý Kiar", "text": "Malý Kiar\n\nMalý Kiar je sídlo v Nitranském kraji, městská část Levic. Do roku 1975 to byla samostatná obec.\n\nPrvní písemná zmínka o obci pochází z let 1242-1272, kdy ji vlastnili Somonyiové. Tehdy je uváděna jako zničená. V roce 1290 ji výměnou za půdu v Hrkovcích získal comes Adorján. Roku 1392 se dostala do vlastnictví mistra Štěpána, syna Leököse, a v 15. století byla majetkem Petera Čecha Levického. Z obce pocházel rod Kéryů. Gašpar Kéry se v roce 1531 podílel na úspěšné obraně města Jajce před Turky a comes František Kéry se v roce 1599 stal podžupanem hontianské župy. V roce 1554 se v obci nacházely dva rybníky.\n\nPo bitvě u Moháče se jih Slovenska ocitl na hranici mezi křesťanským a islámským světem. Malý Kiar připadl do hontianského náhije, jedné z tureckých územně-správních jednotek. Podle daňových soupisů v obci v roce 1664 stálo 16 domů a v nich žilo 19 obyvatel. Jejich hlavním zdrojem obživy bylo zemědělství, chov dobytka a včelařství.\n\nV roce 1581 po náboženském sporu v Čepregu se obec přidala na stranu reformované křesťanské církve. Od roku 1608 spadala obec do tekovského seniorátu. V 1. polovině 19. století měli vyučování v obci nastarosti tzv. \"černí bratři\", kteří pečovali o majetky grófa Majlátha. Černí bratři byli piaristé, kteří se starali o gymnázium v Levici. V roce 1868 došlo v obci ke zřízené katolické lidové školy. V roce 1920 zde v 98 domech žilo 258 obyvatel, v obci stávala také vápenka. Za druhé světové války byl Malý Kiar součástí Maďarska. Od 1. ledna 1976 se obec součástí města Levice.\n\n\n"}
{"id": "721440", "url": "https://cs.wikipedia.org/wiki?curid=721440", "title": "Phelline", "text": "Phelline\n\nPhelline je jediný rod čeledi Phellinaceae vyšších dvouděložných rostlin z řádu hvězdnicotvaré (\"Asterales\"). Jsou to dřeviny s jednoduchými střídavými listy a pravidelnými květy v hroznech nebo latách. Rod zahrnuje 12 druhů, které jsou všechny endemity Nové Kaledonie.\n\nZástupci rodu \"Phelline\" jsou dvoudomé stromy a keře se stálezelenými jednoduchými listy bez palistů. Listy jsou střídavé a víceméně nahloučené na koncích větévek až zdánlivě přeslenité. Květy jsou jednopohlavné, pravidelné, 4 až 6četné, v úžlabních hroznech nebo latách. Kališní lístky jsou na bázi srostlé, korunní jsou volné. Tyčinky jsou volné, v počtu odpovídajícím počtu korunních lístků. Semeník je svrchní, srostlý ze 2 až 5 plodolistů, s přisedlou laločnatou bliznou. V každém plodolistu je jediné vajíčko. Plodem je peckovice obsahující 2 až 5 semen.\n\nRod zahrnuje 12 druhů a je zastoupen pouze na Nové Kaledonii.\n\nCronquist řadil rod \"Phelline\" do čeledi cesmínovité (\"Aquifoliaceae\"), Dahlgren řadil čeleď \"Phellinaceae\" do řádu dřínotvaré (\"Cornales\"), Tachtadžjan do řádu \"Icacinales\".\nPodle současných taxonomických studií je sesterskou skupinou čeleď \"Argophyllaceae\" a tyto dvě čeledi tvoří společně s \"Alseuosmiaceae\" monofyletickou skupinu.\n\n"}
{"id": "721442", "url": "https://cs.wikipedia.org/wiki?curid=721442", "title": "Rozhodčí soud při Hospodářské komoře České republiky a Agrární komoře České republiky", "text": "Rozhodčí soud při Hospodářské komoře České republiky a Agrární komoře České republiky\n\nRozhodčí soud při Hospodářské komoře České republiky a Agrární komoře České republiky je jediný stálý rozhodčí soud s obecnou působností v České republice. Založen byl již roku 1949 při Československé obchodní komoře, roku 1980 byl pojmenován jako Rozhodčí soud při Československé obchodní a průmyslové komoře a roku 1995 svůj název změnil na dnešní označení. Za dobu své působnosti rozhodl více než 10 tisíc sporů. Sídlí v Praze.\n\nV jeho čele stojí předsednictvo, které je na dobu tří let jmenováno představenstvy hospodářské komory i agrární komory. Předsednictvo pak volí předsedu a místopředsedy, kteří jednají jménem rozhodčího soudu. Rozhodčí soud vydává svůj organizační Statut a procesní řády, kterými se řídí rozhodování sporů. Ve svém seznamu má zapsáno přes 300 rozhodců, řada z nich je advokáty či vysokoškolskolskými učiteli.\n\nRoku 2005 získal jako jediná instituce na světě oprávnění rozhodovat doménové spory o domény .eu, kromě toho samozřejmě rozhoduje i spory o domény .cz, .com, .org, .net, .biz a další. Je také jedinou českou institucí oprávněnou v rozhodčím řízení rozhodovat spotřebitelské spory.\n\n"}
{"id": "721443", "url": "https://cs.wikipedia.org/wiki?curid=721443", "title": "Eugen Jurzyca", "text": "Eugen Jurzyca\n\nIng. Eugen Jurzyca (* 8. února 1958, Bratislava, Československo) je slovenský ekonom a politik. V letech 2010-2012 vykonával funkci ministra školství Slovenska za stranu SDKÚ-DS. \n\nVystudoval Vysokou školu ekonomickou v Bratislavě. Po zakončení studia v roce 1981 studoval na Open University v Bratislavě (1991-1992) a absolvoval půlroční stáž na Georgetown University v USA (1993).\n\nByl členem Rady Nadace otevřené společnosti, konzultantem Světové banky či OECD. Podílel se na několika kurzech a školeních, organizovaných v rámci programů mezinárodních institucí, mezi jinými například právě zmíněná Světová banka a OECD. Pracoval v Centru pro hospodářský rozvoj, působil na Antimonopolním úřadu SR, byl členem Bankovní rady Národní banky Slovenska (NBS) (2000-2001).\n\nV minulosti byl poradcem prezidenta SR Rudolfa Schustera a několika ministrů. Pracoval v Institutu pro ekonomické a sociální reformy (INEKO). V roce 2005 převzal od prezidenta SR Ivana Gašparoviče státní vyznamenání, Řád Ľudovíta Štúra II. třídy.\n\n"}
{"id": "721445", "url": "https://cs.wikipedia.org/wiki?curid=721445", "title": "Kotásek", "text": "Kotásek\n\nPříjmení Kotásek nosí více různých osobností:\n\n"}
{"id": "721449", "url": "https://cs.wikipedia.org/wiki?curid=721449", "title": "Listový stroj", "text": "Listový stroj\n\nListový stroj (angl.: \"dobby\", něm.:\"Schaftmaschine\"), zvaný také listovka, je zařízení, které umožňuje tvoření prošlupu s větším počtem (cca 10-30) brdových listů na tkacím stroji. \n\nNa tkacích strojích s \"vačkovým prošlupním zařízením\" (angl.: \"cam shedding\") se instaluje maximálně 10 brdových listů. Tímto systémem se dají tkát jen vazby se střídou do 12 osnovních a 8 útkových nití. \nNa strojích s listovkami se dá prakticky umístit až 28 listů (s dělením podle tloušťky nosníku listu 10-20 mm). Elektronicky řízená zařízení tohoto druhu umožňují tkaní s obrovskou střídou vazby s velikostí vzoru přes 6400 útků tj. až 3 metry po délce tkaniny. \nMechanizmus tvoří soustava vaček, pák, jehel, platin a pružin, na kterou jsou napojeny jednotlivé tkací listy. Listovka je poháněna od hlavní hřídele tkacího stroje, pohyb jednotlivých listů je řízen programovým ústrojím, které sestává u starších strojů z pásu s děrovanými kartami (viz příklady na levé straně dolního snímku) a u novějších od mikroprocesoru. \n\n(Na hořejším snímku je listovka s \"negativním zdvihem\" vyvinutá koncem 19. století z původní Hattersleyovy konstrukce) \nPozitivní dvojzdvižné stroje (od poloviny 20. století). Na každou druhou otáčku stavu připadá jedna otáčka listovky. Listy se pohybují jen jedním směrem, nazpět jsou taženy pružinou. Tkací stroje s touto listovkou mohou dosáhnout rychlosti 500 otáček (tzn. zatkávat 500 útků) za minutu. \n\nRotační listovky (od roku 1975), u kterých se nože a platiny pohybují v po kruhových dráhách. Na strojích s těmito listovkami se dá zatkávat až 1500 útků za minutu. \n\nNěkteré konstrukce listovek jsou zaměřeny na speciální použití . např. pro technické tkaniny, pro hydraulické tkací stroje, pro tkaní kovových sít. \n\nVlastnosti známých druhů listovek: \n"}
{"id": "721451", "url": "https://cs.wikipedia.org/wiki?curid=721451", "title": "Filip Rada", "text": "Filip Rada\n\nFilip Rada (* 5. září 1984 v Praze) je český fotbalový brankář, který v současnosti chytá za český klub FK Dukla Praha. Jeho otcem je bývalý český reprezentační trenér Petr Rada.\n\nSvoji fotbalovou kariéru začal v pražské Spartě, kde se v roce 2003 propracoval do seniorské kategorie. V týmu hrál za rezervu. Po hostování v Xaverově, kde taktéž působil v B-týmu, se vydal v roce 2005 hostovat do Bohemians Praha 1905. Následně působil formou hostování v letech 2005–2006 v Dragounu Břevnov a v následujícím ročníku v Chmelu Blšany. V létě 2007 Spartu definitivně opustil a stal se hráčem Dukly Praha.\n\n"}
{"id": "721458", "url": "https://cs.wikipedia.org/wiki?curid=721458", "title": "Historické župy na Slovensku", "text": "Historické župy na Slovensku\n\nTento článek se zabývá vývojem komitátů, stolic a žup na území Slovenska.\n\nVe slovenské historiografii existuje dvojitá terminologie ohledně této problematiky:\n\nPřechod od komitátů ke stolicím probíhal v každé župě v jiném čase.\n\nJednotlivé stolice (župy) se na Slovensku od 15. století do roku 1922 (s přestávkami v druhé polovině 19. století) dále členili na tzv. slúžnovské okresy (většinou čtyři).\n\nKomitáty v Uhersku začaly vznikat postupně pravděpodobně od konce 10. století za vlády Gejzy, případně prvního uherského krále Štěpána I. (1000–1038).\n\nNa Slovensku kolem roku 1000 pravděpodobně už existovaly tyto komitáty:\n\nDalší komitáty vznikaly přibližně takto:\n\nKromě toho ještě existovalo množství malých tzv. pohraničních komitátů, jejichž úlohou bylo chránit hranice (na Slovensku např. Hlohovec). Zanikly spolu se vznikem stolic.\n\nVe 13. století postupně moc králů upadala a královské komitáty se postupně začali měnit na šlechtické stolice. Přeměna komitátů na stolice proběhla na Slovensku takto:\n\nHranice stolic se ustálily v 15. století. Na Slovensku existovalo od 14. století do roku 1802 (s výjimkou 1785–1790) těchto 21 stolic:\n\nV roce 1802 byl Malohont definitivně (předtím v letech 1786-1790 během tzv. josefínských reforem císaře Josefa II.) odčleněný od Hontianské stolice (od které ho však dělilo území Novohradské stolice) a sloučený spolu s Gemerskou stolicí do Gemersko-malohontské stolice.\n\nKromě stolic měli v Uhersku speciální status také některá města či provincie. Na Slovensku to byli v novověku zejména:\n\nHranice stolic a jejich funkce byly značně změněny v rámci tzv. josefínských reforem v roce 1785 (změna šlechtických stolic na moderní státní stolice), ale už roku 1790 uherská šlechta donutila Vídeň k návratu k systému před rokem 1785.\n\nByly zachovány hranice bývalých stolic.\n\nNa Slovensku byla Nitranská župa nahrazena Hornonitranskou a Dolnonitranskou župou a spojila se Abovská a Turnianská župa. K Dolnonitranské župě přibyly ještě Bánovský slúžnovský okres od Trenčínské stolice a Oslianský slúžnovský okres od Tekova. Části Komárenské, Ostřihomské a Rábské župy na levém břehu Dunaje byli spojeny do Komárenské župy (i spolu s komárenským předmostím na pravém břehu Dunaje).\n\nVznikly tedy tyto župy na území Slovenska:\n\nOravská a Turčianská župa byly spojeny do Oravsko-turčianské župy. Jinak došlo jen k malým změnám.\n\nPostupný návrat ke stavu z roku 1848.\n\nHranice žup byly opět změněné na stav z roku 1848, i když drobné změny v průběhu hranic zůstalo zachováno:\n\nNa území Slovenska bylo po roce 1882 11 celých žup (Bratislavská, Nitranská, Tekovská, Trenčínská, Turčianská, Oravská, Liptovská, Zvolenská, Spišská, Gemersko-Malohontská a Šarišská), větší část 6 žup (Komárenská, Hontianská, Novohrdská, Abovsko-turnianská, Zemplínská a Užská) a pouze několik obcí tří žup (Ostřihomská, Rábská, Mošonská.\n\nOd konce 19. století navíc v Uhersku existovali municipiální města, která byla víceméně na úrovni žup. Na Slovensku to byla tato čtyři města:\n\nPo vzniku Československa župy na území Slovenska a Podkarpatské Rusi zůstaly v nezměněném tvaru a z velké části s nezměněnými funkcemi. Výjimku tvořili župy na jižním Slovensku - Rábská, Ostřihomská s Komárenskou - které byly sloučeny do Komárenské župy, protože z velké části ležely v Maďarsku a župa Užská na východě, jejíž slovenská část byla roku 1919 spojena se Zemplínskou župou (zbytek Užské župy zůstal v Podkarpatské Rusi). V souvislosti s hraničním sporem s Polskem došlo také k menším úpravám hranic Oravy a Spiše.\n\nŽupní uspořádání však bylo v nově vzniklém Československu jen dočasným řešením. Župy měly značně potlačené svoje samosprávné funkce a všechna moc byla soustředěna do rukou vládou jmenovaného župana. \n\nNa Slovensku v tomto období existovaly tyto župy:\n\nRozdělení území Slovenska bylo 1. ledna 1923 opět zreorganizované, původní župy zanikly a vzniklo šest nových žup (neoficiální nazývaných veľžupy) v rámci župního zřízení:\n\nV českých zemích měly být župy také zavedeny, ale nakonec nebyly, protože by v některých měli převahu Němci. V Podkarpatské Rusi existovaly až do roku 1928 původní uherské župy, čili tzv. veľžupy byly v Československu zavedeny čistě jen na území Slovenska.\n\nV roce 1928 župní uspořádání Slovenska a Podkarpatské Rusi definitivně zaniklo a bylo nahrazeno zemským uspořádáním (zemské zřízení), přičemž Slovensko tvořilo jednotnou Slovenskou krajinu. Toto zřízení na Slovensku zaniklo roku 1939, ale bylo nakrátko obnoveno po válce v letech 1945-(31. ledna) 1949.\n\nV okupované první Slovenské republice byly od 1. ledna 1940 znovu vytvořeny župy s upravenými hranicemi, a to tyto:\n"}
{"id": "721470", "url": "https://cs.wikipedia.org/wiki?curid=721470", "title": "Masarykova věž samostatnosti (rozhledna)", "text": "Masarykova věž samostatnosti (rozhledna)\n\nMasarykova věž samostatnosti je rozhledna nacházející se cca 1 km severně od centra města Hořice, na hřebeni Hořického chlumu ve výšce 408 m n. m., v okrese Jičín v Královéhradeckém kraji.\n\nZákladní kámen rozhledny byl položen za přítomnosti Tomáše Garrigua Masaryka 10. července 1926. Projekt věže zhotovil architekt František Blažek. Stavbou byl pověřen architekt Jindřich Malina. Původní plány počítaly s výstavbou až do výšky 40 metrů, ty však přerušila nacistická okupace Československa v roce 1938. Za té byla rozhledna poškozena německým ostřelováním. Po ukončení druhé světové války byla částečně opravena. Po roce 1948 musela být vlastenecká vyobrazení na zdi stavby zakryta, stejně jak tomu bylo za okupace Německem. Finálové dokončení oprav bylo možné uskutečnit až po roce 1989.\n\nNa počátku 90. let bylo před rozhlednou umístěno sousoší \"Legie za hranicemi\" od sochaře Františka Duchače—Vyskočila. V budově je umístěno muzeum a památník obětem z válek z Hořicka.\n"}
{"id": "721475", "url": "https://cs.wikipedia.org/wiki?curid=721475", "title": "Tolga", "text": "Tolga\n\nTolga může být:\n\n\n"}
{"id": "721476", "url": "https://cs.wikipedia.org/wiki?curid=721476", "title": "Skokan (povídka)", "text": "Skokan (povídka)\n\nSkokan (v angličtině \"Hop-Frog\") je krátká hororová povídka amerického spisovatele a literárního teoretika Edgara Allana Poea z roku 1849.\n\nHlavní postavou povídky je zakrslý muž, jemuž nikdo neřekne jinak než Skokan podle trhavých pohybů - má totiž zakrnělé nohy. Jeho úkolem je starat se o zábavu krále, jenž má v oblibě laciný humor a rád svého šaška uráží. Jednoho dne se Skokanovi naskytne příležitost k pomstě.\n\nPomsta - ústřední motiv povídky - se vyskytuje i v dalším literárním díle E. A. Poea, konkrétně v povídce \"Sud vína amontilladského\".\n\nPovídka byla inspirována skutečnou událostí - tzv. \"bálem světlušek\" z roku 1393. Tehdy se na plese vznítily převleky francouzského krále Karla VI. a jeho pěti přátel, maskovaných za \"divé muže\". Čtyři lidé přitom zahynuli, krále a jednoho z jeho společníků se podařilo zachránit. Ke vznícení došlo od pochodně, kterou držel panovníkův bratr Ludvík.\n\nSkokan, malý muž se znetvořenýma nohama dělá na královském dvoře šaška a trpaslíka zároveň. Musí vymýšlet vtipy a kejkle pro pobavení krále a jeho sedmi ministrů a sám snášet posměch z jejich úst. I když má slabé dolní končetiny, v rukou má velkou sílu a dokáže šplhat a provádět jinou akrobacii.\n\nTento muž byl unesen ze své domoviny společně s mladou dívenkou Tripettou jedním z králových generálů. Díky svému neradostnému osudu se Skokan s Tripettou sblíží a oba se snaží navzájem si pomáhat.\n\nJednoho dne se král rozhodne uspořádat maškarní ples a žádá po Skokanovi navržení vhodných a především neotřelých masek. Zároveň mu vnucuje víno, ačkoli ví, že Skokanovi nedělá dobře. Tripetta se Skokana zastane a prosí tyrana, aby jej ušetřil. Rozhněvaný král útlou dívku uhodí a vychrstne jí do tváře víno z poháru. Nastane ticho přerušené protivným skřípáním. Skokan skřípe zuby a již má plán k uskutečnění pomsty.\nPředloží vládci nápad: král i jeho ministři se převlečou do kůží orangutanů a tímto zjevem vyděsí účastníky bálu. Králi se myšlenka zalíbí a nechá se se svými poradci natřít dehtem a obléci do lněných trikotů. Pro větší autenticitu jsou připoutáni k jednomu řetězu.\n\nO půlnoci vtrhne tlupa orangutanů mezi hosty a podaří se jim vyvolat zmatek, dámy omdlévají a pánové prchají ke dveřím, marně - ty jsou na příkaz krále zamčeny.\nVřava vrcholí a Skokan se ujme iniciativy. Překřičí hluk a slibuje, že se o zvířata postará. Obecenstvu začíná docházet, že se jedná o šprým. Skokan zahákne hák za řetěz a hvízdne, vmžiku se celá zmítající se skupina v převleku ocitne mezi stropem a podlahou. Skokan si vezme pochodeň, hbitě vyšplhá po řetězu a přiloží ji k lněné srsti krále. Ten okamžitě vzplane a s ním i jeho rádcovská suita, zatímco Skokan promluví o králových oblíbených vtípcích podporovaných jeho ministry. Jakmile dohovoří, zmizí otvorem pro lustr, místo něhož se nyní houpe spoutaná beztvará změť spálených mrtvol.\n\nTripettu a trpaslíka s hanlivým pojmenováním již nikdo od té chvíle nespatřil, říká se, že uprchli domů.\nPovídka Skokan vyšla česky v následujících sbírkách:\n\n"}
{"id": "721487", "url": "https://cs.wikipedia.org/wiki?curid=721487", "title": "Speak Now", "text": "Speak Now\n\nSpeak Now je třetí album americké country zpěvačky a textařky Taylor Swift. Bylo vydáno 25. října 2010 společností Big Machine Records. Album se připravovalo od roku 2008 do roku 2010 s pomocí Swift a Nathana Chapmana. Všechny písně na albu napsala zpěvačka sama. Na albu je styl popu a také lyrická témata týkající se lásky, romantiky a zlomeného srdce. Album je inspirováno zpěvaččiným životem, písničky popisují její zkušenosti.\n\nSpeak Now získalo pozitivní recenze od většiny hudebních kritiků, kteří pochválili Taylořiny dobře zpracované texty a témata. Album debutovalo jako číslo jedna na americkém žebříčku Billboard 200, prodalo se přibližně 1 047 000 kusů za první týden. Kvůli silnému prodeji digitálních kusů, všech čtrnáct písní ze standardní edice alba směřovalo na Billboard Hot 100 se singlem \"Mine\" v čele a které se umístilo nejvýš na čísle tři. Ve Spojených státech se prodalo 3 590 000 kopií a albu byl udělen certifikát trojitá platina Asociace nahrávacího průmyslu Ameriky (RIAA).\n"}
{"id": "721488", "url": "https://cs.wikipedia.org/wiki?curid=721488", "title": "Vilém II. Henegavský", "text": "Vilém II. Henegavský\n\nVilém II. Henegavský řečený \"Smělý\" ( \"Willem IV fan Hollân\", \"Willem IV van Holland\", \"Guillaume II de Hainaut\"; 1307 – 26. září 1345, Stavoren) byl poslední hrabě henegavský, holandský a zeelandský z dynastie Avesnes.\n\nByl jediným dospělosti se dožívajícím synem hraběte Viléma Henegavského a Johany z Valois, vnučky francouzského krále Filipa III. Ještě za otcova života získal oblast Zeelandu a v mládí se vydal na pouť do Svaté země a také se zúčastnil reconqisty na Pyrenejském poloostrově. Roku 1337, na pokraji stoleté války, zdědil otcův titul a také závazky. Byl vazalem francouzského krále a zároveň císaře Svaté říše římské, se kterým jej pojil i příbuzenský vztah. Ludvík Bavor podporoval ve válečném konfliktu anglického krále Eduarda III. a mladý hrabě se posléze postavil na stranu Anglie. Příměří uzavřené s francouzským králem a udělování výsad četným zástupcům měst mu dovolilo zúčastnit se křížových výprav do Pruska. Po jednom z návratů se snažil potlačit povstání fríských sedláků. Byl zabit šípem v šarvátce s povstalci a pohřben v cisterciáckém klášteře Klaarkamp.\n\nZ manželství s Johanou Brabantskou se narodil pouze syn Vilém, který zemřel ještě v dětství a tak se po Vilémově nečekaném skonu strhl spor o dědictví. Švagr Ludvík Bavor využil svého císařského postavení, prohlásil Vilémovy země za uprázdněné léno spadlé na říši, pominul nároky svých dvou švagrových a přiřkl je své choti Markétě.\n"}
{"id": "721501", "url": "https://cs.wikipedia.org/wiki?curid=721501", "title": "RBS-15", "text": "RBS-15\n\nRBS-15 (Robotsystem 15) je podzvuková protilodní střela dlouhého dosahu typu vystřel a zapomeň, použitelná za každého počasí ve dne, i v noci. V současnosti je vyráběna ve spolupráci švédské společnosti Saab Bofors Dynamics a německé Diehl BGT Defence. Střela byla vyvinuta především pro obranu členitého švédského pobřeží. Střela existuje ve variantách vypouštěných z válečných lodí, letadel či nákladních automobilů Sisu. Střela RBS-15 startuje s pomocí raketových motorů a za letu ji pohání proudový motor. Operuje v extrémně nízkých výškách.\n\n\n"}
{"id": "721502", "url": "https://cs.wikipedia.org/wiki?curid=721502", "title": "Monster (album, Kiss)", "text": "Monster (album, Kiss)\n\nMonster je dvacáté studiové album skupiny Kiss. Album vyšlo v říjnu 2012 u vydavatelství Universal Music Group. Původně se album mělo jmenovat \"Revolution\". Album produkovali stejní producenti jako předchozí album \"Sonic Boom\", tedy Paul Stanley a Greg Collins.\n\n\nAlbum\n"}
{"id": "721505", "url": "https://cs.wikipedia.org/wiki?curid=721505", "title": "Clockwork Angels", "text": "Clockwork Angels\n\nClockwork Angels je devatenácté (pokud je počítáno i EP \"Feedback\", tak se jedná o dvacáté) studiové album kanadské hard rockové skupiny Rush. Album poprvé vyšlo 8. června 2012. Producenti alba jsou Rush a Nick Raskulinecz. První singl k albu „Caravan“ vyšel již v červnu 2010 a následovala ho skladba „Headlong Flight“, která vyšla v dubnu 2012.\n\n"}
{"id": "721509", "url": "https://cs.wikipedia.org/wiki?curid=721509", "title": "S/2010 J 1", "text": "S/2010 J 1\n\nS/2010 J 1 je přirozená družice planety Jupiter. Byla objevena 7. září 2010 skupinou astronomů ve složení Robert Jacobson, Marina Brozović, Brett Gladman a Mike Alexandersen pomocí pětimetrového dalekohledu na Palomarské observatoři. Zdánlivá hvězdná velikost objektu při objevení byla 23,3. Měsíc má rovníkový průměr 2 km. Okolo mateřské planety oběhne v retrográdním směru jednou za 723 dní v průměrné vzdálenosti cca 23 Gm. Dráha tělesa je poměrně protáhnutá (její excentricita činí 0,320) a její sklon vůči rovině ekliptiky je 163,2°. Těleso se v pericentru dostává do vzdálenosti téměř 16 Gm od planety a v apocentru se od ní vzdaluje na téměř 31 Gm. Jde pravděpodobně o fragment staršího tělesa, které se rozpadlo v důsledku srážky s jiným tělesem. Úlomky gravitačně zachytil Jupiter před přibližně 4 až 4,5 miliardami roků.\n\n\n"}
{"id": "721510", "url": "https://cs.wikipedia.org/wiki?curid=721510", "title": "Slovensko na Letních olympijských hrách 2012", "text": "Slovensko na Letních olympijských hrách 2012\n\nSlovensko na Letních olympijských hrách v roce 2012 v Londýně bude reprezentovat 46 sportovců v 11 sportech, největší zastoupení mají vodáci a atleti. Jedná se o nejméně početnou výpravu, jaká kdy Slovensko na letních hrách reprezentovala.\n\nNejsilnější disciplínou slováků je tradičně divoká voda. Zlato z Pekingu budou obhajovat Michal Martikán a bratři Peter a Pavol Hochschorner. Do nominace se naopak nevešla kajakářka Elena Kaliská, zlatá z předchozích dvou olympiád. Tu ve vzájemném souboji o jedno postupové místo porazila Jana Dukátová, stříbrná z loňského mistrovství světa.\n\nNejstarším účastníkem slovenské výpravy je osmatřicetiletý, dvojnásobný bronzový medailista, střelec Jozef Gönci. Při své páté účasti na olympijských hrách byl vybrán jako vlajkonoš pro zahajovací ceremoniál.\n\n\n\n\n\n\n\n\n\n\n\n\n\n\n\n\n\n\n"}
{"id": "721511", "url": "https://cs.wikipedia.org/wiki?curid=721511", "title": "Elliott Sharp", "text": "Elliott Sharp\n\nElliott Sharp (* 1. března 1951, Cleveland, Ohio, USA) je americký multiinstrumentalista, saxofonista, kytarista, klarinetista a hudební skladatel. Inspirovala ho i česká skupina The Plastic People of the Universe. V roce 2010 byl jedním z hudebníků, kteří zahráli na koncertě pro českého básníka Ivana Jirouse. Spolu s ním také vystoupili David Soldier, Anthony Coleman, Jonathan Kane a český hudebník Ivan Bierhanzl. Během své kariéry spolupracoval s mnoha hudebníky, mezi které patří například Bill Laswell, Eugene Chadbourne, Bobby Previte a Anthony Coleman.\n\n"}
{"id": "721512", "url": "https://cs.wikipedia.org/wiki?curid=721512", "title": "John Braham", "text": "John Braham\n\nJohn Braham (1774, Londýn, Anglie - 17. února 1856) byl anglický zpěvák, operní pěvec-tenor. Jeho kariéra ho dovedla až k tomu, že se stal jednou z největších evropských operních hvězd. Napsal také několik ne příliš důležitých písní, ačkoliv \"Nelsonova smrt\" je stále pamatována.\n\nJeho původ není zcela jasný. Možné je, že byl synem Johna Abrahama (nebo Abrahamse), který pravděpodobně účinkoval v divadle na Drury Lane (dnešní Královské divadlo) a který zemřel v roce 1779. Braham byl spojován také s dalšími londýnskými muzikanty s příjmením Abrahams. Nicméně neexistuje žádný dokument ani o jedné z těchto možností.\nJe však téměř jisté, že se stal sirotkem ve velmi útlém mládí. Existují historky o tom, jak prodával tužky na ulici (časté živobytí chudých Židů v té době). Braham byl zpěvák ve velké synagoze, kde si ho všiml Michaele Leoni, operní tenorový zpěvák v divadle na Covent Garden, tj. v dnešní Královské opeře.\n\nSvé první vystoupení absolvoval právě v Covent Garden společně s Leonim v roce 1787. Poté se ještě znovu objevil s Leonim v červnu v Královském divadle.\nNicméně po roce 1788 není známo nějaké jeho další vystoupení až do doby, kdy se objevil v Bathu, pod ochranou jeho učitele, zpěváka Venanzia Rauzinniho v roce 1794. V době jeho prázdné mezery v kariéře byl podporován rodinou Goldsmidů. Goldsmidovi byli vlivní finančníci, kteří si udrželi jeho přátelství i v pozdějších letech a často ho využívali pro svou zábavu na jejich malých koncertech doma.\nRauzzini jej učil od roku 1794 do roku 1796.\nPíseň \"Smrt Nelsona (\"The Death of Nelson\"), jeho největší skladatelský úspěch, byla poprvé představena v roce 1794 v divadle Lyceum.\nLady Hammilton, která seděla v soukromé lóži, byla z jeho výkonu tak nadšená, že dostala záchvat hysterie a musela divadlo předčasně opustit.\nLidé z Bathu ho začali nazývat \"Sladký zpěvák z Izraele.\"\n\nS rodinou Storaceových se poprvé setkal zřejmě v roce 1794. Stephen Storace, syn italského muzikanta, byl vážený hudební skladatel a jeho sestra Anna největší zpěvačka své doby známá pod přezdívkou Nancy, byli dříve také Rauzziniho studenti. Měli již spousty zkušeností z Itálie a Vídně, kde v roce 1786 Nancy ztvárnila první Zuzanu v Mozartově Figarově svatbě a oba byli skladatelovi přátelé. Ve Vídni se Nancy uvrhla do manželství s psychopatickým anglickým skladatelem Johnem Abrahamem Fischerem, se kterým se brzy rozešla. S Brahamem poprvé vystupovala v Bathu. V duetu s ním i jako sólistka. Byl to začátek jejich vztahu, který trval celých dvacet let. Nancy mu porodila syna Spencera.\n\nStephen jej požádal, aby se stal jeho hlavním zpěvákem v jeho nové opeře \"Mahmoud\" v roce 1796. Na premiéře triumfoval. Začala jeho dlouhá hvězdná kariéra. Společně s Nancy zpívali po celé Británii. Začali se také objevovat v Paříži, Miláně, Dublinu a mnoha dalších evropských metropolích.\n"}
{"id": "721543", "url": "https://cs.wikipedia.org/wiki?curid=721543", "title": "Lví král 3: Hakuna Matata", "text": "Lví král 3: Hakuna Matata\n\nLví král 3: Hakuna Matata (v anglickém originále \"The Lion King 1½\", v některých zemích uváděn i pod názvem \"The Lion King 3: Hakuna Matata\") je americký animovaný rodinný film z roku 2004 společnosti Walt Disney. Režisérem byl Bradley Raymond.\n\nV pořadí jde o třetí díl filmové trilogie, po filmech \"Lví král\" a \"\".\n\nTento třetí díl líčí události prvního dílu z perspektivy dvou jeho vedlejších hrdinů, Timona a Pumby, kteří komentují video se svými zážitky z doby před a během děje prvního dílu.\n\nTento film paroduje první díl tím, že mnoho jeho událostí líčí tak, že je způsobili Timon a Pumba. Například v prvním dílu se Simba s Nalou v zamilovaném objetí skutálí ze svahu; ve třetím dílu se dozvídáme, že se to stalo proto, že jim Timon s Pumbou zlomyslně nastražili lano.\n\nProtože většina děje probíhá \"během\" událostí prvního dílu, je tento třetí díl někdy nazýván \"midquel\" (kdyby děj probíhal \"před\" prvním dílem, šlo by o prequel).\n\nTimon bydlí se svojí matkou ve velké kolonii surikat. Je neoblíbený, protože často ostatním zboří jejich dílo a špatně hlídá před šelmami. Proto odejde do světa, kde se setká s prasetem Pumbou. Cestou jsou svědky oslavy narození lva Simby. \n\nUsadí se, ale během Simbovy písně \"Já toužím být brzy král\" je jejich domov zbořen; proto jdou hledat domov jinde. Jsou svědky různých událostí z prvního dílu (Scarův rozhovor s hyenami a úprk Simby před splašenými pakoni). \n\nKdyž dojdou k vodopádu mimo Lví říši, najdou vysíleného Simbu a postarají se no něho. Když Simba vyroste a setká se svojí dávnou kamarádkou Nalou, Timon a Pumba se snaží jejich zamilovaný vztah překazit. \n\nSimba poté jde bojovat se lvem Scarem o vládu nad Lví říší a Timon, Pumba i Nala jdou s ním. Tam potkají Timonovu matku a strýce Maxe, kteří šli Timona hledat. Společnými silami vykopou tunel, do kterého spadnou hyeny pomáhající Scarovi; bitva proto skončí Simbovým vítězstvím.\n\nTimon odvede surikaty ze své kolonie k vodopádu, kde vyrůstal, a získá jejich vděk za to, že jim našel domov, kde je neohrožují šelmy.\n"}
{"id": "721558", "url": "https://cs.wikipedia.org/wiki?curid=721558", "title": "Jeff Lindsay", "text": "Jeff Lindsay\n\nJeff Lindsay je umělecké jméno amerického dramatika a spisovatele detektivních románů Jeffry P. Freundlicha (* 14. července 1952 v Miami, Florida, Spojené státy americké), který je znám kvůli sérií knih o sociopatovi Dexteru Morganovi. Na mnoha svých raných dílech spolupracoval se svou ženou Hilary Hemingway, která se podepisovala jako spoluautor. Jeho žena je neteř Ernesta Hemingwaye.\n\nPrvní kniha ze série Dexter, \"Drasticky děsivý Dexter\" (kterou chtěl původně pojmenovat \"Pinocchio Bleeds\") byla původně nominována na udělení cen Edgar Awards v kategorii Best First Novel (Nejlepší první kniha). Jeho jméno bylo ale ze seznamu vyškrtnuto poté, co se společnost Mystery Writers of America, která udílení cen Edgar Awards zaštiťuje, dozvěděla, že Lindsay vydal dřív už několik knih pod jiným uměleckým jménem Jeffrey P. Lindsay.\n\nPodle knih ze série Dexter je od roku 2006 natáčen seriál na kanálu Showtime. První série je založena na knize \"Drasticky děsivý Dexter\". Druhá a třetí série vysílána v roce 2007 a 2008 má vlastní příběhové linie, které jsou odlišné od Lindsayho knih. V roce 2008 a 2009 byly natočeny další dvě série, každá s 12 epizodami. Lindsay dostal vedlejší roli v desáté epizodě třetí série.\n\n"}
{"id": "721561", "url": "https://cs.wikipedia.org/wiki?curid=721561", "title": "Michael Reynolds", "text": "Michael Reynolds\n\nMichael E. (Mike) Reynolds je americký architekt.\n\nVystudoval architekturu na universitě v Cincinnati. Od roku 1970 se věnuje alternativním obytným stavbám z odpadového materiálu, které jsou soběstačné ve spotřebě vody a elektřiny. Součástí domů jsou i skleníky produkující ovoce. Základem staveb jsou většinou použité pneumatiky, PET láhve nebo plechovky. Pneumatiky jsou naplněny hlínou a přirozeně regulují vnitřní teplotu. Takové použití odpadu je podle něj k životnímu prostředí šetrnější než průmyslová recyklace. Využívá alternativních zdrojů energie, součástí domů jsou malé solární panely nebo větrné elektrárny.\n\nV městečku Taos v Novém Mexiku se mu podařilo vybudovat komunitu a postavit zde několik takových experimentálních domů, které jsou už desítky let v provozu. V jednom z nich se svou ženou bydlí. Narážel však na legislativu USA, která mu takové domy bránila stavět. Po zemětřesení v roce 2004 byl požádán o pomoc při budování nových obydlí na Andamanských ostrovech v Indickém oceánu. Jeho domy byly postupně postaveny v Belgii, Velké Británii, Francii, Nizozemsku, Portugalsku, Španělsku, Švédsku a Estonsku, Jihoafrické republice, Svazijsku nebo Haiti. V roce 2012 byl jeden takový dům postaven i v České republice. V květnu 2011 přednášel v Praze a Českých Budějovicích.\n\nSvůj typ staveb nazývá \"Earthship\" (\"zeměloď\") a vlastní společnost \"Earthship Biotecture\", která stavbu těchto domů podporuje v celém světě. V roce 2007 o něm a o jeho práci natočil Oliver Hodge celovečerní dokument \"Architekt odpadu\" (Garbage Warrior). V roce 2009 získal film hlavní cenu festivalu Ekofilm v Českém Krumlově.\n\n"}
{"id": "721563", "url": "https://cs.wikipedia.org/wiki?curid=721563", "title": "Yelkanum Seclamatan", "text": "Yelkanum Seclamatan\n\nYelkanum Seclamatan byl náčelník Indiánského kmene Nukseků, který žil na konci devatenáctého století. Zemřel v dubnu 1911 v Lyndenu, kde se také narodil, a byl znám také pod jmény Náčelník Jim, Indián Jim, Jim z Lyndenu nebo Jim ze Squahalish, což bylo původní jméno jeho rodného města.\n\nNa konci sedmdesátých let předminulého století náčelník daroval část svého území na výstavbu Nuksecké Indiánské metodistické školy, kterou stavěli Clara a Rev. John Tennantovi, po nichž bylo pojmenováno Tennantovo jezero ve Ferndalu. V roce 1893 reverend zemřel na mrtvici a o deset let později se náčelník oženil s Clarou, která pocházela z kmene Lummijů. Tři měsíce po uzavření sňatku ale Clara skonala na zápal plic. \n\nNáčelníkovu smrt 27. dubna 1911 oznámil deník \"The Bellingham Herald\". V té době náčelník žil se svou vnučkou Emily Williams. \n"}
{"id": "721566", "url": "https://cs.wikipedia.org/wiki?curid=721566", "title": "The Electric Prunes", "text": "The Electric Prunes\n\nThe Electric Prunes je americká rocková skupina. Proslavila se skladbou „Kyrie Eleison“, která byla použita na soundtracku k filmu \"Bezstarostná jízda\" (\"Easy Rider\"). Původní členové skupiny byli: Ken Williams, James Lowe, Dick Hargraves, Steve Acoff, Mike Weakley a Mark Tulin.\n\n\n\n\n\n\n\n"}
{"id": "721569", "url": "https://cs.wikipedia.org/wiki?curid=721569", "title": "Vyhlídková věž (brněnské výstaviště)", "text": "Vyhlídková věž (brněnské výstaviště)\n\nVyhlídková věž na brněnském výstavišti je funkcionalistická železobetonová stavba, o výšce 45 metrů, vybudovaná v období výstavby výstaviště v letech 1926–1928. Projekt věže vytvořil architekt Bohumír Čermák jakožto součást pavilonu G. Při rekonstrukci v letech 1957–1958 byl původní výtah nahrazen novým, vysokorychlostním, který však způsoboval závažná poškození nosné konstrukce, která začala deformovat celou stavbu, díky čemuž musela být stavba uzavřena pro veřejnost. Poté byl obvodový plášť oddělen od vnitřní konstrukce. Původní stav věže se navrátil až při rekonstrukci v roce 1996. Věž není pro návštěvníky přístupná.\n\nSpolečně s celým areálem výstaviště je chráněna jako kulturní památka.\n\n"}
{"id": "721573", "url": "https://cs.wikipedia.org/wiki?curid=721573", "title": "Isle of Wight Festival", "text": "Isle of Wight Festival\n\nIsle of Wight Festival je hudební festival, konaný na ostrově Isle of Wight v Anglii. První ročník se konal v roce 1968 a vystoupily na něm například skupiny Jefferson Airplane a The Move, druhý ročník se konal v roce 1969 a vystoupily na něm například Bob Dylan, The Nice nebo The Who, třetí ročník se konal v roce 1970 a vystoupily na něm například Mighty Baby, Ten Years After nebo Sly & the Family Stone. Od roku 2002 se koná každý rok.\n"}
{"id": "721574", "url": "https://cs.wikipedia.org/wiki?curid=721574", "title": "Národní památník Alžírské války a bojů v Maroku a Tunisku", "text": "Národní památník Alžírské války a bojů v Maroku a Tunisku\n\nNárodní památník Alžírské války a bojů v Maroku a Tunisku (francouzsky \"Mémorial national de la guerre d'Algérie et des combats du Maroc et de la Tunisie\") je památník v Paříži věnovaný obětem bojů za nezávislost v Severní Africe v letech 1952-1962. Jedná se o válečné konflikty v tzv. francouzských departementech Alžírsko a Sahara, které se souhrnně nazývají Alžírská válka (1954-1962) a konflikty ve Francouzském protektorátu Maroko a Francouzském protektorátu Tunisko (1952-1956 a 1961). Pomník připomíná 23 000 padlých vojáků na straně Francie a také civilní oběti. Nachází se na \"Quai Branly\" v 7. obvodu nedaleko Eiffelovy věže.\n\nPomník odhalil 5. prosince 2002 francouzský prezident Jacques Chirac, za účasti ministryně obrany Michèle Alliot-Marie a státního sekretáře veteránů Hamlaoui Mekachery. V roce 2003 byl u příležitosti výročí odhalení pomníku zvolen 5. prosinec jako národní den památky mrtvých během Alžírské války a bojů v Maroku a Tunisku.\n\nAutorem památníku je francouzský umělec Gérard Collin-Thiébaut. Skládá se ze tří elektronických displejů vložených do tří svislých sloupů o výšce 5,85 m. Na displejích se v barvách francouzské vlajky zobrazují informace o lidech a událostech:\n\nNa základně památníku je vyryto: \"À la mémoire des combattants morts pour la France lors de la guerre d'Algérie et des combats du Maroc et de la Tunisie, et à celle de tous les membres des forces supplétives, tués après le cessez-le-feu en Algérie, dont beaucoup n'ont pas été identifiés\". (Na památku bojovníků, kteří zemřeli pro Francii během Alžírské války a bojů v Maroku a v Tunisku, a všech členů pomocných sil zabitých po příměří v Alžírsku, z nichž mnoho nebylo identifikováno.)\n\nSoučástí je i pamětní deska s textem: \"La Nation associe les personnes disparues et les populations civiles victimes de massacres ou d'exactions commis durant la guerre d'Algérie et après le 19 mars 1962 en violation des accords d'Évian, ainsi que les victimes civiles des combats du Maroc et de Tunisie, à l'hommage rendu aux combattants morts pour la France en Afrique du Nord\". (Národ sdružuje pohřešované osoby a civilní oběti masakrů a násilí spáchaného během Alžírské války a po 19. březnu 1962 v rozporu s dohodami z Evianu, stejně jako civilní oběti bojů v Maroku a Tunisku, vzdává poctu bojovníkům, kteří zemřeli pro Francii v Severní Africe.)\n\n"}
{"id": "721576", "url": "https://cs.wikipedia.org/wiki?curid=721576", "title": "Evangelický kostel (Čankov)", "text": "Evangelický kostel (Čankov)\n\nČankovský evangelický kostel stojí v obci Čankov, městské části Levic.\n\nPůvodně gotický evangelický kostel představuje dominantu obce Čankov. Roku 1731 došlo k barokní přestavbě a roku 1822 k dalším úpravám. Současnou secesní podobu získal po přestavbě v roce 1930.\n\nZ původní stavby, vzniklé ve 14. století, se do současnosti zachovala pouze věž. Kostel je křížového půdorysu. Při přestavbě kostela v roce 1930 byly při úpravě oltáře použity také části původního barokního oltáře. Jedná se především o plastiky Mojžíše a Árona na sloupech, dále plastika Božího Beránka, erby rodů Ottlikovců a Hódossyovců a také chronostikon na mramorové tabuli pocházejícího z roku 1813. Na oltáři se nachází obraz Ježíše Krista od malíře Tekovského z roku 1931. Ve věži je zavěšen pozdně renesanční zvon (umíráček) z roku 1693.\n\n"}
{"id": "721577", "url": "https://cs.wikipedia.org/wiki?curid=721577", "title": "Vřeteno", "text": "Vřeteno\n\nSlovo Vřeteno má několik významů.\n"}
{"id": "721579", "url": "https://cs.wikipedia.org/wiki?curid=721579", "title": "The Cult", "text": "The Cult\n\nThe Cult je britská rocková skupina, založená roku 1983 Ianem Astburym. Ve skupině hráli například také bubeníci Eric Singer ze skupiny Kiss a Matt Sorum z Guns N' Roses.\n\n\n"}
{"id": "721586", "url": "https://cs.wikipedia.org/wiki?curid=721586", "title": "Karel Cumpfe", "text": "Karel Cumpfe\n\nKarel Cumpfe (14. listopadu 1853 Sobotka – 25. února 1931 Písek) byl český středoškolský profesor, klasický filolog, autor publikací o starověkém Řecku a Římě.\n\nNarodil se 14. listopadu 1853 v Sobotce. Studoval gymnázium v Jičíně a klasickou filologii na pražské univerzitě, kde byl jeho významným učitelem Jan Kvíčala. Studium ukončil roku 1878, o tři roky později obhájil disertační práci.\n\nJeho prvním pedagogickým působištěm bylo pražské akademické gymnázium. Roku 1879 přešel na reálné gymnázium v Novém Bydžově, odkud se v roce 1881 se vrátil znovu do Prahy, nejprve na gymnázium v Jindřišské ulici, později v Truhlářské. V listopadu 1882 mu zemská školní rada udělila titul (středoškolského) profesora.\n\nV září 1884 vážně onemocněl. Podle názoru ošetřujících lékařů se jednalo o břišní tyfus a pro lepší péči byl přijat do Všeobecné nemocnice. Tam se ale jeho stav prudce zhoršil, začal zuřit a místo obvyklého vyšetření byl s podezřením na šílenství převezen do ústavu pro choromyslné. O události informoval denní tisk, zejména \"Národní listy\" a \"Pokrok\". Brzy se ale situace vyjasnila — následujícího dne vyšla zpráva, že profesor nejeví žádné známky duševní choroby, do psychiatrického ústavu byl převezen jen kvůli zaznamenanému „ochrnutí nervů“ a je naděje, že (předpokládané) onemocnění tyfem zakrátko překoná. Mezi novináři se pak řešila otázka, zda bylo vhodné uveřejnit první nepřesnou zprávu, protože zpochybňování duševního zdraví může kohokoliv velmi poškodit.\n\n1. prosince 1891 byl zvolen dopisujícím členem České akademie.\n\nRoku 1898 byl jmenován ředitelem gymnázia v Písku. Tuto funkci zastával do roku 1911, kdy odešel do důchodu. Při té příležitosti byl vyznamenán řádem železné koruny III. třídy.\n\nZemřel v Písku 25. února 1931.\n\nCumpfe byl autorem řady článků o různých aspektech života ve starověkém Řecku a Římě. Například:\n\nPro výroční zprávu novoměstského gymnázia za rok 1883 napsal stať \"Propertiův panegyrikus na Vergilia\".\n\nKnižně vyšly:\n\nPřispíval do \"Ottova slovníku naučného\" pod značkou \"Cfe\".\n\nNapsal také slova pro \"Slavnostní kantátu\", jejímž skladatelem byl písecký ředitel kůru Alois Ladislav Vymetal.\n\n\n"}
{"id": "721587", "url": "https://cs.wikipedia.org/wiki?curid=721587", "title": "Quai de Conti", "text": "Quai de Conti\n\nQuai de Conti je nábřeží v Paříži. Nachází se v 6. obvodu.\n\nNábřeží leží na levém břehu řeky Seiny částečně naproti západnímu cípu ostrova Cité a východnímu konci Louvru mezi mosty Pont Neuf a Pont des Arts. Začíná na křižovatce ulice \"Rue Dauphine\", kde navazuje na \"Quai des Grands-Augustins\", a končí na náměstí \"Place de l'Institut\", odkud pokračuje \"Quai Malaquais\".\n\nNábřeží bylo založeno v roce 1313 společně s \"Quai des Grands-Augustins\" jako nejstarší nábřeží v Paříži. Zastavěno bylo v letech 1655-1662, v letech 1851-1853 bylo renovováno. Původní název byl \"Quai de Nesle\" podle paláce Hôtel de Nesle, který zde stál, později se jeho názvy měnily na \"Quai Guénégaud\" a \"Quai Conti\" (podle paláce Hôtel de Conti, jehož hlavní vstup vedl na nábřeží). V roce 1781 bylo nábřeží přejmenováno na \"Quai de la Monnaie\" podle Pařížské mincovny a roku 1792 na \"Quai de l'Unité\". Část západně od Francouzského institutu se také nazývala \"Quai des Quatre-Nations\" (nábřeží Čtyř národů). \"Quai de Conti\" získalo opět svůj název v roce 1814.\n\n\n"}
{"id": "721588", "url": "https://cs.wikipedia.org/wiki?curid=721588", "title": "Paradies", "text": "Paradies\n\nParadies je zřícenina šlechtického hradu z  přelomu 14. a 15. století. Nachází se v nadmořské výšce 273 m n. m. na vrchu Chotyně u Rtyně nad Bílinou. Doba jeho zániku není známá. Z hradu se dochovaly jen nepatrné zbytky zdiva a terénní nerovnosti. Od roku 1964 je chráněn jako kulturní památka. \n\nO hradu existuje jediná písemná zmínka z roku 1402, kterou v drážďanském archivu objevil a krátce nato i editoval Hermann Hallwich. V této listině oznamují rytíři Beneš z Hořovic, Jindřich Spiegl a Dobeš z Bran, že jim míšeňský markrabě Vilém I. povolil vystavět na vrchu \"Choteny\" hrad jménem \"Paradis\". Jméno hradu bylo odvozeno z latinského slova \"paradisus\", které značí ráj. Paradis se v listině uvádí jako manství hradu Rýzmburka u Oseka, který od roku 1398 Vilémovi patřil. Pro fakt, že se Paradis později v písemných pramenech již ani jednou nevyskytl, mohou existovat tři vysvětlení. Nemusel být dostavěn, mohl být zničen krátce po svém postavení už za husitských válek v souvislosti s válečnými akcemi v době bitvy u Ústí nad Labem roku 1426, případně existoval dál pod jiným názvem. August Sedláček považoval za pravděpodobné, že Paradis byl přejmenován na Stoličky, což je tvrz opuštěná v 16. století, jejíž lokalizace není známá. V každém případě byl Paradis jediným hradem, který kdy míšeňský markrabí v Čechách založil.\nStruktura hradu není zcela jasná. Hradní jádro se nepochybně rozkládalo na vrcholu kopce v místech, kde dnes stojí kříž, postavený zde v roce 2003 a vysvěcený o rok později. Zde se dochovaly jediné dva nevýrazné fragmenty zdiva, jinak z hradu nezůstaly žádné zděné nadzemní relikty. Východně i západně od jádra jsou patrné příkopy. Směrem k západu přechází hřbet v rozlehlou plošinu. Na jejím západním konci se dochoval úsek příkopu s valem. Je možné, že se jednalo o opevněné předhradí, může se však také jednat o pozůstatek pravěkého hradiště. Do tohoto prostoru ústí od severu původní přístupová cesta. Není také zřejmé, zda plošina východně od hradního jádra byla součástí obrany hradu a zda byla zastavěna. Odpovědi na tyto otázky by mohl dát pouze archeologický průzkum. \n\nZ návsi ve Rtyni stoupáme po východním úbočí zalesněného kopce, který se místními nazývá výhradně Kotín. Po levé ruce je pole. Za mysliveckým posedem vstupuje do lesa cesta, která vede na vrchol kopce. \n\n\n\n"}
{"id": "721590", "url": "https://cs.wikipedia.org/wiki?curid=721590", "title": "Ďábel ve zvonici", "text": "Ďábel ve zvonici\n\nĎábel ve zvonici (v anglickém originále „The Devil in the Belfry“) je krátká satirická povídka amerického spisovatele a literárního teoretika Edgara Allana Poea z roku 1839.\n\nSatira vyprávěná fiktivním dějepiscem pranýřuje odmítání změn, jež mohou být prospěšné a ustrnulost s rigiditou vedoucí k degeneraci. Na postavu přivandrovalce je možno nahlížet jako na prvek chaosu ohrožující zaběhnutý systém. V kontextu povídky je potížistou, jenž nabourá tradice poklidného městečka. Pakliže se Poe vysmívá komickým městským tradicím, lze v nově příchozím spatřovat sílu změny a originality působící na stagnující prostředí.\n\nV holandském městysu Vondervotteimittiss (slovní hříčka na anglickou větu „Wonder-what-time-it-is“) žijí spokojení obyvatelé, kteří nemají rádi změnu. Nenajde se pamětník, jenž by pamatoval byť sebenepatrnější změnu čehokoli v obci. Vždyť i zmínka o možnosti něčeho takového bývá považována za urážku.\n\nMěstys je dokonale souměrný, v malém kruhovém údolí obklopeném mírnými vršky lemuje 60 domků centrální radniční věž s hodinami. Před každým domkem je zahrádka se zelím a slunečními hodinami. Hospodyňky vaří zelí, chlapci pokuřují dýmku a škádlí zvířata a pánové domácí sedí v koženém ušáku taktéž bafajíce ze zdobené dýmky a sledujíce hodiny na věži.\n\nRada městyse se během pobytu dějepisce sešla několikrát a ustanovila tři důležité zásady:\nNejváženějším mužem ve městě je zvoník, který nemá žádnou práci, neboť hodiny fungují bez sebemenší poruchy odnepaměti.\n\nJednoho dne se objeví ve městě přivandrovalec, který má ve výrazu tváře cosi přidrzlého. Před polednem vtrhne do věže a začne houslemi bušit do zvoníka. Vzápětí se ozve zvon a veškerá populace městečka začne odříkávat počet úderů společně s odbíjením hodin. Ale stane se něco nevídaného, místo dvanácti hodin je odbito třináct a nastává chaos. Hoši mají už hodinu hlad, pantátové hodinu vykouřenou dýmku a panímámy převařené zelí. A nový příchozí sedí na zvoníkovi, v zubech provaz od zvonu a falešně hraje na housle známou irskou písničku o Juddym a Paddym.\n\nDějepisec je znechucen zmatkem a vzdaluje se z městečka.\n\nČesky vyšla povídka v následujících sbírkách:\n\n"}
{"id": "721593", "url": "https://cs.wikipedia.org/wiki?curid=721593", "title": "Horša", "text": "Horša\n\nHorša je slovenská obec v Nitranském kraji, městská část Levic.\n\nPrvní písemná zmínka o obci pochází z roku 1295, kdy je uváděna jako \"Horhy\". Název pochází od jména rodu Horhy, který obec vlastnil do roku 1552. V roce 1629 se dostala do vlastnictví rodu Pomothy. Od 18. století byla společným majetkem několika šlechtických rodů, mezi ty nejvýznamnější se řadili Belházyové a Udvardyové. Podle záznamů zde v roce 1828 v 55 domech žilo 533 obyvatelů. V roce 1876 došlo díky tekovskému županu Štěpánu Majláthovi ke zřízení školy. Roku 1927 žilo v 91 domech 346 obyvatel a měly zde fungovat dva mlýny. Ve 20. letech 20. století z důvodu hospodářské krize emigrovalo 6 obyvatelů do Ameriky. Od 1. ledna 1986 patří obec pod Levice.\n\n\n"}
{"id": "721604", "url": "https://cs.wikipedia.org/wiki?curid=721604", "title": "Růžena Čechová", "text": "Růžena Čechová\n\nRůžena Čechová (7. října 1861 Vraný u Slaného – 5. července 1921 Praha) byla česká prozaička a básnířka, nejmladší sestra Svatopluka Čecha.\n\nVystudovala učitelský ústav a od roku 1881 působila jako literární učitelka v Praze. Poté, co na začátku 20. století odešla do výslužby, začala se věnovat spisovatelské činnosti. Těžiště její tvorby je v prózách pro mládež, které psala s pedagogickým záměrem a s cílem ukázat, že i chudé může ke štěstí přivést pocitovost, skromnost a pracovitost. Vydávala je především časopisecky (přispívala do časopisů \"Dětský koutek\", \"Dětský máj\", \"Malý čtenář\" a do dalších). Ve svých dílech pro dospělé se snažila napodobit Růženu Svobodovou a zachytit citový život žen. Její příběhy jsou však falešně estetizované a vyznačují se sentimentálností a naivně romantickou fabulí ve stylu dobového pokleslého impresionismu a tzv. salónní literatury.\n\n\n"}
{"id": "721607", "url": "https://cs.wikipedia.org/wiki?curid=721607", "title": "Singly na prvním místě v roce 1972 (USA)", "text": "Singly na prvním místě v roce 1972 (USA)\n\nJedničky americké hitparády Hot 100 za rok 1972 podle časopisu Billboard.\n\n"}
{"id": "721610", "url": "https://cs.wikipedia.org/wiki?curid=721610", "title": "Singly na prvním místě v roce 1960 (USA)", "text": "Singly na prvním místě v roce 1960 (USA)\n\nJedničky americké hitparády Hot 100 za rok 1960 podle časopisu Billboard.\n\n"}
{"id": "721619", "url": "https://cs.wikipedia.org/wiki?curid=721619", "title": "Lipps Inc", "text": "Lipps Inc\n\nLipps Inc. (vyslovuj jako lip-sync) byl americký studiový projekt Stevena Greenberga, který má počátky v americkém městě Minneapolis, odkud Greenberg rovněž pochází. Skupina se skládala ze Stevena Greenberga (producent, skladatel), Cynthie Johnsonové, Melanie Rosalesové a Margaret Coxové.\n\nSkupina má na kontě několik hitů, z těch nejznámější je například \"Funkytown\" (#1 U.S.) a \"Rock It\" (#64 U.S.).\n\n\n\n\n"}
{"id": "721620", "url": "https://cs.wikipedia.org/wiki?curid=721620", "title": "Satyr himálajský", "text": "Satyr himálajský\n\nSatyr himálajský (\"Tragopan satyra\"), nazývaný též satyr obecný nebo bažant satyr, je pták z čeledi bažantovitých, který žije ve střední Asii.\n\nSatyr obecný je poměrně vysoký pták s krátkým zobákem a dlouhým ocasem. Má dlouhé prsty a krátké ostruhy v dolní části nohou. Kohouti a slípky se liší velikostí a zbarvením peří. Kohout je výrazně barevný a má délku 67 až 72 cm. Má černou hlavu a téměř celý je pokrytý malými skvrnami, obvykle bílými. Slípka má stejně jako kohout na peří malé bílé skvrny. Je asi 58 cm dlouhá. Kohout váží od 1,5 do 2 kg. Slípka váží 1 až 1,5 kg.\n\nSatyr obecný žije ve střední a východní části pohoří Himálaj na území indických států Uttarpradéš a Arunáčalpradéš a na území Nepálu, Sikkimu, Bhútánu a jihovýchodního Tibetu. Najdeme ho v podrostu dubových, cedrových a rododendronových lesů a v křovinách bambusových houštin. Živí květinami, listy, výhonky a pupeny. Vyskytuje se v hornatých oblastech s nadmořskou výškou mezi 2200 a 4300 m.\n\nSatyr obecný je teritoriální pták, plachý a osaměle žijící i v průběhu zimy. Na začátku dubna se kohouti začnou projevovat typický křikem, připomínajícím bečení ovcí. Tyto výkřiky jsou slyšet pouze během období rozmnožování. Křičí za úsvitu, popř. v odpoledních hodinách. Tím lákají slípky a soutěží s jinými kohouty.\n\nPo zpěvu kohoutů a páření slípka udělá hnízdo. Hnízda mohou být umístěna v korunách stromů až deset metrů vysoko. Hnízdo obvykle obsahuje dvě vejce (méně často tři nebo čtyři). Inkubační doba činí 28 dní.\n\nStejně jako většina bažantů, trpí i satyr obecný rostoucími lidskými aktivitami, které škodí jeho přirozenému prostředí. Ale asi největším problémem je dlouhodobý lov. Výjimkou je Bhútán, kde buddhistická víra zakazuje lov. V současné době je téměř ohroženým druhem (NT).\n\n"}
{"id": "721626", "url": "https://cs.wikipedia.org/wiki?curid=721626", "title": "Synagoga v Besançon", "text": "Synagoga v Besançon\n\nSynagoga v Besançon (francouzsky: synagogue de Besançon nebo temple israélite de Besançon) je synagoga v Besançoni (Francie) v ulici \"dock de Strasbourg\". Budova je závislá na centrální konzistoři v Besançon. Byla postavena v roce 1869 a bohoslužby probíhaly v aškenázském ritu, dnes se však slouží v ritu sefardském.\n"}
{"id": "721635", "url": "https://cs.wikipedia.org/wiki?curid=721635", "title": "Miloslava Knappová", "text": "Miloslava Knappová\n\nMiloslava Knappová (* 20. února 1936 Nová Paka) je česká jazykovědkyně zaměřující se na onomastiku, zejména antroponomastiku (nauku o jménech živých bytostí).\n\nVětšinu svého aktivního života strávila jako pracovnice Ústavu pro jazyk český při akademii věd, kam nastoupila v roce 1962 a kde vedla onomastické oddělení v letech 1976–1993, po Vladimíru Šmilauerovi převzala v letech 1984–1992 vedení časopisu \"Acta onomastica\" (resp. \"Onomastického zpravodaje\"). Byla také pedagogicky činná, v letech 1988–2001 vyučovala na pedagogické fakultě Univerzity Jana Evangelisty v Ústí nad Labem.\n\nOdborné znalosti využívá mj. jako soudní znalec. Posudky Miloslavy Knappové jsou zásadní při kodifikaci nových jmen na českých matrikách (viz Regulace rodných jmen). Dlouhodobě a opakovaně je členkou Místopisné komise Rady hlavního města Prahy.\n\n\n\n"}
{"id": "721636", "url": "https://cs.wikipedia.org/wiki?curid=721636", "title": "Guess", "text": "Guess\n\nGuess (také známá jako GUESS?) je americká oděvní společnost, která působí v mnoha zemích včetně České republiky. Guess kromě oblečení také prodává módní doplňky jako hodinky, šperky a parfémy. Má také vlastní značku s názvem Marciano.\n\n\"Guess?\" založili bratři Georges, Armand, Paul a Maurice Marcianovi z Marseille z Francie. V roce 1977 se přestěhovali do Kalifornie a společnost založili v roce 1981. První peníze na podnikání získali od rodiny Nakashových, která vlastnila obchod s džínami. Jejich prvním produktem byly třízipý styl džíny, který pojmenovali „Marilyn“ (Style # 1015). Obchodní domy a módní kritici zpočátku nebyli příliš ochotní zveřejnit nové „kameně praná džínovina“ džíny, ale v prosinci, když obchodní dům Bloomingdale se nakonec dohodl Georgesem, aby prodávali dvě desítky nových džínů jako laskavost bratrům. Džíny se vyprodaly velice rychle.\n\nV roce 1982 začali vytvářet reklamy a v roce 1985 představili své kultovní černobílé reklamy. Jejich reklamy vyhrály mnoho cen Clio (ceny za tvůrčí reklamy a design). Mezi jejich modelkami byla řada topmodelek jako Claudia Schiffer, Eva Herzigová, a Laetitia Casta.\n\nV roce 1985 ve filmu Roberta Zemeckise \"Návrat do budoucnosti\" nosila postava Martyho McFlye (hrál Michael J. Fox) výrazné džínové oblečení značky Guess, údajně navržené speciálně pro film.\nV devadesátých letech také došlo k jejich divizi s názvem \"Guess Home\", které uvádělo mladistvou a luxusní kolekci povlečení (Guess byla první společnost, která balila každé prostěradlo, peřinu a polštář v balení, kde fólie vypadala stejně jako vzor na materiálu), stejně tak vydali jejich řadu inovačních ručníků. Do konce desetiletí prodeje klesly a tuto divizi ukončili.\n\nV devadesátých letech začala společnost mírně upadat kvůli nárůstu nových firem jako Calvin Klein, Diesel, Tommy Hilfiger a Gap, které se v té době těšily velké popularitě. Prodej Guessu trpěl a jeho akcie dramaticky klesly.\n\nNa začátku nové dekády začala společnost prosazovat jiný vzhled a smysl pro styl a kontroverznost, která zaplavila společnost v devadesátých letech byla zapomenuta. Marketingové reklamy začaly být více sexy a prodeje Guessu začaly nabírat lepší směr. V roce 2005 začal Guess lákat mnoho nových lidé (zejména dospívající). Od poloviny roku 2003 zásoby obchodů Guess vysoce vzrostly, což mělo u veřejnosti pozitivní ohlasy. Předělávalo se oblečení a doplňky firmy a přinesl několik nových aspektů společnosti.\n\nGuess se snaží opět na velký vliv na módním trhu, tak bratři Marcianovi požádali hotelovou dědičku Paris Hilton, aby se stala novou tváří jejich reklam.\nV roce 2004 společnost oslavila 20. výročí své kolekce hodinek a vydala speciální edici hodinek Guess?. Oddělení šperků bylo také velmi rozšířeno a několik obchodů po celých Spojených státech bylo přestavěno. Také vytvořily levnější kolekci k prodeji exkluzivně pro outlety a představil novou řadu oblečení pro ženy a doplňků s názvem Marciano. Tato řada se vyznačuje stylem inspirovaným přistávací dráhou, exkluzivitou a je v několika prodejních místech po celém světě.\n\nV roce 2005 Guess? začal prodávat parfémy. Na jaře roku 2005 představila společnost parfém Guess for Women. Na jaře 2006 byl představen také parfém Guess? for Me. Guess také pokračoval v navrhování dětské kolekce a v roce 2006 začal propagovat řadu oblečení pro dívky a chlapce pomocí jejich maloobchodních továren. Guess nadále řídí bratři Marcianovi, jsou předsedové a generální ředitelé společnosti. Maurice má na starosti design a růst tržeb, zatímco Paul řídí image společnosti a reklamy. Společnost působí v mnoha zemích po celém světě; nejvíce obchodů se nachází ve Spojených státech a v Kanadě. Během let se image Guessu představila v nezapomenutelných inovativních kampaních, které z ní udělaly rodinnou značku. Má licence a distributory v Jižní Americe, Evropě, Asii, Africe, Austrálii a na Blízkém východě.\n\nNa začátku roku 2007 Guess představil nový koncept firmy s názvem G by Guess. G by Guess je zaměřen na muže a ženy od 16 do 23 let, má více konkurenceschopné ceny a styl, který „přikyvuje Hollywoodu“. Mnoho džín stojí okolo 40 nebo 50 dolarů. Nová značka je cenově podobná Expressu, American Eagle a Gapu. Guess? Již začal silně podporovat novou kolekci po celých Spojených státech. Jejich obchody mají poutací displeje a je v nich vidět módní atmosféra nočních klubů.\n\nV říjnu 2006 Guess rozšířil své oddělení obuvi o představení pánské obuvi. Guess se snažil znovu upozornit na boty od jejich vzniku v roce 2003 kvůli nevýraznému prodeji a zájmu. První reakce byla sice zpočátku pomalá, ale začátkem roku 2007 se nová linie pánské obuvi začala postupně zvyšovat a Guess pokračoval v prosazování a zavádění nových designů obuvi. Pánská obuv nyní nabízí více než 15 stylů od sandálů až po společenské boty.\n\nV listopadu 2006 také představili jejich pánskou linku Marciano, která byla k dispozici výhradně na internetových stránkách firmy Guess.com a u vybraných prodejců ve Spojených státech.\n\nOficiální stránky firmy\n"}
{"id": "721644", "url": "https://cs.wikipedia.org/wiki?curid=721644", "title": "Širvėna", "text": "Širvėna\n\nŠirvėna je nejstarší (od roku 1575) rybník v severovýchodní Litvě na severním okraji okresního města Biržai (Panevėžyský kraj), vzniklý přehražením řek Agluona a Apaščia u jejich soutoku. Přestože se jedná o rybník, litevci jej ze zvyku nazývají \"Širvėnos ežeras\" tedy Širvėnské jezero. Na severním břehu Širvėny, tedy naproti městu Biržai leží městská čtvrť Astravas, spojená s městem pouze dřevěným, několikrát restaurovaným (naposledy roku 2003), mostem, dlouhým 525 m (nejdelší most pro pěší v Litvě), 2,45 m širokým, vedoucím přes jeden z 15 ostrovů rybníka. Jiný z ostrovů, s romantickým jménem \"Meilės sala\" tedy \"Ostrov lásky\", nedávno vyčištěný od zdivočelého plevelného křoví, plánují také spojit mostem pro pěší s břehem. Břehy Širvėny jsou na mnoha místech bažinaté a (nebo) hojně porostlé rákosím. Na rybníce a v jeho okolí se vyskytuje 82 druhů ptáků. Na jižním břehu, ve městě Biržai je Biržajský hrad (dnes zámek), rezidence Radvilů. Pro účely přirozené přírodní ochrany hradu (kromě chovu ryb) byl tento rybník založen. Na protějším, severním břehu Radvilové později zřídili rezidenci - Astravský dvůr (Astravo dvaras). Od roku 1794 přešel do vlastnictví Tiškevičů. Kolem dvora vznikla čtvrť města Biržai - Astravas.\n"}
{"id": "721691", "url": "https://cs.wikipedia.org/wiki?curid=721691", "title": "Kaple svatého Rocha (Uherské Hradiště)", "text": "Kaple svatého Rocha (Uherské Hradiště)\n\nKaple svatého Rocha nacházející se na návrší Černá hora (lidově nazývaném \"Rochus\") nad Uherským Hradištěm (místními částmi Jarošov a Mařatice) je římskokatolické poutní místo zasvěcené sv. Rochu. Stojí na místě kněžiště bývalého kostela klasicistní kaple. Vedle sloupu sv. Rocha ve Smetanových sadech jde o jedinou zachovanou připomínku morové epidemie v Uherském Hradišti z roku 1680. Stávající kaple je pouze zbytkem původního velkého barokního kostela s presbytářem, lodí a věží, tzv. sanktusníkem (viz grafické zaznačení kaple na historické mapě – vojenské mapování – josefské z let 1764–1768).\n\nFinanční prostředky na vybudování kostela tehdy věnovali přední měšťané Uherského Hradiště, především Zachariáš Guchs. Kostel byl zasvěcen patronům ochrany před morovými ranami sv. Rochovi, sv. Rozálii a sv. Šebestiánovi.\n\nPoté, co olomoucký biskup Karel II. z Lichtenštejna-Kastelkornu udělil souhlas, započala na podzim roku 1680 stavba. Vzhledem k ničivému požáru Uherského Hradiště v dubnu 1681, kdy lehla popelem velká část města, se však stavba značně protáhla. V říjnu 1687 byla dokončena stavba kněžiště a vyzvednuta báň věže s jedním zvonem. V dalším období se pokračovalo stavbou chrámové lodi, nartexu a konečně v roce 1715, kdy Uherské Hradiště zasáhla velká morová epidemie, byla ke kostelu přistavěna poustevna pro kostelníka. Úplně dokončen byl až v roce 1740, avšak nedlouho nato, za josefínských reforem v roce 1786, byl zrušen a odsvěcen. Poté byl kostel prodán městu Uherskému Hradišti. Byla rozebrána věž s předsíní a v kostele byla zřízena prachárna uherskohradišťské vojenské posádky.\n\nPo vzniku Československa byla ruina kostela odkoupena za účelem záchrany a zejména proto, aby opět sloužila svému účelu. Zasloužil se o to tehdejší kroměřížský probošt a poslanec Antonín Cyril Stojan, pozdější biskup a arcibiskup, a uherskohradišťští občané Ing. Vojtěch Stancl a JUDr. Miroslav Skácel. První památková rekonstrukce stavby byla provedena kolem roku 1930 a byla dokončena v roce 1931. Ze zbytků dřívějšího kostela vznikla kaple, která byla v roce 1931 opět vysvěcena. Po druhé světové válce se kaple ocitla uprostřed vojenského cvičného prostoru a v průběhu dalších let byla silně poškozena.\n\nNa seznam památek byla Národním památkovým ústavem zapsána roku 1968.\nV letech 1965 až 1968 byla kaple za pomoci obětavých občanů a věřících a za přispění kněze Antonín Šuránka pod vedením farního úřadu v Sadech a pod záštitou orgánů památkové péče opravena. Kaple sv. Rocha, sv. Rozálie a sv. Šebestiána byla znovu vysvěcena 29. září 1968.\nÚprava kaple byla dovršena v průběhu sedmdesátých let osazením soch do připravených výklenků a umístěním keramické trojúhelníkové mozaiky na průčelí.\nKaple byla prohlášena kulturní památkou. Armáda však předala městu kapli až v roce 2003.\nV roce 2005 byla lokalita Rochus zařazena do soustavy Natura 2000.\n\nPočátkem roku 2007 byla kaple převedena z vlastnictví římskokatolické farnosti Uherské Hradiště – Sady do vlastnictví města Uherského Hradiště. Byl zahájen stavebně historický průzkum.\n\nV zimě roku 2008 při tzv. nedestruktivním archeogeofyzikálním průzkumu radarovou metodou zaznamenal radar pod povrchem terénu výskyt zbytků zdiva, kumulaci kamenů a různých změn v podloží. Uprostřed prázdnin roku 2008 pak proběhl klasický archeologický průzkum, který prokázal, že na tomto místě skutečně stál poměrně velký kostel. Průzkum odhalil především zbořené zdi kostela z doby konce 18. století. Z nálezů průzkumu bylo možno vysledovat původní průběh kamenných základů původního kostela, které sahají do hloubky 1,6 m až 1,8 m. Bylo objeveno několik zbytků původní barokní cihelné dlažby.\n\nPoslední rekonstrukce se soustředila především na celkovou stavební obnovu a úpravu objektu. V budoucnu se má kaple stát součástí plánovaného přírodně-kulturního a rekreačního areálu Park Rochus.\n\nOd roku 1875 se u kaple začaly konat pravidelné pouti. Tradice poutí byla přerušena v 70. letech 20. století, obnovena byla po roce 1989. Hlavní pouť se zde dnes koná vždy v neděli po svátku sv. Rocha (16. srpna). Májová pouť se koná 1. května.\n\n\n"}
{"id": "721693", "url": "https://cs.wikipedia.org/wiki?curid=721693", "title": "Tamara Moyzes", "text": "Tamara Moyzes\n\nTamara Moyzes (* 27. březen 1975, Bratislava) je izraelsko-slovenská politická umělkyně, kurátorka a dokumentaristka žijící a tvořící v Praze. Tematicky se zabývá zejména postavením menšin, xenofobií, rasismem, nacionalismem, queer tematikou a konfliktem na Blízkém východě.\n\nNarodila se v Bratislavě. Má maďarské, židovské a romské předky (její babička byla Romka). Je Židovka a má izraelské občanství.<ref name=\"a2-25/2009\"></ref> V šestnácti letech se rozhodla naučit hebrejsky. Po střední škole odjela poprvé na tři roky do Izraele. V mládí byla také sionistka, ale při dalším dvouletém studijním pobytu v Izraeli svůj názor změnila a podle vlastního vyjádření se z ní stala mírová aktivistka za Palestinu. Sama se cítí jako kosmopolitka a vžívá se do rolí menšin.\n\nAbsolvovala Střední umělecko-průmyslovou školu v Bratislavě (v letech 1991–1995). Poté studovala na Akademii výtvarných umění v Bratislavě a na Institutu výtvarných umění Avni v izraelském Tel Avivu. V letech 2000–2005 vystudovala ateliér nových médií pražské AVU.\n\nTamara Moyzes se věnuje dokumentární tvorbě, videoartu a novým médiím. Tvoří fiktivní videodokumenty, v kterých často využívá parodických postupů, ironie. Usiluje o intervence do veřejného prostoru. Dlouhodobě se zabývá problematikou postavení menšin, xenofobie, rasismu a nacionalismu, např. v izraelsko-palestinském konfliktu, romské problematice; také feminismu a náboženství. Na některých projektech s ní spolupracuje její manžel, izraelský umělec Shlomi Yaffe.\n\n\n\nTamara Moyzes produkčně spolupracovala např. s galerií Roxy NoD, kde také v roce 2005 začala působit jako kurátorka. Připravila například mezinárodní výstavu Czechpoint (se Zuzanou Štefkovou, 2006–2008 v galeriích NoD a C2C v Praze, PGU v Žilině, LIGET v Budapešti, Arsenal v Polsku),<ref name=\"a2-48/2006\"></ref> výstavu českého videoartu v Košicích, výstavu Girls against Boys v galerii Szara v polském Štětíně či výstavu DOOR v pražské Hale C (r. 2009). V roce 2011 při příležitosti Světového romského festivalu Khamoro kurátorsky připravila výstavu „Segregace vážně škodí vám i lidem ve vašem okolí“ v Galerii Ministerstva kultury a Galerii Napa.\n\nTamara Moyzes se hlásí k feminismu.\nSpolečně se Zuzanou Štefkovou založila ženskou uměleckou skupinu „5. kolona“, která organizuje akce na pomezí politického umění a aktivismu. S ní se např. 13. srpna 2011 účastnila průvodu Prague Pride a 15. září téhož roku zorganizovala demonstraci u památníku Jad vašem v Izraeli za odvolání Ladislava Bátory z ministerstva školství. V roce 2013 se spolu se svým izraelským manželem Shlomi Yaffem zúčastnila recesistického \"Pochodu proti Čechům\", při kterém byl symbolicky oběšen Brouk Pytlík jako symbol všech Čechů a který měl poukázat na údajný rasismus v české společnosti.\n\nMoyzes je přesvědčena, že je velmi potřebné, aby česká společnost nebyla tolik homogenní. Je pro vyšší pohyb cizinců, podle ní je třeba začít již u dětí a importovat do českých školních tříd Afroameričany a Asiaty, aby děti již odmala vnímaly diverzitu jako normální. Podporuje také adopci dětí homosexuály.\n\n"}
{"id": "721708", "url": "https://cs.wikipedia.org/wiki?curid=721708", "title": "Petr Novotný (režisér)", "text": "Petr Novotný (režisér)\n\nPetr Novotný (* 9. září 1949) je český divadelní režisér a muzikálový producent.\n\nPochází z divadelní rodiny. Jeho otec Jaroslav Novotný byl režisérem v Pardubicích, matka Jarmila Derková tam hrála, nevlastní otec Jiří Fiala tvořil výpravu představení. Sám ztvárnil na scéně pardubického divadla několik dětských rolí.\n\nJako režisér začínal činoherními představeními v Karlových Varech a Divadle J.K.T. v Plzni, kde poprvé režíroval také muzikály.\n\nPo úspěchu nastudování \"Sugar\" v Hudebním divadle v Karlíně se tam na čtyři roky stal režisérem a uměleckým šéfem. V té době (1986 až 1990) tam režíroval například muzikály \"Cikáni jdou do nebe\", \"Zahraj to znovu, Same\" či \"Funny Girl\".\n\nV roce 1992 se v Divadle na Vinohradech začala hrát jeho režijní verze muzikálu \"Bídníci\", která se stala významnou událostí celé divadelní sezóny. Jako producent pak stál za českými premiérami \"Jesus Christ Superstar\" a \"Evity\" na scéně divadla Spirála v Praze.\n\nV roce 1995 měla na scéně Národního divadla premiéru opera \"Libuše\", která byla jeho operním debutem.\n\nOd roku 1990 byl s výjimkou krátkého angažmá v příbramském divadle bez stálé smlouvy, až se v roce 2008 po několika jednotlivých realizovaných dílech (např. muzikály \"Pokrevní bratři\" a \"My Fair Lady\" nebo činoherní \"Romeo a Julie\" ad.), dohodl na pevnější spolupráci jako kmenový režisér ve Východočeském divadle v Pardubicích.\n\nDalším významnějším muzikálovým počinem byly \"Děti Ráje\", které s hudbou Michala Davida nastudoval v GoJa Music Hall na pražském Výstavišti v roce 2009. Jeho hudební stránku přirovnal k muzikálu \"Mamma Mia!\" na hudbu skupiny ABBA anebo \"Saturday Night Fever\" na hity Bee Gees. V roce 2014 režíroval muzikál Fantom opery v GoJa Music Hall, který měl premiéru 13. září 2014.\n\nČinoherní režii se věnoval opakovaně i na scéně vinohradského divadla.\n"}
{"id": "721709", "url": "https://cs.wikipedia.org/wiki?curid=721709", "title": "Abovsko-turnianská župa", "text": "Abovsko-turnianská župa\n\nAbovsko-turnianská župa (též Abovsko-turnianská stolice) byla v letech 1786-1790, 1848-1859 a 1882-1918 stolice a župa v Uhersku, která se v letech 1918-1919 rozpadla na dvě stejnojmenné župy v Československu (zanikla v roce 1923) a v Maďarsku. V letech 1938-1945 na základě výsledků Vídeňské arbitráže došlo k opětovnému připojení slovenské části (kromě malých částí na severu bývalé župy) k Maďarsku. Po roce 1945 v Maďarsku župa existoval už pouze jako Abovská župa, v roce 1950 byla sloučena do Boršodsko-obovsko-zemplínské župy.\n\nPo sloučení obou žup v roce 1881 se hlavním městem staly Košice. V roce 1918 se župa rozpadla, což bylo definitivně potvrzeno Trianonskou mírovou smlouvou v roce 1920. V Maďarsku se hlavním městem stalo Szikszó a v československé Košice. V roce 1923 v ČSR tato župa zanikla. Během druhé světové války byly hlavním městem opět Košice. V období mezi lety 1945 a 1950 to bylo Szikszó.\n\n\n"}
{"id": "721710", "url": "https://cs.wikipedia.org/wiki?curid=721710", "title": "Turnianská župa", "text": "Turnianská župa\n\nTurnianská župa je název historické župy Uherského království.\n\nTurnianská župa ležela v jihovýchodní části dnešního Slovenska a severovýchodní části dnešního Maďarska. Turnianská župy byla jednou z nejmenších v Uhersku. V současnosti je to jen název příslušného regionu.\n\nPředchůdcem Turnianské župy byl Turnianský komitát a později Turnianská stolice. Postupně bylo území zredukováno na malé území okolo řeky Turňa. V roce 1882 se Turnianská župa spojila s Abovskou župou a vznikla Abovsko-turnianská župa. Rozloha župy v roce 1806 byla 594 km². Dělila se na dva slúžnovské okresy:\n\nV současnosti je území slovenské části bývalé Turnianské župy součástí okresu Rožňava a Košice-okolí v Košickém kraji, maďarská část je součástí Boršodsko-abovsko-zemplínské župy.\n\nCentrem Turnianské župy byl Turnianský hrad, později se centrum přesunulo do města Turňa nad Bodvou.\n\nObyvatelstvo Turnianské župy bylo převážně maďarské, Slováci žili roku 1773 v Bódvaszilaši, Dvorníkách, Hačavě, Szine, Szögligete, Turni nad Bodvou, Turnianském sv. Andrejovi a Žarnově. Také v současnosti je toto území převážně maďarského rázu.\n"}
{"id": "721712", "url": "https://cs.wikipedia.org/wiki?curid=721712", "title": "Jodid lithný", "text": "Jodid lithný\n\nJodid lithný je lithná iontová sůl kyseliny jodovodíkové se vzorcem LiI. Tato sloučenina je velice hygroskopická a na vzduchu dochází k oxidaci jódu, výsledkem čehož je, že se látka barví do žluta až do hněda.\n\nJodid lithný se používá jako elektrolyt do lithiových baterií a do baterií stavěných na vysoké teploty.\n\nJodid lithný se sice vyskytuje v mořích, ale v příliš malém množství, proto se vyrábí uměle. Výroba je velice jednoduchá:\n\nLiOH + HI → LiI + HO\n\nHydroxid lithný reaguje s jodovodíkem za vzniku vody a jodidu lithného.\nAlternativně lze použít i reakce se slabou solí, například kyseliny jodovodíkové s uhličitanem lithným.\n\nHI + LiCO → LiI + HO + CO\n\nNebo jej lze vyrábět reakcí hydridu lithného s jódem.\n\nLiH + I → HI + LiI.\n\nZ ekonomických důvodů se však průmyslově vyrábí prvním zmíněným způsobem.\n"}
{"id": "721716", "url": "https://cs.wikipedia.org/wiki?curid=721716", "title": "Mercedes-Benz Atego", "text": "Mercedes-Benz Atego\n\nMercedes-Benz Atego je řada lehkých nákladních vozidel s celkovou hmotností 6,5 až 16 t. Pohonnou jednotku tvoří čtyř a šesti válcové řadové motory. Vozidlo je standardně nabízeno se čtyřmi velikostmi kabin: krátká kabina S, prodloužená kabina S (+ 180 mm), dlouhá kabina L a dlouhá vysoká kabina L. Podvozky Atego jsou vyráběny jako dvouosé, s pohonem zadní nápravy tzv. 4x2 nebo s pohonem obou náprav tzv. 4x4. \n\nVozidla řady Atego se vyrábějí od roku 1998, kdy nahradily vozy Mercedes-Benz LN. Atego získalo titul \"Truck of the Year\" 1999 a 2011. V roce 2004 proběhl facelift a koncem r. 2012 se objevila druhá generace, \"New Atego\", už s motory splňujícími emisní předpis Euro-6. V České republice se tyto vozy nabízejí od roku 2013. \n\nŘadové čtyřválce:\nŘadový šestiválec:\n\nOd roku 2010 se Atego rovněž vyrábí jako hybridní vozidlo, kdy standardní naftový motor 4,8 l s výkonem 160 kW je doplněn elektrickým motorem s výkonem 44 kW. Napájení elektrického motoru přes vzduchem chlazené Lithium-iontové akumulátory, součástí výbavy je automatizovaná převodovka a také systém START/STOP. System START/STOP napomáhá snižování emisí CO tím, že při zastavení v kolonách či na křižovatkách umožňuje vypnutí motoru vozidla. Využití této technologie je vhodné zejména pro použití ve městech, kde snižuje míru znečištění ovzduší.\n\nPodovozky včetně přístrojové desky a pracoviště řidiče se využívají pro stavbu autobusů ve Španělsku a v Polsku (zde jde o značku Apollo firmy Automet v městě Sanok).\n\n"}
{"id": "721717", "url": "https://cs.wikipedia.org/wiki?curid=721717", "title": "Danuta Siedzikówna", "text": "Danuta Siedzikówna\n\nDanuta Helena Siedzikówna (3. září 1928, Guszczewina u Białystoku – 28. srpna 1946, Gdaňsk), byla polská zdravotní sestra v Zemské armádě, popravená ve věku necelých 18 let. Roku 2008 ji polský prezident Kaczynski vyznamenal řádem Polonia Restituta.\n\nNarodila se v Podlesí ve východním Polsku v rodině lesníka a se svými dvěma sestrami vyrůstala v hájovně. Po obsazení Polska otec bojoval v Zemské armádě. Když její matku roku 1943 zavraždilo gestapo, odešla také k Zemské armádě a působila tam jako ošetřovatelka. Když Białystok dobyla Rudá armáda, vrátila se k práci v lesní správě. V červnu 1945 ji zatkla NKVD a polská tajná policie, při transportu ji ale partyzáni osvobodili a pracovala s nimi opět jako ošetřovatelka. 20. července 1946 ji tajná policie znovu zatkla a když ani při mučení nikoho neprozradila, postavili ji před soud v Gdaňsku.\n\nAč jí bylo teprve 17 let a pracovala jako ošetřovatelka, byla obviněna z účasti na přepadení obce a ze zabití policisty. Soud byl špatně připraven, svědkové si odporovali a jeden policista pod přísahou dosvědčil, že ho ošetřovala. Přesto byla odsouzena k smrti a když polský prezident Bolesław Bierut zamítl žádost o milost, podanou jejím obhájcem, byla v Gdaňsku zastřelena.\n\n\n"}
{"id": "721719", "url": "https://cs.wikipedia.org/wiki?curid=721719", "title": "Mercedes-Benz Econic", "text": "Mercedes-Benz Econic\n\nMercedes-Benz Econic je speciální vozidlo, určené zejména pro specifické nasazení jako je sběr komunálního odpadu, požární a letištní speciály, vyrábí se od roku 1998. Charakteristickým rysem vozidla je nízká či vysoká předsazená kabina typu Low-Entry), která je přizpůsobena potřebám posádky pro snadné a časté nastupování a vystupování. Nízká verze kabiny s je rovněž velmi vhodná pro aplikace, kde je požadována velmi nízká celková výška vozidel (letištní cisterny, požární žebříky). Vozidla Econic jsou rovněž vyráběna jako vysoce ekologická s pohonem na stlačený zemní plyn CNG a to také v provedení jako tahač návěsů. Plynový motor je řadový šestiválec o objemu 6,9 l, jako zásobník plynu slouží dvě jednotky po obou stranách vozidla (4x 80 l), s celkovou kapacitou 640 l a plnícím tlakem 200 bar.\n\n"}
{"id": "721723", "url": "https://cs.wikipedia.org/wiki?curid=721723", "title": "Festival Paris Cinéma", "text": "Festival Paris Cinéma\n\nFestival Paris Cinéma je mezinárodní filmový festival, který se odehrává od roku 2003 v Paříži na přelomu června a července. Festival má projekce k poctám filmařů, tematické sekce a retrospektivní přehlídky.\n\nPrezidentkou festivalu je od roku 2006 britská herečka Charlotte Rampling, v letech 2003-2005 tuto funkci zastával řecký režisér Costa-Gavras. Festival se koná s podporou Pařížské radnice.\n\n\n\n\n\n\n\n\n\n\n"}
{"id": "721727", "url": "https://cs.wikipedia.org/wiki?curid=721727", "title": "Boulevard Haussmann", "text": "Boulevard Haussmann\n\nBoulevard Haussmann (\"Haussmannův bulvár\") je ulice (bulvár) v Paříži. Nachází se v 8. obvodu a 9. obvodu. Patří k nejvýstavnějším pařížským bulvárům, které vznikly v 19. století při přestavbě Paříže během Druhého císařství a je pojmenován po pařížském prefektovi Haussmannovi, který tuto operaci řídil. Nacházejí se zde sídla velkých bank jako Société Générale, Crédit du Nord, Royal Bank of Scotland, Swiss Life i obchodní domy Galeries Lafayette nebo Printemps.\n\nBulvár vede od křižovatky s ulicemi \"Rue Drouot\", \"Boulevard des Italiens\" a \"Boulevard Montmartre\"\na končí u křižovatky s \"Rue du Faubourg-Saint-Honoré\" a \"Avenue de Friedland\". Ulice je orientována z východu na západ. Směrem na východ pokračuje \"Boulevard Montmartre\" a na západě na bulvár navazuje \"Avenue de Friedland\".\n\nV rámci přestavby města za Druhého císařství nařídil prefekt Haussmann vytvořit spojovací osu mezi velkými bulváry a bývalými hradbami. Z tohoto důvodu musely být zbořeny domy na rohu ulice \"Rue du Faubourg-Saint-Honoré\". Bulvár byl nicméně definitivně dokončen až po osmdesáti letech dlouho po jeho smrti v roce 1926, kdy byl připojen na \"Boulevard des Italiens\" a zanikla \"Passage de l'Opéra\". Bulvár byl stavěn postupně po částech:\n\n\n"}
{"id": "721729", "url": "https://cs.wikipedia.org/wiki?curid=721729", "title": "Matěj Ondra z Leskovce", "text": "Matěj Ondra z Leskovce\n\nMatěj Ondra z Leskovce († 18. září 1638 Olomouc) byl český zbojník.\n\nPatrně nejslavnější zbojník z východní Moravy z období třicetileté války. Znám také pod přízvisky Ondruška, syn fojta z Leskovce, Ondrášek, Ondrejko, Ondra Jedlička nebo Macek Jedlička či Mikuláš Ondra. Nestal se dědicem fojtství, patrně byl jen druhorozeným synem leskoveckého fojta Ondřeje. Živil se jako krejčovský tovaryš v Jablůnce na panství Vsetín, zlom v jeho životě nastal v roce 1632, \"jak se tehdy na zbojnický chléb dal\". Ke zbojnictví jej svedl Adam Navrátílek z Ratiboře. Postupně, jak rostl jeho věhlas, stal se uznávaným hejtmanem zbojnického bratrstva, v němž byli mimo jiné Pavel Píšťalka z Trnavy na panství Lukov, Jíra Harvančík z Hovězí, Pavel ze Zděchova, Jíra Štětiník jinak Štětínek z Ústí u Vsetína, Mikuláš Skořiců z Vlčkové na panství Lukov, Mikuláš Zárubík jinak Zárubíček z Kašavy, Martin Pastýřek z Kunovic na panství Kelč, Martin Šturmík a další, v roce 1638 se k nim přidal Mikuláš Struhalík z Jasenné u Vizovic. \n\nOndruškovo bratrstvo loupilo především na Hané, v okolí Olomouce a často číhalo na Jívovské cestě v místě nazývaném U velkého obrazu, na jaře 1638 se usadilo v Hostýnských vrších na panství Kelč, pak se přesunulo k hradu Mírovu, který chtěli zbojníci přepadnout a získat zbraně. Spokojili se nakonec oloupením puškaře v městečku pod hradem, ale při zpátečním útěku na východní Moravu byli postupně pochytáni. \n\nVýčet loupeží a vražd Ondruškovy družiny je velmi rozsáhlý, samotnému Ondrovi se připisovaly tyto vraždy: u Bruntálu zastřelil nějakého zámožného člověka a obral jej o 200 zlatých, zastřelil nějakého ševce, na jaře 1638 zastřelil spolu s Pastýřkem poblíž hradu Helfštejna vrchnostenského baču Vacka (podle výpovědi Pavla Píšťalky) a podílel se na umučení a oloupení tří mlynářů v Hlubočkách a Hrubé Vodě (což ovšem sám popíral). Vsetínského purkrabího prý nezastřelil.\n\nMatěj Ondra byl polapen na jaře 1638 někde v okolí Lipníka či Hranic u řeky Bečvy. Byl vyslýchán 28. května 1638 v Uherském Hradišti a potom 24. července a 31. srpna 1638 v Olomouci právem suchým i světlým. Byl popraven v Olomouci a to trháním kleštěmi za živa a lámáním v kole.\n\n"}
{"id": "721730", "url": "https://cs.wikipedia.org/wiki?curid=721730", "title": "Vineta", "text": "Vineta\n\nVineta či Jumne bylo město, významný přístav a obchodní stanice, na ostrově v ústí Odry, které je zmiňováno ve středověkých kronikách. Zpravidla je ztotožňováno s polským městem Wolin, stejně jako vikingská obchodní stanice Jomsborg známá ze severských pramenů.\n\nAdam Brémský ve svých \"Činech biskupů hamburského kostela\" z druhé poloviny 11. století nazývá toto město Jumne a označuje jej za nejvýznamnější stanici širokého okolí:\n\nDále uvádí že v tomto městě nalezl v roce 986 či 987 útočiště dánský král Harald I. po prohrané bitvě a brzy zde na následky zranění zemřel. Též uvádí že Jumne bylo obsazeno norským a dánským králem Magnusem I. žijícím v letech 1024 až 1027.\n\nHelmold z Bosau ve \"Kronice Slovanů\" z druhé poloviny 12. století označuje toto město jako Vineta (Iumneta) a mluví o něm v minulém čase – zničeno prý bylo útokem jednoho dánského krále. V případě že bylo Jumne/Vineta totožné s Wolinem je Helmoldův údaj v rozporu se skutečností, protože Wolin v té době stál a byl křesťanským městem.Na základě Helmoldových údajů se Vineta stala bájným městem, které mělo zmizet v moři a jen občas se vynoří jeho věže a jsou slyšet jeho zvony. Na pověsti o Vinetě je založena například stejnojmenná opera Jana Nepomuka Škroupa z roku 1863.\n"}
{"id": "721733", "url": "https://cs.wikipedia.org/wiki?curid=721733", "title": "Fulgurit", "text": "Fulgurit\n\nFulgurit (název z latinského \"fulgur\", tedy blesk, blýskání), česky též bleskovec, je geologický útvar, vzniklý zásahem blesku do písku, případně půdy nebo pevných hornin. Systematicky je řazen mezi tzv. šokově metamorfované horniny.\n\nPři úderu blesku (teplota až 30 tisíc °C) dochází k roztavení až varu (2950 °C) křemičitých částic, které po opětovném ztuhnutí zůstanou stavené v kusový útvar o velikosti řádově milimetrů, vzácně až metrů. Jelikož blesky mnohdy zanechávají v zemi pouze otvory vzniklé zřejmě šokovým odpařením vody nebo silikátových par (bez natavení), je možné, že k tvorbě fulguritu dochází pouze vlivem slabších (chladnějších) blesků. Minimální teplota potřebná pro vznik je zhruba 1800 °C.\n\nFulgurit vzniklý úderem blesku do písku nebo půdy s dostatečným množství křemičitých částic mívá podobu nerovných rourkovitých (často dutých) útvarů, které kopírují kanál blesku. Fulgurity je rovněž možné nalézt na skalách (zvláště pískovcových), kde dostávají mírně odlišnou podobu. Jádro je obvykle vyplněné křemičitou taveninou a od ní vybíhají paprsčité praskliny o délce jednotek až desítek centimetrů.\n\n"}
{"id": "721734", "url": "https://cs.wikipedia.org/wiki?curid=721734", "title": "Tři neděle v týdnu", "text": "Tři neděle v týdnu\n\nTři neděle v týdnu (v angličtině \"Three Sundays in a Week\") je krátká humorná povídka amerického spisovatele a literárního teoretika Edgara Allana Poea z roku 1844. Původní název zněl \"A Succession of Sundays\". \n\nČesky vyšla v následujících sbírkách:\n\nHumorný příběh vypráví o podmínce vypravěčova prastrýce Rumgudgeona, kterou si určil pro sňatek své dcery Kate s vypravěčem. Aby se Bobby mohl oženit s Kate, musí se sejít tři neděle v týdnu.\n\nVypravěč příběhu, dvacetiletý Bobby má zvláštního prastrýce Rumgudgeona. Je to „jemný, starý, urozený“ Angličan, ale má i své mouchy. Tak důsledně lpí na dodržování slova, že je mu svatá spíše litera závazku, nežli pravá podstata. Rád škádlí ostatní svým okamžitým zamítáním veškerých návrhů. Ačkoli má Bobbyho rád a nemá nic proti jeho sňatku se svou dcerou Kate, věren svých zásad určí zdánlivě nesplnitelnou podmínku: musí se sejít tři neděle v jednom týdnu.\n\nBobby je zoufalý a v duchu svého prastrýce proklíná, ale osud je mu nakloněn. V neděli 10. října se sejdou dva mořeplavci - kapitán Pratt a Smitherton - s Rumgudgeonem, Bobbym a Kate. Oba cestovatelé se právě vrátili z dalekých plaveb, kapitán Pratt obeplul mys Horn a kapitán Smitherton se plavil kolem mysu Dobré naděje. Během rozhovoru přátel dojde řeč na datum a v tom momentě se vyskytne rozpor. Pratt je přesvědčen, že je sobota, Smitherson tvrdí, že je pondělí a Rumgudgeon poukazuje na neděli. Chytrá Kate pochopí, v čem spočívá rozpor. Svému otci Rumgudgeonovi oznámí, že se sešly tři neděle v týdnu a tak je povinen dostát svého slova a požehnat svatbě.\n\nSmitherson objasní situaci. Ani jeden z kapitánů nebral v potaz časová pásma. Při plavbě napříč zeměkoulí se jakoby stále řídili anglickým časem, tudíž při návratu do vlasti Prattovi (jenž plul na západ) jeden den chyběl a Smithersonovi (obeplul Zemi východním směrem) naopak přebýval.\n\nRumgudgeon uzná, že pravdu má každý z nich a svatbu rád povolí.\n\n"}
{"id": "721737", "url": "https://cs.wikipedia.org/wiki?curid=721737", "title": "Walter Bonatti", "text": "Walter Bonatti\n\nWalter Bonatti (22. června 1930 Bergamo – 13. září 2011 Řím) byl italský horolezec, horský vůdce, cestovatel, novinář a spisovatel, průkopník skalního, kombinovaného, zimního a sólového lezení a skialpinismu.\n\nV 18 letech přelezl severní stěnu Grandes Jorasses (4. výstup). Dále uskutečnil prvovýstup východní stěnou na známou skalní jehlu Grand Capucin (1951), 1. zimní výstup Cassinovou cestou na Cimu Ovest (1953), sólový prvovýstup na Petit Dru - Bonattiho pilíř (1955), roku 1958 s Carlo Maurim prvovýstup na Gasherbrum IV (7925 m) severovýchodním hřebenem. Šedesátišestidenní skialpinistický přechod Alp od Mt. Caninu (Julské Alpy) po Přímořské Alpy dlouhý 1795 kilometrů.\n\nRoku 1965 první zimní sólovýstup na Matterhorn (4478 m) severní stěnou. Napsal knihu s názvem \"Hory mého života\" (\"Montagne di una vita\"), další jeho knihou je \"Velké dny na vrcholu\". Dále napsal řadu cestopisných knih. Obdržel mimo jiné ocenění \"Legion d´Honneur\" za záchranu dvou spolulezců při nehodě v Alpách. Roku 2009 se stal prvním horolezcem, který obdržel cenu Piolet d'Or za celoživotní přínos horolezectví.\n\nV roce 1954 se stal Bonatti členem italské expedice, která měla za cíl zdolání druhé nejvyšší hory světa K2 (8611 m). Ačkoliv byl Bonatti nejsilnějším členem výpravy, její vůdce Ardito Desio vybral pro vrcholový pokus již téměř čtyřicetiletého veterána Achille Compagnoniho a Lina Lacadelliho. Bonatti a výškový nosič Amir Mehdi měli pouze vynést kyslíkové lahve do vrcholového tábora. Na domluvené místo v 8100 metrech se dostali až za stmívání, tábor zde však nenašli. Oba začali na své společníky volat načež z vyšších partií hory odpověděl Compagnoni, aby nechali lahve na místě a sestoupili. Bonatti se mu snažil vysvětlit, že po tmě nepřipadá sestup v úvahu, Compagnoni ani Lacadelli se už neozvali. Nakonec se s Mehdim rozhodli přečkat na místě noc bez stanu a za svítání sestoupit. Mehdy následkem tohoto nouzového bivaku silně omrzl a přišel o prsty na nohou. Compagnoni a Lacadelli nakonec použili kyslíkové lahve k úspěšnému prvovýstupu.\n\nPo návratu do vlasti Bonatti obvinil Compagnoniho z úmyslného přemístění tábora. Údajně nechtěl dopustit, aby se na vrchol dostal i on, jelikož do té doby nevyužil přídavný kyslík a jeho výkon by tak zastínil ten Compagnoniho. Compagnoni i Lacadelli tato nařčení odmítli. Tábor postavili výš údajně kvůli převislému séraku. V roce 1964 Bonatti úspěšně žaloval novináře, který vydal rozhovor s Compagnonim. V něm Bonattiho obvinil, že ohrozil výpravu tím, že v noci vypotřeboval kyslík a zanechal Mehdiho samotného, aby se sám pokusil o výstup. Bonatti poukázal na vrcholové fotografie na kterých Compagnoni i Lacadelli mají kyslíkový přístroj, naopak jemu ve výbavě maska nezbytná k jeho použití chyběla. Kvůli soudu bylo zajištěno i svědectví Mehdiho, který sice vyloučil, že by ho Bonatti opustil, potvrdil však, že původně mluvil o svém plánu neuposlechnout vedení výpravy a pokusit se o útok na vrchol. Bonatti dále kritizoval fakt, že italský horolezecký svaz informace o incidentu záměrně zatajil. Kritikou slavného prvovýstupu si Bonatti znepřátelil lezeckou komunitu natolik, že se v roce 1965 raději rozhodl ukončit svou kariéru. S Compagnionim a Lacadellim se nikdy neusmířil. V roce 2004 Lacadelli ve své knize poprvé podpořil Bonattiho tvrzení. Na základě nových zjištění až v roce 2007 horolezecký svaz uznal Bonattiho verzi událostí.\n\n\n\n"}
{"id": "721738", "url": "https://cs.wikipedia.org/wiki?curid=721738", "title": "High Efficiency Video Coding", "text": "High Efficiency Video Coding\n\nHigh Efficiency Video Coding (HEVC, označováno také H.265 nebo MPEG-H část 2) je standard formátu kódování videa schválený v roce 2013. Je součástí sady standardů MPEG-H. Formát H.265 snižuje datový tok (deklarováno na polovinu) při zachování porovnatelné obrazové kvality v porovnání se svým předchůdcem H.264. Předpokládá se jeho nasazení do UHDV/UHDTV (Ultra High Definition Video and Television), kde se počítá s rozlišením 8K (7680×4320p). Za vývojem HEVC/H.265 stojí ISO/IEC Moving Picture Experts Group (MPEG) a ITU-T Video Coding Experts Group (VCEG).\n\nV České republice se formát používá v digitálním televizním vysílání DVB-T2.\n\n\nZa patentová práva se soukromým firmám platí poplatek až 2,6 USD za zařízení a 0,5 % z příjmů. Je však přijímán jako mezinárodní standard namísto například formátů VP9 či AV1, které nejsou zatíženy patenty.\n\n\n"}
{"id": "721739", "url": "https://cs.wikipedia.org/wiki?curid=721739", "title": "Fort Bellingham", "text": "Fort Bellingham\n\nFort Bellingham byla pevnost ležící na území, kde dnes leží bellinghamské čtvrti Fairhaven a Sehome, kterou postavila Armáda Spojených států amerických pro ochranu před útoky Indiánů z Kanady a Aljašky.\n\nMísto pevnosti bylo na louce, ze které byl výhled na Bellinghamův záliv. Bylo to jediné místo u zálivu, kde bylo otevřené prostranství a pramen. Vojáci museli z místa vystěhovat osadnici Marii Roberts a jejího manžela, kterým ale později povolili postavit si dům na pobřeží zálivu.\n\nPevnost postavil Kapitán George Pickett a rota D 9. pěšího pluku, která sem byla poslána z Fort Steilacoom na konci srpna 1856. Pevnost měla rozlohu 67 m² a měla tři brány v palisádovém opevnění. Ve dvou protilehlých rozích se nacházelo po jednom dvoupatrovém válečném srubu, čímž obklopovaly opevnění, v němž byly průhledy pro pušky a horské houfnice. Ve dvoře se nacházely také další dřevěné jednopatrové domy, mezi které patřily kasárny, obchody, byty důstojníků, jídelna, kuchyň a pekárna.\n\nV červenci 1859 vypukla na souostroví svatého Jana Prasečí válka poté, co americký osadník Lyman Cutlar zastřelil prase patřící Společnosti Hudsonova zálivu. Brigádní generál William S. Harney, který byl velitelem Oregonu zjistil, že britské úřady ve Victorii hrozily zatknutím Cutlara, a vyslal Pickettovu rotu z Fort Bellingham na ostrovy, aby hájil americké zájmy. Britové reagovali vysláním několika válečných lodí a oddíl námořní pěchoty. Zatímco některé jednotky v létě bojovaly proti Britům, Pickettovi muži rozebrali Fort Bellingham, včetně jednoho z válečných srubů, a znovu ji složili na jižním pobřeží ostrova, čímž založili „Pickettův tábor“, který je nyní chráněn jako Národní historický park San Juan Island. \n\nCo z pevnosti zbylo bylo později odstraněno jinými jednotkami, které obývaly Pickettův tábor, a to za účelem oprav, které ostrovní základna vyžadovala. V roce 1861 Washingtonská teritoriální legislativa požádala federální vládu, aby k pevnosti vyslala alespoň jednu rotu, která by ji udržovala v provozu, ale nikdy se tak nestalo. V roce 1863 byla pevnost oficiálně uzavřena a zůstaly pouze válečný srub v severozápadním rohu a několik dalších budov. O pět let později armáda vrátila Marii Roberts 1,3 km² zabrané půdy, kterou poté její rodina obdělávala a žila na ní mnoho dalších let. V roce 1897 zbylý válečný srub vyhořel. Na místě pevnosti už zbývá jen pár stop, ale bývalé byty důstojníků, kde žil také Kapitán Pickett se svou Indiánskou ženou, jsou zachovány na 910 Bancroft Street v Bellinghamu.\n"}
{"id": "721740", "url": "https://cs.wikipedia.org/wiki?curid=721740", "title": "Vysloužilí lvi", "text": "Vysloužilí lvi\n\nVysloužilí lvi je americké komediální drama z roku 2003 od režiséra Tima McCanliese. Hlavní roli Waltera obsadili Haley Joel Osment a Josh Lucas.\n\nKrajinou prolétá letadlo a kreslíř Walter Coleman (Josh Lucas) vzpomíná na své strýčky a své dětství.\n\nPatnáctiletého Waltera Colemana (Haley Joel Osment) odváží jeho matka May k jeho prastrýčkům Hubovi (Robert Duvall) a Garthovi (Michael Caine), aby tam našel ukryté peníze. O jeho strýcích se proslýchají různé věci - například, že to jsou mafiáni apod. May poté odjede a strýčkové se vrací ke své obvyklé zábavě, střílení z brokovnic po obchodnících. Problémy začnou, když na statek přijedou protivní příbuzní (Michael O'Neill a Deirdre O'Connell), kteří chtějí získat peníze. Walter se rozhodne utéct, ale strýcové ho zadrží a přemluví ho, aby zůstal, aby se příbuzných zbavili. Walter přemluví strýčky, aby si koupili vystřelovač talířů. Příbuzní odjedou a na statku začne poklidný život. Jednoho večera najde Walter obrázek krásné dívky a vidí odcházet Huba k jezeru. Když ho chce probudit zadrží ho Garth a začne mu vyprávět příběh z dávných dob. V roce, kdy začala Velká válka, odjeli do Francie a užívali si. Bohužel, když chtěli odjet, zastavili je dva vojáci a u panáka je přemluvili k narukování do francouzské armády. Hub (Christian Kane) a Garth (Kevin Haberer) odjeli do Afriky a bojovali. Po skončení války začal Garth organizovat safari a starší Hub pomáhal arabským šejkům bojovat proti otrokářům. Jednou osvobodil také jednu dívku. Ta pracovala jako služka a vyprávěla své paní o Hubovi. Její paní se jmenovala Jasmína (Emmanuelle Vaugier) a chtěla se s Hubem setkat. Nakonec se do sebe zamilovali.\n\nNajednou se Hub probudí a pošle je do postele, takže Garth nepoví Walterovi celý příběh. Dalšího dne si Hub s Garthem koupí starou lvici a chtějí ji zastřelit, aby z ní měli kožešinu a zároveň oživili vzpomínky. Walter jim v tom zabrání a slíbí, že se o lvici, kterou pojmenuje Jasmine, bude starat. Potom jedou koupit Jasmine žrádlo, a když nastupují do auta, tak Hub omdlí. Odvezou ho do nemocnice a tam chce Walter slyšet pokračování příběhu navzdory tomu, že mu Garth tvrdí, že to jsou jenom stařecké povídky. Když je Walter neoblomný, tak Garth pokračuje. Proti Hubovi a Jasmíně se postavil šejk (Adam Ozturk) ze sousední země, který byl nechutně bohatý a slíbil dvacet tisíc zlatých mincí tomu, kdo mu Huba přivede. Hub a Jasmína se mu dlouho bránili, ale šejk Jasmínu chytil a odvedl do svého harému. Hub Jasmínu vysvobodil, ale bych chycen Garthem a ten ho předvedl před šejka. Šejk Garthovi zaplatil a Hub dal odvést. Garth ale Hubovi pomohl utéct a sbalil peníze. Hub se utkal se šejkem a vyhrál. Nechal šejka žít a ten ho už nikdy nepronásledoval. Neměl na to totiž čas, protože jeho lidé nalezli ropu a šejk založil firmu na výrobu petroleje.\n\nDál to Garth odmítne vyprávět a řekne Walterovi, aby se zeptal Huba, jak to dopadlo. V tu chvíli Hub vyběhne z pokoje a je naštvaný, že mu sebrali kalhoty. Pak všichni utečou a cestou se staví v hospodě, kde je přepadnou výtržníci. Hub je přemůže a dá jim lekci, jak se z kluka stane muž. Na statek přijedou opět příbuzní a jejich děti (Jennifer Stone, Mitchel Musso, Marc Musso) pustí Jasmine z bedny. Nakonec se ukáže, že Jasmine má Waltra ráda a vypustí jí do kukuřice. Jednou v noci se zeptá Huba, co se stalo s Jasmínou a Hub mu odpoví, že zemřela při porodu. Walter ho přemluví, aby Hub neumíral a počkal, dokud Walter nevyroste. Hub mu to slíbí. Život na statku pokračuje v tom nejlepším pořádku, dokud nepřijede May se svým novým přítelem. Ten začne Waltera nutit, aby mu prozradil, kam schovali Hub s Gartem peníze a Walter mu to odmítne prozradit. Nakonec Stan Waltera napadne a v tom se na Stana vrhne Jasmine. V prudkém rozčilení ale Jasmine zemře. Garth a Hub ji pochovají do kukuřice. Walter pak odjíždí, ale May mu řekne, že budou žít se Stanem ve Vegas. Walter vyskočí z auta a nakonec May přemluví, aby ho nechala na statku.\n\nV tom zazvoní telefon a vlákno vzpomínek se přetrhne. Volající je šerif a chce, aby Walter přijel na statek. Walter tam přijede a zjistí že strýčkové se vybourali s letadlem. Oba zemřeli a do své poslední vůle uvedli jenom Waltera. Ten zdědil statek, peníze a jachtu. Přečetl si i jejich poslední přání a to aby byli pohřbeni vedle Jasmine. Za Walterem přilétá vrtulník, ze kterého vyskakuje Arab (Eric Balfour) a k Walterově překvapení potvrdí Garthovi příběhy.\n\n"}
{"id": "721743", "url": "https://cs.wikipedia.org/wiki?curid=721743", "title": "S/2010 J 2", "text": "S/2010 J 2\n\nS/2010 J 2 je přirozená družice planety Jupiter. Objevil ji astronom Christian Veillet 8. září 2010 pomocí 3,5-metrového dalekohledu na observatoři Mauna Kea na Havajských ostrovech. Zdánlivá hvězdná velikost objektu při objevu byla 23,9. Měsíc má rovníkový průměr 1 km. Okolo mateřské planety oběhne v retrográdním směru jednou za 588 dní v průměrné vzdálenosti cca 20 Gm. Dráha tělesa je poměrně protáhnutá (její excentricita činí 0,307) a její sklon vůči rovině ekliptiky je 150,4°. Těleso se v pericentru dostává do vzdálenosti téměř 14 Gm od planety a v apocentru se od ní vzdaluje na téměř 26,5 Gm. Jde pravděpodobně o fragment staršího tělesa, které se rozpadlo v důsledku srážky s jiným tělesem. Úlomky gravitačně zachytil Jupiter před přibližně 4 až 4,5 miliardami roků.\n\n\n"}
{"id": "721744", "url": "https://cs.wikipedia.org/wiki?curid=721744", "title": "Popcorn (instrumentální skladba)", "text": "Popcorn (instrumentální skladba)\n\nPopcorn je instrumentální skladba. Jejím původním autorem je Gershon Kingsley, který ji v roce 1969 vydal na albu \"Music to Moog By\". Skladba se stala známou až s verzí Hot Butter vydanou roku 1972. V roce 1973 vznikla verze nazvaná \"Jako mandle pražené\", která měla i text zpívaný Jiřím Kornem.\n\nSkladba Popcorn byla oblíbená v demech pro osmibitové počítače Sinclair ZX Spectrum, kde se objevila v demu Eel demo (demo k programu Soundtracker), a C64. Skladba se také objevila v jednom z dílů ruského seriálu \"Jen počkej, zajíci!\" a jako podkladová hudba k jednomu z cyklů o matematice \"Televizního vysílání pro školy\".\n\nO její popularitě svědčí i to, že existuje více než 500 verzí této skladby od různých autorů. Mezi další autory a hudebníky hrající svoji vlastní verzi patří Apollo 100, Jean Michel Jarre, Die Travellers, Guru Josh, Aphex Twin, Denki Groove, Mysterio, Two Milords, DJ Mystik, Spiffy, D-Night, Richi M, Gi Gi D'Agostino, DJ Voyager, Didier Friso, Crazy Frog, Verano, Trance Troopers či Muse.\n\n"}
{"id": "721746", "url": "https://cs.wikipedia.org/wiki?curid=721746", "title": "World of Spectrum", "text": "World of Spectrum\n\nWorld of Spectrum je největší archiv programů pro počítače Sinclair ZX Spectrum a kompatibilní. Archiv byl založen roku 1995 Martijnem van der Heidem.\n\nArchiv je velmi rozsáhlý, kromě vlastních programů (k 12. září 2011 bylo obsaženo 23 082 programů nebo alespoň informací o nich) jsou obsaženy také přebaly kazet, návody, úvodní obrázky a obrázky z průběhu vlastního programu. Programy, u kterých k tomu dali autoři svolení, jsou dostupné ke stažení, několik málo společností (např. Code Masters) souhlas s volným stahováním programů nedali, na World of Spectrum je tak možné pouze získat informace o nich. Kromě archivu programů jsou na stránkách obsaženy emulátory ZX Spectra, utility pro PC, dokumentace k programům a popisy hardware. V roce 2001 byla spuštěna ZX Spectrum certifikace.\n\nV archivu jsou dostupné také naskenované časopisy, které byly vydávány pro uživatele ZX Spectra.\n\nMartijnovi van der Heidemu se podařilo přesvědčit společnost Amstrad, aby uvolnil obsah ROM ZX Spectra.\n\nKromě webových stránek je k dispozici také chat prostřednictvím IRC.\n\nPro počítač SAM Coupé existuje podobně nazvaný archiv World of SAM.\n\n"}
{"id": "721748", "url": "https://cs.wikipedia.org/wiki?curid=721748", "title": "Tolstoj (program)", "text": "Tolstoj (program)\n\nTolstoj je slovníková databáze pro počítače Sinclair ZX Spectrum a kompatibilní (například Didaktik). Jedná se o program českého původu, vydavatelem programu byla společnost Proxima - Software v. o. s.\n\nProtože se jedná o slovníkovou databázi, každý záznam se může skládat pouze ze čtyřech položek. Každá položka může být zobrazena jinou znakovou sadou (znakové sady jsou kompatibilní se znakovými sadami programu Desktop, díky čemuž je možné vkládat i znaky jiných písem než latinky.\n\nProgram spolupracuje pouze s disketovou jednotkou Didaktik 40 a kompatibilní, není možné ho použít pouze s kazetovým magnetofonem. Díky disketové jednotce může být velikost databáze až 1 MiB (dalším omezením je kapacita diskety).\n\nProgram je možné použít i pro výukové účely, neboť umožňuje uživatele ze znalostí v databázi vyzkoušet.\n\nS programem byly dodávány jako ukázkové aplikace \"anglicko-český slovník\" a \"knihovna\", dále pak česká, anglická, německá a ruská abeceda a utilita pro převod záznamů z databáze do Desktop.\n"}
{"id": "721749", "url": "https://cs.wikipedia.org/wiki?curid=721749", "title": "Calculus", "text": "Calculus\n\nCalculus je tabulkový procesor pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Tomáš Vilím, který jej napsal pod přezdívkou \"Universum\". Vydavatelem programu byla společnost Proxima - Software v. o. s., program byl vydaný v roce 1993.\n\nMaximální rozměry tabulky jsou 40 sloupců x 128 řádků. Pro aritmetické funkce využívá kalkulátor v ROM ZX Spectra, navíc má funkci \"sum\", zaokrouhlovací funkce a formátovací funkce. Pro potřeby účetních operací s čísly má i vlastní matematické operace, které umožňují přesnost až na 40 cifer. Poskytuje tak přesnější výsledky než Excel.\n\nProti programům VU Calc a Omnicalc má Calculus následující možnosti:\n\n\n"}
{"id": "721750", "url": "https://cs.wikipedia.org/wiki?curid=721750", "title": "Pit-Fighter", "text": "Pit-Fighter\n\nPit-Fighter je bojová hra pro jednoho až tři hráče. Hra byla vydána v roce 1990 na hracích automatech, o rok později byla vydána pro počítače Amstrad CPC, Sinclair ZX Spectrum, C64, Atari ST, Amiga, PC (MS-DOS), SNES, Game Boy, Genesis, Lynx, Sega Master System.\n\nHráči mají k dispozici bojovníky:\n\nProtivníky jsou:\n\nPokud hraje jeden hráč, bojuje proti jednomu protivníkovi, pokud hrají dva hráči, bojují proti dvěma protivníkům a pokud hrají tři hráči, bojují proti dvěma nebo třem protivníkům. Mezi každými třemi koly je bonusový souboj, kdy při hře více hráčů bojují hráči mezi sebou, při hře jednoho hráče hráč bojuje proti stejnému bojovníkovi jako bojovník hráče ovládanému počítačem.\n\nPřed závěrečným soubojem s Masked Warriorem hráči musí svést souboj se dvěma Chainman Eddiemi, poté bojují zápas mezi sebou, a pouze vítěz (jeden hráč) postupuje do souboje s Masked Warriorem. Při hře jednoho hráče po souboji se dvěma Chainman Eddiemi hráč po vítězství rovnou postupuje do souboje s Masked Warriorem.\n\nVerze pro ZX Spectrum umožňuje hru jednoho nebo dvou hráčů, jeden z hráčů k ovládání postavy používá joystick, druhý musí používat klávesnici. Oba hráči mají stejného bojovníka, není možné, že jeden hráč by si vybral např. Buzze a druhý např. Tya.\n\n"}
{"id": "721751", "url": "https://cs.wikipedia.org/wiki?curid=721751", "title": "Super Ranger", "text": "Super Ranger\n\nSuper Ranger je hra pro hrací automaty z roku 1988. Jedná se o hru pro jednoho nebo dva hráče. Hráči musí projít vojenskou základnou, aby mohli zachránit dívku. Hra je identická se hrou \"Rough Ranger\".\n\nHra ke svojí funkci používala dva procesory Z80, jeden z nich byl určen pro generování hudby prostřednictvím dvou čipů YM2203 (šestikanálové zvukové generátory).\n\n"}
{"id": "721752", "url": "https://cs.wikipedia.org/wiki?curid=721752", "title": "Apollon (program)", "text": "Apollon (program)\n\nApollon je databáze pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Václav Lavička. Vydavatelem programu byla společnost Proxima - Software v. o. s., program byl vydán v roce 1992.\n\nProgram pracuje ve dvou režimech:\n\nProgram plně podporuje češtinu. Česká písmena je možné zadávat po stisku klávesy \"Graphics\" (v Basicu tato klávesa změní vstupní režim na grafiku) nebo delším podržením příslušné klávesy bez diakrického znaménka, např. delším podržením klávesy \"a\" je vloženo písmeno \"á\". Písmena \"ů\" a \"ě\" jsou zadávány delším podržením kláves \"j\" a \"w\" (vkládání znaků s diakritikou pomocí delšího podržení kláves je použito také v databázovém programu Datalog 2 Turbo).\n\n"}
{"id": "721753", "url": "https://cs.wikipedia.org/wiki?curid=721753", "title": "Tools 80", "text": "Tools 80\n\nTools 80 je souborový manažer pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Jedná se o program českého původu, vydavatelem programu byla společnost Proxima - Software v. o. s.\n\nTools 80 umožňuje s disketou provádět následující operace:\n\nNa rozdíl od svého předchůdce Tools 40, který umí pracovat pouze s jednou disketovou mechanikou, Tools 80 umí pracovat se dvěma mechanikami.\n\nModernizací vznikl Tools 128, tato novější verze již vznikla mimo společnost Proxima - Software v. o. s.\n\n"}
{"id": "721755", "url": "https://cs.wikipedia.org/wiki?curid=721755", "title": "Bohuslav Nocar", "text": "Bohuslav Nocar\n\nBohuslav Nocar (22. říjen 1920, Plzeň - 11. září 1944, Biella, Itálie) byl československý voják a příslušník výsadku Silica-North.\n\nNarodil se 22. října 1920 v Plzni. Otec František byl lakýrník, matka Josefa byla vedoucí pracovnicí v obchodním domě Baťa. Rodiče byli rozvedeni.\n\nObecnou a měšťanskou školu absolvoval v Plzni. Po zaškolení ve Zlíně nastoupil v Plzni u Bati jako prodavač obuvi. V Plzni a ve Zlíně absolvoval obchodní školu a v březnu 1938 byl odeslán jako praktikant do Anglie a odtud do New Yorku. V září 1939 byl firmou odeslán na Trinidad jako vedoucí sítě obchodů Baťa. Po ukončení smlouvy vstoupil do československé zahraniční armády a přes New York odjel do Anglie.\n\n15. března 1941 byl prezentován u čs. zahraniční armády v Anglii. Po výcviku byl zařazen k telegrafní rotě a po absolvování parakurzu byl nejprve velitelem radiostanice u velitelství praporu, později potom instruktorem výcviku a zbrojním důstojníkem. V říjnu 1942 byl povýšen na svobodníka. \n\nPo zařazení do výcviku pro zvláštní úkoly absolvoval od 26. srpna do 28. srpna 1944 absolvoval radiokurz. V hodnosti desátníka byl zařazen do operace Silica a odeslán na výcvikovou základnu v Itálii. 10. září 1944 byl povýšen na četaře.\n\n11. září odstartoval na palubě výsadkového letounu z letiště v Brindisi. Přibližně ve 22. hodin letoun narazil do horského masivu v prostoru Biella. Všichni na palubě zahynuli. Pohřben byl italskými partyzány.\n\nV červnu 1945 bylo jeho tělo exhumováno a s vojenskými poctami pohřbeno na vojenském hřbitově v Miláně. 1. prosince 1945 byl povýšen do hodnosti poručíka spojových vojsk in memoriam.\n\n\n"}
{"id": "721758", "url": "https://cs.wikipedia.org/wiki?curid=721758", "title": "Rakouská fotbalová Bundesliga", "text": "Rakouská fotbalová Bundesliga\n\nRakouská fotbalová Bundesliga (německy v originálním názvu Fußball-Bundesliga) je nejvyšší rakouská fotbalová soutěž. Jejím pořadatelem je \"Österreichischer Fußball-Bund\" (Rakouský fotbalový svaz). V současném formátu byla založena v roce 1974. Předtím nejvyšší soutěž v Rakousku nesla jméno \"Fußballmeisterschaft\" (Fotbalové mistrovství). Počet klubů této v soutěži se často měnil, v poslední sezóně (1973/74) měla 17 účastníků.\n\nSoučasný formát vzniklý v roce 1974 čítá 10 účastníků, kde se každý s každým utká čtyřikrát (dvakrát doma a venku). Vítěz postupuje do 2. předkola Ligy mistrů, kluby na druhém a třetím místě jdou do 2. předkola Evropské ligy.\n\nNejúspěšnějšími kluby historie jsou Rapid Vídeň, který vyhrál celkem 32 titulů, a Austria Vídeň, která vyhrála 24krát.\n\n"}
{"id": "721762", "url": "https://cs.wikipedia.org/wiki?curid=721762", "title": "Asterix a velký boj", "text": "Asterix a velký boj\n\nAsterix a velký boj je animovaný francouzský film patřící do série animovaných filmů o Asterixovi a Obelixovi. Vymyslel ho René Goscinny a nakreslil Albert Uderzo. Byl vyroben v roce 1989 a patří mezi nejpochmurnější díly ze série.\n\nDíl začíná jako vždy v galské vesničce, kde je jako vždy klid a mír. Ale ne nadlouho. Druid se právě vypravil do lesa, aniž by věděl že tam na něho čekají Římané. Asterix a Obelix se shodou náhod právě také prochází lesem, když vtom zaslechnou Druida jak volá o pomoc. Běží za hlasem a vidí, jak Římané dávají Druida do pytle. Obelix, aby zachránil druida, hodí po Římanech menhir (kámen obroušený do špice), ale Římané utečou a menhir trefí místo nich druida Panoramixe. Asterix a Obelix donesou druida do vesnice a zjistí, že se zbláznil. Proto ho uloží do postele a jdou k náčelníkovi Majestatixovi na večeři (mimochodem za strašné bouřky). Při večeři se náhle otevřou dveře a v nich stojí podvodník! Ve skutečnosti se vydává za věštce a balamutí všechny kolem sebe. Předpoví vesničanům takové bláboly, jako že po bouřce bude zase pěkně (což je samozřejmě jasné, na to člověk nemusí být ani věštec) a že jim nespadne nebe na hlavu. Poté odejde, Asterix s Obelixem s náčelníkem se snaží přinutit Panoramixe, aby jim uvařil kouzelný lektvar. Věštec se mezitím na přání náčelníkovy ženy usadí v lese, kam mu vesničané nosí jídlo, aby v něm mohl číst jejich budoucnost. Římané mezi tím vyšlou špeha, aby zjistil co se ve vesnici děje (z vesnice létají kotle po pokusech Panoramixe uvařit lektvar). Říman ochutná hrozně moc lektvarů zblázněného druida, až nakonec po jednom se vznese do vzduchu a letí k římskému táboru, kde vyloží poselství: Jejich druid experimentuje s novými lektvary a pořád se přitom směje! Římský centurion (velitel tábora) vyšle hlídku, která zajme věštce. Ten za peníze namluví Galům že jejich vesnice je prokleta bohy, a oni musí odejít. Všichni obyvatelé vesničky, s výjimkou Asterixe a Obelixe, se odstěhují na ostrůvek u pobřeží, načež římský oddíl napochoduje do vesnice v čele s centurionem a věštcem a vesnici obsadí. Poté však začne páchnout kvůli tomu, že zblázněný Panoramix, kterého hlídají Asterix a Obelix uvaří lektvar smradu. Římané se vrátí do tábora, mezitím se Panoramix napije zase jiného lektvaru, který mu vrátí paměť. Zrovna, když řekne Asterixovi pravým jménem, tak ho znova trefí menhir. Ten hodil Obelix, aby ho uzdravil. Druidovi se ale naštěstí nic nestane. Římané se mezitím vrátí do tábora. Pak vezme centurion věštce do svého stanu, aby mu předpovídal budoucnost. Mezitím do tábora vniknou Galové v čele s Panoramixem a začnou honit všechny Římany. Poté dojede zvláštní vyslanec Caesara, který ho vyslal aby se přesvědčil, zda centurion opravdu porazil odbojné Galy. Načež se věštec pokusí utéct, ale Obelix po něm hodí menhir. Díky tomu se věštec zblázní, Galové se vrátí do vesnice. A centurion? Toho vyslanec Caesara poníží na legionáře. Na konec filmu je jako vždy hostina.\n"}
{"id": "721763", "url": "https://cs.wikipedia.org/wiki?curid=721763", "title": "Narovnání", "text": "Narovnání\n\nNarovnání je jeden ze způsobů zániku závazku, ke kterému dojde tehdy, jestliže se věřitel a dlužník dohodnou, že mezi nimi sporná nebo pochybná práva a povinnosti budou vyjasněna a upřesněna. Tím dojde k zániku dosavadního závazku, který bude nahrazen závazkem novým. Účelem narovnání je odstranit mezi nimi spory o platnost, důvod nebo o obsah původního závazku a předejít tak případnému soudnímu sporu. Narovnání je ale možné uzavřít i tehdy, pokud by už došlo k řízení před soudem, a to ve formě tzv. soudního smíru. Právní úprava narovnání je obsažena v § 1903–1905 občanského zákoníku.\n\nPředmětem dohody o narovnání mohou být jak jen některá, tak i všechna práva a povinnosti, která z daného právního vztahu vyplývají a která jsou skutečně sporná nebo pochybná. Může jít i o práva už promlčená, v takovém případě ale, stejně jako tehdy, když byl původní závazek zřízen písemně, musí být narovnání uzavřeno písemně. Pokud by došlo k omylu o tom, co je skutečně sporné, neznamená to neplatnost narovnání, neplatnosti se lze dovolat pouze tehdy, pokud by tento omyl byl vyvolán lstí. Platnosti také nebrání, pokud by dodatečně vyšlo najevo, že zde dříve dohodnuté právo nebylo, ledaže by narovnání nebylo sjednáno v dobré víře. Původní zajištění práv přechází i na nový závazek, pokud je ale poskytla třetí osoba, která k narovnání nepřistoupila, je zavázána maximálně v rozsahu původního závazku.\n\nJestliže však není sporu o vzájemných právech a povinnostech a strany se dohodnou na nahrazení původního závazku závazkem novým, jedná se o tzv. privativní novaci.\n"}
{"id": "721764", "url": "https://cs.wikipedia.org/wiki?curid=721764", "title": "Dubossarský rajon", "text": "Dubossarský rajon\n\nDubossarský rajon (moldavsky \"Районул Дубэсарь/Raionul Dubăsari\", ukrajinsky a rusky \"Дубоссарський район\") je jeden ze sedmi okresů mezinárodně neuznané Podněsterské moldavské republiky. Administrativním centrem je město Dubossary. Podněsterský Dubbosarský rajon tvoří dvě enklávy oddělené územím, které si sice neuznaná republika nárokuje, ale je pod kontrolou Moldavska (součást okresu Dubăsari). Tyto dvě enklávy spojují pouze dvě silnice, které prochází moldavským územím a jsou pod správou Podněstří. Dubossarský rajon sousedí s Rybnickým a Grigoriopolským rajonem Podněstří, s moldavskými okresy Dubăsari a Criuleni a s Ukrajinou. Původní Dubossarský rajon vznikl roku 1924 jako součást tehdejší Moldavské ASSR, od roku 1990 je toto území rozděleno mezi moldavský okres Dubăsari a podněsterský Dubossarský rajon. Z pohledu Moldavska, o jehož území se de iure jedná, Dubossarský rajon jako samostatná správní jednotka neexistuje, ale tvoří součást tzv. Autonomní územně správní jednotky se zvláštním statusem Podněstří.\n\nDle sčítání lidu v roce 2004 žilo v Dubossarském rajonu 36 734 obyvatel, z toho 50 % moldavské, 28 % ukrajinské a 19 % ruské národnosti. Pro zvýraznění podílu nemoldavského obyvatelstva někdy uvádějí podněsterské úřady ve statistikách osoby ruské a ukrajinské národnosti společně jako \"slovanské obyvatelstvo\"; tedy Moldavané 50 %, Slované 47 %.\n\nV Dubossarském rajonu se nachází město Dubossary a 21 obcí pod správou 10 venkovských sovětů (rusky: \"сельсовет\"):\n\n\n"}
{"id": "721767", "url": "https://cs.wikipedia.org/wiki?curid=721767", "title": "Aleš Černý", "text": "Aleš Černý\n\nAleš Černý (10. listopadu 1920 Brno – 29. března 1984 Brno) byl moravský akademický malíř, kreslíř a ilustrátor. Originální dynamickou formou zachycoval lidové tance a zvyky.\n\nAleš Černý se narodil v Brně-Husovicích, kde vychodil základní školu. Od dětství zajížděl na Slovácko, kde poznal lidové tance a pestrost místních krojů. Zažil fašankové, svatební a hodové zvyky. Po maturitě na I. českém reálném gymnáziu v Brně absolvoval Uměleckoprůmyslovou školu (ŠUŘ Brno) u profesorů Emanuela Hrbka (který ho podporoval ve vlastních názorech a vyhledávání námětů) a především Františka Süssera, soukromě pak studoval u malíře Josefa Zamazala. Tehdy podnikl svou první studijní cestu na Slovácko. Inspiroval se barevností Slovácka, navštívil Hodonín, Rohatec, Strážnici, Hroznovou Lhotou, Lipov či Velkou nad Veličkou. Později vykonal studijní cestu do Itálie. Za druhé světové války byl totálně nasazen na práce v Německé říši.\n\nPo válce byl jako výtvarník zaměstnán v Ultraphonu, R. a J. Brno II a v Chiraně Brno. V roce 1946 se oženil s Jiřinou Páleníkovou, jejich dcerou je Ing. Svatava Buchtová. Po rozvodu se v roce 1955 podruhé oženil s Olgou Staškovou, jejich dcerou je PaedDr. Dalimila Hodaňová, vnukem Mgr. Ondřej Hýsek, Ph.D. Měl vztah s etnoložkou Zdenou Jelínkovou. Negativní postoj Aleše Černého k okupaci roku 1968, protestní vystoupení ze Svazu umělců či emigrace jeho nevlastního bratra Vladimíra Černého do Kanady vedla v době normalizace k mnoha ústrkům ze strany totalitního režimu. Zemřel náhle v roce 1984 na vrcholu svých tvůrčích sil. Je pochován na brněnském Ústředním hřbitově, pomník má na hřbitově ve Velké nad Veličkou.\n\nAleš Černý celou svoji dráhu malíře zasvětil moravskému folklóru. Ve svých pracích nejčastěji zachycoval různé situace a fáze lidových tanců. Jeho obrazy uchovávají obyčeje a život moravského venkova. Značná část jeho obrazů pochází zejména z různých míst Moravského Slovácka, Podluží a Horňácka. Velkou část života strávil cestováním po celé Moravě i Slovensku.\n\nVe spolupráci se Slováckým krúžkem v Brně vytvořil první studie lidového tance - už ty ukazují technickou zralost a naznačují umělcův další vývoj. Nešlo mu pouze o obecný formálně estetický princip, ale ve výtvarné kultivaci lidového tance usiloval o osobitý, nový, doposud nepoznaný malířský projev.\n\nAleš Černý je především Janem Křížem označován za \"malíře lidového tance\", jelikož vytvořil nespočet kreseb, studií a kompozic tance z Podluží, Horňácka, Dolňácka i jiných národopisných oblastí. Tanec tak tvoří nejvýznamnější část jeho umělecké tvorby. Důležité je rovněž zobrazování krojů, zvyků a života slováckého lidu. Věnoval se také portrétům vesnických žen a mužů a krojovým detailům. Ve velkých kompozicích nalézáme vrchol díla Aleše Černého.\n\nCitujme Jana Kříže (Malíř lidového tance, s. 9): „Jsou to přesvědčivá díla, neboť žádný detail nezůstal malířsky skrytý. Teplo rozžhaveného písku u Břeclavi, kamení na horských polích poblíž Velké nad Veličkou, pestrost červnových luk ve Veselí nad Moravou a kouzelnost řeky Moravy u Uherského Hradiště, to vše se zachytilo v pentlích děvčat a šohajů a opar slováckého rána se rozplynul v bělosti rukávů slováckých krojů.“\n\nJako výtvarník se podílel na desítkách grafických listů, pozvánek, programů a plakátů pro folklorní soubory. Významná je i jeho ilustrátorská\nspolupráce na řadě etnografických a folkloristických publikací, např. Podluží (Brno 1962), Horňácko (Brno 1966), Náš kraj (Brno 1982) aj. Ilustroval také práce Zdenky Jelínkové o lidovém tanci. V roce 1994 byla v Hodoníně u příležitosti desátého výročí úmrtí Aleše Černého uspořádána výstava jeho obrazů. V roce 2011 byly jeho obrazy představeny na výstavě k 650. výročí Hrubé Vrbky. Jeho dílo je dodnes velmi často využíváno nejrůznějšími folklorními soubory, k propagaci tradičních zvyků, hodů (např. Brno-Líšeň 2011) apod. U příležitosti stého výročí malířova narození připravuje Malá královopolská galerie v Brně na léto 2020 reprezentativní výstavu obrazů Aleše Černého.\n\n\n"}
{"id": "721780", "url": "https://cs.wikipedia.org/wiki?curid=721780", "title": "Francis Fletcher", "text": "Francis Fletcher\n\nFrancis Fletcher (1. března 1814 v Allerstonu, Yorkshire, Anglie – 7. října 1871 v Daytonu, Oregon) byl osadník v americkém státě Oregon a člen skupiny Peoria Party.\n\nNarodil se v Allerstonu v anglickém hrabství Yorkshire a v jedenácti letech se s rodiči Williamem a Mary a se čtyřmi bratry přestěhoval do dnešního Nassagaweya Township v kanadské provincii Ontario. Ještě jako mladík se stěhoval do Peorie v americkém státě Illinois, kde se připojil k Peoria Party, se kterou cestoval na západ po Oregonské stezce. Do oregonského Willamettského údolí dorazil v roce 1840, kde si vyzvedl darovanou půdu na břehu Yamhillské řeky nedaleko svého životního přítele a spolucestovatele Amose Cooka. 2. května 1843 byli společně v Champoegu, kde tehdy hlasovali osadníci za vytvoření prozatímní oregonské vlády, která byla první americkou vládou západně od Skalistých hor.\n\nV roce 1843 se oženil s Elizabeth Smith, která do Willamettského údolí přijela ještě ten rok po Oregonské stezce se svými rodiči, Andrewem a Polly Smithovými. Fletcherovi pak spolu vychovali osm dětí. V roce 1848 se Fletcher jako dobrovolník účastnil Kajuské války a později se dostal do správní rady Willamette University. V roce 1871 zemřel na své farmě nedaleko města Dayton v Oregonu. Jeho dům v Daytonu se nachází na Národním rejstříku historických míst.\n"}
{"id": "721781", "url": "https://cs.wikipedia.org/wiki?curid=721781", "title": "Bleskovec", "text": "Bleskovec\n\nTermín Bleskovec může mít více významů:\n\n"}
{"id": "721782", "url": "https://cs.wikipedia.org/wiki?curid=721782", "title": "Alexander Calder", "text": "Alexander Calder\n\nAlexander Calder [\"kalder\"] (22. srpna 1898 Lawnton, Pensylvánie – 11. listopadu 1976 New York) byl americký sochař a výtvarník, který se proslavil svými mobilními sochami (mobily).\n\nNarodil se v umělecké rodině, otec i děd A. M. Calder byli známí sochaři a matka výtvarnice francouzského původu. Otec roku 1905 onemocněl tuberkulosou a rodina se odstěhovala na ranč do Arizony a o rok později do Pasadeny v Kalifornii. Malý Alexander sbíral kousky měděných drátků a plechů a dělal z nich šperky a různé i pohyblivé hračky. Od roku 1910 žila rodina opět v Pensylvánii a od roku 1912 střídavě v New Yorku a v San Franciscu, kde Alexander maturoval. Studoval strojní inženýrství v New Jersey a od roku 1919 pracoval jako technik, také na lodích. Později napsal, jak ho zážitek vycházejícího slunce na lodi přivedl k umění. Maloval obrazy a kreslil do časopisů a roku 1926 odjel do Paříže, kde se živil výrobou hraček a založil svůj miniaturní mechanický cirkus, \"Cirque Calder\". V Paříži se spřátelil s Joanem Miró, J. Arpem a M. Duchampem. Na zpáteční cestě se seznámil se svou budoucí ženou Louisou James, praneteří spisovatele Henry Jamese a filosofa W. Jamese, s níž se 1931 oženil.\n\nFigurkami mechanického cirkusu začíná jeho zájem o pohyblivé sochy, kterým dal Duchamp jméno „mobil“. S tvorbou mobilů začal Calder v roce 1931. Jejich jednotlivé části se uvádějí do pohybu dotykem ruky nebo prouděním vzduchu. Při setkání s Pietem Mondrianem se nadchnul pro abstraktní umění a začal dělat velmi jemné kovové konstrukce, které se pohybovaly větrem nebo průvanem. Roku 1933 se Calderovi vrátili do USA a usadili na venkově v Connecticutu, kde se jim narodily dvě dcery. Kromě zatím už slavného „cirkusu“ navrhoval Calder divadelní dekorace, dělal šperky a hračky.\n\nRoku 1943 měl velkou výstavu v Muzeu moderního umění v New Yorku a po válce dělal monumentální kovové sochy, například „125“ pro Kennedyho letiště v New Yorku (1957), „Spirálu“ pro ústředí UNESCO v Paříži (1958), „Člověk“ pro světovou výstavu v Montrealu nebo „El Sol Rojo“ pro olympiádu v Mexico City (1968). Pro tyto velké objekty se vžil název \"stabil\" (jako protiklad k pohyblivým mobilům), jehož autorem je Hans Arp. Calderovy stabily představuji jedno z paradigmat urbanistického umění 20. století.\n\nRoku 1962 si postavil venkovský atelier v Saché jižně od Tours, kde byla i dílna, a hodně cestoval. Zemřel krátce po otevření své retrospektivní výstavy v New Yorku. Posmrtně byl vyznamenán Medailí svobody amerického presidenta. Jedna z jeho soch byla zničena při atentátu na mrakodrapy WTC v září 2001.\n\nV českém prostředí nalezlo jeho dílo odraz u Karla Malicha a Stanislava Kolíbala.\n\n\n\n\n"}
{"id": "721791", "url": "https://cs.wikipedia.org/wiki?curid=721791", "title": "Dějiny zemědělství", "text": "Dějiny zemědělství\n\nDějiny zemědělství zaznamenávají lidskou domestikaci rostlin a zvířat a vývoj a šíření technik pro jejich efektivní produkci. Zemědělství vzniklo nezávisle v různých částech světa a zahrnovalo různorodou škálu taxonů. Nezávislá centra původu tvořilo nejméně jedenáct samostatných oblastí Starého a Nového světa.\n\nJiž nejméně 20 000 let před naším letopočtem lidé sbírali a pojídali semena divoce rostoucích obilovin. Zhruba 9500 let př. n. l. bylo v oblasti Levanty kultivováno osm základních neolitických plodin – pšenice dvouzrnka, pšenice jednozrnka, ječmen, hrách, čočka, vikev, cizrna a len. Rýže zdomácněla v Číně v období mezi 11 500 a 6 200 let př. n. l., následovaly ji mungo, sója a azuki. Prasata byla domestikována v Mezopotámii asi 11 000 let př. n. l., následně pak ovce v době mezi 11 000 až 9000 lety př. n. l. Skot vzniklý domestikací z divokých praturů se objevil kolem roku 8500 př. n. l. v oblastech moderního Turecka a Pákistánu. Cukrová třtina, banány a některé druhy kořenové zeleniny byly kultivovány na Nové Guineji zhruba 7000 let př. n. l. Čirok byl domestikován v oblasti Sahelu v Africe asi 5000 let př. n. l. V oblasti jihoamerických And došlo před 8000 až 5000 lety př. n. l. k domestikování brambor, spolu s fazolemi, kokou, lamou a morčetem. V Mezoamerice byla divoká tráva teosinte domestikována na kukuřici před rokem 4000 př. n. l. Bavlna zdomácněla v oblasti Peru nejméně 3600 let př. n. l. Poměrně pozdě byl domestikován velbloud, asi 3000 let př. n. l.\n\nDoba bronzová, počínající zhruba 3300 let př. n. l., byla svědkem intenzifikace zemědělství ve vznikajících civilizacích jako mezopotámský Sumer, starověký Egypt, Harappská kultura, starověká Čína a starověké Řecko. Během doby železné a klasického starověku šířila expandující Římská říše v oblasti Středomoří a západní Evropy zemědělství, založené na již existujících technikách dřívějších civilizací; navíc zavedla systém panství, který se stal základem středověkého zemědělství.\n\nBěhem středověku, a to jak v islámském světě, tak v Evropě, došlo v zemědělství k významným přeměnám. Ty byly způsobeny zdokonalením technik a šířením plodin, včetně zavádění cukru, rýže, bavlny a ovocných stromů (například pomerančovníku) do Evropy přes Araby ovládaný Pyrenejský poloostrov (Al-Andalus). Kolumbovská výměna po roce 1492 přinesla do Evropy plodiny z Nového světa, jako je kukuřice, brambory, sladké brambory a maniok. Ze Starého světa se do Ameriky dostala pšenice, ječmen, rýže a řepa a hospodářská zvířata včetně koní, skotu, ovcí a koz.\n\nZavlažování, střídání plodin a užívání hnojiv bylo zavedeno brzy po neolitické revoluci a značně se rozvinulo během posledních 200 let, počínaje britskou zemědělskou revolucí.\n\nOd počátku 20. století zemědělství ve vyspělých zemích, a do menší míry v rozvojovém světě, zaznamenalo velké zvýšení produktivity nahrazením lidské práce mechanizací a zavedením syntetických hnojiv, pesticidů a šlechtění. Haberův–Boschův proces umožnil syntézu hnojiv na bázi dusičnanu amonného v průmyslovém měřítku, což výrazně zvýšilo výnosy plodin. Moderní zemědělství přineslo řadu sociálních, politických a environmentálních otázek jako znečišťování vod, biopaliva, geneticky modifikované organismy nebo celní a dotační politika. V reakci na to se ve 20. století vyvinulo ekologické zemědělství jako alternativa k používání syntetických pesticidů.\n\nPro vysvětlení historického původu zemědělství vytvořili badatelé řadu hypotéz. Studie přechodu od lovecko-sběračských k zemědělským společnostem naznačují předcházející období intenzifikace a zvyšujícího se sedentismu; příklady jsou kultura Natúfien na Blízkém východě a raně neolitické kultury v Číně. Současné modely ukazují, že sklízené divoké porosty začaly být následně i uměle vysazovány, nebyly však okamžitě domestikovány.\n\nPřevážně upřednostňovaným vysvětlením vzniku zemědělství v Levantě je místní změna klimatu. Následkem velké změny klimatu po poslední době ledové (kolem 11 000 př. n. l.) začala značná část území zažívat každoroční dlouhá období sucha. Tyto podmínky favorizovaly jednoleté rostliny, které během dlouhého období sucha odumírají, přitom však zanechávají dormantní semena nebo hlízy. Nadbytek snadno skladovatelných divokých zrn obilovin a luštěnin umožnil v této době lovcům-sběračům v některých oblastech tvořit první trvale obydlené vesnice.\n\nRaní lidé záhy začali měnit společenství flóry a fauny ve svůj vlastní prospěch, například prostřednictvím žárového hospodaření (\"fire-stick farming\") nebo lesního zahradničení. Přesnou dobu vzniku lze těžko určit, protože lidé shromažďovali a pojídali semena obilovin již před tím než je domestikovali, a charakteristiky rostlin se během tohoto období mohly měnit i bez zásahů člověka. Jako příklad lze uvést polotuhé vřeteno (\"rhachis\") a větší semena obilovin v době těsně po mladším dryasu (asi 9500 let př. n. l.) v raném holocénu v Levantské oblasti úrodného půlměsíce. Monofyletické charakteristiky se vyvinuly bez jakéhokoli zásahu člověka, což naznačuje, že zdánlivě domestikovaná klasová vřetena obilovin mohla vzniknout zcela přirozeně.\n\nZemědělství vzniklo nezávisle v různých částech světa a zahrnovalo různorodou škálu taxonů. Nezávislými centry vzniku bylo nejméně jedenáct oddělených oblastí Starého a Nového světa. Jedny z prvních známých domestikací se týkaly zvířat. Prasata byla domestikována v Mezopotámii kolem 11 000 př. n. l. Domestikace ovce proběhla také v Mezopotámii, mezi 11 000 a 9000 př. n. l. Skot byl domestikován z divokých praturů v oblastech moderního Turecka a Pákistánu zhruba 8500 př. n. l. Domestikace velblouda proběhla teprve kolem 3000 př. n. l.\n\nTeprve po roce 9500 př. n. l. se objevilo osm tzv. zakládajících zemědělských plodin (\"founder crops\"): nejprve pšenice dvouzrnka a jednozrnka, pak ječmen, hrách, čočka, vikev, cizrna a len. Těchto osm plodin se vyskytlo více či méně současně na lokalitách předkeramického neolitu B (PPNB) v Levantě, ačkoli jako první se ve významném měřítku pěstovala a sklízela pšenice. Přibližně ve stejné době (9400 př. n. l.) došlo k domestikaci partenokarpického fíkovníku.\n\nNejpozději 7000 let př. n. l. postupy setí a sklízení dorazily do úrodné oblasti Mezopotámie, kde je Sumerové systematizovali a zavedli ve velkém měřítku. Před rokem 8000 př. n. l. se zemědělství pevně uchytilo na březích řeky Nilu. Zhruba v této době se zemědělství vyvinulo nezávisle také na Dálném východě, pravděpodobně v Číně, hlavní plodinou se však místo pšenice stala rýže. Kukuřice vznikla domestikací divoké trávy teosinte v západním Mexiku asi 6700 let př. n. l. V Novém světě byly také domestikovány brambory (8000 př. n. l.), rajče, pepř (4000 př. n. l.), tykev (8 000 př. n. l.) a několik odrůd fazolí (8 000 př. n. l.). V Řecku byly již zhruba 11 000 let př. n. l. kultivovány čočka, vikev, pistácie a mandle. Divoký oves a divoký ječmen se zde začaly objevovat ve větším rozsahu přibližně 7 000 let př. n. l., spolu s pšenicí jednozrnkou, ječmenem, ovcemi, kozami a prasaty, zatímco pšenice dvouzrnka se objevila na Kypru v době mezi lety 9100 až 8600 př. n. l. Zemědělství se dále nezávisle vyvinulo na ostrově Nová Guinea. Kultivace včetně hybridizace druhu banánu \"Musa acuminata\" na Nové Guineji se datuje do doby 5000 let př. n. l., a možná až 8000 př. n. l. Chov včel na med začal na Středním východě kolem 7000 let př. n. l. Archeologické důkazy z různých lokalit na Pyrenejském poloostrově naznačují domestikaci rostlin a zvířat mezi 6000 a 4500 lety př. n. l. Céide Fields v Irsku, skládající se z rozsáhlých pozemků uzavřených kamennými zdmi, se datují 3500 let př. n. l. a jsou jedněmi z nejstarších známých systémů polí na světě. Kůň byl domestikován v Pontské stepi asi 4000 let př. n. l. Konopí se během neolitu používalo na Sibiři a v Číně a mohlo tam být domestikováno. Užívalo se pro výrobu provazů i jako lék, poprvé ve starověkém Egyptě asi 2350 let př. n. l.\n\nV Číně byla rýže a proso domestikovány nejpozději 8000 let př. n. l., následovány fazolemi mungo, azuki a sójou. V oblasti Sahelu v Africe byla tamní rýže a čirok domestikovány před rokem 5000 př. n. l. Kolovník a kávovník zdomestikovaly v Africe. Na Nové Guineji staré papuánské národy začaly praktikovat zemědělství kolem 7000 let př. n. l., domestikujíc cukrovou třtinu a taro. V údolí Indu od osmého tisíciletí před naším letopočtem se v oblasti Méhrgarhu pěstoval dvouřadý i šestiřadý ječmen, spolu s pšenicí jednozrnkou, dvouzrnkou, tvrdou (durum) a datlovníkem. V nejranějších časových obdobích Méhrgarhu tamní obyvatelé k obživě lovili divokou zvěř, jako je gazela, jelen barasinga, antilopa jelení, axis indický, osel asijský, divoká koza, divoká ovce, divoké prase a nilgau. Do 5. tisíciletí př. n. l. je postupně nahradily domestikované ovce, kozy a zebu, což naznačuje postupný přechod od lovu a sběru k zemědělství. Kukuřice a tykev se domestikovaly v Mezoamerice, brambory v Jižní Americe a slunečnice ve východních oblastech Severní Ameriky.\n\nSumerští zemědělci pěstovali obiloviny ječmen a pšenici, a začali žít ve vesnicích zhruba od 8000 př. n. l. Kvůli nízkým srážkám v oblasti záviselo zemědělství na řekách Tigris a Eufrat. Zavlažovací kanály vedoucí z řek umožnily pěstování obilovin v množství dostatečně velkém pro uživení vznikajících měst. První pluhy se objevují na piktografech z Uruku kolem roku 3000 př. n. l.; secí pluhy, které sypaly osivo do orané brázdy se objevují na pečetích kolem roku 2300 př. n. l. Zeleninové plodiny zahrnovaly cizrnu, čočku, hrách, fazol, cibuli, česnek, salát, pór a hořčici. Sumeřané pěstovali i ovoce včetně datlí, hroznů, jablek, melounů a fíků. Kromě polního hospodaření také chytali ryby a lovili drůbež a gazely. Maso ovcí, koz, skotu a drůbeže konzumovala hlavně elita. Ryby se konzervovaly sušením, solením a uzením.\n\nCivilizace starověkého Egypta závisela na řece Nilu a jejích pravidelných sezónních záplavách. Předvídatelnost řeky a úrodná půda dovolily Egypťanům vybudovat říši založenou na značném zemědělském bohatství. Egypťané byli jedněmi z prvních lidí, kteří praktikovali velkoplošné zemědělství, počínaje předdynastickým obdobím od konce paleolitu do neolitu, přibližně od 10 000 do 4000 let př. n. l. To bylo umožněno díky rozvoji zavlažování. Jejich základní potravinářské plodiny tvořily obiloviny, především pšenice a ječmen. Kromě toho také pěstovali plodiny užitkové, jako len a papyrus.\n\nPšenice, ječmen a jujuba byly domestikovány na indickém subkontinentu do roku 9000 př. n. l., brzy následovány ovcemi a kozami. Pěstování ječmene a pšenice – společně s domestikací dobytka, především ovcí a koz – pokračovalo kulturou Méhrgarh během 8000 až 6000 let př. n. l. Toto období také přineslo první domestikaci slona. Pastevecké zemědělství v Indii též zahrnovalo pěstování dvou- nebo šestiřadých obilnin, výmlat a skladování zrna v sýpkách. Bavlna se začala pěstovat v 5. až 4. tisíciletí př. n. l. Do 5. tisíciletí př. n. l. se zemědělské komunity rozšířily i v Kašmíru. Zavlažování se vyvinulo v kultuře poříčí Indu kolem roku 4500 př. n. l. Velikost a prosperita kultury poříčí Indu vzrostla v důsledku této inovace, což vedlo k důkladnějšímu plánování sídlišť vybavených drenážemi a stokami. Archeologické doklady o zvířaty taženém pluhu v kultuře poříčí Indu sahají do doby kolem 2500 let př. n. l.\n\nZáznamy z období válčících států, dynastie Čchin a dynastie Chan poskytují obraz raného čínského zemědělství od 5. století př. n. l. do 2. století n. l., které zahrnovalo celostátní systém sýpek a rozšířený chov bource na produkci hedvábí. Důležitým raným čínským pojednáním o zemědělství je \"Čch’ min jao šu\" (\"Základní techniky pro blahobyt lidu\") z roku 535 od Ťia S’-sia. Ťiaův styl psaní byl přímočarý a přehledný ve srovnání s komplikovaným literárním stylem, typickým pro toto období. Ťiaova kniha byla také velmi dlouhá, s více než sto tisíci psaných čínských znaků a citovala mnoho dalších dřívějších čínských prací, které se však nedochovaly. Ťiaova kniha obsahuje části týkající se přípravy půdy, setby, kultivace, obhospodařování sadů, lesnictví a chovu zvířat. Kniha zahrnuje také okrajově související statě pokrývající obchodní a kulinářské využití plodin. Tato práce a styl, ve kterém byla napsána, měly velký vliv na pozdější čínské agronomy, jako byl Wang Čen a jeho průkopnické dílo \"Nung šu\" (\"Kniha o zemědělství\") z roku 1313.\n\nDo 1. století před naším letopočtem Číňané inovovali pro zemědělské účely vodním kolem poháněný hamr. Ačkoli měl řadu využití, jeho hlavní funkcí bylo roztloukání, loupání a leštění rýžového zrna, což by se jinak muselo provádět ručně. Číňané také před 1. stoletím n. l. začali používat řetězové čerpadlo, poháněné vodním kolem nebo voly zapřaženými do systému mechanických převodů. Řetězové čerpadlo našlo využití pro dopravu vody do městských a palácových vodovodů, sloužilo však především k zdvihání vody v zemědělských zavlažovacích kanálech. V závěrečném období dynastie Chan koncem 2. století se vyvinuly těžké pluhy vybavené železnou radlicí a odhrnovací deskou. Tyto pluhy se pomalu šířily na západ, až kolem 10. století revolucionizovaly zemědělství v západní Evropě. (Glick však argumentuje že vývoj čínského pluhu proběhl ne dříve než v 9. století, což by znamenalo, že naopak vznikl podle vzorů přišlých ze západu, známých v Itálii před 7. stoletím.)\n\nAsijská rýže byla domestikována před 13 500 až 8200 lety v Číně, a to z jediného genetického předka, divoké rýže \"Oryza rufipogon\". Oblast původní domestikace se nachází v údolí Perlové řeky. Pěstování rýže se pak rozšířilo do jižní a jihovýchodní Asie.\n\nHlavními obilninami v oblasti starověkého Středomoří byly pšenice setá, pšenice dvojzrnka a ječmen, zatímco mezi běžně pěstovanou zeleninu patřil hrách, fazole, bob a olivy. Mléčné produkty pocházely převážně z ovcí a koz. Maso, obvykle vepřové, hovězí a jehněčí, tvořilo pro většinu obyvatelstva pouze příležitostnou součást jídelníčku. Zemědělství ve starověkém Řecku bylo omezeno topografií pevninského Řecka, která dovolovala řádné obdělávání zhruba jen 10 % půdy, což si vyžádalo specializaci na vývoz oleje a vína a dovoz obilovin z Thrákie (jejíž centrum leží v dnešním Bulharsku) a řeckých kolonií na pobřeží Černého moře. Během helénistického období ovládala Ptolemaiovská říše Egypt, Kypr, Fénicii a Kyrenaiku, hlavní oblasti produkce obilí, na nichž záviselo pevninské Řecko. Ptolemaiovský trh s obilovinami také hrál rozhodující roli ve vzestupu Římské republiky. Pro Seleukovskou říši byla klíčovou oblastí produkce pšenice Mezopotámie, zatímco v jiných částech se uplatňovalo také kočovné pastevecké hospodářství.\n\nV řecko-římském světě klasické antiky bylo římské zemědělství postaveno na technikách původně zavedených Sumery, které Římanům předaly následné kultury, se zvláštním důrazem na pěstování plodin pro obchod a vývoz. Římané položili základy pro hospodářský systém panství, zahrnující nevolnictví, které později vzkvétalo ve středověku. Římské farmy lze podle velikosti rozdělit do tří kategorií. Malé farmy hospodařily na pozemcích od 18 do 88 iuger (jedno \"iugerum\" odpovídá asi 0,65 akru). Střední farmy měly 80 až 500 iuger. Velká panství (nazývaná latifundia) disponovala více než 500 iugery. Římané měli čtyři systémy hospodaření: přímou práci majitele a jeho rodiny; otroky pracující pod dohledem správců; hospodaření s nájemci nebo podílové, v němž si majitel a nájemce rozdělují zemědělskou produkci; a situace, kdy byla hospodářství pronajata nájemci.\n\nV Mezoamerice se před více než šesti tisíci lety divoká tráva teosinte transformovala lidmi prováděnou selekcí na předchůdce moderní kukuřice. Postupně se rozšířila po celé Severní Americe a byla hlavní plodinou domorodých Američanů v době příchodu Evropanů. Jiné mezoamerické plodiny zahrnují stovky odrůd místně domestikovaných tykví a fazolí. Další z hlavních plodin bylo kakao, též domestikované v tomto regionu. Krocan, jeden z nejdůležitějších na maso chovaných ptáků, byl pravděpodobně domestikován v oblasti dnešního Mexika nebo jihozápadu Spojených států.\n\nMezoameričtí Aztékové byli aktivními zemědělci a jejich ekonomika byla na zemědělství založena. Oblast kolem jezera Texcoco byla úrodná, ale ne dost velká na to, aby dokázala produkovat množství potravin potřebné pro obyvatelstvo jejich rostoucí říše. Aztékové rozvinuli zavlažovací systémy, vytvořili terasovité svahy, hnojili půdu a vyvinuli \"chinampa\" neboli umělé ostrovy, též známé jako „plovoucí zahrady“. Mayové mezi 400 př. n. l. až 900 n. l. používali rozsáhlé systémy kanálů a vyvýšených polí pro obhospodařování močálovité půdy na poloostrově Yucatán.\n\nV jihoamerické oblasti And, osídlené řadou civilizací včetně Inků, byl hlavní plodinou brambor, domestikovaný přibližně před 10 000 až 7000 lety. Koka, která je dodnes významnou plodinou, byla domestikována v Andách, stejně jako arašídy, rajčata, tabák a ananas. Bavlna byla domestikována v Peru asi 3600 let př. n. l. Byla také domestikována zvířata, včetně lam, alpak a morčat.\n\nDomorodí obyvatelé východní části dnešních Spojených států domestikovali četné plodiny. Patřily mezi ně slunečnice, tabák, různé odrůdy tykví a merlíku, stejně jako plodiny, které se již běžně nepěstují, včetně pouvy (\"Iva annua\") a ječmene malého (\"Hordeum pusillum\"). Sklízely se plané plodiny včetně divoké rýže a javorového sirupu. Z východní části Severní Ameriky pochází také nejběžnější domestikované odrůdy jahod. Dvě významné plodiny, pekan a vinná réva Concord, se rozsáhle využívaly v prehistorických dobách, ale zřejmě nebyly až do 19. století domestikovány.\n\nDomorodí obyvatelé dnešní Kalifornie a severozápadního pobřeží uplatňovali v lesích, stepích, lesostepích a mokřadech různé formy lesního zahradnictví a žárového hospodaření, aby zajistili trvalou dostupnost jedlých a léčivých plodin. Domorodci praktikovali zakládání požárů omezeného rozsahu, čímž tak zabraňovali možnosti vzniku velkých katastrofálních požárů a udržovali nízkointenzivní zemědělství s volnou rotací, jakýsi druh „divoké“ permakultury.\n\nV Severní Americe se vyvinul systém společné výsadby zvaný „Tři sestry“. Tři vzájemně se doplňující plodiny se vysazovaly společně: zimní dýně, kukuřice a pnoucí fazole (obvykle fazol ostrolistý nebo fazol obecný). Kukuřice vytváří podporu pro pnutí fazolí, což eliminuje potřebu umělé opory. Fazole dodávají do půdy dusík, který využívají ostatní rostliny, a dýně se rozrůstá po zemi, blokuje sluneční světlo a tím brání růstu plevele. Dýňové listy také slouží jako „živý mulč“.\n\nOd doby britské kolonizace Austrálie v roce 1788 byli domorodí Australané popisováni jako kočovní lovci-sběrači, kteří se nevěnovali zemědělství, a to navzdory důkazům o opaku. V roce 1969 archeolog Rhys Jones přišel s tvrzením, že domorodí Australané se zabývali systematicky prováděným vypalováním jako způsobem, jak zvýšit přirozenou produktivitu. Toto dostalo označení „žárové hospodaření“. V sedmdesátých a osmdesátých letech 20. století archeologický výzkum v jihozápadní Victorii přinesl poznatky, že kmen Gunditjmara a další skupiny vyvinuly během období téměř 5000 let sofistikované způsoby chovu úhořů a systémy pastí na ryby. Archeolog Harry Lourandos v osmdesátých letech 20. století naznačil, že existují důkazy o probíhající „intenzifikaci“ v Austrálii během procesu, který podle všeho pokračoval během předchozích 5000 let. Tyto koncepty vedly historika Billa Gammageho k tvrzení, že celý kontinent byl v podstatě řízenou krajinou.\n\nVe dvou oblastech Austrálie, centrálním západním pobřeží a východní části střední Austrálie, mohly být praktikovány formy raného zemědělství. Lidé žijící ve stálých sídlištích s více než 200 obyvateli prováděli ve velkém rozsahu setbu a výsadbu a skladovali sklizené plodiny. Kmeny Nhanda a Amangu z centrálního západního pobřeží pěstovaly jamy (\"Dioscorea hastifolia\"), zatímco různé kmeny ve východní centrální Austrálii (oblast Corners) vysazovaly a sklízely divokou cibuli \"yaua\" (\"Cyperus bulbosus\"), domorodé proso \"tindil\" (\"Panicum decompositum\") a sporokarpy kapradiny \"ngardu\" (\"Marsilea drummondii\").\n\nBěhem období mezi 100 př. n. l. až 1600 n. l. světová populace pokračovala v růstu tak jak vzrůstalo využívání půdy, což dokazuje rychlý nárůst emisí metanu ze skotu a pěstování rýže.\n\nOd osmého století prošlo zemědělství středověkého islámského světa transformací, kterou popsal historik Andrew Watson jako arabská zemědělská revoluce. Tato transformace byla způsobena řadou faktorů, včetně šíření mnoha plodin a rostlin podél muslimských obchodních tras, rozšiřováním pokročilejších zemědělských technik a zemědělsko-ekonomickým systémem, který podporoval vyšší výnosy a efektivitu. Posun v zemědělské praxi změnil ekonomiku, rozložení obyvatelstva, vegetační pokryv, zemědělskou produkci, populační úroveň, růst měst, distribuci pracovní síly, přípravu jídel, stravování a oblékání v celém islámském světě. Muslimští obchodníci pokrývali většinu Starého světa a obchod umožňoval šíření mnoha plodin, rostlin a zemědělských technik do všech oblastí, stejně jako adaptaci plodin, rostlin a technik z oblastí mimo islámský svět. Tento proces šíření přinesl hlavní plodiny do Evropy přes Al-Andalus spolu s technikami pro jejich kultivaci a přípravu pokrmů. Mezi hlavní přinesené plodiny patřily cukrová třtina, rýže a bavlna, spolu s citrusy a dalšími ovocnými stromy, ořechy, zeleninou, jako lilek, špenát a mangold, a také koření, jako je kmín, koriandr, muškátový oříšek a skořice. Intenzivní zavlažování, střídání plodin a další nové zemědělské postupy se v Evropě dočkaly širokého přijetí. Zavlažování, částečně založené na římských technikách, využívalo vodních kol \"noria\", vodních mlýnů, přehrad a nádrží.\n\nStředověk zaznamenal další pokroky v zemědělství. Po celé Evropě se rozšířily kláštery, které se staly se důležitými středisky pro shromažďování znalostí týkajících se zemědělství a lesnictví. Patrimoniální systém umožnil velkým pozemkovým vlastníkům ovládat svou půdu a svou pracovní sílu ve formě poddaných nebo nevolníků. Během středověkého období hrál arabský svět rozhodující úlohu v transferu plodin a technologií mezi Evropou, Asií a Afrikou. Arabové kromě role v dopravě řady plodin přinesli do Evropy koncept zavlažování a vytvořili počátky plantážního pěstování cukrové třtiny s využitím otroků pro intenzivní obdělávání.\n\nDo roku 900 vývoj technik tavby železa v Evropě umožnil zvýšit jeho produkci, což vedlo k rozvoji výroby zemědělského nářadí, jako jsou pluhy, ruční nástroje a koňské podkovy. Těžký pluh \"carruca\" vznikl vylepšením staršího rádla podle vzoru čínských pluhů s odhrnovací deskou, vhodnou pro obracení těžkých, vlhkých půd severní a západní Evropy. To vedlo k vymýcení západoevropských lesů a zvýšení zemědělské produkce, což následně umožnilo nárůst počtu obyvatel. Současně někteří evropští zemědělci opustili starší dvoupolní systém ve prospěch trojpolního systému, ve kterém bylo každoročně jedno ze tří polí ponecháno ladem. Došlo tím ke zvýšení produktivity a obohacení půdy, neboť změna osevního postupu umožnila pěstování dusík vázajících luštěnin, jako hrách, čočka a fazole. Vylepšené koňské postroje a zápřahy umožnily dokonalejší využití tažné síly zvířat, což dále přispělo k lepší kultivaci půdy.\n\nVodní mlýny zavedli v Evropě Římané, ale v průběhu středověku doznaly spolu s větrnými mlýny vylepšení a používaly se k mletí zrna na mouku, řezání dřeva a zpracování lnu a vlny.\n\nOsazované plodiny zahrnovaly pšenici, žito, ječmen a oves. Od 13. století se běžně pěstovaly hrách, fazole a vikev jako krmné plodiny pro domácí zvířata a také jako zelené hnojivo, díky schopnosti fixace dusíku v půdě. Výnosy plodin vyvrcholily ve 13. století a zůstaly víceméně stabilní až do 18. století. Ačkoli se dříve předpokládalo, že limity výkonnosti středověkého zemědělství určovaly strop pro populační růst ve středověku, nedávné studie ukázaly, že techniky středověkého zemědělství za normálních okolností vždy dostačovaly potřebám lidí a že pouze v mimořádně drsných časech, jako bylo období katastrofálního počasí v letech 1315–17, nedokázalo zajistit potřeby obyvatelstva.\n\nPo roce 1492 došlo k celosvětové výměně dříve místních plodin a plemen dobytka. Kukuřice, brambory, sladké brambory a maniok byly klíčovými plodinami, které se rozšířily z Nového světa do Starého, zatímco ze Starého světa do Nového putovaly odrůdy pšenice, ječmene, rýže a vodnice. V Novém světě se nacházelo jen málo druhů hospodářských zvířat, přičemž koně, skot, ovce a kozy zde až do příchodu evropských osadníků byly zcela neznámé. Obousměrná výměna plodin přes Atlantský oceán způsobila celosvětový růst populace a natrvalo ovlivnila mnoho kultur. V 16. století přivezli portugalští obchodníci z Brazílie do Afriky kukuřici a maniok, a ty se tam staly základními potravinami, které nahradily původní africké plodiny.\n\nBrambory byly z Jižní Ameriky poprvé dovezeny koncem 16. století do Španělska, a od konce 17. století se postupně staly základní plodinou v celé Evropě. Brambory umožnily zemědělcům produkovat více potravin a zprvu přispěly k rozmanitosti evropské stravy. Zvýšená dostupnost potravin snížila nemocnost, zvýšila počty narozených dětí a snížila úmrtnost, což způsobilo populační explozi v celém britském impériu, Spojených státech a v Evropě. Zavedení brambor také přineslo první intenzivní používání hnojiva ve formě guána dováženého do Evropy z Peru a první umělý pesticid ve formě arzénu, který se používal k boji proti mandelince bramborové. Před přijetím brambor jako hlavní plodiny způsobovala závislost na obilí při jeho neúrodě opakované regionální a celostátní hladomory. Výsledná závislost na bramboru však v polovině 19. století způsobila celoevropskou katastrofu, velkou neúrodu brambor způsobenou chorobami, která vedla k rozsáhlému hladomoru a smrti více než jednoho milionu lidí jen v samotném Irsku.\n\nMezi 16. stoletím a polovinou 19. století zaznamenala Velká Británie velký nárůst zemědělské produktivity a čisté produkce. Nové zemědělské praktiky, jako zcelování a ohrazování pozemků, mechanizace, střídání plodin na čtyřech polích pro zachování půdních živin (čtyřhonná soustava) a selektivní chov umožnily nebývalý populační růst na 5,7 milionu obyvatel v roce 1750, čímž uvolnily významné procento pracovní síly a tím pomohly nastartovat průmyslovou revoluci. Produktivita pěstování pšenice vzrostla z přibližně 19 bušlů na akr (zhruba 12,8 metrického centu na hektar) v roce 1720 na zhruba 30 bušlů (20 centů na hektar) do roku 1840, což znamenalo zásadní zlom v historii.\nV polovině 17. století začala v Anglii vznikat literatura o produktivnějších způsobech hospodaření v zemědělství, jejími autory byli spisovatelé jako Samuel Hartlib, Walter Blith a další. Hlavním omezujícím faktorem udržitelnosti pěstování plodin na daném místě po delší dobu bylo vyčerpání živin v půdě, především dusíku. Aby se půda mohla regenerovat, byla produktivní území často ponechána ladem, na některých místech se využívalo střídání plodin. Holandský rotační systém čtyř polí byl v 18. století popularizován britským agronomem Charlesem Townshendem. Systém (pšenice, vodnice, ječmen a jetel) umožnil dosažení větších výnosů krmných plodin a pícnin, což dovolilo celoroční chov hospodářských zvířat. Obzvláštní důležitost měl výsev jetele, jelikož kořeny luštěnin doplňují dusičnany v půdě.\n\nDalším důležitým faktorem byla mechanizace a racionalizace zemědělství. Od poloviny 18. století zaváděli agronomové Robert Bakewell a Thomas Coke selektivní chov a postupy šlechtění pro maximalizování žádoucích rysů hospodářských zvířat. Jedním z prvních výsledků se stalo plemeno ovce New Leicester. Objevily se vynálezy nových strojů pro zvýšení produktivity nejrůznějších zemědělských činností, jako byl Jethro Tullův secí stroj z roku 1701, který mechanizoval setí ve správné hloubce a rozestupu a mlátička Andrewa Meikleho z roku 1784. Pluhy se postupně zdokonalovaly, od železného pluhu \"Rotherham\" Josepha Foljambeho z roku 1730 k vylepšenému typu \"Scots Plough\" Josepha Smalla z roku 1763. V roce 1789 vyráběla firma Ransomes, Sims & Jefferies 86 verzí pluhů pro různé půdy. Rozvoj stroji hnané zemědělské techniky začal roku 1812 stacionárním parním strojem Richarda Trevithicka, který poháněl mlátičku. Mechanizace se v průběhu 19. století rozšířila i dalších souvisejících oblastí. První benzínový traktor postavil v Americe roku 1892 John Froelich.\n\nVědecké zkoumání účinků hnojení zahájil v roce 1843 John Bennet Lawes na experimentální stanici Rothamsted. Zkoumal vliv anorganických a organických hnojiv na výnosy a roku 1842 založil jednu z prvních továren na výrobu umělých hnojiv. Hnojivo v podobě dusičnanu sodného z Chile, stejně jako guáno (ptačí trus) do Británie dovezl John Thomas North. Prvním komerčním procesem výroby hnojiv byla extrakce fosfátu rozpouštěním koprolitů v kyselině sírové.\n\nDůležitým mezníkem se stalo nahrazování síly tažných zvířat za sílu motorů, počínající již na začátku 20. století. V roce 1901 Dan Albone zkonstruoval první komerčně úspěšný víceúčelový traktor poháněný benzínovým spalovacím motorem. Traktory se začaly šířit po první světové válce, postupem doby byly vyvinuty samohybné mechanické sklízecí stroje (kombajny), secí a sázecí stroje a další zařízení, které dále revolucionizovaly zemědělství. Tyto vynálezy umožnily provádět zemědělské úkony s dříve nepředstavitelnou rychlostí a rozsahem, díky čemuž moderní farmy produkují mnohem větší objemy vysoce kvalitní produkce na jednotku půdy.\n\nVýznamný průlom dovolující překonat dosavadní omezení výnosů plodin přinesl Haberův–Boschův postup syntézy dusičnanu amonného, který umožnil průmyslovou výrobu umělých dusíkatých hnojiv. Proces patentoval německý chemik Fritz Haber. Carl Bosch, pracující pro německou chemickou společnost BASF, roku 1910 úspěšně převedl proces do průmyslového měřítka a zajistil další patenty. V letech po druhé světové válce se používání syntetických hnojiv rychle zvyšovalo ruku v ruce s rostoucí světovou populací.\n\nMezi charakteristické rysy zemědělství 20. století lze zařadit zvýšenou produktivitu, snížení potřeby manuální práce, využívání syntetických hnojiv a pesticidů, znečišťování vod a zemědělské dotace. Další aplikace vědeckého výzkumu v zemědělství od 50. let zahrnují genetické inženýrství, hydroponii a vývoj ekonomicky rentabilních biopaliv, jako je bioethanol.\n\nV reakci na negativní externí dopady konvenčního zemědělství na životní prostředí se v závěru 20. století začal objevovat koncept ekologického zemědělství. Přes pokroky v zemědělství docházelo během 20. století dalším hladomorům. Vlivem klimatických událostí, vládních politik, válek a neúrody zemřely miliony lidí v každém z nejméně deseti hladomorů mezi 20. a 90. léty 20. století.\n\nHistorické procesy, které umožnily pěstování a konzumaci zemědělských plodin za hranicemi jejich původu, pokračují i v současnosti díky globalizaci. Celosvětově tvoří v průměru 68,7 % potravin a 69,3 % zemědělské produkce států plodiny cizího původu.\n\nZelená revoluce byla sérií kroků v oblasti výzkumu, vývoje a transferu technologií mezi čtyřicátými a sedmdesátými léty 20. století. Vedla ke zvýšení zemědělské výroby na celém světě, a to zejména od pozdních šedesátých let. Těmto opatřením pod vedením Normana Borlauga je připisována záchrana více než miliardy lidí před hladověním. Zahrnovaly vývoj vysoce výnosných odrůd obilnin, rozšíření zavlažovací infrastruktury, modernizaci postupů řízení, distribuci hybridizovaného osiva, syntetických hnojiv a pesticidů zemědělcům.\n\nSynteticky vyráběný dusík, společně s těženým fosforitem, pesticidy a mechanizací, na počátku 20. století výrazně zvýšily výnosy plodin. Zvýšená dostupnost obilovin také vedla k levnějšímu chovu hospodářských zvířat. Další globální nárůst výnosů nastal během pozdějších let 20. století, kdy byly jako součást Zelené revoluce zavedeny vysoce výnosné odrůdy běžných základních obilovin, jako je rýže, pšenice a kukuřice. Zelená revoluce přinesla do rozvojových zemí techniky vyspělého světa (včetně pesticidů a syntetického dusíku). Ekonom Thomas Malthus předpovídal, že Země nebude schopna uživit rostoucí populaci, ale techniky, jako je Zelená revoluce, umožňují světu produkovat přebytek potravin.\n\nPřestože Zelená revoluce výrazně zvýšila výnosy rýže v Asii, v posledních 15–20 letech již ke nárůstu výnosů nedošlo. Genetický „výnosový potenciál“ vzrostl u pšenice, ale výnosový potenciál rýže se od roku 1966 nezměnil a výnosový potenciál kukuřice se „za 35 let sotva zvýšil“. Pouze jednu nebo dvě dekády trvá, než plevel získá rezistenci vůči herbicidům a hmyz se stane odolným insekticidům během dekády, což lze poněkud zpomalit rotací plodin.\n\nPo většinu své historie bylo zemědělství organické, bez syntetických hnojiv nebo pesticidů a bez geneticky modifikovaných organismů. S příchodem chemického zemědělství filozof a esoterik Rudolf Steiner volal po zemědělství bez syntetických pesticidů a jeho Zemědělský kurz z roku 1924 položil základy pro pseudovědecké biodynamické zemědělství. Walter James, čtvrtý Baron Northbourne, rozvinul tyto myšlenky. V roce 1940 Sir Albert Howard představil svůj manifest ekologického zemědělství. Ekologické zemědělství je nyní praktikováno ve většině zemí světa.\n"}
{"id": "721794", "url": "https://cs.wikipedia.org/wiki?curid=721794", "title": "Věta jednočlenná", "text": "Věta jednočlenná\n\nVěty jednočlenné mají jen jeden základní větný člen (tedy podmět, nebo přísudek), věty dvojčlenné mají oba větné členy. Věty jednočlenné se dělí na věty jednočlenné slovesné (někdy také nazývané verbální) a věty jednočlenné neslovesné (jmenné). Základem prvního zmíněného druhu jednočlenných vět je slovesný tvar. Mohou vyjadřovat tělesné stavy, přírodní jevy, smyslové stavy či duševní stavy. Podobu jednočlenných vět slovesných také mají jednoduché a kategorické rozkazy (\"Pochodem vchod\", \"Zastavit stát\" a další) nebo obdobné neosobním slovesem ve středním rodě vyjádřené věty (příkladem může být věta \"Je dovoleno se nepřezouvat\" nebo \"Zákaz vstupu\").\n"}
{"id": "721796", "url": "https://cs.wikipedia.org/wiki?curid=721796", "title": "Wade Mainer", "text": "Wade Mainer\n\nWade Mainer (21. dubna 1907 – 12. září 2011) byl americký bluegrassový banjista. Spolupracoval mimo jiné se svým bratrem J. E. Mainerem ve skupině J. E. Mainer's Crazy Mountaineers. Zemřel ve věku 104 let.\n\n"}
{"id": "721806", "url": "https://cs.wikipedia.org/wiki?curid=721806", "title": "Václav Nedoma", "text": "Václav Nedoma\n\nVáclav Nedoma (28. září 1836 Mnich u Kardašovy Řečice – 11. března 1917 Praha) byl český novinář. Dlouhodobě vedl pražský německy psaný deník \"Politik\", vydávaný s cílem prosazovat české národní zájmy před německým publikem a v zahraničí. Roku 1882 se podílel na založení listu \"Národní politika\". Za obsah uveřejněných článků byl v 60. a 70. letech několikrát odsouzen a dva roky strávil ve vynuceném exilu. Shromáždil sbírku staročeských biblí, husitské literatury, knih, obrazů a umělecko-průmyslových předmětů. Nalezl a připravil k vydání do té doby neznámé Husovy listy. Byl oceňovaný pro aktivní vlastenectví a pevný charakter v době perzekuce.\n\nNarodil se 28. září 1836 v obci Mnich u Kardašovy Řečice. Studoval gymnázium v Jindřichově Hradci a právnickou fakultu v Praze, kde se zaměřil na politické vědy a národní hospodářství. Již jako student přispíval do časopisů. Doktorem práv se stal roku 1861. Původně plánoval habilitovat se na docenta, ze zdravotních důvodů ale dalšího studia zanechal.\n\nRoku 1862 vstoupil do redakce nového německy psaného deníku \"Politik\", založeného s cílem informovat německé publikum o českých národních zájmech a postojích. Jeho vznik inicioval František Ladislav Rieger, na praktické úrovni se zpočátku podíleli např. Jan Stanislav Skrejšovský (první odpovědný redaktor a vydavatel), Eduard Grégr (majitel tiskárny a druhý odpovědný redaktor) a František Šimáček (majitel tiskárny a knihkupec).\n\nNa noviny, jejich redaktory a vydavatele bylo v 60. letech podáno několik soudních žalob kvůli obsahu uveřejněných článků. Nedoma byl jako redaktor (od 14. září 1867 rovněž odpovědný redaktor) stíhán mimo jiné v následujících kauzách:\n\nZa pruské okupace v létě 1866 (po bitvě u Hradce Králové) uveřejnil \"Politik\" jako jediný pražský německý deník prorakouský císařský manifest, který vyvolal nevoli okupačních velitelů.\n\nRoku 1868 čelil dalším soudním sporům, v nichž očekával nepříznivý výsledek. Do vazby nebyl vzat ze zdravotních důvodů, ale žil v Praze pod dohledem. 29. června 1868 si koupil zpáteční jízdenku do Roudnice nad Labem a společně s mnoha dalšími výletníky nastoupil do vlaku. Oficiálně jako důvod své cesty uvedl návštěvu přátel. V Roudnici si ale najal dvojspřežní povoz a nechal se odvézt do Saska. Odtud pokračoval do Švýcarska a později do Paříže, kde tehdy hledali útočiště politicky pronásledovaní z celé Evropy. \"Politik\" informoval o jeho útěku poukazem na to, že jel do Kostnice zúčastnit se Husovy slavnosti. V Praze na něj byl vydán zatykač a v následujících dnech (např. 9. a 14. července) byl v několika procesech v nepřítomnosti odsouzen k pěti letům vězení a značným finančním pokutám.\n\nUměl francouzsky a mohl tak přispívat do pařížských časopisů jako např. \"Opinion National\" a \"Siècle\". Zasílal ale také články do německých listů (\"Magazin für die Literatur des Auslandes\" v Lipsku) i do deníku \"Politik\". Podnikal cesty do Normandie, Bretaně, Londýna, Švýcarska a Německa.\n\n12. dubna 1870 se ujala moci vláda Alfreda von Potockého, která měla snahu o národnostní smír. 22. dubna byla vyhlášena amnestie, která se vztahovala na všechny tresty uložené Nedomovi. Ten se proto rozhodl pro návrat. Do Prahy přijel 3. května a 30. července převzal redakci \"Politiky\".\n\nPolitické uvolnění na počátku 70. let bylo později vystřídáno novou perzekucí za vlády Auersperga. V prosinci 1873 byl Nedoma ve třech soudních procesech v Chebu odsouzen celkem k devíti měsícům vězení a peněžitým pokutám. Po odpykání trestu strávil rok ve Vídni jako redaktor časopisu \"Wanderer\", který tam vydávalo české družstvo.\n\nNedoma rovněž trpěl vážnou plicní nemocí, kvůli které se v letech 1877–79 neúčastnil veřejného života. Podařilo se mu ale šťastně vyléčit a následujících třicet let neměl žádné zdravotní problémy.\n\nRoku 1880 byl zvolen poslancem českého sněmu za venkovské obce na Pelhřimovsku. O rok později se stal předsedou spolku českých žurnalistů. Na mandát zemského poslance rezignoval roku 1885.\n\nOd poloviny 70. let se deník \"Politik\" potýkal s vnitřními problémy. Majitel a vydavatel Jan Stanislav Skrejšovský se tak zadlužil, že roku 1876 byl nucen společně s bratrem Františkem vyhlásit úpadek. Redakce \"Politiky\" přešla spolu s velkou částí dluhů na konsorcium, které se snažilo pokračovat za ztížených podmínek ve vydávání, přičemž muselo od Skrejšovského vymáhat pohledávky a bojovat proti jeho nařčením v konkurenčním tisku. Náklad v té době klesl asi o pětinu. Jako řešení svízelné finanční situace se nabízelo založení nového českého listu.\n\n1. prosince 1882 podal Nedoma spolu se zástupci Závodu tiskařského a vydavatelského pražskému finančnímu ředitelství o povolení k založení českojazyčné přílohy k deníku \"Politik\". Tato příloha měla být samostatně prodejná, neměla ale být nabízena formou předplatného. Důvody byly finanční — kolková daň na samostatné noviny a časopisy byla vyšší, než na takto definované přílohy. Ukázkové číslo vyšlo 24. prosince 1882, pravidelné vydávání začalo 1. ledna 1883 pod názvem \"Česká politika\". Deník byl zaměřen na šíření názorů a postojů německého listu \"Politik\" mezi česky hovořícími čtenáři. 21. června 1883 vznikl i shodně zaměřený a formálně samostatný list \"Národní politika\", s právem vybírat předplatné, určený především pro obyvatele obcí bez distribuce deníku \"Politik\". Nedoma se účastnil jejich založení, ale šéfredaktorské místo přenechal jiným — sám zůstal v německém listu.\n\nNedoma byl známý jako amatérský historik a sběratel. Shromáždil sbírku staročeských biblí, husitské literatury, knih, obrazů a umělecko-průmyslových předmětů.\n\nV létě 1886 navštívil kapitulní knihovnu ve Staré Boleslavi a neočekávaně v ní našel rukopis \"Guaedam Hussii epistolae\" (Některé listy Husovy), obsahující některé do té doby neznámé Husovy listy a další cenné dokumenty. Na nález upozornil Královskou českou společnost nauk a pro jejich Věstník napsal podrobné pojednání. Za tento čin byl pochválen v článku Jaroslava Golla v časopise \"Athenaeum\".\n\nRoku 1906 slavil 70. narozeniny. V té době už žil v ústraní ve své vile na Zbraslavi. Spolek českých žurnalistů poslal gratulaci, v níž ocenil jeho pevnou vůli, pronikavý úsudek a nezlomnou energii v době perzekuce a zásluhy o založení a rozvoj deníků \"Politik\" a \"Národní politika\".\n\nV obdobném duchu se nesly oslavy 75. narozenin roku 1911. Nedoma byl v té době mladší generaci prakticky neznámý, pamětníci ale stále připomínali jeho někdejší zásluhy.\n\nZemřel 11. března 1917.\n\nRoku 1936, u příležitosti jeho stého výročí narození, byla na rodném domě č. 24 v obci Mnich umístěna pamětní deska.\n\nKnižně vydal:\n\n\n"}
{"id": "721809", "url": "https://cs.wikipedia.org/wiki?curid=721809", "title": "Státní správa", "text": "Státní správa\n\nStátní správa je činnost státu prováděná buď přímo státními orgány nebo jinými orgány, na které stát výkon státní správy v určitém rozsahu přenesl.\n\nStátní správu vykonávají tyto orgány:\n\nÚstředními orgány státní správy jsou především jednotlivá ministerstva, která mají celostátní působnost. Územní orgány státní správy se liší především tím, že  mají pouze místní působnost. Do skupiny ostatních státních orgánů patří např. státní fondy. Mezi jiné subjekty, oprávněné vykonávat v určitém rozsahu státní správu, patří veřejná stráž.\n\nRozlišujeme státní správu specializovanou a všeobecnou. Příkladem specializovaného výkonu státní správy je např. finanční úřad. Všeobecnou (politickou) státní správu v přenesené působnosti vykonávají např. územní samosprávné celky prostřednictvím svých úřadů.\n\nVe státní správě platí hierarchické uspořádání, tj. vztahy nadřízenosti a podřízenosti.\n"}
{"id": "721812", "url": "https://cs.wikipedia.org/wiki?curid=721812", "title": "Mobil (umění)", "text": "Mobil (umění)\n\nMobil (z franc. \"mobile\", pohyblivý) znamená ve výtvarném umění pohyblivou plastiku, nejčastěji z kovu. Název dal jednomu z prvních mobilů A. Caldera francouzský výtvarník Marcel Duchamp roku 1931. \n\nS kinetickými (pohyblivými) sochami experimentoval americký sochař Man Ray v Paříži ve 20. letech a italský sochař Bruno Munari vytvořil roku 1933 své „Neužitečné stroje“ z lepenky a drátů. Pohyblivé výtvarné konstrukce z drátů, plechů a dřeva začal dělat kolem roku 1926 Alexander Calder, který vyráběl pohyblivé dětské hračky. Některé se pohybovaly, když je člověk posouval nebo táhl, jiné se věšely na strop a pohybovaly větrem nebo průvanem. Calderovy mobily vzbudily velký zájem v Paříži a brzy také v USA, kde se Calder stal velmi populárním. \n\nOd 60. let 20. století dělala pohyblivé sochy řada dalších umělců, s pohybem elektrickým motorkem a různě složitou mechanickou konstrukcí. Mobily se stojanem, k zavěšení na zeď nebo nejčastěji na strop vyrábí dnes řada firem a běžně se prodávají. \n\n"}
{"id": "721829", "url": "https://cs.wikipedia.org/wiki?curid=721829", "title": "Josef Otisk", "text": "Josef Otisk\n\nJosef Otisk, MBE (30. ledna 1911, Líšeň u Brna – 10. ledna 1986, Brno) byl československý voják a velitel výsadku Wolfram.\n\nNarodil se 30. ledna 1911 v Líšni u Brna. Otec Matouš byl rolník, matka Marie, rozená Šumberová byla v domácnosti. Měl třináct sourozenců.\n\nAbsolvoval obecnou školu v Líšni a poté nastoupil na reálné gymnázium v Brně. To však z finančních důvodů v roce 1928 přerušil. Znovu byl přijat v roce 1930 a v roce 1933 odmaturoval. Při základní vojenské službě, kterou nastoupil 1. října 1933 byl odeslán do záložní důstojnické školy. Po jejím absolvování byl převelen k pěšímu pluku do Levoče, poté v Prešově a nato do Bardějova. Od 1. srpna 1934 začal studovat Vojenskou akademii, kterou již v hodnosti podporučíka v srpnu 1936 ukončil. 1. září 1936 nastoupil v hodnosti poručíka k pěšímu pluku v Brně. V roce 1937 absolvoval v Milovicích kurz kanónů proti útočné vozbě. Mobilizaci prodělal v Jihlavě a Telči.\n\nPo odchodu z armády pracoval jako úředník. V roce 1939 se oženil, z manželství se narodily dvě děti.\n\nDne 4. prosince 1939 s přítelem překročili hranice na Slovensko a přes Maďarsko, Jugoslávii a Turecko se dostal do Francie. 12. ledna 1940 byl prezentován v Agde u československého zahraničního vojska a zařazen k 2. pěšímu pluku. Zúčastnil se bojů o Francii. Po pádu Francie byl evakuován do Anglie.\n\nV Anglii byl povýšen na nadporučíka. Absolvoval autokurz a základní kurz commandos. Již v hodnosti kapitána dále absolvoval parakurz a kurzy velitelů tankových rot a tankové taktiky. Poté byl jmenován zástupcem velitele 3. roty 2. tankového praporu. Do funkce velitele skupiny pro zvláštní úkoly byl vybrán na jaře 1944. Směl si vybrat příslušníky své skupiny. S nimi poté od 15. května do poloviny června 1944 prodělal základní výcvik, parakurz a konspirační kurz. 3. července odletěl do Itálie na vyčkávací základnu.\n\nBěhem seskoku 14. září 1944 došlo k rozptylu skupiny a ta se sešla až za několik dní. Se členy výsadku se nejprve skrýval v Kunčicích pod Ondřejníkem a od začátku zimy u svého bratra. Při přesunu ochořel a kvůli nedostatku léků chtěl situaci řešit sebevraždou, v čemž mu Robert Matula zabránil. Skupina pod jeho velením prováděla až do příchodu sovětské armády drobné sabotáže a útoky proti ustupujícím německým jednotkám. Po příchodu RA byl krátce zadržen NKVD.\n\nPo propuštění a ohlášení se na MNO sloužil u II. oddělení hlavního štábu. 23. července 1945 byl povýšen na štábního kapitána a 27. srpna 1945 na majora pěchoty. Od 4. prosince 1945 byl jmenován velitelem 13. tankové brigády a to nejprve v Přáslavicích a poté ve Šternberku. Po únoru 1948 byl nejprve odeslán na dovolenou a 1. října 1948 propuštěn z armády. Pracoval jako zeměměřič a to až do roku 1969, kdy odešel do důchodu. Zemřel 10.ledna 1986.\n\nDne 16. října 1990 byl in memoriam povýšen na podplukovníka pěchoty.\n\n\n\n"}
{"id": "721831", "url": "https://cs.wikipedia.org/wiki?curid=721831", "title": "Sociální demokraté", "text": "Sociální demokraté\n\nOficiální název Sociální demokraté používají tyto politické strany:\n\n"}
{"id": "721835", "url": "https://cs.wikipedia.org/wiki?curid=721835", "title": "Sociální demokraté (Dánsko)", "text": "Sociální demokraté (Dánsko)\n\nSociální demokraté ( či \"Socialdemokratiet\") je středolevicová politická strana v Dánsku.\n\nZaložena byla v roce 1871, do parlamentu se poprvé dostala v roce 1884. V letech 1924 až 2001 byla nejsilnější dánskou politickou silou, poté nejsilnější stranou v opozici. V roce 2011 zvítězila ve volbách a převzala opět vládní moc v čele s první dánskou premiérkou Helle Thorningovou-Schmidtovou. Po volbách v roce 2015 si sice udržela své postavení nejsilnější strany, nicméně vzhledem k tomu, že většinu získal blok pravicových stran, dostali se sociální demokraté do opozice.\n\nStrana sice rezignovala na prosazování silného sociálního státu, nicméně se jej snaží udržet alespoň v reformované podobě. V současné době podporuje tržní hospodářství v podmínkách smíšené ekonomiky a přejala také některé ,zelené\" prvky.Dánští sociální demokraté se profilují jako proevropská strana a prosadila vstup země do evropských struktur v roce 1973.\n\nVoličstvo strany se rekrutuje především z řad dělníků a dále také státních zaměstnanců a humanitní inteligence.\n\n\n"}
{"id": "721851", "url": "https://cs.wikipedia.org/wiki?curid=721851", "title": "Peter Whitehead (režisér)", "text": "Peter Whitehead (režisér)\n\nPeter Lorrimer Whitehead (8. ledna 1937, Liverpool, Anglie – 10. června 2019) byl britský filmový režisér. Mimo filmů režíroval také hudební videa. Patří mezi ně například video ke skladbě „Interstellar Overdrive“ skupiny Pink Floyd, video „I'm Not Sayin'“ od Nico a několik dalších, například pro skupinu The Rolling Stones.\n\n"}
{"id": "721854", "url": "https://cs.wikipedia.org/wiki?curid=721854", "title": "Alberto Lattuada", "text": "Alberto Lattuada\n\nAlberto Lattuada (13. listopadu 1914, Milán, Itálie – 3. července 2005, Řím, Itálie) byl italský filmový režisér. Jeho otec byl hudební skladatel Felice Lattuada (1882-1962). Od roku 1945 až do jeho smrti byla jeho manželkou herečka Carla Del Poggio (1925-2010). Zemřel na Alzheimerovu chorobu ve věku 90 let.\n\n"}
{"id": "721857", "url": "https://cs.wikipedia.org/wiki?curid=721857", "title": "Chrysalis (film)", "text": "Chrysalis (film)\n\nChrysalis je francouzský sci-fi film z roku 2007, který režíroval Julien Leclercq. Film se odehrává v budoucnosti v Paříži.\nPolicista David Hoffmann pracuje u Europolu, jehož moderní mrakodrap se nachází v těsné blízkosti Pantheonu, a vyšetřuje záhadná úmrtí lidí s poškozeným mozkem. Při jedné z akcí zahyne v pařížských stokách jeho kolegyně a přítelkyně Sara. Jeho novou partnerkou je jmenována Marie Beckerová. Profesorka Brügenová vlastní kliniku, na které operuje svou dceru, která je zraněná po autonehodě. Pomocí přístroje na digitalizaci vzpomínek se jí pokouší vrátit paměť. David od informátora zjistí, že za únosem stojí Dimitri Nicolov, bývalý agent bulharské tajné služby a podaří se mu ho dopadnout. V cele zadržení však dojde k zápasu, při kterém Dimitriho zastřelí. David odejde od policie. Ukáže se, že mrtvý není Dimitri Nicolov, ale jeho dvojče Danis. Ten přepadne Davida v jeho bytě a odveze na kliniku, kde donutí profesorku, aby mu vymazala paměť. Přístroj Chrysalis ukradl on, jedná se o prototyp vyvinutý armádou. Kontrašpionáž proto spolupracuje s Europolem na jeho získání zpět. Marie se rozhodne společně s Davidem bez paměti pátrat na vlastní pěst. Stopy vedou na kliniku. Zde se David opět potká s Dimitriem a při zápase ho zabije. Ukáže se, že profesorčina dcera leží v kómatu a dívka, které uměle vrací paměť, je unesená Elena a chce z ní vytvořit novou dceru. Slíbí vrátit Davidovi paměť ze záznamu, ale je zabita agentem kontrašpionáže. Marie rovněž odchází od policie, rozloučí se u Zdi pro mír s Davidem, který odchází s Elenou.\n\n"}
{"id": "721859", "url": "https://cs.wikipedia.org/wiki?curid=721859", "title": "Trasjanka", "text": "Trasjanka\n\nTrasjanka (трасянка) je směs ruštiny a běloruštiny, obecně používaná v současném Bělorusku (mj. prezidentem Alexandrem Lukašenkem). Fonetika je většinou běloruská, zatímco slovní zásoba a syntax ruské.\n\nDříve byl tento jev nazýván různými termíny, například \"jazyková hybrida\", \"jazyková chiméra\", \"smíšenina\", \"rozlomenina\". Roku 1920 Vaclaŭ Lastoŭski použil slovo \"čaŭňa\" (od slova \"čaŭpsci\" – „žvanit, kecat“). Ujal se však název \"trasjanka\".\n\nEtymologii vysvětluje článek v časopise \"Kruh\" (4. dubna 1996): „Termín \"trasjanka\" původně označuje krmení pro krávy. Když hospodáři chybí dobré seno, přidá slámu a pečlivě to promíchá. Kráva si podvodu nevšimne a trasjanku sežere. Mléka ovšem nepřibude. Stejně Bělorusové – nevšímají si své hrozné trasjanky ani doma, ani v autobuse, ani v parlamentu.“\n\n\"\"Živelné zotročení jedněch národů druhými, masové migrace a nerovnoprávné vztahy mezi různými etniky tvoří historický podklad, na němž se tvoří pidžiny a kreolské jazyky\"\" – píše Mark Djačkov ve své knize \"Kreolské jazyky\" (1987). Běloruský jazykovědec Hienadž Cychun však podotýká :\nVětšina výzkumníků považuje její základ za běloruský.\n\nTrasjanka vznikla coby komunikační prostředek mezi běloruskojazyčným venkovem a ruzkojazyčnými úřády. Podle H. Cychuna sehrály významnou úlohu v rozšiřování trasjanky stalinské represe ve 20. a 30. letech, když běloruskojazyčná část obyvatel měst masově pod vlivem teroru přecházela na ruštinu. Migrace Bělorusů do měst rozšířila tento jev i ve městech, trasjanka se však nestala hlavním komuníkačním prostředkem, byla totiž považována za \"nekulturní řeč\".\n\n\n"}
{"id": "721861", "url": "https://cs.wikipedia.org/wiki?curid=721861", "title": "Jaderná elektrárna Búšehr", "text": "Jaderná elektrárna Búšehr\n\nJaderná elektrárna Búšéhr ( ) je jedinou jadernou elektrárnou v Íránu (a první na Středním východě). Leží poblíž vesnice Halilé sedmnáct kilometrů na jihovýchod od Búšehru a zatím v ní pracuje jediný ze čtyř plánovaných reaktorů. Jedná se o vodo-vodní reaktor VVER-1000/446 s výkonem 1000 MW.\n\nMyšlenka postavit v Búšehru jadernou elektrárnu se objevila už za vlády Rezy Pahlavího, který měl v úmyslu postavit státní energetiku na jaderný základ. První elektrárna měla stát právě u Búšehru a dodávat elektřinu do Šírázu.\n\nV roce 1975 podepsala německá společnost \"Kraftwerk Union AG\", společný podnik Siemensu a Telefunkenu, smlouvu v hodnotě 4-6 miliard dolarů na postavení elektrárny s tlakovodním reaktorem. Ve stejném roce začaly přípravné práce a dva reaktory o výkonu 1 196 MW (stejné jako druhý reaktor elektrárny Biblis) měla dodat společnost ThyssenKrupp. První reaktor měl být dokončen v roce 1980 a druhý v roce 1981.\n\nDo výstavby ovšem zasáhla Íránská islámská revoluce v roce 1979. Došlo k dramatickému zhoršení vztahů mezi Západním světem a Íránem a Kraftwerk Union stavbu opustila (v lednu se zastavily práce a v červenci se Kraftwerk Union formálně stáhla). Jeden reaktor byl vystaven z 50%, druhý z 85%.\n\nNa revoluci vzápětí navázala Irácko-íránská válka, která trvala až do roku 1988 a během které nebyl zájem ani ze strany Íránu ani ze strany Kraftwerk Union opět začít s pracemi. Stávající stavby byly navíc poškozeny několika iráckými leteckými útoky.\n\nZačátkem devadesátých let začal mít Írán opět zájem na dokončení elektrárny, ale stále trvaly špatné vztahy se Západem a ekonomické sankce. Došlo tedy k rámcové dohodě s Ruskem, která byla podepsána 25. srpna 1992. První ruští experti přijeli obhlédnout stav zhruba dva roky poté a následně došlo 8. ledna roku 1995 k podepsání konečné smlouvy mezi Íránem a ruským Ministerstvem pro jadernou energii. Hlavním dodavatelem se stala firma Atomstrojexport a dokončení elektrárny bylo původně plánováno na rok 2001.\n\nStavba se ovšem opět protáhla. Jednak se po rozpadu Sovětského svazu dostal Atomstrojexport do finančních potíží, jednak měl nedostatek zkušených odborníků. Poslední postavená jaderná elektrárna v rámci Sovětského svazu byla Záporožská jaderná elektrárna na Ukrajině, proto byla nakonec do Íránu přizvána řada ukrajinských expertů.\n\nDalším problémem bylo, že přímo ve smlouvě byl požadavek, aby určitý podíl prací dostaly za úkol místní firmy. Ty byly ovšem nezkušené a tak se práce původně plánované na jeden rok protáhly na tři roky. V reakci na to ruská strana v roce 1998 prosadila, že zbytek elektrárny už dodělá Atomstrojexport sám. Patřičný dodatek smlouvy byl podepsán 29. srpna 1998.\n\nDalším problémem byly vysoké teploty a vlhkost v oblasti Búšehru – z nedalekého Perského zálivu sem vítr přináší aerosol z mořské slané vody. V takovém prostředí může rezavět i jinak nerezavějící ocel, a pro stavbu elektrárny byl tak vyvíjen zvláštní nátěr.\n\nPo německých firmách zůstalo na staveništi více než osmdesát tisíc součástek, ovšem převážně bez dokumentace. Íránská strana trvala na tom, aby byly využity, ovšem Německo se na stavbě už dále nechtělo podílet a to zejména z politických důvodů. Protahovaná stavba, změny projektu a dodavatelů za méně zkušené a umístění v seismicky aktivní oblasti jsou uváděny jako možná rizika, proč elektrárna není příliš bezpečná.\n\nV srpnu 2010 už byla továrna připravena na dodávky ruského paliva a oficiálně byla uvedena do provozu rok poté, 12. září 2011.\n"}
{"id": "721862", "url": "https://cs.wikipedia.org/wiki?curid=721862", "title": "Elliot Ingber", "text": "Elliot Ingber\n\nElliot Ingber (* 24. srpna 1941) je americký kytarista.\n\nV padesátých letech byl členem skupiny The Moondogs. Později hrál se skupinou The Mothers of Invention, se kterou v roce 1966 nahrál jejich debutové album \"Freak Out!\". Následně přešel ke skupině Fraternity of Man, se kterou nahrál její dvě alba pojmenovaná \"Fraternity of Man\" (1968) a \"Get It On\" (1969). Účastnil se rovněž reunionu této skupiny a v roce 1995 nahrál EP s názvem \"X\". Krátce také působil v kapele The Magic Band vedené Captainem Beefheartem, ve které vystupoval pod přezdívkou „Winged Eel Fingerling“.\n\nV roce 1969 přispěl doprovodnými vokály na album \"Hallelujah\" skupiny Canned Heat. Roku 1972 hrál na albu Shakey Jake Harrise s názvem \"The Devil's Harmonica\".\n\nJeho bratrem je také hudebník Ira Ingber, který rovněž působil v Beefheartově skupině.\n"}
{"id": "721863", "url": "https://cs.wikipedia.org/wiki?curid=721863", "title": "Dinu Lipatti", "text": "Dinu Lipatti\n\nDinu Lipatti (rumunská výslovnost ; 1. dubna 1917, Bukurešť – 2. prosince 1950, Ženeva) byl rumunský klavírní virtuos a hudební skladatel. \n\nStudoval v Bukurešti a poté v Paříži a již ve věku kolem 15 let získával první ocenění jako skladatel i interpret. Za války se usadil ve švýcarské Ženevě, kde získal pozici profesora konzervatoře. V roce 1947 u něho byla zjištěna Hodgkinova nemoc, které po třech letech podlehl.\n"}
{"id": "721864", "url": "https://cs.wikipedia.org/wiki?curid=721864", "title": "Napoleon Murphy Brock", "text": "Napoleon Murphy Brock\n\nNapoleon Murphy Brock (* 7. června 1945) je americký saxofonista, flétnista, klarinetista, kytarista, zpěvák, hudební skladatel a producent. Byl členem skupiny The Mothers of Invention a později i doprovodné skupiny Franka Zappy. Koncertoval také s projekty Zappa Plays Zappa a The Grandmothers, které se věnují Zappově hudbě.\n\nRoku 2009 získal cenu Grammy za nejlepší výkon v písni „Peaches en Regalia“, kterou nahrál se skupinou Zappa Plays Zappa.\n\n\n"}
{"id": "721866", "url": "https://cs.wikipedia.org/wiki?curid=721866", "title": "Quai de la Tournelle", "text": "Quai de la Tournelle\n\nQuai de la Tournelle (\"nábřeží Věžičky\") je nábřeží v Paříži. Nachází se v 5. obvodu. Svůj název nese podle mostu Tournelle, který se nachází zhruba v polovině nábřeží.\n\nNábřeží leží na levém břehu řeky Seiny naproti ostrovu sv. Ludvíka mezi mosty Sully a Archevêché. Začíná na křižovatce s \"Boulevardem Saint-Germain\", kde navazuje na \"Quai Saint-Bernard\", a končí na křižovatce s ulicí \"Rue Maître-Albert\", odkud pokračuje \"Quai de Montebello\". Mezi mosty Sully a Tournelle leží přístav Port de la Tournelle.\n\nKolem roku 1380 zde byl přístav Saint-Bernard. Nábřeží bylo vybudováno podle nařízení z 23. června 1554. V roce 1738 bylo prodlouženo a kolem roku 1750 získalo název \"Quai de la Tournelle\". Proti proudu od ulice \"Rue de Pontoise\" se nazývalo \"Quai des Miramiones\", od roku 1835 se také jmenuje \"Quai de la Tournelle\".\n\n\n"}
{"id": "721868", "url": "https://cs.wikipedia.org/wiki?curid=721868", "title": "Lesní stráž", "text": "Lesní stráž\n\nLesní stráž je fyzická osoba zajišťující ochrannou službu v lesích při obecném užívání lesů občany. Má služební odznak a průkaz lesní stráže, ve kterém je zaznamenán územní obvod její působnosti. Při výkonu činnosti má jako veřejná stráž status úřední osoby. \n\nLesní stráž ustanovuje orgán státní správy lesů podle místa výkonu činnosti. Tím je místně příslušný obecní úřad obce s rozšířenou působností. Nejčastěji to tedy bude místně příslušný městský úřad nebo magistrát města, kde žádosti obvykle vyřizuje odbor životního prostředí. Lesní stráž s působností na území kraje ustanovuje místně příslušný krajský úřad. Tím je pokryt případ, když činnost lesní stráže má být vykonávána ve více správních obvodech obcí s rozšířenou působností.\n\nZa svou činnost zodpovídá lesní stráž majiteli lesa, který požádal o její ustanovení, nebo orgánu státní správy lesů, pokud byla stráž jmenována z jeho podnětu. Je-li lesní stráž ustanovena z podnětu majitele lesa, může být od něj také za výkon této činnosti honorována.\n\nLesní stráž musí splňovat následující podmínky: musí být občanem České republiky, musí být starší 21 let, nebyla odsouzena pro úmyslný trestný čin, je svéprávná, je zdravotně způsobilá, prokázala znalost práv a povinností lesní stráže podle zákona a znalost souvisejících předpisů. Musí též složit předepsaný slib: \n\n„Slibuji, že  jako lesní stráž budu s největší pečlivostí a svědomitostí plnit povinnosti při výkonu ochranné služby v lesích, že  budu při výkonu této činnosti dodržovat právní předpisy a nepřekročím oprávnění příslušející lesní stráži.“\nKaždý má právo vstupovat do lesa na vlastní nebezpečí, sbírat tam pro vlastní potřebu lesní plody a suchou na zemi ležící klest. Přitom ale musí dodržovat zákon. Lesní stráž je oprávněna při své činnosti zjistit totožnost osoby, která při obecném užívání lesa porušuje zákon a ukládat a vybírat pokuty za přestupky v blokovém řízení. \nPokutu může uložit např. tomu, kdo v lese kouří, odhazuje odpadky, ruší klid a ticho, krade vánoční stromky, táboří mimo vyhrazená místa, bez povolení poruší zákaz vjezdu a stání motorovým vozidlem, bez povolení sbírá semena lesních dřevin, apod. Lesní stráž je přitom oprávněna obrátit se na obecní policii nebo na Policii ČR, pokud nemůže sama zajistit splnění povinností.\n\nPříslušníci lesní stráže mají oprávnění předvést osobu, které není schopna prokázat svou totožnost, na nejbližší oddělení Policie ČR.\n\nV Bavorsku jsou lesní stráží policisté, zaměstnanci státní správy lesů a osoby s příslušným povolením lesního úřadu. Lesní stráž má při výkonu své činnosti postavení policejního úředníka. \n\nV Rakousku má lesní stráž práva veřejné stráže a je při výkonu služby oprávněna nosit krátkou střelnou zbraň. Při své činnosti může např. vykázat z lesa osoby, které se dopustily porušení zákona. \n\nNa Slovensku má člen lesní stráže podobná práva a povinnosti jako v Česku. Při výkonu služby je oprávněn nosit zbraň a při zachování potřebné opatrnosti ji použít v nutné obraně, při zneškodňování zvířat a k varovnému výstřelu. \n\nV Polsku je lesní stráží zaměstnanec tzv. lesní služby. Lesní stráž se zabývá bojem s trestnými činy, přestupky a lesním pychem. Je oprávněna vést vyšetřování, vznášet obvinění, apod. Má právo nosit zbraň.\n\n"}
{"id": "721870", "url": "https://cs.wikipedia.org/wiki?curid=721870", "title": "Josef Pešice", "text": "Josef Pešice\n\nJosef Pešice (12. února 1950 Praha, Československo – 18. prosince 2017) byl český fotbalový trenér a bývalý záložník. V lize nastoupil i jeho mladší bratr Miroslav Pešice. Jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nZačínal ve Štěchovicích. Na vojně hrál za VTJ Tábor, v lize za Spartu Praha, Zbrojovku Brno a Slavii Praha. Kariéru končil na Kypru v týmu AEL Limassol. Hrál na postu záložníka. Se Zbrojovkou Brno získal v sezoně 1977/78 ligový titul. V československé lize nastoupil ve 327 utkáních a dal 55 gólů.\n\nPo skončení aktivní hráčské kariéry se stal trenérem. Trénoval mládež AC Sparta Praha, byl asistentem v SK Slavia Praha, jako trenér vedl FK Jablonec, SK Slavia Praha, FK Teplice, kostarický CS Cartaginés, jako asistent AC Sparta Praha, vedl mládežnické reprezentační týmy a kyperský AEL Limassol.\n\nV září 2013 se stal po odstoupení Michal Bílka dočasně hlavním koučem české reprezentace (předtím mu dělal od roku 2012 asistenta). Pod jeho vedením tým ČR vyhrál zbývající dva kvalifikační zápasy skupiny B, nejprve 11. října 2013 nad domácí Maltou 4:1 a poté 15. října 2013 nad domácím Bulharskem 1:0. Minimální šance na postup na Mistrovství světa 2014 v Brazílii, která existovala ještě před utkáním s Maltou, se rozplynula vzápětí (díky výsledkům v jiných skupinách). Národní tým vedl i 15. listopadu v přátelském utkání na Andrově stadionu v Olomouci proti reprezentaci Kanady (výhra 2:0). Po něm převzal českou reprezentaci trenér Pavel Vrba.\n\nV roce 2017 působil jako asistent trenéra Vítězslava Lavičky u české reprezentace U21, s níž se zúčastnil v červnu mistrovství Evropy v Polsku.\n\nTrenér Josef Pešice se v posledních letech života potýkal s nádorovým onemocněním žaludku, kvůli němuž se musel podrobiti jak chirurgickému výkonu, při níž mu byla jeho část odebrána, tak i následné chemoterapii. Zemřel dne 18. prosince 2017 ve věku 67 let.\n\n"}
{"id": "721873", "url": "https://cs.wikipedia.org/wiki?curid=721873", "title": "Valentina Igošina", "text": "Valentina Igošina\n\nValentina Igošina (rusky Валентина Игошина, v anglickém přepise Valentina Igoshina, nar. 4. listopadu 1978 Brjansk) je ruská klasická klavíristka. Studovala u své matky, poté v Moskvě. Získala ocenění v řadě klavírních soutěží; již jako čtrnáctiletá vyhrála roku 1993 první cenu v Klavírní soutěži Artura Rubinsteina v polské Bydhošti a v roce 1997 jako osmnáctiletá získala první cenu a zvláštní ocenění v Rachmaninovově mezinárodní klavírní soutěži. Žije v Moskvě a Paříži a kromě koncertů se věnuje i klavírní pedagogice. Nahrává u značky Warner Classics International, je známa především jako interpretka Chopina.\n"}
{"id": "721874", "url": "https://cs.wikipedia.org/wiki?curid=721874", "title": "Roy Estrada", "text": "Roy Estrada\n\nRoy Ralph Estrada (* 17. dubna 1943, Santa Ana, Kalifornie, USA) je americký baskytarista. Byl dlouholetým spolupracovníkem Franka Zappy. V roce 1964 s ním spoluzaložil skupinu The Mothers of Invention. V roce 1969, kdy skupina na čas přerušila svou činnost, založil kapelu Little Feat. Tu opustil v roce 1972. Během své kariéry spolupracoval s mnoha dalšími hudebníky, mezi které patří například Ry Cooder a Captain Beefheart. V devadesátých letech strávil šest let ve vězení za sexuální obtěžování dětí. V roce 2012 se přiznal k dalšímu dlouhodobému sexuálnímu obtěžování dětí, načež byl odsouzen na 25 let ve vězení bez nároku na podmíněné propuštění. Propuštěn může být ve věku 93 let.\n\n\n\n"}
{"id": "721875", "url": "https://cs.wikipedia.org/wiki?curid=721875", "title": "Bernie Paul", "text": "Bernie Paul\n\nBernie Paul (* 12. února 1950 v Schweinfurtu) je německý zpěvák a producent. Známý je především díky svým popovým a disco hitům \"Lucky\", \"Everybody's rockin\", \"Oh No No, Born To Be Alife\" nebo \"Attenzione - Go Go Radio\".\n\nBernie Paul (vlastním jménem Bernd Vonficht) začal v roce 1960 jako saxofonista v kapele Seven Up. V roce 1973 se stal členem skupiny Family Child. V roce 1978 získal nahrávací smlouvu s Ariola a hned jeho první hit \"Lucky\" dosáhl šesté příčky v německých hitparádách. Ve stejném roce byla německá cover verze hitu Roye Blacka, \"In Dreams\". Vydána byla v únoru 1981 a umístila se na 18. místo v německých hitparádách. Jeho největší hit \"Oh No No\" byl vydán v červnu 1981 a umístil se na 2. místě. Wenche Myhre později zpíval německou verzi \"Oh No No - Du bist nicht mein Typ, das weiß ich genau...\" Dobře známá je i Bernieho cover verze \"Angel of the Morning\", který nazpíval spolu s dánskou zpěvačkou Bo Andersen. Není bez zajímavosti, že Bernie Paul spolupracoval s českým orchestrem Karla Vágnera na albu se společnými nahrávkami. Projekt vznikal přibližně dva roky a nakonec skončil dohodou, že některé Bernieho hity Supraphon převezme na vznikající album a další nahrávky budou české skladby s anglickým textem Miloše Skalky za doprovodu orchestru Karla Vágnera, vydané album neslo název Lucky, a bylo v Československu vydáno v roce 1988. Bernie Paul byl velmi úspěšný i jako producent. Píseň napsaná pro Petera Kenta, \"It's a Real Good Feeling\" se vyšplhala na první místo německé hitparády a vydržela tam týden. Jako sólistku představil poprvé Rosanbu Cashovou (dceru Johnyho Cashe). Je rovněž autorem písně \"Sail Away\" v reklamě pivovaru Beck's, a písní z televizního seriálu RTL, Good Times, Bad Times.\n\n\n"}
{"id": "721879", "url": "https://cs.wikipedia.org/wiki?curid=721879", "title": "Kozí Hrádek (rozcestník)", "text": "Kozí Hrádek (rozcestník)\n\nKozí Hrádek či Kozí hrádek je jméno více hradů:\n"}
{"id": "721881", "url": "https://cs.wikipedia.org/wiki?curid=721881", "title": "Antonín H. Sokol", "text": "Antonín H. Sokol\n\nAntonín H. Sokol (4. června 1847 Neslovice – 14. května 1889 Brno) byl český novinář, spisovatel a dramatik. Působil v pražských a brněnských listech, naposled jako šéfredaktor deníku \"Moravská orlice\". Psal povídky a divadelní hry. Používal také pseudonym A. H. Neslovský.\n\nNarodil se roku 1847 v moravské obci Neslovice. Studoval gymnázium v Brně a Vídni. Od šestnácti let začal literárně tvořit — psal básně a povídky do \"Hvězdy\", později také do časopisů \"Lumír\", \"Moravská orlice\", \"Vosa\" a \"Besídka čtenářská\".\n\nRoku 1866 byly v Brně založeny \"Veselé listy\" a Sokol se spolu s Františkem Vymazalem stal jejich hlavním přispěvatelem. O rok později se s jejich redakcí přestěhoval na žádost J. S. Skrejšovského do Prahy. Když tento časopis po třech letech zanikl, přesvědčil Skrejšovský Sokola, aby pokračoval v novinářské činnosti. Sokol vstoupil jako reportér do redakce časopisu \"Národní pokrok\" a uveřejňoval tam zejména zprávy o táborech lidu (politických shromážděních), kterých se tehdy konalo velké množství.\n\n\"Národní pokrok\" byl zanedlouho po zatčení několika redaktorů zastaven. Sokol s několika kolegy odešel do Chrudimi, kde vydávali časopis \"Koruna\". Ještě v roce 1869 se ale vrátil do Prahy do redakce obnoveného časopisu \"Pokrok\". Psal pro něj zejména fejetony a divadelní zprávy. Kontakty s uměleckými kruhy ho později inspirovaly k vlastní dramatické tvorbě. Během pražského pobytu přispíval i do dalších časopisů, například \"Slavie\" (později přejmenovaná na \"Zábavné listy\"), \"Světozor\" nebo \"Krakonoš\". Když J. R. Vilímek založil roku 1872 knihtiskárnu, převzal za něj Sokol nakrátko redakci \"Humoristických listů\".\n\nRoku 1883 se stal šéfredaktorem brněnského deníku \"Moravská orlice\". V této funkci setrval do konce života. Bylo to velmi náročné povolání, které mu zabralo prakticky všechen čas a znemožnilo jakoukoli jinou literární činnost. Protože noviny vycházely jen ve všedních dnech, odjížděl na víkendy do rodných Neslovic, kde trávil volný čas s rodiči a s rodinami svých sester. Sám zůstal svobodný.\n\nNa konci roku 1888 vážně onemocněl. Přestěhoval se do bytu v těsné blízkosti redakčních místností a v rámci možnosti pokračoval v práci. Zemřel 15. května 1889 večer.\n\nByl oceňovaný pro vlastenectví, čestné a přímé jednání s přáteli i protivníky.\n\nVedle novinářské činnosti byl autorem následujících povídek:\n\nNapsal také divadelní hry:\n\nPřeklad:\n\n"}
{"id": "721887", "url": "https://cs.wikipedia.org/wiki?curid=721887", "title": "Dogs Under Stress", "text": "Dogs Under Stress\n\nDogs Under Stress je čtvrté sólové studiové album Maureen Tucker. Album vyšlo 19. července 1994 u Sky Records a produkovala jej Maureen Tucker. Na albu se podílel i její dřívější spoluhráč ze skupiny The Velvet Underground Sterling Morrison.\n\nVšechny skladby napsala Maureen Tucker, pokud není uvedeno jinak.\n"}
{"id": "721893", "url": "https://cs.wikipedia.org/wiki?curid=721893", "title": "Punelė", "text": "Punelė\n\nPunelė je potok v Litvě, v okrese Alytus. Vytéká z jezírka, které leží 1 km na jihozápad od vsi Bazorai. Klikatí se zpočátku převážně směrem severním, na dolním toku od vsi Karvelninkai převážně směrem západním. Ústí na západním okraji bývalého města (nyní jen obce) Punia u piliakalnisu Punios piliakalnis, kde do 25. února 1336 stál slavný hrad Pilėnų pilis do meandru řeky Němen 343,5 km od jeho ústí jako jeho pravý přítok. \n\nLevé:\n\nPravé:\n\n"}
{"id": "721896", "url": "https://cs.wikipedia.org/wiki?curid=721896", "title": "Martin Kovář Javorovský", "text": "Martin Kovář Javorovský\n\nMartin Kovář Javorovský (asi 1692 – 23. ledna 1738 ve Stříteži nad Bečvou) byl majitel pasekářské usedlosti v Javoří ve Stříteži nad Bečvou. V lidové tradici, kterou zachytil František Dobeš v Knize o Stříteži, líčen jako známý zbojník, který na loupeže jezdil nejčastěji s Václavem Tisovským z Brňova. Několik pověstí se týká i pokladů, které se na Javoří našly. \n\nPodle vyšetřovacího spisu a dochovaných soudních akt byl Martin Kovář jinak Javorovský ve skutečnosti zbojník–začátečník. Účastnil se pouze přepadení a oloupení farářů v Kyjově a Brankovicích u Kyjova kolem Vánoc 1737. V Brankovicích se zbojníci dostali na faru po ráhně přistavěném ke zdi. Nejdříve se zmocnili kaplana, kterého vzali mezi sebe a dobývali se k faráři. Ten nabil pistoli, ale bál se vystřelit, aby neporanil kaplana. Zvolal na něj proto latinsky, aby se držel stranou a vypálil. Jeden ze zbojníků se skácel k zemi a jeho druhové na něj volali: „Pamatuj se, Javorovský, pamatuj!“ Faru zbojníci přesto vyrabovali a se zraněným Javorovským se brali pryč. Dotírali na ně sice místní sedláci, kteří se již seběhli k faře a zastřelili zbojníkům dva koně, zbojníkům se ale podařilo uniknout. V Prasklicích si vynutili od jednoho sedláka sáně a pár chomoutů. Na saních pak zbojníci vezli Javorovského zabaleného ve slámě až na střítežské paseky v Javoří. \n\nZemřel 23. ledna 1738 ve věku 46 let na pasekách v Javoří na otravu krve, ještě předtím s ním však byl 18. ledna 1738 sepsán vyšetřující komisí vyslanou z Valašského Meziříčí protokol. Původ svého střelného poranění tehdy vysvětlil tak, že byl postřelen při cestě na Slováky dvěma uherskými jezdci, když tam jel s několika svými společníky pro sůl (pašování soli nebylo hrdelním zločinem). Rozpor ve výpovědi jednoho z jeho kompliců pak přivedl vyšetřovatele na stopu rozsáhlé kriminální činnosti, celá loupežnická banda byla pak pochytána a v průběhu března a dubna 1739 v různých městech na východě Moravy 20 jejich členů pověšeno.\n\n"}
{"id": "721898", "url": "https://cs.wikipedia.org/wiki?curid=721898", "title": "Druhá palatalizace", "text": "Druhá palatalizace\n\nDruhá palatalizace (v kontextu jihoslovanských jazyků označovaná také jako sibilarizace nebo mladší palatalizace) byla fonetická změna praslovanštiny, která byla způsobena tzv. monoftongizací diftongů. Proběhla někdy mezi druhým až desátým stoletím n. l., o konkrétní časové období se však vedou spory (viz kapitola Chronologie).\n\nZměna spočívala v přechodu velárních souhlásek \"k\", \"g\" a \"x\" na \"c’\", \"dz’\" a \"s’\" v jihoslovanských a východoslovanských jazycích a na \"c’\", \"dz’\" a \"š’\" v jazycích západoslovanských. Později se ve všech slovanských jazycích, kromě polštiny, polabštiny a staroslověnštiny, afrikátní souhláska \"dz’\" zjednodušila na \"z’\".\n\nDruhá palatalizace se konala v období, kdy praslovanština už netvořila jeden celek, ale byla rozdělena na dialekty. To vysvětluje rozdíl mezi jejími důsledky v různých skupinách slovanských jazyků. Litevský slavista Valerijus Čekmonas předpokládal, že centrem, z nějž se druhá palatalizace šířila, byla nářečí praslovanštiny, která se později stala základem srbochorvatštiny, slovinštiny a makedonštiny.\n\nDruhá palatalizace se konala ve všech dialektech praslovanštiny, kromě severokrivičského, který se zřejmě oddělil od obecné praslovanštiny dříve než ostatní. Poprvé byl tento nápad navržen na začátku 20. století ruským slavistou Borisem Ljapunovem, který upozornil na formu dativu \"рабу своѥму Дъмъкѣ\" v novgorodské mineji z roku 1096, což však nebylo podpořeno dalšími vědci, protože je to jedinečná forma.\n\nPozději, v roce 1966 tuto hypotézu podpořila Sofia Gluskina, jež upozornila na data severozápadních dialektů ruštiny, které zachovaly lexémy beze stopy druhé palatalizace v kořenu, což nelze vysvětlit vlivem gramatické analogie.\n\nRozhodující pro řešení tohoto problému byl objev novgorodských gramot na březové kůře, které studoval Andrej Zalizňak. V nich byly nalezeny četné případy nepřítomnosti druhé palatalizace, což dalo možnost s jistotou tvrdit, že to bylo charakteristické pro nářečí části Krivičů. Zejména Zalizňakovi se podařilo přečíst dříve nejasné místo z nejstarší známé gramoty č. 247): \"а замъке кѣле а двьри кѣлѣ\" ( ), identifikujíc formy \"кѣле\" a \"кѣлѣ\" se staroruským slovem \"цѣлъ\".\n\nJelikož zákon vokálové harmonie, který platil v praslovanštině, zakazoval velárám nacházet se před předními samohláskami, skupiny \"ke\", \"ge\", \"xe\", \"ki\", \"gi\", \"xi\" zmizely během první palatalizace. Ale proces monoftongizace diftongů zas vytvořil v praslovanštině skupiny, kde \"k\", \"g\", \"x\" se nacházely před \"ě\" (< *oi, *ai) a \"i\" (< *oi). Tyto novější skupiny zase zmizely.\n\nDůsledky druhé palatalizace lze vidět před koncovkami podstatných jmen (lokál sg., nominativ pl., lokál pl. -o-kmenů a dativ. sg., lokál. sg., nominativ a akuzativ du. -ā-kmenů) a ve formách imperativu slovesa, ale také se lze s nimi setkat v kořenech. \n\nV jiho- a východo- slovanských jazycích se druhá palatalizace také konala ve skupinách \"*kv\", \"*gv\", \"*xv\". Naproti tomu v západních se tyto skupiny zachovaly beze změny. Na tuto zvláštnost upozornil už J. Dobrovský a zahrnul ji do seznamu deseti rozdílů mezi západoslovanskými jazyky a ostatními. Někteří vědci na základě forem ukr. \"квітка\" nebo rus. dial. \"квет\", však tvrdí, že ve východoslovanských jazycích jsou formy s \"cv-\", \"zv-\" místo \"kv-\", \"gv-\" přejaté.\n\nV některých ruských dialektech, které S. Nikolajev odvozuje od dialektu Vjatičů, se skupina \"*kv\" přeměnila v \"<nowiki>t'v</nowiki>\": \"<nowiki>т'в'ет</nowiki>\", \"<nowiki>т'в'аток</nowiki>\".\n\nVe skutečnosti slov se skupinami *kv, *gv, *xv, ve kterých byly podmínky pro druhou palatalizaci, bylo v praslovanštině jen pár: \"*květъ\" „květina“, \"*kviliti\" „kvílet“, \"*gvězda\" „hvězda“ a pádové formy slov \"*vъlxvъ\" „kouzelník“ a \"*lixva\" (diskutabilní charakter mají zvukomalebná slova *gvizdati „hvízdat“ a *xvějati „houpat“).\n\nSkupiny *sk, *zg, jež byly v pozici, ve které se mohla konat druhá palatalizace, se přeměnily v \"šč\" a \"ždž\" v západoslovanských a východoslovanských jazycích, ale v \"sc\" a \"zdz\" v jihoslovanských, s tendencí ke zjednodušení těchto skupin na začátku slov. Z polské pádové formy se zákonitým důsledkem druhé palatalizace \"w Polszcze\" (1. pád \"Polska\") při moderní \"w Polsce\" povstal ruský název Polska (\"Польша\").\n\nNěkteří vědci předpokládají, že důsledky druhé palatalizace nebyly měkké (tj. \"c\", \"dz\", \"s\"/\"š\", ne zas \"<nowiki>c'</nowiki>\", \"<nowiki>dz'</nowiki>\", \"<nowiki>s'</nowiki>\"/\"<nowiki>š'</nowiki>\"), na rozdíl od důsledků třetí palatalizace (na rozdíl od druhé, byla třetí progresivní, tj. její podmínkou je přítomnost \"k\", \"g\", \"x\" v pozici po některých zvucích, ne zase před, jako pro druhou). Poprvé takovou domněnku udělal A. Leskien a později ho podpořili R. Nachtigal, N. van Wijk a S. Bernštejn. Ne všichni slavisté však s nimi souhlasí. V. Čekmonas si myslí, že tato hypotéza je typologicky nepravděpodobná.\n\nV ruštině důsledky druhé palatalizace zanikly na hranici morfémů kvůli gramatické analogii (někdy nevylučují staronovgorodský vliv na ostatní ruské dialekty), srov. , — „ruce“, , — „noze“, — „maceše“.\n\nPodobný proces lze pozorovat v slovenštině. V dativu a lokálu sg. -ā-kmenů alternace zanikly, srov. — , — , — . V imperativu se užívají formy s \"č\" a \"ž\" místo \"c\" a \"z\", srov. — , — .\n\n\n\n\n\n\n\n\nS. Bernštejn předpokládal, že termín „druhá palatalizace“ není vhodný, protože ten musí odkazovat na jiný jev, zejména třetí palatalizaci, která se podle něho konala dříve než regresivní.\n\nČást slavistů si naopak myslí, že druhá a třetí palatalizace se konaly současně, a někteří dokonce ani nerozlišují druhou a třetí palatalizaci, považujíce je za součásti jednoho procesu.\n\nDruhá palatalizace se konala později takových fonetických změn, jako první palatalizace a monoftongizace diftongů.\n\nNázory vědců se rozcházejí v tom, jak nutno datovat druhou palatalizaci.\nZde jsou některá datování:\n\nV VI. století n. l. byzantský historik Menandr Protektor zapsal jméno jednoho z antských vůdců jako Κελαγαστός, což polský vědec J. Nalepa identifikoval se slovanským jménem \"*cělogostъ\", což svědčí podle Nalepy o tom, že se druhá odbyla ne dřív než v VII. století.\n\nNa začátku XX. století švýcarský lingvista P. Lessiak užil data alpských toponym pro chronologizaci druhé palatalizace. Jelikož se stejná řeka nazývá slovinsky \"Zilja\" (dial. \"Zila\"), německy zas \"Gail\" (< \"*Gīla\"), vědec došel k závěru, že v čase prvních kontaktů Slovanů a Němců v Alpách (nejdříve kolem roku 600) se druhá palatalizace v slovanských jazycích ještě neodbyla.\n\nR. Ekblom upozornil na české názvy \"Řezno\" (německy \"Regensburg\") a \"Řezná\" (německy \"Regen\"), ve kterých německému \"g\" odpovídá důsledek \"z\". Název tohoto města Slované zřejmě přejali, když osídlili Čechy (po roku 500 n. l.), z lat. \"Regino\". Podle Z. Stiebera to svědčí o tom, že se ještě v VI. století druhá palatalizace v západoslovanských jazycích neodbyla .\n\nKdyž Slované osídlili Balkán, přejali od místních obyvatel, kteří mluvili dalmatsky, staré názvy různých geografických rysů. Například chorvatskému názvu ostrova \"Cres\" odpovídá it. \"Cherso\", chorv. \"Cavtat\" je přejaté z dalm. \"Kivitat-\" (lat. \"cīvitās\"), \"Caska\" z \"Kisiska-\", \"Cebro\" z lat. \"Cibrica\", srb. \"Костолац\" z lat. \"Castellaceus\", srb. Трст přes \"*Tьrzьstъ\" z lat. \"Tergeste\".\n\nDruhá palatalizace se odbyla v řadě praslovanských výpůjček z jiných jazyků:\n\nČas přejatí těchto slov pro druhou palatalizaci je terminus a quo, tj. čas, dříve kterého se tento proces odbýt nemohl.\n\nVe stejné době estonština přejala slovo \"*kěvь\" „cívka“ jako \"kääv\".\n\nFonetické změny, podobné druhé palatalizaci, se konaly také v neslovanských jazycích.\n\nPravděpodobně v X.—XI. stoletích se zvuky \"k\" a \"g\" v lotyštině přeměnily v \"c\" a \"dz\" před předními samohláskami a \"j\". Srov. a – „živý“.\n\nV západních dialektech vulgární latiny se \"k\" před předními samohláskami přeměnilo v \"c\", které se později zjednodušilo už v jednotlivých románských jazycích. Srov. (sɛʁ), (ˈθjerβo), (ˈsɛɾvu) z latinského \"cervus\" (ˈkɛrwʊs) – „jelen“.\n\n\n"}
{"id": "721900", "url": "https://cs.wikipedia.org/wiki?curid=721900", "title": "Jesličky svatého Františka", "text": "Jesličky svatého Františka\n\nJesličky svatého Františka je název vánoční hry se zpěvy, jejímž autorem je český hudební skladatel Pavel Helebrand.\n\nHru napsal v roce 1996 pro Operní studio Národního divadla moravskoslezského v Ostravě. Hra je inspirována příběhy a událostmi ze života svatého Františka z Assisi. Tento světec, který se v moderní době stal patronem ekologů, za svého života proslul láskou ke všem živým tvorům, pokorou a životem v dobrovolné chudobě. Byl také básníkem a svá kázání často lidem přednášel ve formě udivujících divadelních výstupů, které doháněly k smíchu i k slzám. Aby lidem přiblížil noc Božího narození, postavil František roku 1223 poblíž vesničky Greccio první jesličky. Tak se stal zakladatelem oblíbené vánoční tradice, jež je udržována až do našich dnů – postavit vlastní betlém v kostele, na náměstí nebo doma pod vánočním stromkem.\n\nOriginální libreto hry zahrnuje i původní dochované texty sv. Františka jako např. \"Píseň tvorstva\". Hra, v níž František a jeho bratři bojují proti nástrahám samotného ďábla, vychází z poetiky lidového divadla, a proto jí nechybí humor, napětí a překvapivá rozuzlení. Celý příběh prostupuje melodická, emotivní hudba v živém provedení sólistů, vícehlasého sboru a komorního orchestru.\n\nPrvní nastudování hry proběhlo pod hlavičkou Národního divadla moravskoslezského. Inscenace byla poprvé uvedena 20. 12. 1996 v Divadle Antonína Dvořáka, oficiální premiéru měla 22. 6. 1997 na festivalu Janáčkovy Hukvaldy a pak se několik let hrála vždy v předvánočním čase v Divadle Jiřího Myrona. Dirigoval Jan Šrubař, režíroval Ilja Racek ml., v roli svatého Františka vystupoval Jiří Halama.\n\nDruhé nastudování hry iniciovala v roce 2005 Ilona Kučerová - pořadatelka koncertů v kostele svatého Václava v Ostravě. V tomto případě se režie ujal sám autor, který během nastudování provedl drobné změny v libretu. Tato nová inscenace, v níž svatého Františka představuje Petr Sýkora a orchestr diriguje Jurij Galatenko, měla premiéru 12. 12. 2005 v kostele svatého Václava, kde se hrála v předvánočním čase až do Vánoc 2012. O Vánocích 2015 a 2016 byla uváděna ve spolupráci s NDM v Divadle Antonína Dvořáka.\n\n"}
{"id": "721905", "url": "https://cs.wikipedia.org/wiki?curid=721905", "title": "Dvouzubec", "text": "Dvouzubec\n\nDvouzubec (\"Bidens\") je rod rostlin velice rozmanitého vzhledu, je zařazen v čeledi hvězdnicovitých (\"Asteraceae\") do podčeledě \"Asteroideae\" a tribu \"Coreopsideae\".\n\nHojně se vyskytuje téměř v celém mírném a subtropickém pásu, částečně i v tropickém. Jeden z posledních údajů uvádí, že rod dvouzubec čítá 253 druhů, nejvíce se jich nachází v subtropech. V mnoha zeměpisných oblastech se nacházejí současně původní i zavlečené druhy.\n\nV České republice se vyskytují:\nPůvodní druhy:\nZavlečené druhy:\n\nV Evropě lze ještě nalézt:\n\nRostliny rodu dvouzubec jsou velice rozmanité. Jsou to jednoletky i trvalky, mohou to být keříky, popínavé či půdu kryjící rostliny a mohou dosahovat výšky od 5 do 400 cm. Někdy v uzlech postranních větví jsou schopny zakořenit. Mívají většinou lodyhu oválnou nebo čtyřhrannou, hladkou či rýhovanou, postupně větvenou. Listy s řapíkem nebo bez vyrůstají obvykle střídavě, vstřícně, méně častěji v přeslenech. Čepele listů jsou jednoduché, několika četné, zpeřené nebo lalokovité, jejich okraje mohou být celistvé, zubaté, pilovité i třásnité, lysé nebo chlupaté.\n\nKvětní lůžko bývá ploché, diskovité nebo miskovité, veliké obvykle 4 až 12 mm. Sestaveny bývají do chocholíku nebo vyrůstají jednotlivě. Středních bisexuálních trubkovitých květů bývá v květním úboru 12 až 60, mají 5laločnou korunou bílé nebo žluté barvy a jsou méně nápadné než vnější mnohem větší, většinou neplodné květy jazykovité, které také někdy zcela chybí. Zákrov bývá dvojřadý, venkovní zelené listeny bývají delší než květy.\n\nPlody jsou nažky dlouhé až 15 mm, většinou žebrovité, na vrcholu mají místo chmýří několik příchytnými zoubků. Ty slouží k zachycování za srst zvířat (nebo šaty lidí) a k rozšiřování do okolí, je to rostlina zoochorická. Rostlina obvykle ročně vyprodukuje i několik tisícovek semen která si podržují klíčivost kolem pěti let.\n\nNěkteré druhy (nejčastěji dvouzubec chlupatý) se využívají v tradiční čínské, africké i středoamerické medicíně. Teprve moderní věda zjistila, že natě rostliny obsahují mnohé flavonoidy a polyacetylény které vyvolávají protizánětlivé reakce organismu. Užívají se proti chřipce, nachlazení, horečce, zánětu slepého střeva, hepatitidě, gastroenteritidě, malárii, hemeroidům, ekzémům a dalším. Všeobecně je dvouzubec považován za plevelnou rostlinu, která rychle zarůstá neudržované prostory. V současnosti se některé kultivary používají pro množství květů a nenáročné pěstování jako letničky na záhony nebo do truhlíků.\n\n\n \n"}
{"id": "721910", "url": "https://cs.wikipedia.org/wiki?curid=721910", "title": "Fairy-Tales in Beat", "text": "Fairy-Tales in Beat\n\nFairy-Tales in Beat je album zpěváka Josefa Plívy, které nazpíval s Orchestrem Václava Zahradníka. Jedná se o anglickou verzi alba \"Šípková Růženka\" skupiny Rebels, které byl Plíva členem. Album vyšlo v Supraphonu v roce 1970 na LP 1 13 0643.\n\nV roce 2016 vyšla reedice alba na CD, doplněná dvěma bonusy - skladbami ze singlu Josefa Plívy \"Diamantový kočár / Modlitba za nemocné\" (Supraphon 0 43 0707, 1969).\n\n"}
{"id": "721913", "url": "https://cs.wikipedia.org/wiki?curid=721913", "title": "Pavel Helebrand", "text": "Pavel Helebrand\n\nPavel Helebrand (* 25. října 1960 v Opavě) je český hudební skladatel žijící v Ostravě.\n\nZaměřuje se především na autorské hudebně dramatické projekty (\"Jesličky svatého Františka\", \"Čarodějnice z Babí hůry\", \"Evangelium podle houslí\", \"Ngoa-É\", \"Balady\", \"Eia Gaia!\", \"Kytice\", \"Jezulátko\", Dekameron, O pejskovi a kočičce), které obvykle realizuje ve spolupráci s ostravskými umělci a uměleckými institucemi (Operní studio NDM, Múzická škola, členové opery a operety/muzikálu NDM, pořadatelka Ilona Kučerová, Pěvecký sbor města Klimkovic ad.). Další významnou oblastí jeho tvorby je scénická hudba. Dosud vytvořil hudbu asi ke 150 činoherním a loutkovým inscenacím, realizovaným převážně v českých a polských divadlech. Je také autorem baletů \"Cibuláček\" a \"Malá mořská víla\". Z jeho instrumentálních děl se nejčastěji uvádějí \"Svity pro sólové violoncello\", svita pro komorní smyčcový orchestr \"Z drva i krvi\" a \"Svita pro sólovou flétnu\". Tvorba pro děti: \"Malé písničky\" (zpěv a klavír), \"Sen slečny Terezky\" (svita pro violoncello a klavír), \"Vrabci letí do světa\" a \"O vláčku Náklaďáčku\" (klavírní svity).\n\n\n"}
{"id": "721924", "url": "https://cs.wikipedia.org/wiki?curid=721924", "title": "Slúžnovský okres", "text": "Slúžnovský okres\n\nSlúžnovský okres anebo slúžnovský obvod je název administrativní jednotky v Uhersku (poté krátce i v Československu), z které se skládaly župy/stolice.\n\nByly vytvořeny začátkem 15. století s cílem zjednodušit administrativu. Zpočátku byla každá stolice/župa rozdělena na čtyři slúžnovské okresy, později se jejich počet měnil, některé stolice měli jen dva okresy jiné i pět. Počet slúžnovských okresů od 18. století stoupal.\n\nKaždý okres se dále dělil na obvody – circuli, kterých obyčejně bylo 2–6.\n\nPrvní (dočasná) reforma v rozdělení a počtu těchto okresů nastala až během reforem Josefa II., kdy se jejich hranice upravily tak, aby bylo co nejdostupnější obyvatelům okresu. Královští komisaři, kteří měli župy rozdělit na nové slúžnovské okresy měli dbát na to, aby tyto byly přibližně stejně velké s podobným počtem obyvatel.\n\nPři formování okresů se mělo dbát na zeměpisnou polohu sídel, reliéf a vodní toky, aby bylo centrum dostupné v každém ročním období. Počet slúžnovských okresů se ve většině žup zmenšil, kromě Spišské župy, kde došlo ke spojení župy a Provincie XVI spišských měst a Nitranské župy vzhledem na její velkou rozlohu (největší župa na Slovensku).\n\nV roce 1790 byla josefínská reforma zrušena.\n\nPředstavitelem slúžnovského okresu byl tzv. služný (původně byli soudci královských servientů), který vykonával správu svého okresu. Byl volený šlechtou (zemany) příslušného okresu. Služní působili hlavně v soudnictví, později se účastnili na politické správě, kácení a vybírání daní a církevního desátku. Od 15. století měli také své zástupce – podslužné. Podslužní stáli v čele obvodů (circulí). \n\nAčkoliv představitelem župy byl župan, skutečnou moc měli v rukách podžupani a služní.\n"}
{"id": "721931", "url": "https://cs.wikipedia.org/wiki?curid=721931", "title": "Free jazz", "text": "Free jazz\n\nFree jazz je podžánr jazzové hudby. Vznikl v 50. letech 20. století ve Spojených státech a je založen na volné improvizaci. Mezi free jazzové hudebníky patří kupříkladu Ornette Coleman a Sun Ra.\n\n"}
{"id": "721935", "url": "https://cs.wikipedia.org/wiki?curid=721935", "title": "Politik (noviny)", "text": "Politik (noviny)\n\nPolitik byl německy psaný deník, vydávaný v Praze od 14. září 1862 do 30. září 1907. Založila jej skupina českých politiků a nakladatelů (František Ladislav Rieger, Jan Stanislav Skrejšovský, Eduard Grégr, František Šimáček aj.) s cílem propagovat české národní zájmy mezi Němci a cizinci. V 60. letech byli jeho redaktoři několikrát obžalováni a odsouzeni kvůli zveřejněným článkům. Ve druhé polovině 70. let čelil list vnitřním sporům a finančním těžkostem kvůli zadlužení a následnému bankrotu šéfredaktora a majitele J. S. Skrejšovského. Na přelomu let 1882-83 založila redakce českou přílohu \"Česká politika\" a brzy poté i samostatný deník \"Národní politika\" se stejným politickým programem. \"Politik\" přestal vycházet roku 1907, navázal na něj list \"Union\".\n\nNa počátku 60. let 19. století si vzdělaní Češi uvědomovali, že je nutné seznamovat německy mluvící spoluobčany i cizince s českými záležitostmi a přesvědčovat je k podpoře českých národních zájmů. V té době také existovalo mnoho Čechů, kteří vystudovali na německých školách a četli německé časopisy, českým zájmům nepřátelské, čímž se postupně odnárodňovali. Aby se tento trend zvrátil, přesvědčoval přední český politik František Ladislav Rieger pedagoga Gablera, k založení německy psaného časopisu. Nakonec se do popředí dostala iniciativa Eduarda Grégra a Jana Stanislava Skrejšovského. Skrejšovský podal v červnu 1862 žádost o povolení a 14. září vyšlo první číslo. Prvním odpovědným redaktorem byl J. S. Skrejšovský, tisk zajišťovali Eduard Grégr a František Šimáček. Následujícího roku se odpovědným redaktorem stal E. Grégr. V roce 1864 přešel list do vlastnictví Skrejšovského.\n\nV 60. letech 19. století byli redaktoři několikrát obžalováni za obsah uveřejněných článků. Soudní spory většinou směřovaly na majitele Skrejšovského a redaktora Václava Nedomu, který byl členem redakce od založení a 14. září 1867 se stal rovněž odpovědným redaktorem.\n\nKe známým soudním případům patřily:\n\nZa pruské okupace v létě 1866 (po bitvě u Hradce Králové) uveřejnil \"Politik\" jako jediný pražský německý deník prorakouský císařský manifest, který vyvolal nevoli okupačních velitelů. Listu hrozilo zastavení, ale nakonec k tomu nedošlo.\n\n18. dubna 1867 bylo vydávání na tři měsíce úředně zastaveno. Jako náhrada vycházel deník \"Correspondenz\" a po jeho zákazu \"Patriot\". Po uplynutí tříměsíční lhůty začala \"Politik\" opět vycházet, ovšem nový odpovědný redaktor František Kotek zanedlouho uprchl před policejním vyšetřováním do zahraničí. Na jeho místo pak od září nastoupil Václav Nedoma.\n\nK nejzávažnějšímu incidentu došlo roku 1868, kdy byl šéfredaktor Nedoma obžalován pro několik nevhodných článků a před zatčením se zachránil útěkem za hranice; v nepřítomnosti byl odsouzen k pěti letům vězení a peněžité pokutě. (Trest nakonec nevykonal, po amnestii se v květnu 1870 vrátil do Čech a od července znovu redigoval noviny).\n\nNedoma byl odsouzen ještě jednou, v prosinci 1873. Soud v Chebu mu v několika sporech uložil celkem devět měsíců vězení a peněžitou pokutu.\n\nPočátkem 70. let začaly dluhy J. S. Skrejšovského převyšovat hodnotu jeho majetku. Roku 1873 nastal finanční krach, který mu znemožnil hradit závazky prodejem nemovitostí, a tak byl společně s bratrem Františkem v říjnu 1876 nucen vyhlásit úpadek. Tiskárnu a vlastnictví k časopisu Politik od něho koupil za nadhodnocenou cenu Vilém Tierhier, který se tímto od 1. září 1877 stal administrátorem vydavatelského konsorcia. Podnik se ale potýkal s finančními problémy. Úpis akcií byl nedostatečný a musely se řešit další Skrejšovského dluhy (ponechal si např. vybrané předplatné). Mezi Skrejšovským, který byl v té době šéfredaktorem, a Tierhierem docházelo ke sporům ohledně splácení. Po jednom jednání spadl Tierhier ze schodů a tak vážně se zranil, že byl dlouho v ohrožení života. Skrejšovský byl v té souvislosti 20. ledna 1878 zatčen a tři měsíce vyšetřován ve vazbě. List tak přišel o dva vedoucí pracovníky.\n\nPo propuštění z vazby, ale ještě před konečným rozhodnutím v případu Tierhierova zranění, založil Skrejšovský konkurenční časopis \"Epoche\", v němž kritizoval praktiky vydavatelského družstva \"Politik\". To ho okamžitě propustilo ze šéfredaktorského místa. I nadále ale muselo řešit následky jeho předchozího finančního řízení, kdy mimo jiné hrozilo, že v důsledku závazků přijde tiskárna o všechny stroje. To se však novému vedení podařilo překonat. Během roku 1878 ale v důsledku sporů klesl náklad z 6900 na 5400 výtisků.\n\nAby se vyřešily finanční problémy, navrhl účetní Arnošt Brichta založit populární českojazyčný časopis se stejným zaměřením. Společně s redaktorem V. Nedomou požádali v prosinci 1862 o povolení, vydávat českou přílohu pod názvem \"Česká politika\". Měla být nabízena samostatně ve stánkovém prodeji, ale nikoliv na předplatné. Důvody byly finanční: kolková daň na přílohy byla nižší než na samostatné noviny a časopisy.\n\nUkázkové číslo nového deníku vyšlo 24. prosince 1882, s pravidelným vydáváním se začalo od 1. ledna 1883. Jako důvod vzniku se uváděla možnost seznamovat s myšlenkami listu \"Politik\" ty čtenáře, kteří čtou pouze české noviny. Protože politická linie redakce již byla známá, nebylo nutné nový list zvlášť propagovat. Prvním odpovědným redaktorem se stal Adolf Srb, šéfredaktorem byl Josef Hubáček.\n\n\"Česká politika\" se setkala s úspěchem, ačkoli se ozývala i kritika ze strany jiných periodik (motivovaná zejména konkurenčním bojem a pocitem dalších redakcí, že zvolená forma představuje daňový únik). Právní posudky a nakonec i správní soud ale uznaly, že nižší kolková daň byla v souladu se zákonem.\n\n21. června 1883 začal vycházet i samostatný list \"Národní politika\" se stejným obsahem a s možností předplatného, určený zejména pro čtenáře v obcích, kde nelze koupit \"Českou politiku\". Oba časopisy pak vycházely souběžně do roku 1899. V tom roce byl zrušen novinářský kolek a důvod pro oddělení kusového prodeje a předplatného tak padl. Nadále tak v češtině vycházela pouze \"Národní politika\".\n\nPoslední číslo německého deníku \"Politik\" vyšlo 30. září 1907. Poté na něj navázal deník \"Union\".\n\nK odkazu deníku \"Politik\" se za první republiky hlásila redakce \"Národní politiky\". 1. ledna 1933, u příležitosti 70. výročí založení přílohy \"Česká politika\" (přímého předchůdce), uveřejnila rozsáhlý článek s historií německého i českého deníku.\n\n"}
{"id": "721937", "url": "https://cs.wikipedia.org/wiki?curid=721937", "title": "Masarykovo náměstí (Chrudim)", "text": "Masarykovo náměstí (Chrudim)\n\nMasarykovo náměstí v Chrudimi se nachází v jihozápadní části centra města při cestě k vlakovému nádraží. Je lichoběžníkového půdorysu o maximální šířce 105 m a délce 250 m. Nalézá se na něm moderní hotel Bohemia a kino.\n\nLeží na rušné dopravní cestě, což komplikuje dopravní situaci a parkování.\n\nNa náměstí jsou vybudovány moderní parkovací prostory s podzemními garážemi a nové welness centrum. Ostatní zástavba pochází z období první republiky.\n\nV bezprostřední blízkosti chrudimského Masarykova náměstí se nachází takzvaný Neuperský dvůr (Wiesnerova vila) - původně panský dvůr z 18. stol na tehdejším chrudimském předměstí (na Jánsku), později neogotizovaný místním továrníkem Wiesnerem se zbytky romantického parku, který byl z části zničen při budování křižovatky před hotelem Romanie (dnes Bohemia) na Masarykově náměstí.\n"}
{"id": "721942", "url": "https://cs.wikipedia.org/wiki?curid=721942", "title": "Jurij Uryčev", "text": "Jurij Uryčev\n\nJurij Olegovič Uryčev (Юрий Олегович Урычев; * 3. dubna 1991 Jaroslavl – 7. září 2011 Jaroslavl) byl ruský hokejový obránce.\n\nSvou hokejovou kariéru začal rodném městě, v Lokomotiv Jaroslavl, kterým debutoval v profesionální třetí nejvyšší ruské lize Pervaja liga za druhý tým Lokomotivy. V lize působil do roku 2009, než v následující sezóně 2009/10 debutoval v Kontinentální hokejové lize. V základní části odehrál jen tři zápasy, jelikož působil v ruské juniorské lize MHL za juniorku Loko Jaroslavl, kde strávil většinu sezóny. Během playoff v KHL, se připojil k týmu Lokomotiv Jaroslavl, nicméně, byl jeden z obránců, který se zařadil do stálých řad v Lokomotivu Jaroslavl a ze sedmnácti odehraných zápasů v playoff, které Lokomotiv odehrál, celkem Uryčev odehrál jedenáct utkání. Za následující sezónu 2010/11 odehrál v KHL celkem 25 zápasů a v juniorské lize osm zápasů. V roce 2011 byl přizván do ruské reprezentace na mistrovství světa do 20 let. S reprezentací nakonec vybojovali zlaté medaile.\n\nNa začátku sezóny 2011/12 s týmem Lokomotiv Jaroslavl odcestoval do úvodního zápasu proti HK Dynamo Minsk v lize KHL. Jenomže při odletu z letiště Tunošna se letadlo nedaleko místa startu zřítilo. V troskách Uryčev zahynul.\n\n"}
{"id": "721945", "url": "https://cs.wikipedia.org/wiki?curid=721945", "title": "Tautomerie", "text": "Tautomerie\n\nTautomerie (též tautomerismus) je forma izomerie organických sloučenin, kdy mohou jednotlivé izomery (nazývané zde tautomery) snadno přecházet v jiné reakcí zvanou tautomerizace. Tato reakce běžně představuje migraci atomu vodíku či protonu, doplněná prohozením jednoduché vazby a k ní přiléhající vazby dvojné. Vzhledem k rychlému přechodu jednoho izomeru v jiný se tautomery obecně považují za totožnou sloučeninu. Tautomerie je zvláštním případem strukturální izomerie a hraje důležitou roli v nekanonickém párování bází v molekulách DNA a zejména RNA.\n\nV roztocích, ve kterých je možná tautomerizace, je dosaženo chemické rovnováhy (ekvilibria) tautomerů. Přesný poměr tautomerů závisí na řadě faktorů, například teplotě, rozpouštědle a pH.\n\nMezi běžné tautomerní páry patří:\n\nNejčastější formou tautomerie je prototropie; vyznačuje se relokací protonu. Prototropní tautomerii lze považovat za podmnožinu acidobazického chování. Prototropní tautomery jsou sada izomerních protonačních stavů se stejným empirickým vzorcem a celkovým nábojem.\n\nTautomerizaci lze katalyzovat:\n\n\nValenční tautomerie je druhem tautomerie, kde jednoduché a/nebo dvojné vazby rychle vznikají a zanikají, aniž by docházelo k migraci atomů nebo skupin. Je odlišná od prototropní tautomerie a zahrnuje procesy s rychlou reorganizací vazebných elektronů. Příkladem tohoto druhu tautomerie je bullvalen nebo otevřené a uzavřené formy některých heterocyklických sloučenin, např. azid – tetrazol či mezoiontový münchnon-acylaminoketen. Valenční tautomerie vyžaduje změnu v molekulární geometrii a neměla by se zaměňovat s kanonickými rezonančními strukturami nebo mezomery.\n"}
{"id": "721958", "url": "https://cs.wikipedia.org/wiki?curid=721958", "title": "Doga", "text": "Doga\n\nSlovo doga může označovat:\n\n\n\n"}
{"id": "721959", "url": "https://cs.wikipedia.org/wiki?curid=721959", "title": "Konference ve Wannsee (film)", "text": "Konference ve Wannsee (film)\n\nKonference ve Wannsee (v anglickém originále Conspiracy) je britsko-americký televizní film z produkce HBO z roku 2001, který byl natočen podle skutečných událostí resp. podle jednoho paré dochovaného zápisu z jednání skutečné konference ve Wannsee ze dne 20. ledna 1942. Snímek režíroval Frank Pierson. Hrají Stanley Tucci, Kenneth Branagh, Colin Firth, Barnaby Kay, Ben Daniels, Brendan Coyle, Ewan Stewart, Dirk Martens, Ian McNeice, David Threlfall, Kevin McNally, Tom Hiddleston, Nicholas Woodeson a Owen Teale. Nejvýznamnější roli ztvárnil Kenneth Branagh, který zde hrál hlavní postavu nacistického pohlavára Reinharda Heydricha.\nKonference primárně řešila konečné řešení židovské otázky.\n\n"}
{"id": "721969", "url": "https://cs.wikipedia.org/wiki?curid=721969", "title": "Carlos Checa", "text": "Carlos Checa\n\nCarlos Checa (* 15. října 1972 v Barceloně) je španělský profesionální motocyklový závodník. Více než deset let závodil v mistrovství světa silničních motocyklů ve třídách do 500 ccm a MotoGP. V roce 2008 pak přešel do seriálu MS superbiků, kde působí dodnes.\n"}
{"id": "721990", "url": "https://cs.wikipedia.org/wiki?curid=721990", "title": "Horst P. Horst", "text": "Horst P. Horst\n\nHorst Paul Albert Bohrmann (14. srpna 1906 Weißenfels Německo – 18. listopadu 1999 Palm Beach Gardens, Florida) který je známý pod synonymem Horst P. Horst byl německo americký módní fotograf.\n\nNarodil se jako mladší ze dvou synů v německém Weißenfels-an-der Saale Kláře (roz. Schönbrodtové) a Maxovi Bohrmannovým. Jeho otec byl úspěšným obchodníkem. Ve svém mladistvém věku Horst potkal tanečníka Evana Weidemanna v domě své tety, což u něho vzbudilo zájem o avantgardní umění. Ve 20. letech studoval Kunstgewerbeschule v Hamburku, po které odešel studovat do Paříže k architektovi Le Corbusierovi.\nBěhem pobytu v Paříži se seznámil s celou řadou lidí v umělecké komunitě a navštívil řadu galerií. V roce 1930 se setkal s fotografem časopisu Vogue baronem Georgem Hoyningen-Hueneem, napůl šlechticem z Pobalí, napůl Američanem a stal se jeho fotografickým asistentem, příležitostným modelem a milencem. Pak s ním odcestoval do Anglie, kde navštívili fotografa Cecila Beatona, který pracoval pro \"Britské vydání Vogue\". V roce 1931 Horst zahájil spolupráci s \"Vogue\", ve francouzském vydání vyšla jeho první fotografie v listopadu téhož roku. Jednalo se o reklamu na celou stránku, na která byla modelka v černém sametu držíci lahvičku s parfémem Klytia.\n\nJeho první výstava proběhla v La Plume d'Or v Paříži v roce 1932. Recenzi na ni napsal Janet Flanner v magazínu \"The New Yorker\", díky ní byl Horst téměř okamžitě slavný. Horst ještě v témže roce portrétoval řadu osobností, mezi nimi byli například Bette Davis, další z řady celebrit fotografoval během svého života. Do dvou let fotografoval Noel Coward, Yvonne Printemps, Lisa Fonssagrives, Natasha Paley, Cole Porter, Elsu Schiaparelliovou a další.\n\nHorst si v roce 1937 pronajal byt v New Yorku, kde se setkal s Coco Chanel, kterou Horst nazýval \"královnou všech věcí\". Fotografoval ji pro módní časopisy po tři desetiletí.\n\nV roce 1938 potkal Valentina Lawforda, britského diplomata, se kterým žili v páru až do Lawfordovy smrti v roce 1991. Společně adoptovali a vychovali syna Richarda J. Horsta.\nZemřel ve svém domě na Palm Beach Gardens, Florida když mu bylo 93 let.\n\nKnihy obsahující fotografie autora:\n\n\n"}
{"id": "721992", "url": "https://cs.wikipedia.org/wiki?curid=721992", "title": "Magnus VI. Norský", "text": "Magnus VI. Norský\n\nMagnus Håkonsson, známý jako Zákonodárce (ve staré severštině, Magnús Hákonarson, Magnús lagabœtir; v norštině, Magnus Lagabøte) (1. května 1238 – 9. května 1280, Bergen) byl v letech 1263–1280 norský král.\n\nNarodil se jako mladší syn norského krále Haakona IV. a jeho manželky Markéty Skúladóttir. Po smrti svého staršího bratra Haakona Mladšího se stal následníkem norského trůnu a byl svým otcem Haakonem IV. v roce 1257 jmenován králem; od tohoto okamžiku až do otcovy smrti vládli společně.\n\nDne 11. září roku 1261 se oženil s dánskou princeznou Ingeborg, dcerou zesnulého dánského krále Erika Plovpenninga. Spor o Ingeboržino dědictví zavlekl Norsko do desetiletí se táhnoucí série konfliktů s Dánskem. Magnus s manželkou byli korunováni v roce 1261; Magnus byl pověřen vládou, když Haakon IV. vytáhl na válečnou výpravu proti Skotsku kvůli vlastnictví Britských ostrovů, v níž roku 1263 nalezl svou smrt.\n\nZ manželství vzešli čtyři potomci, dva první však zemřeli v útlém věku:\n\nMagnus nepokračoval v politice svého otce, co se týče norských panství na Britských ostrovech. Nastolil mírová jednání se skotský králem Alexandrem III. Uzavřením Smlouvy v Perthu v roce 1266 Magnus ustoupil od norských požadavků v Irském moři (Ostrov Man a Hebridy) za 4 000 marek a roční platbu 100 marek ze strany skotského krále, výměnou za tyto územní ústupky Skotsko uznalo norskou svrchovanost nad Orknejemi a Shetlandy. Mírová jednání se Skotskem se uskutečnila částečně na nátlak Anglie, země, s níž Norsko mělo od roku 1223 obchodní smlouvu, jež vyústila v roce 1269 v souvislosti se smlouvou z Winchesteru ve formu volného obchodu.\n\nPolitické vztahy s Anglií byly dobré, ale se Skotskem měly spíše chladný charakter, neboť skotská vláda se neměla k realizaci závazků z Perthu. Magnus však nečinil na Skotsko nátlak, ale usiloval o zlepšení vztahů mezi oběma zeměmi. Prvním krokem v tomto směru byl manželský svazek mezi jeho synem Erikem a Markétou, dcerou skotského krále Alexandra III.\n\nZatímco se mu dařila dobrá politika ve své zemi a ve vztazích na západ, situace s jeho dalšími sousedy, severskými státy, byla problematičtější. Magnus bojoval o dědictví své manželky, jejíž otec byl zavražděn v roce 1250, a inicioval tak sérii konfliktů s Dánskem, jež trvaly několik desetiletí. V roce 1269 uzavřel se švédským králem Valdemarem Birgerssonem smlouvu, na jejímž základě byly poprvé vytyčeny hranice mezi Norskem a Švédskem. V 70. letech 13. století se pokusil zapojit do sporů o trůn Švédska mezi králem Valdemarem Birgerssonem a jeho bratry Magnusem Ladulåsem a Erikem Allsintetem. Když byl Valdemar svými bratry sesazen z trůnu, Magnus sebral flotilu a sešel se s novým švédským králem Magnusem Ladulåsem, aby napomohl najít dohodu mezi bratry; jednání však nepřinesla kýžený výsledek.\n\nPřídomek \"Lagabøte\" znamená \"ten, kdo zlepšil zákony\". Magnus realizoval zásadní změny zákonů království. Na prvním místě provedl revizi starého místního práva a později vypracoval právo nové. Toto nové právo bylo schváleno thingem roku 1274 (státní právo), v roce 1276 byl učiněn dodatek, právo městské; bylo aplikováno rovněž na Islandu a na Faerských ostrovech. Existencí právního kodexu platného pro celou zemi se Norsko stalo v tomto směru nejpokročilejší zemí v Evropě, vyjma Kastilského království.\n\nZákoník krále Magnuse považoval zločin za újmu státu, nikoli jedince, a proto bylo právem státu zločince trestat, čímž byly současně vyloučeny osobní msty. Vzrostla moc krále, jenž se stal garantem spravedlnosti. Městské právo zaručovalo svobody měst. Specifická část národního práva ustavila legitimitu následníka krále jako nezbytnou podmínku a primogenituru jako prioritu v následnictví trůnu, v souladu se shodou, ke které dospěl král Haakon IV. s katolickou církví v době, kdy v Norsku panovalo nejednoznačné nástupnické právo. V roce 1273 Magnus udělil Erikovi, svému staršímu synovi (v té době pětiletému), titul princ a svému mladšímu synovi Haakonovi titul vévoda.\n\nTřebaže je Magnus považován podle různých biografických pramenů za krále zbožného, jeho zákoník ho přivedl do konfliktu s církví. Arcibiskup z Nidarosu, \"Jon Raude\", protestoval proti vměšování monarchy do církevních záležitostí. Konkordátem z Tønsbergu v roce 1277 se obě strany smířily: klér získal větší právní privilegia, ale zřekl se svých snah učinit z Norska panství pod konečnou autoritou katolické církve.\n\nObchodní města na severu Německa vyjádřila svou nespokojenost a nesouhlas s norským městským právem, které stavělo německé obchodníky do podřízenosti norských, pročež král rozhodl poskytnout jim jistou formu imunity počínaje rokem 1278.\n\nMagnus VI. pokračoval v politice svého otce zavádět v Norsku kulturu evropských panovnických dvorů. V roce 1277 nahradil staré severské tituly lendmann a skutilsvein evropskými tituly baron a rytíř (\"riddar\") a současně udělil šlechtě další privilegia. Magnus je také první norský král, který ke svému jménu připojil pořadové číslo a nazýval se tak \"Magnus VI.\"\n\nBezprostředně po smrti svého otce dal pokyn islandskému historikovi Sturla Þórðarsonovi napsat jeho biografii, \"Ságu o Haakonu Håkonssonovi\". V roce 1278 nechal vydat svou vlastní ságu, čímž pověřil rovněž Sturlu. Sága o Magnusovi Zákonodárci je poslední z norských královských ság; bohužel se však dochoval jen nepatrný fragment.\n\nSe zahraniční politikou, kterou Magnus zavedl, vznikl poprvé norský diplomatický aparát, s misemi do zahraničí a výměnou dopisů. Diplomacie vedla ke vzniku skupiny prominentních osobností (např. Lodin Lepp), které vysoce převyšovaly své okolí svým širokým vzděláním.\n\nReformoval tradiční \"leidang\" (tradiční způsob formování vojenských jednotek) tak, že vzniklo profesionální vojsko; to umožnilo vznik nové sociální třídy.\n\nNa jaře roku 1280 Magnus v Bergenu onemocněl a 9. května zde ve věku 42 let zemřel. Pohřben byl v kostele místního františkánského kláštera, který se počátkem 16. století stal bergenskou katedrálou.\n\nNěkteří moderní historikové ho považují za krále slabého, který se vzdal Hebrid a odstoupil od svých nároků v Anglii, jiní však zase ho vyzdvihují jako moudrého politika, který držel Norsko stranou zbytečných válek a tím záhy dosáhl stability své země.\n\n"}
{"id": "721998", "url": "https://cs.wikipedia.org/wiki?curid=721998", "title": "Von Kempelen a jeho objev", "text": "Von Kempelen a jeho objev\n\nVon Kempelen a jeho objev (v angličtině \"Von Kempelen and His Discovery\") je krátká povídka / literární mystifikace amerického spisovatele a literárního teoretika Edgara Allana Poea z roku 1849.\n\nPříběh pojednává o splnění dávného snu všech alchymistů, přeměně kovů na zlato. Von Kempelenovi se podaří transmutaci uskutečnit vědeckou metodou a z olova vyrobí ryzí zlato.\n\nVypravěč příběhu, jenž se setkal s Von Kempelenem osobně, předkládá svůj výklad, aby uvedl několik věcí na správnou míru. Uvádí, že Von Kempelen při svém objevu vycházel či byl inspirován poznámkami z Deníku sira Humphry Davyho. Jeho objev si nárokuje jistý pan Kissam z Brunswicku v Maine (nebo alespoň to tak vypadá z článku vytištěném deníkem Kurýr) a vypravěč jeho verzi zpochybňuje.\n\nLiterární svět představuje Von Kempelena jako bratislavského rodáka, což vypravěč důrazně popírá a s jistotou prohlašuje, že se narodil v americkém městě Utica. Připouští, že rodiče pocházeli patrně z Bratislavy.\n\nVon Kempelen odjel do Brém a zde se všelijak protloukal. Padlo na něj podezření ze spoluúčasti na padělatelské aféře, od té doby byl pod dohledem policie. Nasazeným agentům však dokázal v úzkých spletitých uličkách starobylého města vždy uniknout. Až jednou se jim podařilo Von Kempelena vysledovat do jeho podkrovní laboratoře.\n\nPolicisté vtrhli dovnitř a zatkli jej. Domnívali se, že právě uprostřed padělatelské činnosti, čemuž by nasvědčovalo i Von Kempelenovo velké rozčilení. V místnosti se povalovaly všelijaké chemické pomůcky a přístroje, ale nic, co by konkrétně dokazovalo falzifikaci. Pod postelí nalezli muži zákona těžký kufr naplněný neznámým těžkým kovem či slitinou. Domnívali se, že jde o mosaz, přičemž šlo o ryzí zlato.\n\nVon Kempelen byl záhy propuštěn a jeho objev přeměny prvků ve zlato měl za důsledek drastický pokles ceny tohoto prvku a naopak velký nárůst ceny olova a stříbra.\nV povídce je zmíněno několik měst a významných osobností.\n\nMěsta:\n\nOsobnosti:\n\nČesky vyšla povídka v následujících sbírkách:\n\n"}
{"id": "722000", "url": "https://cs.wikipedia.org/wiki?curid=722000", "title": "Dick Dale", "text": "Dick Dale\n\nDick Dale (* jako Richard Anthony Monsour; 4. května 1937, Boston, Massachusetts, USA – 16. března 2019) byl americký surf rockový kytarista, často přezdívaný The King of the Surf Guitar. V roce 2011 byl uveden do Surfing Walk of Fame. Mezi jeho nejznámější písně patří Misirlou, známá například z filmu Pulp Fiction. Jeho píseň byla použita ve videohře \"Guitar Hero II\".\n\n\n"}
{"id": "722004", "url": "https://cs.wikipedia.org/wiki?curid=722004", "title": "Experimentální film", "text": "Experimentální film\n\nExperimentální film je druh filmu, jehož počátky sahají do 20. let 20. století. Příklad experimentálního filmu je \"Rien que les heures\" (1926) Alberta Cavalcantiho nebo \"Dog Star Man\" (1961-1964) Stana Brakhage. Mezi experimentální režiséry patří například i Andy Warhol.\n\n"}
{"id": "722006", "url": "https://cs.wikipedia.org/wiki?curid=722006", "title": "Spelling", "text": "Spelling\n\nSpelling může znamenat:\n"}
{"id": "722009", "url": "https://cs.wikipedia.org/wiki?curid=722009", "title": "Dionne Warwick", "text": "Dionne Warwick\n\nDionne Warwick (* jako Marie Dionne Warrick; 12. prosince 1940, East Orange, New Jersey, USA) je americká zpěvačka a herečka. Hrála například v seriálu \"Johnny Bravo\". Její mladší sestra Dee Dee Warwick byla také zpěvačkou.\n\nDionne Warwick je držitelkou pěti cen Grammy. Od 60. let prodala přes 100 miliónů nosičů svých alb. V březnu 2013 však vyhlásila osobní bankrot. Ve Spojených státech od roku 1991 dluží na daních téměř 10 miliónů dolarů (asi 202 miliónů korun).\n\n"}
{"id": "722012", "url": "https://cs.wikipedia.org/wiki?curid=722012", "title": "Adolf Wenig (výtvarník)", "text": "Adolf Wenig (výtvarník)\n\nAdolf Wenig (28. dubna 1912, Praha – 11. května 1980, Praha) byl český akademický malíř, jevištní a kostýmní výtvarník. V literatuře je uváděn jako Adolf Wenig ml.\n\nByl synem spisovatele Adolfa Weniga (1874–1940) a mladším bratrem spisovatele Dr. Jana Weniga (1905–1979). Jeho strýcem byl jevištní a kostýmní výtvarník Josef Wenig. Adolf Wenig je otcem Marie Wenigové, kostýmní výtvarnice Městských divadel pražských.\n\nVystudoval Akademii výtvarných umění v Praze (1929–1935). Od roku 1937 externě spolupracoval s Národním divadlem v Praze. V letech 1939 až 1948 byl šéfem výpravy v Divadle na Vinohradech. Kromě jevištní výpravy navrhoval i kostýmy. Od roku 1953 působil až do důchodu v roce 1978 v Městských divadlech pražských. Spolupracoval však i s dalšími divadly, ještě tři roky po jeho smrti uvedlo v roce 1983 Smetanovo divadlo Janáčkovy \"Příhody lišky Bystroušky\" s jeho dříve navrženými kostýmy.\n\nZa svůj život provedl více než 400 jevištních a kostýmních výprav.\n\nJe pochován na Vinohradském hřbitově v Praze.\n\n\n\n"}
{"id": "722013", "url": "https://cs.wikipedia.org/wiki?curid=722013", "title": "Nitranská župa", "text": "Nitranská župa\n\nNitranská župa (maďarsky \"Nyitra vármegye\") byla jednou ze žup (správních celků) Uherského království. Celé její území dnes leží na západním Slovensku.\n\nNitranská župa byla geograficky poměrně nesourodá, měla velmi členitý tvar a prostírala se od hranic s Moravou na stejnojmenné řece přes Kopanice, Malé Karpaty, údolí Váhu a Považský Inovec až po údolí Nitry, které zabírala téměř celé, až k pramenům pod Malou Fatrou a Žiarem. Na jihu se otevírala do Podunajské nížiny a na jihovýchodě byla ohraničena Žitavou. Sousedila s Moravou (od 16. století rakouská provincie, od roku 1918 součást Československa) a Bratislavskou, Komárenskou, Tekovskou, Trenčínskou a Turčianskou župou. Dominantní řekou byla Nitra, protékající župou ze severu na jih, dále potom Váh ve středozápadní části a hraniční Morava v západní části. Rozloha župy v roce 1910 byla 5 519 km² (druhá největší župa na území pozdějšího Slovenska). V současnosti se pro region centrální části bývalé župy používá pojmenování Ponitří, pro její severovýchodní výběžek také Horní Nitra, středozápadní část patří do Dolního Pováží, nejzápadnější část do Záhoří a jižní okraj je součástí regionu Podunajsko.\n\nAdministrativním centrem byl Nitranský hrad, stoličné orgány sídlily v Nitře.\n\nMezi nejstarší rody županů patřili \"Poznanovci\" (jejich rod byl pravděpodobně slovanského původu), mezi lety 1302–1777 patřila hodnost župana (resp. hlavního župana) nitranskému biskupovi, potom se na čele stolice střídali příslušníci nejbohatších rodů stolice.\n\nNitranská župa či stolice, resp. komitát, patřila k nejstarším uherským správním celkům, pravděpodobně vznikla už v 10. století. O prvních županech Nitranské župy po zřízení uherského státu podávají svědectví Zoborské listiny z roku 1111. Nitra se, také díky vlivu uherského velmože Matúše Čáka, začala měnit na šlechtickou stolici až po jeho smrti roku 1321. Do 16. století byla jediným svobodným městem na území župy jen Skalica (od roku 1372).\n\nBěhem tureckých výbojů v 16. a 17. století se součástí ostřihomského sandžaku stalo mnoho dědin mezi řekami Nitra a Žitava, Žitavská pahorkatina byla téměř celá pod tureckou kontrolou. V letech 1663-1685 si Turci podrobili také Nové Zámky. Stolice trpěla také vojenským pustošením během stavovských povstání v 17. století.\n\nKulturním centrem stolice byla Nitra (sídlo biskupa, pobočka Slovenského učeného tovarišstva), dále Skalica (městská (r. 1542), evangelická a kalvínská škola, jezuitské gymnázium r. 1662), Prievidza (evangelická škola roku 1666 převzata piaristy v rámci rekatolizace), Brezová pod Bradlom (významné středisko slovenského národního života).\n\nÚzemí župy se od počátku dělilo na čtyři slúžnovské okresy (První, Druhý, Třetí a Čtvrtý), okolo roku 1646 už nesly názvy podle svých sídel: Novoměstský (Záhorský)-\"Processus Vág-Újhelyiensis\", Obdokovský-\"Processus Bodokiensis\", Bojnický-\"Processus Bajmocziensis\" a Nitranský-\"Processus Nitriensis\". Od 17. století se oddělil od Novoměstského Skalický okres-\"Processus Szakolczensis\".\n\nV roce 1918 se celé území Nitranské župy stala součástí Československa (potvrzení Trianonskou smlouvou roku 1920). Roku 1920 byl zřízena Československem Nitranská župa ve zcela jiných hranicích a s menšími samosprávnými pravomocemi v rámci župního zřízení ČSR.\n\nBěhem druhé světové války byl jižní okraj bývalé Nitranské župy (Nové Zámky a okolí) součástí Maďarska a nově vytvořené maďarské župy Nitra-Prešporok (\"Nyitra-Pozsony\") s centrem v Nových Zámcích, zatímco na území Slovenského státu byla v letech 1940-1945 utvořena opět jinak územně definovaná Nitranská župa. Po skončení války se okupované části opět staly součástí Československa. Roku 1949 vznikl \"Nitranský kraj\", s původní župou se překrývající jen částečně. Roku 1960 se pak téměř celé území stalo součástí Západoslovenského kraje, kromě okolí Prievidzy (kraj Středoslovenský).\n\nV současnosti je území někdejší Nitranské župy rozděleno mezi kraje Nitranský (jih), Trenčínský (sever) a Trnavský (západ). Zhruba ho pokrývají okresy Hlohovec, Myjava, Nitra, Nové Mesto nad Váhom (část), Nové Zámky (menší část), Partizánske (část), Piešťany, Prievidza, Senica, Skalica, Šaľa a Topoľčany.\n\nV Nitranské župě převládalo slovenské etnikum, Maďaři obývali území na Žitavské pahorkatině a jihozápad mezi Nitrou a Váhem, Němci žili v Hornonitrianské kotlině (Handlová, Nitranské Pravno).\n\nV roce 1910 se Nitranská župa dělila na tyto slúžnovské okresy:\n\nV současnosti je bývalá Nitranská župa rozdělena do těchto regionů a okresů:\n"}
{"id": "722017", "url": "https://cs.wikipedia.org/wiki?curid=722017", "title": "Ponitří", "text": "Ponitří\n\nPonitří ( \"Ponitrie\") je slovenský region.\n\nRozprostírá se v povodí řeky Nitry a jejích přítoků. Kromě Podunajské nížiny (celků Podunajská rovina a Podunajská pahorkatina) zahrnuje i Hornonitranskou kotlinu. Ze západu ho vymezují pohoří Strážovské vrchy a Považský Inovec, ze severu Malá Fatra a z východu Žiar, Vtáčnik a Tribeč. Na jihu se rozprostírá Podunajská rovina.\n\nZ územněsprávního hlediska Ponitří zasahuje do Trenčínského a Nitranského kraje. Nachází se zde města Prievidza, Partizánske, Bánovce nad Bebravou, Topoľčany, Nitra, Šaľa, Zlaté Moravce a jiné.\n\nOkresy:\n\nDíky vhodným podmínkám je celá oblast využívána k zemědělství. Průmysl je zastoupen především ve větších městech s dostatkem kvalifikované pracovní síly.\n\nZ dopravního hlediska tvoří osu regionu silnice I/64, procházející severo-jižním směrem, ale z celostátního hlediska jsou významnější západo-východně směřující silnice E572 (v trase I/50) v severní části a E58 (v trase I/51 a I/65) v jižní části regionu. Ponitřím prochází hlavní regionální trať Nové Zámky – Prievidza, na kterou navazují tratě Leopoldov – Kozárovce, Trenčín – Chynorany a Prievidza – Horná Štubňa. Letiště se nacházejí v Prievidzi, Partizánském a Nitře.\n\nÚzemí Ponitří patří k nejdéle osídleným regionům Slovenska. Nejstarší důkazy lidské přítomnosti byly nalezené v jeskyni Čertova pec u Radošiny, jen o něco později se pračlověk pohyboval v okolí Bojnic (Prepoštská jeskyně), Prievidzi (Mariánský vršek), Komjatic, Šali (nález části lebky) a Nitry (celá aglomerace). Po období stěhování národů bylo Ponitří hustě osídleným regionem a koncem 8. století z osad na území dnešní Nitry vzniklo centrum Nitranského knížectví. V období Velké Moravy už bylo kromě rozsáhlého sídelního a obchodního centra v Nitře v Ponitří několik důležitých center obchodu a moci: Vyšehrad, Prievidza, Bojnice, Hradište, Nitrianska Blatnica, Bojná, Kostoľany pod Tribečom, Šaľa, Mojmírovce a jiné.\n"}
{"id": "722021", "url": "https://cs.wikipedia.org/wiki?curid=722021", "title": "Příběh jeptišky", "text": "Příběh jeptišky\n\nPříběh jeptišky (v anglickém originále The Nun's Story) je americký dramaticko-psychologický film z roku 1959 režiséra Freda Zinnemanna s Audrey Hepburnovou v hlavní roli.\n\nFilm pojednává o osudu řádové sestry Lucy, která musí řešit vážné životní dilema svého odchodu z řádu z velmi vážných osobních důvodů, kterými se stane násilná smrt jejího otce na počátku druhé světové války během nacistické okupace Belgie a jejího dalšího zapojení do belgického protinacistického odboje.\n\nSnímek byl nominován celkem v osmi kategoriích na cenu Americké akademie filmových umění a věd Oscar (nejlepší film, nejlepší režie, nejlepší herečka v hlavní roli, nejlepší kamera, nejlepší střih, nejlepší hudba, nejlepší zvuk, nejlepší scénář), získal i řadu dalších ocenění včetně Ceny Newyorských kritiků a americké Národní ceny kritiků.\n\nDílo je dodnes oceňováno, mimo jiné, také pro svůj poměrně věrný obraz, který podává o životě řeholnic v belgickém katolickém klášteře v období krátce před 2. světovou válkou.\n\nFilm byl natočen podle skutečných událostí.\n\nGabrielle van der Mal je silně nábožensky založená dívka, její otec je proslulý belgický lékař – chirurg MUDr. Van Der Mal. Gabrille se na počátku filmu rozhodne vstoupit do kláštera, tak aby se, coby řádová sestra mohla stát zdravotní sestrou v Belgickém Kongu. Film začíná jejím odchodem do kláštera ve své první třetině se věnuje přísnému klášternímu řádu a dennímu režimu, kterými musí každá novicka i nová řádová sestra povinně projít tak, aby věrně a řádně sloužila Bohu.\n\nGabrielle tím vším víceméně úspěšně prochází, v polovině filmu se z ní stane sestra Luke. Coby dcera věhlasného lékaře si do kláštera z předchozího života přinesla mnoho zdravotnických znalostí a praktických dovedností, které dovedně využívá jak během vzorného absolvování ošetřovatelského kurzu ale i během následného pobytu v Belgickém Kongu, kde obětavě pracuje jako vynikající asistentka místního civilního lékaře. V Belgickém Kongu se stane brzy velmi známou i oblíbenou nejen všemi řádovými sestrami ale i místními obyvateli, mimo jiné i kvůli svému mládí a nepřehlédnutelnému dívčímu půvabu.\n\nNicméně krátce před vypuknutím 2. světové války je z Belgického Konga odeslána domů zpět do Belgie jako doprovod jednoho těžce nemocného pacienta. Doma v Belgii ji zastihne počátek 2. světové války. Během své služby v nemocnici se dozvídá, že její otec byl brutálně zastřelen vojáky Wehrmachtu při obsazování Belgie. To ji nakonec donutí odejít z řádu a vrátit se zpět do civiluu tak, aby se mohla věnovat činnosti v protinacistickém odboji.\n\n\n\n"}
{"id": "722022", "url": "https://cs.wikipedia.org/wiki?curid=722022", "title": "Ganryu Island (album)", "text": "Ganryu Island (album)\n\nGanryu Island je studiové album Johna Zorna. Album poprvé vyšlo v roce 1985 u Yukon Records a v roce 1995 s několika bonusy u Tzadik Records. Album produkoval John Zorn.\n\n"}
{"id": "722023", "url": "https://cs.wikipedia.org/wiki?curid=722023", "title": "Janáčkovy Hukvaldy", "text": "Janáčkovy Hukvaldy\n\nMezinárodní hudební festival Janáčkovy Hukvaldy je festival vážné hudby. Koná se každoročně v letních měsících. Většina koncertů a představení se odehrává pod otevřenou oblohou. Hlavními scénami jsou přírodní amfiteátr v oboře pod hradem Hukvaldy a motta (bašta) hradu. Některé koncerty se konají také v okolních kostelích (Hukvaldy, Rychaltice, Příbor) a koncertních sálech (Frýdek-Místek). První ročník festivalu se uskutečnil v roce 1994 při příležitosti 140. výročí narození Leoše Janáčka. Navázal tak na starší festival Janáčkovo hudební Lašsko, který byl založen již v roce 1948. Prvotní ideou zakladatelů festivalu bylo uvádění děl Janáčkových, v rámci festivalu se však uskutečnily premiéry významných operních děl, ale i drobných hudebních šperků různých autorů, které jsou jen zřídka uváděny ve velkých operních domech. V novější době uvádí operní představení a koncerty z děl autorů s akcentem na českou a novější hudbu. \nZajímavé je propojení festivalu s životem obce a jeho obyvatel především prostřednictvím žáků hukvaldské základní školy, kteří se aktivně podíleli jako účinkující v četných operních inscenacích.\n"}
{"id": "722032", "url": "https://cs.wikipedia.org/wiki?curid=722032", "title": "Old-time music", "text": "Old-time music\n\nOld-time music (anglicky: hudba starých časů, v 19. století nazývaná \"country music\") je anglické označení žánru lidové hudby Severní Ameriky, s kořeny v lidové hudbě mnoha zemí, včetně Anglie, Skotska, Irska, Francie, Německa a zemí v Africe. Old-time music se vyvíjel spolu s různými severo-americkými lidovými tanci, jako je square dance, buck dance a Clogging. Žánr také zahrnuje balady a další druhy lidových písní. Old-time music se hraje na akustické hudební nástroje (obvykle housle, kytara a banjo).\n\nnazev „old-time music“ byl vymyšlen pro odlišení country music z 18. století od country music z počátku 20. století která \"podlehla\" vlivu blues.\n"}
{"id": "722034", "url": "https://cs.wikipedia.org/wiki?curid=722034", "title": "Jimmy Floyd Hasselbaink", "text": "Jimmy Floyd Hasselbaink\n\nJerrel Hasselbaink častěji známý jako Jimmy Floyd Hasselbaink (* 27. března 1972 v Paramaribu, Surinam) je bývalý nizozemský fotbalový útočník a pozdější trenér. Během své kariéry hrál v nizozemských, portugalských, anglických, španělských a velšských klubech. Vstřelil více než 300 soutěžních gólů.\n\nV současnosti trénuje první tým Queens Park Rangers\n\nZačínal v malém nizozemském klubu SC Telstar, poté se dostal přes Alkmaar a Campomaiorense do Boavisty Porto. Zde byl výraznou oporou a nebylo tak překvapení, když ho tehdejší manažer Leedsu George Graham přilákal na Elland Road. Vyšel ho na pouhé 2 miliony liber. Skóroval hned při svém debutu proti Arsenalu. Celkem si připsal za sezónu 16 branek. Sezónu následující vstřelil 18 gólů v 36 zápasech a výrazně dopomohl Leedsu ke 4. místu. Přestože na Elland Road odehrál Hasselbaink pouze dvě sezóny je označován jako jeden z nejlepších hráčů klubu. Poté se rozhodl s klubem neprodloužit smlouvu a stěhoval se za přestupní poplatek 12 milionů liber do Atlética Madrid. Skvěle se adaptoval na místní fotbal a vsítil celkem 32 branek ve všech soutěžích. Přesto ale Atlético sestoupilo. V roce 2000 proto odchází do Chelsea, kde zažil asi nejúspěšnější období své kariéry. V první ligové sezóně opanoval tabulku střelců s celkem 23 góly. V Chelsea tvořil nejúdernější útočné duo v Anglii s Eidurem Gudjohnsonem. Další sezónu zaznamenal ve všech soutěžích celkem 29 gólů, Gudjohnsen 23. Chelsea se tak dostala do finále FA Cupu, jenže Hasselbaink se před zápasem zranil a Chelsea prohrála na Millennium Stadium 0:2. V roce 2002 bylo Hasselbainkovi 30 a jakoby se to podepsalo na jeho výkonech. V sezóně 2002/03 vstřelil pouhých 11 branek a v další 17 ve všech soutěžích, které stačily i přes příchod Hernána Crespa a Adriana Mutua na titul nejlepšího střelce klubu. V Chelsea končil se zaznamenanými 87 góly ve 177 zápasech. Odešel do Middlesbrough, kde ovšem nepůsobil jako vyhaslá hvězda. Vstřelil 13 branek v 36 zápasech. Mimo jiné řídil vítězství 4:1 nad Manchesterem United a výrazně dopomohl klubu k postupu do finále Poháru UEFA, kde podlehl Seville 0:4. Po odchodu z Middlesbrough působil ještě v Charltonu či Cardiffu, až v roce 2008 ve svých 36 letech ukončil kariéru. Dodnes je na 9. místě v historickém pořadí střelců Premier League.\n\nHasselbaink debutoval v seniorské reprezentaci až v pozdějším věku. Bohužel pro něj jeho účast trpěla tím, že v té době mělo Nizozemsko řadu skvělých útočníku, jako byli nebo ještě jsou Dennis Bergkamp, Patrick Kluivert, Ruud van Nistelrooy, Pierre van Hooijdonk či Roy Makaay.\nHrál na Mistrovství světa ve Francii v roce 1998. Hasselbaink je jedním z pouhých sedmi nizozemských fotbalistů, kteří nastoupili za nizozemský národní tým, přestože nikdy nehráli v nizozemské Eredivisie.\n\n\n\n\n\n"}
{"id": "722035", "url": "https://cs.wikipedia.org/wiki?curid=722035", "title": "Naked City (album)", "text": "Naked City (album)\n\nNaked City je studiové album Johna Zorna a jeho skupiny Naked City, vydané v roce 1990 u Nonesuch Records. Album produkoval John Zorn.\n\nVšechny skladby napsal John Zorn, pokud není uvedeno jinak.\n"}
{"id": "722037", "url": "https://cs.wikipedia.org/wiki?curid=722037", "title": "Tiloukaikt", "text": "Tiloukaikt\n\nTiloukaikt byl Indiánský náčelník kmene Kajusů ze severozápadu USA. Byl zapleten v masakru na Whitmanově misii a následovně vedl svůj kmen v Kajuské válce. \n\nKajusové, společně s jejich sousedy, Nesperky, pokládali údolí Walla Walla Valley za svou domovinu. Když za nimi v roce 1835 přišel presbyteriánský misionář Marcus Whitman, dovolili mu založit v údolí misii. Po nějaké době Marcus se svou ženou Narcissou vytvořili v údolí misii a školu Waiilatpu. Školu navštěvovaly i děti Kajusů, které učila právě Whitmanova žena Narcissa. Misie také sloužila jako zastávka pro cestovatele po Oregonské stezce.\n\nPrvní vztahy mezi misionáři a dvěma Indiánskými kmeny byly pokojné. Napětí mezi protestantskými a katolickými misionáři a příliv bílých dobrodruhů a osadníků do území způsobily mnohá nedorozumění a spory. \n\nRostoucí bělošská populace s sebou do regionu přinesla různé nemoci, takže časem jak u bílých, tak u rudých obyvatel vypukly spalničky a spála. Whitman byl vyučeným doktorem a ošetřoval obě skupiny obyvatel, ale kvůli nízké imunitě původních obyvatel proti novým chorobám zemřelo více Indiánů než bělochů. Když počet mrtvých Kajuských dětí rostl, někteří členové kmenu začali doktora podezřívat z trávení rudých pacientů. Dnes se má za to, že někteří bílí osadníci to tak řekli Kajusům, aby je poštvali proti Whitmanovi.\n\nPři spalničkové epidemii v roce 1847 podezření vyvrcholilo a při návštěvě misie 29. listopadu se Tiloukaikt s Whitmanem pohádal. Při hádce válečník zvaný Tomahas zabil Whitmana zezadu svým tomahavkem. Ostatní Kajusové vpadli do misie a zabili jeho ženu Narcissu a dvanáct dalších lidí. Dalších 35 lidí bylo zadrženo a drženo jako rukojmí.\n\nOsadníci v nedalekém Willamettském údolí, které vedl konzervativní kněz Cornelius Gilliam, založili dobrovolnickou milici, která se měla pokusit o záchranu rukojmích. Za účelem zabránění takového násilí u sousedních kmenů byla založena mírová komise, která se měla setkat s jejich zástupci, a byla vedená Joe Palmerem. Zajatce ale zachránil Peter Skene Ogden ze Společnosti Hudsonova zálivu, který s Kajusy vyjednal vydání rukojmích za poplatek.\n\nGilliamova milice ale zaútočila na tábořiště nezapojených Kajusů, což vedlo v dobu násilí mezi Kajusy a Palusy na jedné straně a milicí a osadníky na straně druhé. Konflikt vstoupil do dějin pod jménem Kajuská válka. Postupně se milice vzdala území, které se usadilo do nelehkého příměří. Aby byl ale uzavřen opravdový mír, běloši se dožadovali trestu pro ty, kteří misii napadli. O dva roky později se Tiloukaikt, společně se čtyřmi dalšími členy svého kmenu, vzdal. Těchto pět Indiánů bylo převezeno do Oregon City, kde byli odsouzeni k trestu smrti oběšením. Před exekucí 3. června 1850 Tiloukaikt přijal katolické obřady a odmítl mít něco dalšího s presbyteriánskými misionáři. Na šibenici pak vzdoroval slovy, že stejně jako Ježíš zemřel, aby zachránil své lidi.\n\nSmrt těchto pěti Kajusů nesnížila tlak panující v regionu. Útočné přepady pokračovaly z obou stran, dokud Kajusové neopustili oblast a nepřipojili se k sousedním Nesperkům, Umatillům a Jakamům.\n"}
{"id": "722039", "url": "https://cs.wikipedia.org/wiki?curid=722039", "title": "Záhada (Hvězdná brána)", "text": "Záhada (Hvězdná brána)\n\nZáhada je 17. epizoda 1. řady sci-fi seriálu Hvězdná brána.\n\nSG-1 nachází při misi na Tollan, planetu postiženou silnou vulkanickou činností, skupinu místních obyvatel, téměř zasypaných sopečným popelem. Deset jich je ještě živých a SG-1 je vezme na Zemi.\n\nVůdce Tollanů Omoc však považuje pozemšťany za příliš primitivní, a chce se vrátit na Tollan. Chová se velmi arogantně a odmítá lidem říci cokoli bližšího o sobě a svých lidech. Ukáže se však, že návrat na Tollan není možný, protože podmínky na planetě se značně zhoršily, teplota prudce stoupla a atmosféra je nedýchatelná. Navíc k bráně míří proud lávy a podle odhadů jí za několik dní pohltí.\n\nSG-1 se postupně od Tollánů dozvídá, že Omocův tým zůstal na planetě, aby zničil hvězdnou bránu. Ostatní Tolláni se evakuovali na jinou planetu. Po zničení brány měli čekat na loď, která by je dopravila do nového domova. Nyní tento plán nelze uskutečnit, protože Země je příliš daleko a nový domov Tollanů leží mimo síť hvězdných bran. Členové SG-1 se také dozvídají, proč se Omoc chová tak odmítavě a nehodlá se s nimi podělit o své znalosti a technologie. Když to v minulosti Tolláni udělali a poskytli své technologie obyvatelům Sarity, nejbližší obydlené planety. Sariťané byli na podobné technické úrovni jako pozemšťané a tollánskou technologii použili pro válečné účely. Zničili svou planetu a destrukce posunula i orbitu Tollanu. To nakonec vedlo ke zvýšení vulkanické činnosti a Tollan se postupně stal neobyvatelným. Od té doby nejsou ochotni se dělit s primitivními civilizacemi o své technologie.\n\nJelikož Omoc nechce se svými lidmi zůstat na Zemi, pozemšťané kontaktují nejvyššího radu Tupla z P3X-797 a ten nabízí Tollánům azyl v \"Zemi světla\". Omoc to ovšem odmítne s tím, že Tuplovi lidé jsou ještě mnohem primitivnější než pozemšťané.\n\nGenerál Hammond bude muset urychleně najít Tollánům nový domov, protože o ně a především o jejich znalosti projevuje zájem vojenská rozvědka a do SGC přichází plukovník Maybourne se zplnomocněním k převozu Tollánů do zařízení rozvědky. Hammond se snaží získat čas a sděluje Maybournovi, že Tolláni musí projít karanténou.\n\nDaniel Jackson nakonec přichází s nápadem kontaktovat Noxy. Problémem je však to, že Noxové svou bránu zakopali a Daniel neví, jak je kontaktovat. Omoc však ví jak Noxy kontaktovat. Daniel mu dává souřadnice planety Noxů a oba se tajně dostanou ze základny SGC, pomocí tollánského zařízení na průchod pevnou hmotou. Omoc pomocí subprostorového vysílače pošle Noxům zprávu.\n\nPozději je na základně vyhlášen poplach, protože brána byla aktivována zvenčí. Navíc Tolláni zmizeli ze svých ubikací a shromáždili se v prostoru brány. Jsou zde s nimi i Daniel a Teal'c. Zbytek týmu SG-1 je spolu s Hammondem a Maybournem v řídící místnosti a sleduje dění před bránou. Bránou přichází Lya a zdraví se s Danielem. Do prostoru brány přibíhá ozbrojená stráž a míří na ni a na Tollány. Maybourne požaduje, aby se okamžitě vzdali. Lya jej ignoruje a říká, že Tolláni jsou u Noxů vítáni. Aktivuje bránu a zneviditelní všechny Tollány, kteří odcházejí bránou. Maybourne dává povel k palbě, ale Lya nechá vojákům v prostoru brány zmizet zbraně a rovněž odchází.\n"}
{"id": "722052", "url": "https://cs.wikipedia.org/wiki?curid=722052", "title": "Erik II. Norský", "text": "Erik II. Norský\n\nErik II. Magnusson, zvaný Nepřítel kněží (norsky Eirik prestehater) (1268 – 15. července 1299, Bergen) byl v letech 1280–1299 norský král.\n\nErik byl starší ze dvou synů norského krále Magnuse VI. a jeho manželky, dánské princezny Ingeborg, dcery dánského krále Erika Plogpenninga a jeho manželjy Juty Saské. Narodil se ovšem až jako třetí ze čtyř synů královského páru, jeho starší dva bratři však již v útlém věku zemřeli. Jeho matka byla pravnučkou Albrechta I. Medvěda, jenž byl přímým prapravnukem Olafa II. Svatého (995–1030). V mateřské linii byl tedy Erik potomkem tohoto legendárního krále a v jeho osobě se Olafovi potomci navrátili na norský trůn.\n\nPo smrti svého otce (9. května 1280) byl 2. července roku 1280, ve svých dvanácti letech, v Bergenu korunován norským králem. Pro jeho nízký věk ovšem za něj vládli jeho rádcové, mezi něž patřila i jeho matka, královna-vdova Ingeborg.\n\nO rok později, v roce 1281, se oženil se skotskou princeznou Markétou, dcerou skotského krále Alexandra III. Sňatek plánoval jeho otec Magnus VI. již řadu let předtím se záměrem zlepšit vztahy se Skotskem. Markéta však zemřela dva roky po svatbě, v roce 1283, patrně při nebo záhy po porodu jejich jediné dcery:\n\nV roce 1283 měl Erik dvě nehody při jízdě na koni. Zůstal po nich chromý a pravděpodobně i s určitým poškozením mozku.\n\nAž o deset let později, 25. září roku 1293 se oženil s další skotskou princeznou Isabelou Bruce, dcerou Roberta Bruce, lorda Annandale († 1304) a sestrou prvního skotského krále z dynastie Bruce Roberta I. Z manželství se narodila další dcera:\nKrálem se Erik stal ve svých dvanácti letech, po smrti svého otce (9. května 1280). Pro jeho nízký věk ovšem za něj i po korunovaci 2. července roku 1280 vládla skupina jeho rádců (Královská rada), mezi něž patřila i jeho matka, královna-vdova Ingeborg; jeho rozhodnutí byla i poté, co dosáhl v 15 letech plnoletosti, vždy ovlivněna jeho rádci, kteří značně rozšířili privilegia církve v Norsku.\n\nPo převzetí samostatné vlády nicméně Erik značně práva norské katolické církve omezil a získal kvůli značně napjatým vztahům s ní přídomek \"Nepřítel kněží (prestehater)\" kvůli nevelmi přátelským vztahům s norskou církví; to však ve skutečnosti bylo odrazem rivality kléru a šlechty, jež soupeřily o moc a vládu.\n\nZa Erikovy vlády Island, který se do té doby jako norská provincie těšil jisté autonomii, ztratil svou samostatnost. Králov bratr Haakon (budoucí král Haakon V.) vládl z jeho pověření jižní části země. Společně pak vedli válku s Dánskem a s Hanzou. Král – pravděpodobně v souvislosti se sporem ve věci nároků jeho matky na dědictví v Dánsku – podporoval bandity, kteří (jako např. \"Stig Andersen Hvide\") pustošili dánské pobřeží po smrti dánského krále Erika Klippinga.\n\nErik II. Norský zemřel v Bergenu mezi 13. a 15. červencem roku 1299 a byl pohřben ve starém bergenském kostele, který byl roku 1531 zbořen.\n\nProtože nezůstavil mužských potomků, nastoupil po něm na norský trůn jeho mladší bratr Haakon jako král Haakon V. Norský Protože však syny neměl ani on, znamenala jeho smrt konec norských Ynglingů a Norsko ztratilo svou nezávislost až do roku 1905.\n\n"}
{"id": "722053", "url": "https://cs.wikipedia.org/wiki?curid=722053", "title": "Versailles (hudební skupina)", "text": "Versailles (hudební skupina)\n\nVersailles (známé též jako Versailles -Philharmonic Quintet- / ヴェルサイユ・フィルハーモニック・クインテット [Verusaiju Firuhaamonikku Kuintetto]) je japonská hudební visual kei metalová skupina, charakteristická především rokokovým stylem kostýmů a těžkou leč melodickou hudbou. A ač se to nemusí na první pohled zdát, všichni členové skupiny jsou muži.\n\nSkupina vznikla v březnu roku 2007 a jejími členy byly Kamijo (ex Laireine), Hizaki (ex Sulfuric Acid) a Jasmine You (ex Jakura). Poději se přidali ještě Teru (ex Aikaryu) a Yuki (ex Sugar Trip).\nHizaki, Jasmine You a Teru předtím ještě společně hráli v Hizaki Grace Project.\n\nKamijo a Hizaki vytvořili koncept Versailles již na podzim roku 2006, zbylých šest měsíců strávili hledáním vhodným členů.\nSkupina stojí na \"absolutní \"youshikibi\"\" (podoba krásy, termín definující estetiku VK).\n\n30.03.2007 uveřejněny informace o skupině a promo materiály se objevily na internetu. Vznikla i stránka na MySpace, jak v japonštině tak též v angličtině. A proběhlo několik interview se zahraničním tiskem.\n\n23. června téhož roku proběhla nejprve předváděčka a den na to první koncert. K těmto datům byl též vydán první single - \"The Revenant Choir\".\n\nSkupina podepsala smlouvu s německým labelem CLJ Records a jejich první album Lyrical Sympathy tak 31. října vyšlo nejen v Japonsku, ale i v Evropě.\n\nV roce 2008 vystoupili Versailles poprvé v Evropě a USA. Během dubna a května vystoupila skupina po Evropě společně s Matenrou Opera. Versailles byli později pozváni Tainted Reality, aby vystoupili 30. května na Project A-Kon v Texaském Dallasu a 3. června na Knitting Factory v Kalifornském Los Angeles. Project A-Kon přilákal více než 3.000 lidí a byl naprosto vyprodán.\n\n09.07.2008 vydali Versailles digitálně album Noble, které se dalo exkluzivně koupit i mezinárodně přes iTunes Music Stores. Poté vyšlo i normálně a to 16. července v Japonsku a 30. července pak v ostatních zemích.\n\n19. srpna oznámil label Versailles, že v USA již existuje jedna skupina užívající jméno Versailles. 14. září oznámili Versailles nový název skupiny Versailles -Philharmonic Quintet-.\nPíseň \"Prince\" byla první novou skladbou vydanou pod tímto novým jménem a byla volně ke stažení.\n\n23.12.2008 oznámil Kamijo během vystoupení v C.C.Lemon Hall, že Versailles následují léto vydá major label a to jak v Japonsku tak i mimo něj. Jejich debutový major single Ascendead Master vyšel 24. června 2009.\n\nSvětová tour s titulem The Fragment Collectors proběhla v období 26. března - 9. května 2009. Poté následovalo ještě několik koncertů během Anthology of Revolution a závěrem zahráli Versailles ještě pět večerů po sobě v Maguro Rock May Kan. Poté oznámili, že do vydání dalšího alba nevystoupí.\n\n3. srpna 2009 bylo oznámeno, že Jasmine You z blíže neurčených důvodů spojených s jeho zdravím dočasně ukončil všechny své aktivity spojené se skupinou. Současně skupina oznámila, že nové album je ve finální fázi a že všechny baskytarové stopy byly úspěšně nahrány. V brzkých ranních hodinách 9. srpna 2009 se na oficiálních stránkách skupiny objevila zpráva o tom, že Jasmine You zemřel.\n\n\"09.08.2009 Versailles」Naléhavá zpráva: Jak již bylo dříve oznámeno, Jasmine You ukončil všechny své aktivity spojené se skupinou, aby se mohl zotavit ze špatného psychického stavu do něhož se dostal. Nicméně dnes, v brzkých ranních hodinách, jsme dostali zprávu, že zemřel. Všichni členové jsou z této zprávy naprosto v šoku a marně se pokouší tento fakt přijmout. Jakmile budou kontaktování jeho příbuzní a dostaneme jejich svolení, podáme k této záležitosti fanouškům bližší informace. S ohledem na současnou situaci, pozastavujeme naši činnost. Děkujeme za pochopení.\"\n\nPo zrušeném koncertu, vystoupili Versailles až 25. října na V-Rock Festival 09. Yo z Matenrou Opera tam s nim hrál jako výpomocný baskytarista. 4. ledna 2010 uspořádali Versailles Jasmine You -Memorial Ceremony- v Shibuya O-East, kde hráli oni a Kaya z Matenrou Opera. Jejich další album s názvem Jubilee pak vyšlo 20. ledna 2010.\n\nPoté oznámili další světové tour s názvem Methods of Inheritance, které započalo 28. února v Johokamě. Tentokrát si jako baskytaristu půjčili Masashiho, člena Cosmo a Köziho live band. Japonská část tour skončila dvě finálními vystoupeními s názvem Jubilee, jeden 18. května v Midou Kaikan v Osace a druhý 30. května v JCB Hall v Tokyu.\n\nPoté se Versailles přesunuli do Latinské Ameriky, kde postupně hráli v Brazílii, Chile, Argentině a Peru. Poté ještě vystoupili v Mexiku a závěrem odjeli do Evropy, kde vystoupili v Norsku, Rusku, Finsku, Anglii, Španělsku, Francii, Nizozemsku, Německu a Maďarsku. Nakonec se vrátili zpátky do Japonska.\n\nVelké finále tour proběhlo 4. září 2010 v C.C.Lemon Hall. Zde byl Masashi i oficiálně představen jako nový baskytarista a zesnulý Jasmine You byl jmenován věčným členem. Současně bylo oznámeno, že vyjde nová verze, přesněji live verse jejich starých alb Lyrical Sympathy a Noble.\n\nDalší jejich single \"Destiny -The Lovers-\" pak vyšel 27. října 2010.\n\nKe konci listopadu odvysílal Panasonic 15 min kousek z jejich světové tour ve 3D ve více než 8.000 obchodech po celém světě.\n\nV lednu 2011 začali Versailles vystupovat v jejich vlastním TV mini dramatu nazvaném \"Onegai Kanaete Versailles\" (おねがいかなえてヴェルサイユ). Vystoupila tam i Rina Koike a show vysílaly Mainichi Broadcasting System a TV Kanagawa až do března. Theme songem pro tuto show se stal jejich single Philia, který poté vyšel 15. března.\n\nPoté Versailles vydalo jejich druhý major label Holy Grail a to 15. června 2011 ve třech edicích. Toto album obsahu je i MASQUERADE, main theme k filmu Vampire Stories: Brothers. A song Vampire je zase main theme k Vampire Stories: Chasers. \n\nSkupina též oznámila další světovou tour s názvem Holy Grail, která započala 31. července v Kyotu. Dále má tour pokračovat v Asii (Hong Kong a Taiwan), Evropě (Rusko, Anglie, Španělsko, Itálie, Rakousko, Polsko, Německo a Francie) a Americe (Mexiko, Kolumbie, Venezuela, Brazílie, Uruguay, Argentina a Chile).\nJak už bývá u japonských hudebních skupin zvykem i členové Versailles vystupují pod uměleckými pseudonymy.\n\n\n\n\n\n\n\n\n"}
{"id": "722056", "url": "https://cs.wikipedia.org/wiki?curid=722056", "title": "Vetešník", "text": "Vetešník\n\nVetešník může být:\n\n\n"}
{"id": "722057", "url": "https://cs.wikipedia.org/wiki?curid=722057", "title": "Pardál (pivo)", "text": "Pardál (pivo)\n\nPardál je světlé výčepní pivo, které je od roku 2007 vyráběno českým pivovarem Budějovický Budvar.\nPivo se vyznačuje plnou hořkou chutí.\nK výrobě se používá směs žateckých chmelů. Barva piva je jantarová díky kombinaci bavorského a karamelového sladu.\n\n\n"}
{"id": "722058", "url": "https://cs.wikipedia.org/wiki?curid=722058", "title": "Wen Ťia-pao", "text": "Wen Ťia-pao\n\nWen Ťia-pao (: pchin-jin: Wēn Jiābǎo, znaky 温家宝; * 15. září 1942) byl předseda vlády Čínské lidové republiky a člen stálého výboru politbyra Ústředního výboru Komunistické strany Číny.\n\nNarodil se v Tchien-ťinu. Od roku 1960 studoval na geologickém institutu v Pekingu geomechaniku. Roku 1965 vstoupil do Komunistické strany Číny. Od roku 1967 pracoval v provincii Kan-su nejprve jako technik, v posledku zástupce ředitele geologického úřadu provincie. Roku 1982 se vrátil do Pekingu, kde pracoval na ministerstvu geologie, od roku 1983 jako náměstek ministra. O dva roky později přešel do stranického aparátu. V průběhu 80. a 90. let stoupal ve stranickém žebříčku. Navzdory tomu, že byl blízkým přítelem reformně naladěného předsedy komunistické strany Čao C'-janga, se mu podařilo udržet si svou pozici po událostech na náměstí Nebeského klidu v roce 1989.\n\nJeho nástup do nejvyšších pozic se datuje roku 1998, kdy se stal místopředsedou vlády a zároveň předsedou Ústřední hospodářské a pracovní komise. Byl zodpovědný zejména za ekonomickou, environmentální a zemědělskou politiku. Jeho klíčovým úkolem bylo připravit Čínu na vstup do Světové obchodní organizace (WTO), do které Čína vstoupila v roce 2001. V roce 2003 usedl do premiérského křesla, ve kterém vystřídal Ču Žung-ťia. V roce 2008 byl znovuzvolen na druhé pětileté funkční období.\n\nZ čínských politiků se nejvíce podobá charismatickým politikům Západu. V současnosti je nejpopulárnějším čínský politikem. Popularitu si získal nejen díky tomu, že je charismatický řečník, ale také tím, že se intenzivně zapojil do záchranných prací při dvou katastrofách z roku 2008 – do sněhové kalamity a zemětřesení v provincii S'-čchuan v roce 2008. \n\nNa rozdíl od svých předchůdců se nezaměřuje na hospodářský rozvoj velkých měst a pobřežních oblastí, ale snaží se o růst čínského vnitrozemí a rovnoměrnějších rozvoj. Wen rovněž hrál důležitou roli při spouštění čínského stimulačního balíčku, kterým Čína v letech 2008 a 2009 reagovala na světovou hospodářskou krizi. V roce 2010 prosadil, aby Čína nakupovala dluhopisy zadlužených zemí eurozóny.\n\n"}
{"id": "722059", "url": "https://cs.wikipedia.org/wiki?curid=722059", "title": "Lyrical Sympathy", "text": "Lyrical Sympathy\n\nLyrical Sympathy je prvním albem skupiny Versailles -Philharmonic Quintet-. Jedná se o EP.\n"}
{"id": "722060", "url": "https://cs.wikipedia.org/wiki?curid=722060", "title": "Otakar Švec", "text": "Otakar Švec\n\nJméno a příjmení Otakar Švec mělo více osobností:\n\n"}
{"id": "722065", "url": "https://cs.wikipedia.org/wiki?curid=722065", "title": "Horní Nitra", "text": "Horní Nitra\n\nHorní Nitra je slovenský region a region cestovního ruchu.\n\nJako region cestovního ruchu sem oficiálně patří:\n\nV užším smyslu zahrnuje jen první dva okresy.\n\nOsou regionu je řeka Nitra, která tu také pramení a přibírá Handlovku a Nitricu. Území horní Nitry je součástí mohutného horstva Západních Karpat. Hornonitrianská kotlina, rozprostírající se v povodí horního toku řeky Nitry, tvoří jádro regionu a je obklopená věncem pohoří - na západě a severozápadě Strážovskými vrchy s geomorfologickými podcelky Malá Magura, Zliechovská hornatina, Nitrické vrchy, dále výběžkem Malé Fatry na severu s vrchem Kľak (1351 m n. m.) a též pohořími Žiar na severovýchodě, Kremnické vrchy na východě, Vtáčnik na jihu a Tribeč na jihozápadě. Tyto oblasti oplývají přírodními zvláštnostmi a bohatstvím chráněné fauny a flóry a na teritoriu horní Nitry byly vyhlášené za chráněná území (zejména CHKO Ponitří a CHKO Strážovské vrchy).\n\nNejznámější národní přírodní památkou je Prepoštská jeskyně. Toto území má množství chráněných stromů, nejznámější je bojnická Lípa krále Matyáše.\n\nLesy na horní Nitře jsou bohaté na lovnou zvěř a pánem lesní fauny je medvěd hnědý.\n\nV kotlinách Strážovských vrchů se našla suchomilná a teplomilná flóra a fauna a na skalnatých výstupcích Reváně (1204 m n. m.) a Kľaku se vyvinula karpatská horská flóra. Vápencové stěny Temešské skály poskytují útočiště motýlovi jasoňovi červenookému. Mezi zajímavosti patří mokřady v Tmavé dolině a v dolině Peklo při Kľačně - jsou to lokality z doby ledové.\n\nZ nejstarších architektonických památek je zastoupená sakrální architektura - románský kostel v Diviakách nad Nitricou s dvouvěžovým průčelím, kostel sv. Anny v Bystričanech-Chalmové a kostel Panny Marie v Prievidzi, kde se nachází socha Madony z období gotiky.\n\nVýznamnými památkami z období gotiky jsou části královských hradů Sivý kameň a Bojnice. Zbytky gotické pevnosti najdeme také ve zdech kaštela v Diviacké Nové Vsi. Národní kulturní památkou je kostel sv. Mikuláše v Porubě, který má zachovalý interiér s gotickými nástěnnými malbami a renesanční malovaný dřevěný strop.\n\nZ období renesance se zachovaly části městských hradeb v Bojnici, kurie a kaštele Zemianske Kostoľany, Nováky, Laskár, Pravenec a Chalmová.\n\nObdobí baroka na horní Nitře je spojené s působením rodu Pálffyů, kteří kromě přestavby Bojnického zámku se zasloužili o výstavbu komplexu barokního kostel piaristů v Prievidzi.\n\nRegion horní Nitry se vyznačuje také vysokou úrovní městské a vesnické historické zástavby, o čemž svědčí památkové zóny v Nitrianském Pravně, Bojnicích, Morovně a Vyšehradném, kde byla udělena cena Europa Nostra domu za zachování hodnot lidové architektury.\n\nBohatá tradice a kultura tohoto region je v jeho folkloru, tradiční lidové výrobě a lidovém oděvu i rustikální plastice. Region horní Nitry patří mezi regiony s nejvyšší kulturní aktivitou na Slovensku. Je pořadatelem Mistrovství evropy dechových hudeb a dalších programů v jednotlivých městech a obcích. Nejvyhledávanější atrakcí se stal Festival duchů a strašidel na zámku Bojnice.\n\nVývěry minerálních a termálních vod v Bojnicích a Chalmové přispěli ke vzniku lázní s termálními koupalištěmi. Významnými středisky cestovního ruchu jsou také Nitrianske Rudno s vodní nádrží, souměstí Prievidza-Bojnice (v Bojnicích ZOO a plážové koupaliště), původně hornické město Handlová s rekreačním střediskem Remata a další.\n"}
{"id": "722067", "url": "https://cs.wikipedia.org/wiki?curid=722067", "title": "Baltští Němci", "text": "Baltští Němci\n\nBaltští Němci ( \"Deutsch-Balten\" nebo \"Baltendeutsche\", nebo či – odvozeno od – německého jména Baltského moře) je označení užívané pro německé obyvatelstvo obývající od středověku do 40. let 20. století Livonsko, tj. východní pobřeží Baltského moře dnes patřící k Lotyšsku a Estonsku.\n\nBaltští Němci obývali hlavně větší města (jako Tallinn, Riga či Tartu), na venkově pak byli většinou statkáři. Byli potomky rytířských kolonistů a městského obyvatelstva stěhujícího se ve 12.–15. století do státu řádu mečových bratří (spojeného potom se státem řádů německých rytířů). Po jeho sekularizaci (1561) Němci založili Kuronsko-zemgalské vévodství, v němž patřili k privilegovaným vrstvám. Po úpadku latiny se jazykem kultury, vzdělání, správy a vnějším znakem společenského vzestupu stala němčina.\n\nPo roce 1721, kdy se Livonsko a Estonsko staly součástmi Ruského impéria, se z baltských Němců rekrutovala podstatná část ruského správního personálu a důstojnického sboru. Pobaltská šlechta měla od ruských carů zaručeno zachování svých privilegií a přitom otevřenou možnost kariéry v rámci velké říše. Ačkoliv si v Pobaltí udrželi Němci výsadní právní postavení, z populačního hlediska svoje pozice během 19. století ztráceli – k roku 1897 představovali pouze 6,2 % obyvatelstva kuronské, livonské a estonské gubernie, a to koncentrovaného převážně ve městech. Po vzniku samostatných pobaltských států (1917/18) Němci svoje společenské postavení ztratili, ale zůstali i po následující dvě dekády významnou kulturní a ekonomickou složkou v rámci těchto nových entit.\n\nUzavření německo-sovětské smlouvy o neutočení (pakt Ribbentrop-Molotov) v předvečer druhé světové války znamenalo, že Pobaltí a Finsko se dle tajného dodatku této smlouvy dostaly do sovětské zóny vlivu a SSSR s těmito oblastmi počítal jako s budoucím ruským územím. Během umisťování sovětských vojenských posádek do pobaltských států dostali 6. října 1939 baltští Němci od \"führera\" nečekaný příkaz k opuštění vlasti a usídlení se na území nacistického Německa, v provinciích Wartheland (Velkopolsko) a Západní Prusko (odkud předtím byli odsunuti Poláci). Během podzimu 1939 až jara následného roku se z Estonska vystěhovalo cca 14 000 Němců, z Lotyšska cca 53 000; zbytek baltských Němců v obou zemích (cca 15 000 lidí) byl odsunut v první čtvrtině roku 1941, kdy už Pobaltí bylo plně anektováno Sovětským svazem – po více než sedmi staletích tak nastal během krátké doby v podstatě konec německého společenství v Pobaltí. Na konci války většina těch nemnoha Němců, kteří ještě zůstali, utekla na západ před Rudou armádou. A ještě krátce po skončení války sovětská vláda vysídlila několik set baltských Němců z Estonska.\n\nV současnosti v pobaltských zemích žije velmi málo Němců – sčítání lidu v roce 2009 prokázalo v Estonsku 1 905 osob (0,1 %) s německou národností, v Lotyšsku se pak k ní roku 2011 hlásilo 4 567 osob (0,2 %). Občas se k baltským Němcům započítává i německojazyčné obyvatelstvo Litvy (kdysi koncentrované zejména na Malé Litvě) a Východního Pruska.\n\n\n"}
{"id": "722068", "url": "https://cs.wikipedia.org/wiki?curid=722068", "title": "Rostislav Vlach", "text": "Rostislav Vlach\n\nRostislav Vlach (* 3. července 1962 Přerov) je český hokejový trenér a bývalý útočník.\n\nPo ukončení aktivní kariéry se začal věnovat trenéřině. Tři roky působil v týmu PSG Zlín jako asistent Zdeňka Venery, poté, co se zkušený kouč přesunul do Brna, se pak stal hlavním trenérem. Hned v první sezoně pak svůj tým dovedl k 7. místu v základní části. V následujícím předkole pak tým vyřadil Třinec a sezonu ukončil ve čtvrtfinále, kde s Plzní sehrál vyrovnanou partii, kterou nakonec rozhodl až 7. duel.\n\nV ročníku 2012/2013 dovedl svůj tým k vítězství v základní části. Zlín potom postupně vyřadil Třinec a Vítkovice shodným výsledkem 4:2 na zápasy. Ve finálové sérii se tým utkal s Plzní, kde muselo rozhodnout až poslední 7. utkání. V něm Zlín nakonec před koncem druhého prodloužení dostal branku na 4:3 pro Plzeň a skončil tak krůček před titulem.\n\nByl vyhlášen nejlepším trenérem pro sezonu 2012/2013, ve které tým Zlína dovedl nejprve k vítězství v základní části a v play off pak k celkovému 2. místu.\n\nV sezóně 2013/2014 dovedl PSG Zlín ve finále na domácím ledě proti HC Kometa Brno k extraligovému titulu (4:1 na zápasy).\n\nV následující sezoně se jeho mužstvu nedařilo – dostavila se pověstná mistrovská kocovina. Tým Zlína byl z počátku sezony na posledním místě, poté se sice maličko zvedl, ale první desítka se zdála být nedostižitelná. Vedení klubu ale nechalo Vlachův tým v klidu, neprovedlo žádné výrazné změny a zejména ponechalo důvěru trenérskému triu Vlach, Jurík a Hrazdira. A to se nakonec vyplatilo. Ve druhé polovině sezony předváděl tým výborné výkony a dokráčel si pro celkové 6. místo po základní části. Ve čtvrtfinále play off se střetl se třetím Brnem, které velmi potrápil – série dospěla až do sedmého duelu. Brno využilo domácího prostředí a Zlín tak po mistrovské sezoně skončil šestý. Vedení klubu i přesto hovořilo pozitivně a s trenéry se domluvilo na další spolupráci.\n\n\n"}
{"id": "722071", "url": "https://cs.wikipedia.org/wiki?curid=722071", "title": "Podunajsko", "text": "Podunajsko\n\nPodunajsko (též Podunajský region cestovního ruchu) je slovenský region a region cestovního ruchu.\n\nJako region cestovního ruchu zahrnuje:\n"}
{"id": "722076", "url": "https://cs.wikipedia.org/wiki?curid=722076", "title": "Luigi Calamatta", "text": "Luigi Calamatta\n\nLouis Antoine Joseph Calamatta (asi 1801 – 8. března 1869) byl italský malíř, kreslíř a rytec. Působil především v Itálii a ve Francii. Přátelil se s Ingresem, jemuž převedl mnohé jeho obrazy do rytin.\n\nNejprve studoval kresbu v Římě pod vedením Francesca Giangiacoma, bral si lekce rytí od Domenica Marchettiho. Svou první desku provedl pod dohledem Antonia Riccianiho. V roce 1822 odešel do Paříže, kde se seznámil s Ingresem.\n\nV roce 1836 odcestoval do Florencie, kde zhotovil rytiny portrétů Raphaela a Masaccia a rytiny obrazů Perugina a Leonarda da Vinciho. V roce 1837 byl jmenován ředitelem školy rytců v Bruselu a stal se rytířem řádu Čestné legie. Po sjednocení Itálie do konce svého života působil jako profesor rytiny v Miláně.\n\nHlavní díla Calamatty: „Mona Lisa“ od Leonarda da Vinciho, „Ježíš Kristus a apoštol Peter“ od Cigoliho, portréty Guizota, Delarocheho, vévody z Orleansu a hraběte Louise Mole s Engrem, „Vize proroka Ezechiela“ a „Madonna della Sedia“ od Raphaela a řada dalších. Působil jako učitel na École royale de gravure v Bruselu.\n\nDcera Calamattyho byla manželkou syna George Sanda Mauriceho.\n\n"}
{"id": "722079", "url": "https://cs.wikipedia.org/wiki?curid=722079", "title": "Chořelice", "text": "Chořelice\n\nChořelice (německy \"Korzelitz\") je dřívější osada, dnes základní sídelní jednotka a katastrální území města Litovel v Olomouckém kraji. Je vzdálena zhruba 16 km od Olomouce, leží mezi Litovlí a Rozvadovicemi a žije zde zhruba 270 obyvatel. Předsedou osadního výboru je Ing. Vladimír Vaněk.\n\nZaložení obce se datuje k roku 1371 a její dřívější název zněl Zhořelice, což znamená „mýcení lesa žárem“. Od 14. století byly Chořelice zeměpanským majetkem. V 16. století se staly součástí města Litovel. Úplná integrace k městu proběhla roku 1975. Vesnice byla původně zemědělskou obcí, z průmyslové výroby se zde vyráběly pouze cihly.\n\nV roce 2004 Chořelice zasáhlo tornádo.\n\nChořelice jsou starobylá obec slovanského původu, což dosvědčuje název a poslední archeologické vykopávky. Uprostřed obce je krásná náves s kaplí a mnoha typickými hanáckými grunty. Vzhled obce ale narušuje město Litovel svým průmyslovým předměstím.\n\nNedaleko obce je v místě bývalé cihelny motokrosový areál, kde se pořádají známé superkrosové závody. Hruška Chořelice hraje 1. ligu v malé kopané. Působí zde také Sbor dobrovolných hasičů Chořelice.\n\n"}
{"id": "722080", "url": "https://cs.wikipedia.org/wiki?curid=722080", "title": "Jerry Zucker", "text": "Jerry Zucker\n\nJerry Zucker (* 11. března 1950 v Milwaukee, Wisconsin, USA) je americký filmový režisér a scenárista.\n\nNarodil se v americkém městě Milwaukee rodině Charlotte (zemřela v roce 2007) a Burtonovi Zuckerových.\n\nPozději vystudoval na střední škole Shorewood High Schoola následně na vysoké škole University of Wisconsin-Madison.\n\nJeho kariéra začala, když se spojil s Jimem Abrahamsem a Davidem Zuckerem v losangeleském divadle Kentucky Fried Theathre, kde oslňovali davy svým komediálním talentem. Jako producentské a scenáristické trio Zucker, Abrahams and Zucker režírovali například \"Připoutejte se, prosím!\" a \"Top Secret!\"\n\nJako sólový režisér nicméně režíroval dramatický film \"Duch\", který je o posmrtném životě, a pak následně \"Milionový závod\", který kontrastně je miliónové sázce o a nese se v komediálně surrealistickém duchu starších komedií tria ZAZ.\n\n"}
{"id": "722081", "url": "https://cs.wikipedia.org/wiki?curid=722081", "title": "Buchar", "text": "Buchar\n\nBuchar je tvářecí stroj využívající kinetické energie pohyblivé části zvané beran k tváření materiálu rázem. Pevná pracovní část bucharu se nazývá šabota.\n\nBuchar je hlavní součástí kovářské dílny hamru, kde se někdy též nazýval \"kobyla\". Buchar byl v hamru nadzdvihován palci umístěnými na obvodu hřídele vodního kola. Tento mechanismus výrazně ulehčil a urychlil namáhavou kovářskou práci a oproti ručnímu kování umožnil zpracovat i větší kusy železa či oceli.\n\n"}
{"id": "722086", "url": "https://cs.wikipedia.org/wiki?curid=722086", "title": "Stuart Mentiply", "text": "Stuart Mentiply\n\nStuart Mentiply (* 23. února 1970 Herford) je britský fotograf a spisovatel, který žije a pracuje ve Wolfsburgu.\n\nOd roku 1990 se specializuje na portréty významných osobností, které jsou publikovány v různých novinách.\n\nKromě jiného portrétoval osbnosti jako byli například: Elton John, Walter Scheel, Götz George, Art Garfunkel, Ulrich Wickert, Rut Brandt, Helmut Kohl, Oomph, Werner Lorant, Klaus Maria Brandauer, Wolfgang Flür, Wolfgang Joop, Wolfgang Lippert, Steffen Freund, Hans-Jochen Vogel, Uta Ranke-Heinemann, John Watts, Al Stewart, Randy Crawford nebo Gabriele von Lutzau.\n\nStuart Mentiply jako poslední fotografoval před jejich smrtí pány Horsta Franka a Rudolfa Leidinga.\n\nOd roku 1995 fotografuje pravidelně představitele firmy Volkswagen AG.\n\nV roce 2003 vydal knihu \"Käferprofile\", kterou napsal napsal společně s Knutem Simonem. Za tím účelem navštívili s červeným VW Beetle 32 osobností, které kdysi takový automobil řídili, jako jsou například Friedrich Nowottny, Nena, Udo Lindenberg, Luigi Colani, Nina Ruge a Edmund Stoiber. V roce 2008 sestavil Mentiply spolu s Wolfgangem Flürem, bývalým bubeníkem skupiny Kraftwerk, projekt „Wolfgang and Friends“. V roce 2009 vydal v limitovaném vydání svou druhou knihu \"Portraits\".\n\n\n\n"}
{"id": "722092", "url": "https://cs.wikipedia.org/wiki?curid=722092", "title": "George Duke", "text": "George Duke\n\nGeorge Duke (12. ledna 1946, San Rafaell, Kalifornie − 5. srpna 2013 Los Angeles, Kalifornie) byl americký pianista, hudební skladatel a producent. Studoval hru na pozoun na San Francisco Conservatory of Music. S Jean-Luc Pontym nahrál album \"Jean-Luc Ponty Experience with the George Duke Trio\" (1969) a v roce 1983 hrál na jeho albu \"Individual Choice\". V roce 1970 se stal členem skupiny The Mothers of Invention. Ze skupiny odešel v následujícím roce a začal hrát s Cannonballem Adderleyem, přičemž v roce 1973 se do Mother opět vrátil a později hrál i v doprovodné skupině Franka Zappy. V roce 1979 hrál na albu Michaela Jacksona s názvem \"Off the Wall\". Hrál na dvou albech Milese Davise s názvy \"Tutu\" (1986) a \"Amandla\" (1989). Jeho sestřenicí je zpěvačka Dianne Reeves.\n\n"}
{"id": "722093", "url": "https://cs.wikipedia.org/wiki?curid=722093", "title": "Antonín Princ", "text": "Antonín Princ\n\nAntonín Princ (16. prosince 1952 – 2. listopadu 1979) byl český fotbalista, pravý obránce a záložník. Život ukončil sebevraždou.\n\nHrál za Spartu Praha. V sezoně 1972–1973 hrál za Spartu při její spanilé jízdě Pohárem vítězů pohárů přes Standard Lutych, Ferencváros a FC Schalke 04 až do čtvrtfinále, kde vypadla s AC Milán. Hrál za reprezentaci do 18, 21 i 23 let. V lize nastoupil v 90 utkáních a dal 1 gól.\n\n"}
{"id": "722094", "url": "https://cs.wikipedia.org/wiki?curid=722094", "title": "Raydio", "text": "Raydio\n\nRaydio byla americká hudební skupina funku a R&B, založená v roce 1977. Skupinu tvořil Ray Parker Jr., Vincent Bohnam, Jerry Knight a Arnell Carmichael.\n\nV roce 1978 skupina bodovala hitem \"Jack and Jill\", který se umístil na #8 příčce amerického popového žebříčku \"Billboard\", pročež si vysloužili svoji první zlatou desku.\n\nDalším hitem byla v roce 1981 píeseň \"A Woman Needs Love (Just Like You Do)\", ta se umístila na #4 příčce v Hot 100.\n\nPo rozpadu skupiny, Ray Parker Jr. složil skladbu \"Ghostbusters\", která se stala titulní písní k filmu \"Krotitelé duchů\" (Ghostbusters).\n\nJerry Knight se skladatelsky podílel na dance-popovém hitu \"Breakin'... There's No Stopping Us\" od skupiny Ollie & Jerry. Dotyčný hit se stal titulní písní k filmu \"Breakin'\".\n\n"}
{"id": "722095", "url": "https://cs.wikipedia.org/wiki?curid=722095", "title": "Air Berlin", "text": "Air Berlin\n\nAir Berlin PLC & Co. Luftverkehrs KG (též jednoslovně airberlin nebo airberlin.com) byla ve svém nejlepším období druhá největší německá letecká společnost a desátá největší letecká společnost Evropy. Sídlila v Berlíně a hlavní základny měla na letišti Berlín-Tegel a letišti Düsseldorf.\n\nByla založena v roce 1978. V roce 2012 se stala součástí aliance Oneworld. Ve svých posledních letech měla společnost velké finanční problémy a byla dlouhodobě ztrátová. I přes pokusy o reorganizaci v srpnu 2017 skončila v insolvenci, lety pokračovaly díky dotaci německé vlády až do 27. října 2017, kdy společnost definitivně zanikla.\n\nAir Berlin USA Inc. v roce 1978 založil Kim Lundgren. Stalo se tak v americkém Oregonu. První let se konal 28. dubna 1979 z letiště Berlín-Tegel na letiště Palma de Mallorca ve Španělsku.\n\nV roce 1992 začal Air Berlin létat z letiště v Mnichově, Norimberku, Frankfurtu nad Mohanem a z letiště Münster Osnabrück. V roce 1996 se Air Berlin stal jednou z prvních leteckých společností, která zavedla bezpečnostní systém TCAS (systém varování a předcházení proti kolizím letadel). V roce 2001 vybavil Air Berlin jako první na světě své Boeingy 737-800 úspornějšími winglety na křídlech.\n\nOd 31. prosince 2003 byl Air Berlin druhou největší leteckou společností v Německu (největší společností je Lufthansa). V roce 2004 získal Air Berlin 24 % podíl v rakouské letecké společnosti Niki (později až 49,8 %, které prodala společnosti Etihad). Dále kompletně získal v roce 2007 společnost LTU a 49 % podíl v švýcarské letecké společnosti Belair.\n\nNa letišti Berlín–Tegel byl v roce 2007 otevřen terminál C kompletně pro potřeby této společnosti. V roce 2008 vyměnil Air Berlin letadla Fokker 100 za letadla Bombardier Dash 8 Q400. Jako jediná letecká společnost v Evropě vybavil svá letadla systémem GBAS (\"Ground Based Argumentation System\") – navigační systém, který umožňuje přesnější a bezpečnější přistání. Od zimní sezóny 2008/2009 společnost Air Berlin spolupracovala s ruskou leteckou společností S7 Airlines a s čínskou leteckou společností Hainan Airlines na linkách do Moskvy a do Pekingu. Od zimní sezóny 2010/2011 Air Berlin začala provozovat lety pod společným číslem (codeshare) se společností American Airlines a Finnair.V listopadu 2001, kdy firma začala provozovat letadla Boeing 737–800, jedno z nich s imatrikulační značkou D-ABBC vytvořilo rekord letíce bez mezipřistání z letiště Seattle (BFI) na letiště Berlín-Tegel (TXL). Let trval 9 hodin a 10 minut; letoun letěl 8 345 kilometrů.\nV roce 2009 letadla typu Boeing 737-700NG (i s posádkami) Air Berlin byla jako první v Evropě přijata do kategorie IIIb v systému ILS. Air Berlin také zavedl, jako první letecká společnost v Evropě, systém bezpečnosti letu \"SafeRoute™\". V dubnu 2009 oslavil Air Berlin své třicáté narozeniny. Arabská společnost Etihad Airways zvýšila svůj podíl v Air Berlin v roce 2011 z původních 2,99 % na 29,1 %. V březnu 2012 se Air Berlin stal členem aliance leteckých společností Oneworld.\n\nV roce 2016 Air Berlin přepravil 28,9 milionů cestujících, což byl mírný pokles oproti předchozímu roku.\n\nOd roku 2015 se společnost ocitala v čím dál tím větších finančních problémech. V říjnu 2016 oznámila restrukturalizaci, díky které se z nich měla dostat. Společnost oznámila propuštění 1200 z 8900 lidí a redukci počtu letadel ze 153 na 75.\n\nOd 15. srpna 2017 byl Air Berlin v insolvenci. Do ní se dostal, potom co jeho hlavní akcionář Etihad Airways odmítl poskytnou další finanční podporu. Lety této společnosti až do podzimu pokračovaly, německá vláda jí totiž poskytla úvěr 150 milionů Eur. O společnost měly zájem aerolinie Lufthansa, EasyJet a Condor Flugdienst. Niki Lauda, zakladatel společnosti Niki dostal od konkurzního správce Air Berlin nabídku, aby převzal dceřinou společnost Niki. \n\nDne 27. října 2017 se konal poslední let této společnosti. Šlo o linku Berlín – Mnichov. Největší část letadel Air Berlin se nakonec přesunula pod skupinu Lufthansa, a to 81 kusů, většina z nich půjde pod nízkonákladovou aerolinii Eurowings. Britská nízkonákladová aerolinie easyJet zaplatila 40 milionů Eur za aktivity firmy Air Berlin na berlínském letišti Tegel zahrnující leasingové smlouvy na 25 letounů A320.\n\n25 letadel A320 převzala na leasing nízkonákladová aerolinie EasyJet, která s nimi bude létat převážně ze základny v Berlíně.\n\nOd 13. dubna 2015 do krachu společnosti spojoval tento dopravce Berlín a letiště Václava Havla v Praze. Ze začátku na této lince poskytoval 3 lety denně, později je zvýšil na 4 denně. Nejčastěji létal s typem Bombardier Dash 8, zprvu ji obsluhoval Saab 2000 společnosti Etihad Regional, objevily se na ní také typy jako Boeing 737 či Airbusy A319/320/321. Poslední let se konal 27. října 2017 a letěl ho Bombardier Dash 8 imatrikulace D-ABQS. Praha tak přišla o jediné letecké spojení s německým hlavním městem. Později nahradil Air Berlin na této lince Easyjet, který po pár měsících tuto linku zrušil.\n\nFlotila Air Berlin (stav z července 2016):\n\n"}
{"id": "722096", "url": "https://cs.wikipedia.org/wiki?curid=722096", "title": "Ahoj (Glee)", "text": "Ahoj (Glee)\n\nAhoj (v anglickém originále Hell-O) je 14. epizoda amerického televizního seriálu \"Glee\". Epizoda se poprvé vysílala 13. dubna 2010 na televizním kanálu Fox. Epizodu napsal Ian Brennan a režíroval Brad Falchuk. V této epizodě se trenérka roztleskávaček Sue Sylvester (Jane Lynch) pokouší sabotovat vztah mezi členy sboru Finnem Hudsonem (Cory Monteith) a Rachel Berry (Lea Michele). Vedoucí sboru Will Schuester (Matthew Morrison) se pokouší navázat vztah se školní výchovnou poradkyní Emmou Pillsbury (Jayma Mays), ale do cesty mu vstoupí několik překážek včetně vedoucí konkurenčního sboru Vocal Adrenaline.\n\nV epizodě se poprvé objeví Idina Menzel jako Shelby Corcoran, vedoucí Vocal Adrenaline a Jonathan Groff jako Jesse St. James, hlavní zpěvák Vocal Adrenaline. Fanoušci \"Glee\" se před epizodou shodli, že Menzel musí být obsazena jako Rachelina biologická matka (díky nápadné podobnosti obou hereček). V epizodě zazněly cover verze šesti písní, pět z nich bylo vydáno jako singly a jsou dostupné k digitálnímu stahování.\n\nEpizodu sledovalo 13,66 amerických diváků a udělalo to z ní druhou nejsledovanější epizodu seriálu hned po epizodě vysílané po Super Bowlu s názvem \"The Sue Sylvester Shuffle”. Epizoda získala smíšené reakce kritiků. Redaktor z \"Vanity Fair\", Brett Berk a redaktor \"Houston Chronicle\", Bobby Hankinson uvedli, že epizoda byla “nahodilá a nerovnoměrná”, zatímco Eric Goldman z \"IGN\" poznamenal, že tato epizoda většinou opakovala události z předchozí epizody. David Hinckley z \"Daily News\" s tímto hodnocení souhlasil, ale dodal, že vývoj postav je dobrým krokem na delší dobu.\n\nZa to, že ji v minulé epizodě vyhodil z její práce v William McKinley High School, začne Sue vydírat ředitele Figginse (Iqbal Theba), aby se mohla vrátit zpět a předá mu jeho kompromitující fotografie, kde je zdrogovaný v posteli se Sue a řekne mu, že pokud ji nevezme zpět, pošle tyto fotky jeho ženě. Ředitel ji tedy umožní se vrátit a Sue pokračuje ve svém plánu, jak zničit školní sbor. Členové sboru, Rachel Berry a Finn Hudson spolu chodí, ačkoliv se Finn ještě nepřenesl přes svou bývalou přítelkyni Quinn Fabray (Dianna Agron). Sue přikáže roztleskávačkám Santaně Lopez (Naya Rivera) a Brittany (Heather Morris), aby svedly Finna. Ten se rozchází s Rachel a jde na rande s Brittany a Santanou, ale nakonec zjišťuje, že chce být s Rachel.\n\nV té samé době potkává Rachel v místní hudební knihovně Jesseho St. Jamese (Jonathan Groff), hlavního zpěváka konkurenčního sboru Vocal Adrenaline. Začnou spolu zpívat písničku od Lionela Richieho \"Hello\" a Rachel se do něj zamiluje. To se dozví členové sboru a dojdou k závěru, že se Jesse snaží využít Rachel a hrozí jí, že jí vyloučí ze sboru, pokud se s ním nerozejde. Rachel tedy požádá Jesseho, aby udrželi svůj vztah v tajnosti a odmítá Finna, který se zeptá, jestli by s ním nechtěla znovu chodit.\n\nVedoucí školního sboru, Will Schuester začne chodit se školní výchovnou poradkyní Emmou Pillsbury. Emma ale trpí mysofobií a líbání Willa jí přijde nepříjemné. Připouští, že je ještě panna a žádá Willa, aby brali jejich vztah pomalu. Když spolu tancují, zpívá Will Emmě píseň od Neil Diamonda, \"Hello Again\". Když o pár nocí později připravuje Emma večeři pro Willa, objeví se v jeho bytě jeho bývalá manželka Terri (Jessalyn Gilsig) a řekne Emmě, že ona a Will na písničku „Hello Again\" tancovali na jejich maturitním večírku v roce 1993. To Emmu vytočí.\n\nNa návštěvě v Carmel High School, Will potkává Shelby Corcoran (Idina Menzel), vedoucí sboru Vocal Adrenaline. Skončí s ním v jeho bytě, kde se začnou líbat, ale Will pak není schopen pokračovat a řekne jí o problémech v jeho vztahu. Shelby míní, že když byl Will patnáct let ve vztahu s Terri a okamžitě po rozchodu začal mít nový vztah, tak by si měl vzít také nějaký čas pro sebe. Později v epizodě ji vidíme sledovat polibek mezi Jessem a Rachel.\n\nPozději Emma konfrontuje Willa s kopií jeho ročenky ze střední školy, která potvrzuje, že „Hello Again“ byla jeho a Terriina píseň a Will se omlouvá. S Emmou se rozhodnou, že před vztahem dají ještě přednost vyřešit si své osobní problémy. Epizoda končí, když se Emma dívá na New Directions, když zpívají \"Hello, Goodbye\" od Beatles.\n\n\n"}
{"id": "722097", "url": "https://cs.wikipedia.org/wiki?curid=722097", "title": "Mark Volman", "text": "Mark Volman\n\nMark Volman (* 19. dubna 1947, Los Angeles Kalifornie, USA) je americký zpěvák, nejvíce známý jako člen skupiny The Turtles. V 70. letech byl členem skupiny Flo & Eddie pod jménem „Flo“. Byl také členem skupiny The Mothers of Invention.\n"}
{"id": "722098", "url": "https://cs.wikipedia.org/wiki?curid=722098", "title": "Tříadresní kód", "text": "Tříadresní kód\n\nTříadresní kód (často označovaný jako \"tříadresný kód\" nebo \"tříadresový kód\") označuje v informatice formu mezijazyka, používanou překladačem jako pomůcku pro optimalizaci kódu. Každý příkaz v tříadresním kódu je zapsán pomocí uspořádané čtveřice: operátor, operand1, operand2 a výsledek.\n\nKaždý výrok pak má obecný zápis:\n\nformula_1\n\njako například:\n\nformula_2\n\nkde \"x\", \"y\" a \"z\" jsou proměnné, konstanty nebo dočasné proměnné generované překladačem. Symbol \"op\" představuje libovolný operátor, například aritmetický součet.\n\nVýrazy, které obsahují více než jednu klíčovou operaci, například:\n\nformula_3\n\nnejsou reprezentované v tříadresním kódu jako jeden příkaz. Místo toho se rozloží na ekvivalentní řadu příkazů jako například:\nformula_4\n\nformula_5\nPojem \"tříadresní kód\" se používá i tehdy, kdy některé příkazy obsahují více (nebo naopak méně) než dva operandy. Klíčová vlastnost tříadresního kódu je, že každý příkaz obsahuje právě jednu operaci, a že zdroj i cíl se vztahují k jakémukoliv dostupnému registru.\n\nZdokonalením tříadresního kódu je tzv. SSA forma.\n\nVýše uvedený program jazyka C, přeložený do tříadresního kódu, by mohl vypadat následovně:\ncodice_1\n\n\n"}
{"id": "722099", "url": "https://cs.wikipedia.org/wiki?curid=722099", "title": "Downbelow", "text": "Downbelow\n\nDownbelow je česká indie rocková kapela z Frýdku-Místku, která vznikla v roce 1999 a během krátké doby se úspěšně se etablovala na alternativní hudební scéně.\n\nFúze dvou frýdecko-frýdlantských studentských těles (45 a Webload) začala pod hlavičkou Downbelow oficiálně vystupovat na podzim roku 1999, kdy se jednotliví členové potkali na akademické půdě Brněnských vysokých škol. První koncert odehráli 19. prosince 1999 v brněnském studentském klubu Green. 45 se tímto vystoupením rozloučili a spolu s frýdlatskými Webload se oficiálně rozpadli.\n\nV létě roku 2000 pořídili svépomocí první demosnímek, který jim pomohl otevřít bránu velkých letních festivalů. První velký festival odehráli v létě 2001 v Králíkách, kde se jako hlavní hvězdy představili američtí Living Colour. Plodné období koncertů, festivalů a majálesů po celé republice udržovalo kapelu v tempu. Rodily se další písně, profiloval nový sound. Natočili dva videoklipy, které rotovaly v České televizi a na Óčku. Rok 2007 byl pro kapelu zlomový. Downbelow omezili koncertování – pracovalo se na debutové desce. \n\nEnergie bylo míň a míň. Nahrávání nové desky se neúnosně táhlo, pak na dlouhou dobu usnulo úplně. V únoru 2010 nastal zlom, když se společně ukázali na jednom pódiu se Sunshine. Měsíc, který intenzivně věnovali zkoušení přinesl novou mízu do žil. Během týdne, kdy oprášili několik let starý program, vznikají paradoxně nové písně, které začaly opět bavit a naplňovat. To co doposud nahráli, smazali. A s novým elánem se zavřeli do studia. Zrodil se most, který písně z dávné etapy spojil s novým výrazem kapely.\n\nV březnu 2011 vyšla deska Roadside Traveler , kterou pokřtil během společného koncertu Karel \"Kay\" Buriánek ze Sunshine. V průběhu podzimu 2011 kapela v rámci svého turné odehrála několik koncertů se spřízněnými Priessnitz.\n\nV lednu 2012 kapela natáčí první videoklip k psni Street Seeker z desky Roadside Traveler. Pod režijním vedením Petra Hrubeše vzniká černobílý klip, který měl premiéru na portálu iDNES.cz . \n\nOd debutového alba Roadside Traveler (2011) kapela propojuje hudbu s vizuální stránkou – koncerty doprovází autorské projekce basisty a zároveň fotografa a grafika Lukáše Horkého. Album Roadside Traveler, cyklus písní o bloudění nočním městem, je vizuálně ztvárněno originálními fotografiemi, které Lukáš vystavuje také jako samostatný cyklus.\n\nNa další nahrávce EP Other World (2013) s kapelou spolupracuje v roli producenta Amák (ex Sunshine). Zvuk je obohacen o klávesové smyčky a syntetické plochy, druhá kytara na koncertech se stává nezbytností. Other World je plné temných zvuků a naléhavých refrénů, ve kterých Downbelow vyprávějí příběhy o lásce, smíření i nenaplněné svobodě. Na EP hostuje např. Jaromír 99 (Priessnitz) nebo Niceland. \"„Když hráli Downbelow v Olomouci před Priessnitz, poslouchal jsem jejich muziku ze zákulisí. Napadlo mě, že by se tam hodily doprovodné vokály, takové plochy v pozadí. A tak jsem po koncertě řekl klukům, ať se při dalším nahrávání ozvou a něco zkusíme,“\" říká o spolupráci s Downbelow Jaromír 99. Během natáčení Other World Jaromír 99 zrovna intenzivně zkoušel s Václavem Neckářem jeho nový koncertní program, ale přesto si našel čas a svým nezaměnitelným vokálem dal písni The Meaning Of It jedinečnou atmosféru.\n\nNa jaře 2014 vydali nový remixový titul na dvojcédéčku. První disk obsahuje EP Other World, který vyšel v roce 2013 jen elektronicky, na druhém osm nových remixů, jejichž autory jsou členové kapel Priessnitz, Sunshine a další. Album provází videoklip Hundred Miles. Klip byl původně natočen ve spolupráci se spisovatelkou Sylvou Lauerovou pro mezinárodní knižní festival v Praze. Skladba Hundred Miles pochází z debutu kapely Roadside Traveler. Novou tvář ji dal Petr Kružík, kytarista jesenických Priessnitz, držitel českého lva za hudbu k filmu Alois Nebel. \"\"Hundred Miles je o komplikovanosti vztahů, které prožíváme. Film jsme původně točili jako reflexi na milostnou poezii. Během natáčení panovala zvláštní atmosféra. Celý štáb se choval víc než zodpovědně. Sylva sama v klipu tančí, připravoval ji choreograf Petr Horáček,\"\" říká režisér klipu a baskytarista Downbelow Lukáš Horký. Klip byl natáčen na klasickou filmovou surovinu. \"\"Ta není zrovna levná. Až do vyvolání materiálu v laboratořích ČT jsme netušili, jaký bude výsledek. V té době vznikalo i debutové CD Downbelow a když se o něco později při koncertním turné film s úspěchem promítl coby videoklip k Hundred Miles, vše se symbolicky propojilo,\"\" dodává.\n\nV roce 2016 Lukáš Horký a David Kopřiva experimentuje s komornějšími formami – mimo speciální akustický program koncertů také vytváří hudbu k divadelnímu představení Mezizemí, které živě doprovází. Ve třiceiminutovém představení si pohrávají s motivy písní Downbelow, ale je tam i zpěv, šepoty, různé ruchy…\n\nV osvědčené spolupráci s Amákem Downbelow vydali na jaře 2017 nové album Decameron Locis. Deset písní, deset příběhů, deset míst. Nová nahrávka Frýdecko-Místecké kytarovky má pozoruhodný koncept. V pozadí stojí z velké části osobní výpověď Lukáše Horkého – baskytaristy, textaře a fotografa, který ve své tvorbě přirozeně propojuje hudbu a vizuální umění. Album Decameron Locis představuje deset výletů do míst, z nichž každé je opředeno nějakým zásadním příběhem. Na webové stránce www.decameronlocis.com jsou postupně zveřejňovány příběhy, které stojí v pozadí všech písní. Zvukově se dá nahrávka popsat jako hřmotný a úderný návrat někam na pomezí 80. a 90. let, ovšem se současnějším zvukem.\n\n\n"}
{"id": "722100", "url": "https://cs.wikipedia.org/wiki?curid=722100", "title": "Alupka", "text": "Alupka\n\nAlupka ( , ) je město na poloostrově Krym, sporném území považovaném za část Ukrajiny, ale ovládaném od Krymské krize Ruskem. Leží přibližně sedmnáct kilometrů na západ od Jalty.\n\nZnámou architektonickou památkou města je Voroncovský palác, který navrhl anglický architekt Edward Blore pro Michaila Semjonoviče Voroncova a který byl vystavěn v letech 1828–1846. K paláci přiléhá Alupkinský (Voroncovův) park o rozloze 40 ha.\n\nDnes město žije do značné míry z turistického ruchu – obyvatelé bývalého Sovětského svazu sem jezdí k Černému moři.\n\n\n"}
{"id": "722103", "url": "https://cs.wikipedia.org/wiki?curid=722103", "title": "Jim Abrahams", "text": "Jim Abrahams\n\nJim Abrahams (* 10. května 1944) je americký filmový režisér a scenárista.\n\nNarodil se židovské rodině v americkém městě Shorewood. Později vychodil střední školu Shorewood High School. Abrahams je především známý pro svoji parodickou tvorbu jako \"Připoutejte se, prosím!\", \"Žhavé výstřely\" a jiné.\n\n\n"}
{"id": "722105", "url": "https://cs.wikipedia.org/wiki?curid=722105", "title": "Grace Slick", "text": "Grace Slick\n\nGrace Slick (* jako Grace Barnett Wing; 30. října 1939, Evanston, Illinois, USA) je americká zpěvačka a malířka. V 60. letech byla členkou skupin The Great Society a Jefferson Airplane. V 70. letech potom Jefferson Starship.\n\n\n\n\n\n\n\n\n"}
{"id": "722106", "url": "https://cs.wikipedia.org/wiki?curid=722106", "title": "Jan Karel Čemus", "text": "Jan Karel Čemus\n\nJan Karel Čemus (28. ledna 1895, Horní Mokropsy - 11. listopadu 1969, Kadaň) byl český spisovatel, autor mnoha dobrodružných a umělecko-naučných knih pro mládež.\n\nNarodil se v rodině učitele. Maturoval na reálném gymnáziu v Praze a po dokončení studia elektrotechniky na pražské Vysoké škole technické pracoval jako inženýr u různých firem a později měl vlastní technickou kancelář. V průběhu dvacátých a třicátých let procestoval Itálii, Jugoslávii a Německo. Publikovat začal od roku 1925, a to jednak odborné články v novinách a časopisech (např. v \"Národní politice\" nebo v \"Právu lidu\"), jednak knižně odborné příručky (tyto své práce podepisoval jako ing. Jan Čemus). V letech 1926 až 1929 redigoval časopis \"Auto\" a od roku 1927 působil jako fejetonista a rovněž jako překladatel odborných článků z angličtiny, francouzštiny, němčiny a italštiny. Byl rovněž výtvarníkem v oblasti drobné grafiky (knižní obálky) a uplatnil se také jako autor drobných klavírních skladeb a pochodů, uváděných zejména v rozhlase.\n\nSvůj první román vydal roku 1938 (šlo o humoristickou knihu pro mládež \"Tajný spolek SNOŠ\"). V sešitových edicích (jako byl například \"Rodokaps\" nebo \"Rozruch\") publikoval pod pseudonymy detektivní romány. Na počátku okupace byl vězněn gestapem, byl ale propuštěn a do konce války se živil jako učitel cizích jazyků a jako spisovatel (v letech 1941 až 1948 vydal více než dvacet knih, jejichž těžištěm byly prózy pro mládež, jednak dobrodružné, jednak uměleckou-naučné, v nichž se pomocí beletristických postupů snažil o vysvětlení odborné látky.\n\nPo roce 1945 žil v Liberci a od roku 1952 v Kadani. Po roce 1948 mu bylo až na dvě výjimky (viz dále) znemožněno publikovat, protože jeho knihy nebyly podle komunistických cenzorů vhodné pro mládež.\n\n\n\n"}
{"id": "722109", "url": "https://cs.wikipedia.org/wiki?curid=722109", "title": "Software (rozcestník)", "text": "Software (rozcestník)\n\nSoftware může znamenat:\n\n"}
{"id": "722110", "url": "https://cs.wikipedia.org/wiki?curid=722110", "title": "Zucker, Abrahams and Zucker", "text": "Zucker, Abrahams and Zucker\n\nZAZ (celým jménem Zucker, Abrahams, and Zucker) je komediální trio složené z Jima Abrahamse (* 1944), Davida Zuckera (* 1947) a Jerryho Zuckera (* 1950), které se zaměřuje na komediální tvorbu, zejména na žánry grotesky a parodie.\n\nToto trio se v podstatě znalo již od dětských let. Vyrůstali a chodili na stejnou školu a poté, co spolu absolvovali vysokou školu University of Wisconsin-Madison, založili divadelní trio Kentucky Fried Theater (jméno je zmíněné v jejich prvním filmu \"The Kentucky Fried Movie\"). \n\nPoté, co natočili \"Připoutejte se, prosím!\", se ustálili jako trio, které se nejvíc zaměřuje na prvky parodie, satiry a proboření čtvrté stěny (symbolické pojmenování).\n\nMezi další tvorbu patří například Bláznivá střela či Žhavé výstřely (pouze Abrahams).\n\n\n"}
{"id": "722112", "url": "https://cs.wikipedia.org/wiki?curid=722112", "title": "Mezi ploty", "text": "Mezi ploty\n\nMezi ploty je český divadelní a hudební festival, který každoročně probíhá v psychiatrické léčebně v Bohnicích, jejíž „ploty“ se po několik dní otevírají pro veřejnost.\n\nFestival se poprvé konal již v roce 1992 a k jeho cílům patří přiblížení pacientů s duševním onemocněním veřejnosti. Organizátorem byl a je Robert Kozler. Festival se postupně rozrostl ze skromné akce v poměrně rozsáhlou přehlídku současné hudby a divadla, která se stala jednou z nejvyhledávanějších kulturních akcí v České republice. Festival vznikl jako divadelní odnož festivalu Babí léto v Psychiatrické léčebně Bohnice (který byl prvním festivalem, který brány léčebny otevřel). Podzimní festival Babí léto provozovalo sdružení Unijazz a po 20 letech jeho organizaci převzala sama léčebna Bohnice. \n\n"}
{"id": "722113", "url": "https://cs.wikipedia.org/wiki?curid=722113", "title": "Chráněná krajinná oblast Strážovské vrchy", "text": "Chráněná krajinná oblast Strážovské vrchy\n\nChráněná krajinná oblast Strážovské vrchy je jedna ze 14 chráněných krajinných oblastí na Slovensku. Nachází se na středním Slovensku a váže se na dva geografické celky, Strážovské vrchy a Súľovské vrchy. Zasahuje do okresů Bytča, Ilava, Považská Bystrica, Prievidza, Púchov a Žilina. Chráněná krajinná oblast byla založena v roce 1989 a má rozlohu 30 979 ha.\n\nMají tu zastoupení některé subtatranské příkrovy (manínský, krížňanský, chočský), kvůli čemuž na tomto území vystupují hlavně vápence a dolomity. Běžnými horninami v Súľovských skalách jsou bazálné slepence.\n\nMezi rozšířená lesní společenstva sem patří bučiny, ve vyšších oblastech jedlovo-buková společenstva s vyšším zastoupením jehličnanů.\n"}
{"id": "722117", "url": "https://cs.wikipedia.org/wiki?curid=722117", "title": "Třída Göteborg", "text": "Třída Göteborg\n\nTřída Göteborg (jinak též třída Spica IV) jsou korvety švédského námořnictva. Plavidla slouží zejména pro hlídkování a ničení hladinových lodí či ponorek. Jako první švédské válečné lodě je pohání vodní trysky. Celkem byly postaveny čtyři jednotky této třídy. \n\n\"Gävle\" a \"Sundsvall\" byly v 90. letech modernizovány a někdy jsou označovány jako třída Gävle. Zbylá dvě nemodernizovaná plavidla byla vyřazena.\n\nPůvodně byla plánována stavba šesti jednotek této třídy, ale ve skutečnosti byly postaveny jen čtyři. Všechny lodě postavila švédská loděnice Karlskronavarvet. Dodány byly v letech 1990–1993.\n\nJednotky třídy \"Göteborg\":\nV příďové dělové věži je umístěn jeden dvouúčelový 57mm kanón Bofors, druhý 40mm kanón Bofors je na zádi. Hlavní údernou výzbroj představuje až osm protilodních řízených střel RBS-15 Mk II s dosahem 70 km. Korvety dále nesou čtyři 400mm torpédomety, ze kterých jsou odpalována protiponorková torpéda a vrhače hlubinným pum Saab ELMA. Čluny jsou vybaveny vlečným sonarem s měnitelnou hloubkou ponoru Thomson-SINTRA. Pohonný systém tvoří tři diesely MTU 16V396 TB94 a tři vodní trysky KaMeWa. Nejvyšší rychlost dosahuje 30 uzlů.\n\n\"Gävle\" a \"Sundsvall\" byly v 90. letech modernizovány. Roku 2017 získala společnost Saab kontrakt na generálnku a modernizaci zmíněné dvojice, která proběhne v letech 2017-2020.\n\n"}
{"id": "722123", "url": "https://cs.wikipedia.org/wiki?curid=722123", "title": "Čtvrtá stěna", "text": "Čtvrtá stěna\n\nČtvrtá stěna je symbolické pojmenování situace, kdy je stanovená linka mezi publikem (potažmo lidským okem z pohledu diváků) a představením.\n\nMyšlenku poprvé vyslovil Denis Diderot a ovlivnil tak divadelní scénu 19. století. \n\nAlternativním konceptem je „proboření čtvrté stěny“, kdy postava komunikuje přímo s diváky/čtenáři a „boří“ tak čtvrtou stěnu, která ji od nich normálně odděluje. \n\n"}
{"id": "722126", "url": "https://cs.wikipedia.org/wiki?curid=722126", "title": "Lípa krále Matyáše", "text": "Lípa krále Matyáše\n\nLípa krále Matyáše (též Bojnická lipa) je lípa velkolistá (\"Tilia platyphyllos\"), která roste v parku Bojnického zámku. Její stáří je odhadováno na více než 700 let. Obvod kmene je 11 metrů, výška stromu 9 metrů a průměr koruny 5 metrů. Jedná se o vzácný památkově i botanicky důležitý strom a je chráněna státem.\n\nOd roku 1962 je vyhlášena za chráněný přírodní výtvor.\n\nPodle historické pověsti lípu zasadil Matúš Čák Trenčianský v roce 1301, když zemřel Ondřej III., poslední král z rodu Arpádovců. Během svého pobytu v bojnickém zámku dodržoval pod ním král Matyáš Korvín královské sněmování.\n"}
{"id": "722139", "url": "https://cs.wikipedia.org/wiki?curid=722139", "title": "Reváň", "text": "Reváň\n\nReváň (1205 m n. m.) je hornatý vrch v jižní části hlavního hřebene Lúčanské Fatry. V horní části je částečně odlesněný, čili je z něho za příznivého počasí pěkný výhled.\n\nLeží na katastrálním území obce Kľačno, asi 1 km od Fačkovského sedla, z kterého vede na vrchol chodník. Reváň je tak nejjižnějším vrcholem hlavního hřebene a vede jím trasa na Kľak. Na jižním úpatí Reváně vyvěrá řeka Nitra.\n\n"}
{"id": "722141", "url": "https://cs.wikipedia.org/wiki?curid=722141", "title": "Chickenfoot III", "text": "Chickenfoot III\n\nChickenfoot III je druhé studiové album americké hardrockové superskupiny Chickenfoot, vydané 27. září 2011. První singl k albu vyšel již 2. srpna 2011 a nesl název „Big Foot“. Přestože název desky napovídá, že se jedná o třetí album kapely, není to pravda. Zpěvák Sammy Hagar k tomu uvedl, že ze zralosti, síly, hloubky písní a muzikanství cítí, jakoby šlo o třetí desku kapely.\n\n"}
{"id": "722143", "url": "https://cs.wikipedia.org/wiki?curid=722143", "title": "Letiště Tábor-Všechov", "text": "Letiště Tábor-Všechov\n\nLetiště Tábor-Všechov (ICAO: LKTV) je bývalé vojenské letiště nedaleko táborské čtvrti Všechov. Dnes je spíše využíváno pro sportovní létání, na projížďku na kolečkových bruslích, konalo se zde i Mistrovství České republiky ve sportovním létání 2006. Vlastníkem všechovského letiště je Armáda České republiky, která se jej snaží v současné době prodat. Na letišti je pouze malý hangár, dnes využívaný jako dílna.\n\n"}
{"id": "722147", "url": "https://cs.wikipedia.org/wiki?curid=722147", "title": "Temešská skála", "text": "Temešská skála\n\nTemešská skála (910 m n. m.) je vrch Malé Magury, geomorfologického podcelku Strážovských vrchů. Nachází se v okrese Prievidza nad obcí Temeš, na kterou je z vrcholu výborný výhled.\n\n\nTemešská skala je přírodní rezervace v oblasti Ponitří. Nachází se v katastrálním území obcí Temeš a Čavoj v okrese Prievidza v Trenčínském kraji. Území bylo vyhlášeno či novelizováno v roce 1986 na rozloze 57,93 ha. Ochranné pásmo nebylo stanoveno.\n"}
{"id": "722152", "url": "https://cs.wikipedia.org/wiki?curid=722152", "title": "Bratčická rozhledna", "text": "Bratčická rozhledna\n\nBratčická rozhledna je rozhledna nacházející se u silnice mezi obcemi Bratčice a Syrovice v okrese Brno-venkov, na katastru Sobotovic.\n\nŠestimetrový cihlový vodojem, který zde byl vybudovaný kolem 80. let byl na žádost obce Bratčice v březnu-září 2003 zrekonstruovaný a na jeho střechu bylo vyvedeno kovové schodiště s 30 schody, zpřístupňující turistům výstup na jeho vrchol. Rozhledna je volně otevřena po celý rok.\n\n"}
{"id": "722153", "url": "https://cs.wikipedia.org/wiki?curid=722153", "title": "Vidjápati", "text": "Vidjápati\n\nVidjápati (v sanskrtu विद्यापति; transl. \"vidyāpati\") (asi 1352 – asi 1448) byl maithilský básník a sanskrtský spisovatel. Jeho jméno je odvozeno ze sanskrtských slov \"vidjá\" (विद्या; „vědění“) a \"pati\" (पति; „pán“); v překladu jeho jméno znamená „pán (muž) vědění“.\n\nVidjápati je znám hlavně svými texty věnované Šivovi. Jeho psaný jazyk je nejbližší maithilštině, jazyku používaném kolem Mithily v oblasti dnešního Biháru. Vidjápatiho texty nabyly na významu hlavně po jeho smrti, a to zejména v hindustánských, bengálských a další východních tradicích.\n\n"}
{"id": "722154", "url": "https://cs.wikipedia.org/wiki?curid=722154", "title": "Šílený rande", "text": "Šílený rande\n\nŠílený rande (původní název My Boss's Daughter) je romantický film z roku 2003.\n\nTom Stansfield (Ashton Kutcher) pracuje ve firmě, kterou vede tyran Jack Taylor (Terence Stamp). Tom je zamilovaný do Jackovy dcery Lisy (Tara Reid), kterou Jack tak úzkostlivě opatruje. Film pak sleduje, jak se Tom snaží udělat na Jacka dojem.\n\n \n"}
{"id": "722155", "url": "https://cs.wikipedia.org/wiki?curid=722155", "title": "Jan Sommerschuh", "text": "Jan Sommerschuh\n\nJan Sommerschuh (* 21. května 1990 v Litoměřicích) je český sportovec-atlet, skokan do výšky.\n\nV roce 2007 se zúčastnil MS do 17 let, které se konalo na městském stadionu v Ostravě-Vítkovicích. V kvalifikaci překonal 207 cm a postoupil do finále, v němž obsadil 11. místo (204 cm). 14. června 2009 splnil na přeborech Ústeckého kraje v Bílině výkonem 215 cm limit českého atletického svazu na juniorské mistrovství Evropy. V dějišti šampionátu, v srbském Novém Sadu v kvalifikaci překonal rovné dva metry, což k postupu do finále, do kterého se probojovalo třináct výškařů nestačilo.\n\nJedním z jeho nejoblíbenějších závodů na českém území je i známé Hustopečské skákání, na kterém si vytvořil osobní rekord 220 cm.\n\nMá výborný odraz a někdy také techniku. Má velmi dlouhý rozběh, ačkoliv v Lovosicích, kde trénuje, nemá vhodné podmínky k rozběhu. Rozbíhá se totiž až z okolního trávníku.\n\nVyrůstal v Litoměřicích, nyní žije v Praze se svou přítelkyní, stejně tak jako jeho mladší bratr. Nejmladší stále žije v rodném městě.\n"}
{"id": "722159", "url": "https://cs.wikipedia.org/wiki?curid=722159", "title": "Hermann Biow", "text": "Hermann Biow\n\nHermann Biow (1804 asi Vratislav, jiné zdroje udávají 1810 / 1811 – 20. února 1850 Drážďany) byl německý fotograf v raných dobách fotografie.\n\nNarodil se pravděpodobně jako syn malíře Raphaela Biowa a nejprve pracoval jako malíř a spisovatel, až do chvíle, kdy dne 15. září 1841 otevřel vlastní studio v Hamburku (Altona). Od roku 1842 do roku 1843 spolupracoval s fotografem Carlem Ferdinandem Stelznerem. Roku 1845 naučil svou sestru Jenny Bossard Biowovou daguerrotypii. Od roku 1846 pokračoval na turné po Německu a v roce 1848 převzala jeho sestra studio v Hamburku. V roce 1849 založil Biow nové studio v Drážďanech. Zemřel v roce 1850 na onemocnění jater v důsledku vdechnutí rtuťových par během vyvolávání.\n\nBiow se věnoval především portrétní fotografii, díky které byl známý. Portrétoval politiky, prominenty a bohaté občany, včetně takových jako byli Franz Liszt, Alexander von Humboldt nebo Fridrich Vilém IV.\n\nJeho historicky významná díla jsou pravděpodobně první fotografie Hamburku, které Biow pořídil po velkém požáru města v roce 1842. Lze jej tedy považovat za jednoho ze zakladatelů německé dokumentární fotografie. Známý je svými portréty poslanců prvního německého národního parlamentu ve Frankfurtu 1848/49.\n\nTechnika, kterou používal byla vynalezena ve Francii Louisem Jacquesem Mandé Daguerrem a nesla název daguerrotypie. Jakým způsobem Biow přišel do kontaktu s ním, a jak se ji naučil, není známo. Na rozdíl od mnoha jeho současníků, kteří vyvářeli pouze malé daguerrotypy, Biow také experimentoval s velkoformátovými obrazy o velikosti až 32 x 26 cm.\n\n\n\n"}
{"id": "722160", "url": "https://cs.wikipedia.org/wiki?curid=722160", "title": "Dimension Films", "text": "Dimension Films\n\nDimension Films je americké filmové studio, založené v roce 1992 Bobem Weinstenem.\n\nMiramax vlastnil danou společnost od roku 1992 do roku 2005, následně přešla do vlastnictví The Weinstein Company. Práva k filmům před rokem 2005 tudíž vlastní firma Miramax.\n\nMezi největší úspěchy studia patří filmy jako \"Spy Kids\", \"Scary Movie\", \"Kukuřičné děti\", \"Vřískot\" a rovněž \"Halloween\" série.\n\n"}
{"id": "722165", "url": "https://cs.wikipedia.org/wiki?curid=722165", "title": "Flo &amp; Eddie", "text": "Flo &amp; Eddie\n\nFlo & Eddie (Mark Volman jako Flo a Howard Kaylan jako Eddie) byla americká rocková skupina. Založili ji členové skupiny The Turtles Mark Volman a Howard Kaylan v roce 1970. Jistou dobu duo doprovázelo Franka Zappu.\n\n"}
{"id": "722168", "url": "https://cs.wikipedia.org/wiki?curid=722168", "title": "Půlnoční kovboj", "text": "Půlnoční kovboj\n\nPůlnoční kovboj (v anglickém originálu \"Midnight Cowboy\") je americké filmové drama britského režiséra Johna Schlesingera z roku 1969. Film byl natočen podle stejnojmenné povídky Jamese Leo Herlihyho z roku 1965.\n\nDěj filmu začíná na venkově v americkém Texasu. Hlavní hrdina, naivní mladík Joe Buck (Jon Voight), který pracuje jako umývač nádobí v místní restauraci, se rozhodne, že se vydá do New Yorku, kde bude pracovat jako gigolo, a vydělá si tak spoustu peněz.\n\nVyparáděn v kovbojských šatech a v optimistické náladě opouští motorest, v němž bydlí. Jde si do restaurace vyzvednout poslední výplatu a loučí se tam se svým spolupracovníkem Ralphem. Naskakuje do dálkového autobusu jedoucího na New York a opouští konečně texaský venkov.\n\nCestou do New Yorku se Joeovi míhají před očima vzpomínky na dětství, kdy vyrůstal u své babičky, kterou měl velmi rád. Matka se o něj totiž nechtěla starat, a tak jej předala do péče babičce. Také vzpomíná na svou bývalou lásku Annie. V autobuse se též dává do řeči s několika lidmi. \n\nPo příjezdu do New Yorku se ubytuje v hotelu Claridge a okamžitě vyráží do rušných ulic, aby tam získal svou první zákaznici. Ženy, které se Joe snaží na ulici oslovit, jej však ignorují nebo přímo odmítají. Joe je zmatený, není to tak snadné, jak si představoval.\n\nNakonec potkává Cass (Sylvia Miles), promiskuitní dámu ve středních letech, která jej pozve k sobě do hotelu. Po vášnivém pohlavním aktu se Joe snaží Cass vysvětlit, že je gigolo a že očekává zaplacení poskytnuté služby. Cass se však na něj hystericky rozkřičí a následně propukne v afektovaný pláč. Aby ji upokojil, dává jí Joe nakonec dvacet dolarů na taxíka a opouští hotel.\n\nJoe jde tuto nemilou příhodu zapít do baru, kde se rychle spřátelí s místním protřelým chlápkem Enricem Salvatorem Rizzem (Dustin Hoffman), jemuž hanlivě přezdívají Ratso. Joe se mu svěří, že pracuje jako gigolo, a zmíní svůj neúspěch s Cass. Ratso mu řekne, že zná O‘Daniela, místního bosse v branži prostituce. Ten prý mu zprostředkuje vysoce postavenou klientelu, aby nemusel Joe shánět nedůvěryhodné zákaznice na ulici.\n\nRatso pak na Joeovo naléhání zavolá O‘Danielovi, že se s ním chce sejít, a zkasíruje Joa o deset dolarů za tuto službu. Když přijdou do hotelu, kde O‘Daniel bydlí, řekne si Ratso o dalších deset a zmizí. Návštěva u O‘Daniela se vyvíjí zpočátku nadějně, zdá se, že se dohodnou na spolupráci. V závěru se ale ukáže, že O‘Daniel není vůbec žádný pasák, ale křesťanský fanatik, který by rád Joea obrátil na víru a chce se s ním modlit. Joe zděšeně uniká z hotelového pokoje a pln zuřivosti marně hledá Ratsa, aby se mu pomstil za tuhle lest.\n\nNakonec Joe propadne depresi a beznaději, v níž se pouze potuluje po newyorských ulicích nebo nečinně vysedává v hotelu. Dojdou mu peníze a Joe je z hotelového pokoje vystěhován, protože neplatil nocležné. Zároveň jsou mu zabaveny všechny věci, které v pokoji měl, a tak mu zbývá jen tranzistorové rádio značky Zenith, které stále nosil s sebou.\n\nRozhoduje se proto k zoufalému činu – stoupne si před kino na 42. ulici, kde po nocích stávají „půlnoční kovbojové“, po kovbojsku oblečení homosexuální gigolové. S prosbou o sexuální službu k němu přijde nesmělý brýlatý student (John Balaban). V kinosále, během promítání scifi filmu, student provede Joeovi orální sex. Joe má u toho hrozný pocit, a tak si alespoň představuje, že se miluje s Annie.\n\nStudent se z toho následně na záchodě pozvrací, ale Joe i přesto žádá dvacet dolarů za pohlavní službu. Student však nemá u sebe žádné peníze, což Joea rozhněvá, a tak chce po chlapci alespoň hodinky. Ten však prosí o slitování, protože jeho matka by nepřežila, kdyby přišel domů bez hodinek. Joe mu tedy nakonec hodinky nechá a odchází.\n\nRáno jde Joe z kina přes ulici a náhle v jednom bistru spatří Ratsa. Nasupeně vpadne dovnitř a chytne Ratsa pod krkem, aby mu okamžitě vrátil jeho peníze. Ratso ale má u sebe jen 64 centů. Po hádce Joe vychází z bistra a nechce už s Ratsem nic mít. Ten vybíhá za ním a říká mu, že pokud nemá kde bydlet, může bydlet u něj.\n\nJoe nakonec Ratsovo pozvání přijímá a oba odcházejí do Ratsova „příbytku“ v Bronxu – vybydleného, špinavého bytu v opuštěném činžáku, který co nevidět má být zbourán. První noc v Ratsově bytě má Joe hrozný sen, z nějž se dovídáme další podrobnosti o jeho minulosti – jedné noci, při milování s Annie, byli oba přepadeni a znásilněni partou místních výrostků. Nakonec zasahuje policie a Annie je následkem traumatu odvezena do blázince.\n\nJoe a Ratso se tedy společně protloukají životem, jak se dá. Ratso, kulhavý a neduživý zakrslík mexického původu, je New Yorkem vyvržený ztroskotanec, odkázaný na drobné krádeže, podvůdky a přístřeší vybydleného činžáku. Na rozdíl od Joea, pro nějž je New York zaslíbeným městem, Ratso touží po jediném: vypadnout z prokletého New Yorku a odstěhovat se na Floridu, kde stále svítí sluníčko a všude rostou kokosové palmy.\n\nJoe si ještě stále dělá naděje na to, že v New Yorku uspěje jako gigolo, ale Ratso jej uzemní, když mu řekne otevřeně, že na jeho kovbojské šaty žádnou zákaznici nenaláká, a že by s takovým zevnějškem uspěl leda v místní komunitě homosexuálů, soustřeďující se na 42. ulici, v čemž má Ratso pravdu. Kovbojské šaty už totiž v New Yorku dávno nejsou symbolem pravého muže, jako to vídal Joe doma v Texasu. Tento symbol převzala homosexuální subkultura, a tak kovbojské šaty jsou zde pro heterosexuála tabu.\n\nJoe si to však nenechá vymluvit a vinu za dosavadní neúspěch přikládá Ratsovi, který jej obral o dvacet dolarů a management mu nezajistil. Tak je Ratso přinucen, aby dělal Joeovi „manažera“. Veškeré pokusy však skončí trapným fiaskem.\n\nS blížící se zimou se Joe a Ratso ocitají na finančním dně. Joe za pět dolarů prodává do zastavárny své tranzistorové rádio. V zoufalství si jde dokonce stoupnout před kino na 42. ulici. Nakonec ho napadne darovat krev krevní bance, která mu zaplatí 20 dolarů. O tyto peníze se spravedlivě rozdělí s Ratsem. Mezi oběma poznenáhlu roste přátelské pouto.\n\nJednoho dne, když spolu sedí v bistru, k jejich stolu přistoupí dva zvláštní lidé, Gretel (Viva) a její partner (Gastone Rossilli), vyfotografují si Joea, beze slova mu předají pozvánku na jakousi party a odejdou. Ratso pozván není, ale Joe Ratsa ujišťuje, že bez něj na party nepůjde.\n\nKdyž se dostaví na party, je akce již v plném proudu. Na party ve Warholovském stylu hraje zvláštní psychedelická hudba se světelnými efekty a abstraktními filmovými projekcemi na stěnách. Všude je spousta lidí, většinou pod vlivem drog. Lidé tančí, svlékají se a provozují nevázaný sex.\n\nRatso jde ihned ke švédským stolům s občerstvením a cpe si do kapes jídlo. Joe se jde bavit hudbou a filmovými projekcemi. Ve skupince koluje joint a naivní Joe, v domnění, že jde o cigaretu, jej vykouří celý, a začne halucinovat.\n\nOpojen drogou se nějak dostane do temné komory, kde potkává Shirley (Brenda Vaccaro). Jsou si vzájemně sympatičtí, a tak jej Shirley pozve k sobě domů. Ratso je však nenechá odejít, dokud Shirley neslíbí, že za sexuální službu zaplatí Joeovi 20 dolarů a jemu nedá příplatek za taxi. Když jsou Joe a Shirley na odchodu, Ratso spadne ze schodů a nejspíš si poraní páteř, takže nemůže chodit.\n\nV Shirleyině alternativně zařízeném apartmá se Joe pokouší o sex, ale bezúspěšně, protože má patrně pod vlivem požitých drog problémy s erekcí. Shirley mu navrhne, ať si spolu zahrají scrabble. Během hry jej ale Shirley neustále provokuje a dělá narážky na jeho impotenci nebo možnou homosexualitu. To Joea rozzuří a aby předvedl, že není homosexuál, začne se s ní divoce milovat.\n\nDruhého dne ráno Shirley telefonuje své kamarádce a vychvaluje Joeovy sexuální schopnosti. A hned domlouvá Joeovi další schůzku. Joe vydělává svých první dvacet dolarů a odchází. Zdá se, že se Joeovi otevírá slibná kariéra.\n\nZa vydělané peníze si kupuje nějaké oblečení a léky a jde rychle do squatu za nemocným Ratsem. Ten leží v horečkách na posteli, třese se zimnicí a je vystrašený z toho, že nemůže chodi, jak upadl na párty ze schodů. Joe chce jít pro doktora, ale Ratso o tom nechce ani slyšet a chce, aby ho Joe odvezl na Floridu.\n\nProtože nemá peníze na cestu na Floridu, volá Joe Shirley, ale ta není doma. Večer frustrovaného Joea v zábavním centru osloví starší muž jménem Towny (Barnard Hughes). Říká, že je v New Yorku na služební cestě a rád by se pobavil. Chce Joea pozvat na večeři, ale pak si uvědomuje, že čeká v hotelu telefonní hovor, a tak vede Joea k sobě do hotelového pokoje.\n\nV hotelovém pokoji Joe udeří na Townyho s otázkou, proč jej bral k sobě na pokoj. Towny je zdrcen, protože se na základě Joeova kovbojského ústroje domníval, že Joe je „půlnoční kovboj“, homosexuální prostitut. Posílá Joea pryč, ale Joe chce po Townym peníze. Ten jde k nočnímu stolku a dává Joeovi deset dolarů, Joe však chce padesát sedm, protože má rodinu. Towny mu nechce peníze vydat, Joe tedy praští Townyho pěstí do brady a ten se svalí na postel. Joe vytahuje z nočního stolku všechny peníze a odchází, ponechav Townyho bezvládně ležet na posteli se zkrvavenými ústy. Během hotelové scény si Joe neustále vybavuje na smrt nemocného Ratsa, kterého musí co nejrychleji přepravit na Floridu.\n\nJoe a Ratso sedí v autobuse jedoucím na Floridu. Ratso se cestou třese zimnicí, také se během spánku pomočí. Jeho nemoc je v terminálním stádiu. Na Floridu jedou 31 hodin. Celou cestu Joe o Ratsa pečuje. Během zastávky, když už jsou na Floride, nakupuje v obchodě letní oblečení pro sebe i pro Ratsa a hází do odpadkového koše svůj kovbojský ústroj. \n\nNěkolik minut před cílovou stanicí Joe slibuje Ratsovi, že už mu nebude na novém působišti říkat opovržlivě Ratso, ale Rico. Joe se také rozhoduje, že skoncuje s prací gigola a najde si nějaké normální zaměstnání. Rico však mlčí. Joe shledává, že Rico zemřel. Volá k Ricovi řidiče autobusu, ale ten jen konstatuje, že už se nedá nic dělat. Joe Ricovi zavře oči a autobus pokračuje posledních pár kilometrů do cíle. Joe bere mrtvého Rica kolem ramen.\nFilm končí pohledem zvenčí do okna jedoucího autobusu, za nímž sedí sklíčený Joe s paží kolem ramen svého mrtvého přítele. V okně autobusu se odrážejí budovy Miami, vysněného Ricova města, do nějž právě autobus vjíždí.\n\nVe filmu je jako titulní píseň použita skladba Freda Neila \"Everybody's Talkin\"' z roku 1966 v podání Harryho Nilssona.\n\nFilm byl nominován na ceny Akademie filmového umění a věd USA v sedmi kategoriích. Nakonec získal tři Oscary (za nejlepší film, nejlepší režii a za nejlepší adaptovaný scénář). Šlo přitom o jediný snímek v historii cen, který vyhrál kategorii nejlepšího filmu s hodnocením X, tj. mládeži nepřístupný (to bylo posléze upraveno). Na Oscara za nejlepší titulní roli byli navrženi oba hlavní představitelé. Není bez zajímavosti, že tento film byl teprve pátou filmovou rolí Jona Voighta.\n\nDále film získal 5 cen Britské akademie filmového a televizního umění a řadu dalších ocenění.\n\n"}
{"id": "722171", "url": "https://cs.wikipedia.org/wiki?curid=722171", "title": "Kamenný vrch (rozhledna)", "text": "Kamenný vrch (rozhledna)\n\nKamenný vrch je rozhledna nacházející se v katastru městské části Nový Lískovec města Brna.\n\nVybudovaná zde byla v roce 1928 v areálu lesoparku, který sloužil pacientům místní ozdravovny. Ten byl roku 1948, po zrušení ozdravovny nechán ladem, proto postupem času celý areál zarostl zelení. V 80. letech 20. století bylo z důvodu chybějícího zábradlí na vyhlídkové plošině, uvnitř rozhledny odstraněno schodiště. V roce 2011 prošla rozhledna rekonstrukcí za 4 miliony korun, upraven byl i okolní areál a některé objekty nacházející se v něm. 17. září 2011 byla rozhledna slavnostně zpřístupněna veřejnosti.\n\n"}
{"id": "722175", "url": "https://cs.wikipedia.org/wiki?curid=722175", "title": "PR článek", "text": "PR článek\n\nPlacený reklamní článek neboli advertorial (zkratka bývá laiky chybně interpretována jako součást oboru PR – tedy vztahů s veřejností) je jeden z formátů reklamy a slouží jako častý nadlinkový nástroj marketingové komunikace. V současné době placené reklamní články slouží nejčastěji jako jeden z nástrojů SEO a linkbuildingu, případně je využívají značky a společnosti pro představení novinek nebo profilování svých reprezentantů v situacích, kdy si chtějí uchovat plnou kontrolu nad informačním sdělením, případně jejich informace není tak zajímavá, aby se sama o sobě dostala do redakčního prostoru..Podstatným prvkem PR článku je odkaz na vlastní stránky v souvislosti s klíčovými slovy například PR článekjako příklad textu, který má zaujmout, nesmí připomínat reklamu a zároveň nasměruje vyhledavače nebo člověka na odkaz, je právě takový, jaký se nachází zde. \n\nPro ukládání PR článků existují specializované PR weby, či PR servery (slangově je označují, zejména uživatelé Webtrhu, za SEO PR články). Ty se mohutně využívaly dříve. Dnes již však takovou váhu nemají, jelikož vyhledávače již dokáží tyto weby úspěšně rozpoznat (duplicitní obsah, mnoho externích odkazů) a linky vedoucí z článku zde umístěných nepřikládají takovou hodnotu jako kdysi. Potkal je stejný úděl jako katalogy. Navíc články umístěné na těchto webech nečte velké množství lidí. Sdělení tak zasáhne jen omezené množství lidí, kteří mnohdy ani nepatří do cílové skupinu uživatelů.\n\nHlavním cílem PR článku je zasáhnout či oslovit uživatele z cílové skupiny. Proto se PR články namísto na PR weby umísťují na tematické servery či do tematických tiskovin.\n\nDo internetových PR článků se občas umísťují odkazy, které mají zvýšit konverzi čtenářů (přečtou si text o určité službě – na konci článku je odkaz – kliknou na něj = přijdou na stránky). Cílem je však napsat takový text, u kterého čtenář nemá nejmenší podezření, že čte účelově napsaný text. Efektivita PR článku se dá měřit několika způsoby – vždy ale záleží na předem zvoleném konkrétním cíli (zvýšit povědomí, zlepšit reputaci, podnítit zájem o určité služby nebo produkt). Velké reklamní agentury si na psaní článků najímají redaktory či copywritery.\n\nPřestože placené reklamní články jsou standardním reklamním formátem, celá řada médií je takto neoznačuje: Často uvádí dokonce jako výhodu tohoto inzertního formátu právě skutečnost, že je zařazen bez jakéhokoli upozornění mezi běžný redakční obsah, a to i v případě, kdy redakce nijak nezasahovala do znění sdělení. Čtenář pak nemá často šanci odlišit, zda se jedná o text redaktora a nebo zaplacenou informaci. Přestože tato praxe je dokonce v rozporu se zákonem 40/1995 Sb. o regulaci reklamy, konkrétně s §2, který zakazuje podprahovou reklamu. I přes to není tato praxe nijak postihována a placenými reklamními články je často kontaminován i redakční prostor velkých mediálních domů bez jakékoli regulace.\n\n"}
{"id": "722177", "url": "https://cs.wikipedia.org/wiki?curid=722177", "title": "Camera Obscura (album)", "text": "Camera Obscura (album)\n\nCamera Obscura je šesté a zároveň poslední sólové studiové album německé zpěvačky Nico. Vydáno bylo v roce 1985 společností a jeho producentem byl zpěvaččin dlouholetý spolupracovník John Cale. Na rozdíl od předchozích alb desku však pouze produkoval a nehrál na ní na žádné nástroje. Album obsahuje celkem sedm autorských písní a dvě coververze. Obsahuje písně zpívané jak v angličtině, tak i ve zpěvaččině rodné němčině.\n\nV souvislosti s vydáním zpěvaččina pátého alba \"\" v roce 1981 byla Nico vázána smlouvou ke společnosti . Zpěvaččin manažer Alan Wise jí v roce 1985 zajistil kontrakt s vydavatelstvím , která vyplatila dluh patřící firmě a Nico tak mohla nahrát nové album. Wise rovněž zajistil, aby desku produkoval John Cale. Ten s ní spolupracoval na prvních čtyřech albech, zatímco na pátém nikoliv. Zvukovým inženýrem při nahrávání byl Caleův blízký spolupracovník a kytarista v jeho doprovodné skupině Dave Young. Nahrávání alba \"Camera Obscura\" probíhalo od března do dubna 1985 ve studiu v Londýně. Jelikož Nico neměla dostatek vlastních písní, vzpomněla si na Paula Morrisseye. Ten jí v minulosti poradil, aby zpívala písně od jiných lidí, což také na počátku své kariéry dělala.\n\nAlbum otevírá píseň „“, v níž šeptem vypráví John Cale, zatímco zpěv Nico se zde vyskytuje ojediněle. První ze dvou coververzí, které byly na desku zařazeny, je „“ od Richarda Rodgerse s textem od Lorenze Harta. Tato verze je hraná v c-moll, což je převzato od trumpetisty a zpěváka Cheta Bakera. Na páté pozici se nachází coververze písně „“ od Wernera R. Heymanna a Roberta Gilberta, která vypráví o dívce s blond vlasy.\n\nV říjnu 1985 Nico dvakrát vystoupila v Československu; v Brně-Kníničkách a v Praze na Opatově. Mimo to vystoupila například v Polsku a Maďarsku.\n\nNa původní gramofonové desce se prvních pět písní nachází na první straně a zbylé na druhé.\n"}
{"id": "722182", "url": "https://cs.wikipedia.org/wiki?curid=722182", "title": "Bratislavský region", "text": "Bratislavský region\n\nBratislavský region anebo v některých textech Bratislava a okolí je slovenský region a region cestovního ruchu.\n\nJako region cestovního ruchu zahrnuje:\n"}
{"id": "722183", "url": "https://cs.wikipedia.org/wiki?curid=722183", "title": "Bláznivá střela – Amerika v ohrožení", "text": "Bláznivá střela – Amerika v ohrožení\n\nBláznivá střela – Amerika v ohrožení (nebo Big Fat Important Movie) je americký komediální film režírovaný Davidem Zuckerem. Ve filmu se objevili Jon Voight (\"Půlnoční kovboj\"), Leslie Nielsen (\"Bláznivá střela\") a Dennis Hopper (\"Apokalypsa\", \"Bezstarostná jízda\"). Film míchá motiv vánoční koledy (A Christmas Carol) a postoje Michaela Moora.\n\nLiberální (americký význam) aktivista a filmař Michael Malone (Kevin Farley) se zasazuje o ukončení Dnu nezávislosti v USA. Paradoxně, Michaelův synovec je voják, který se má co nevidět přemístit do Perského zálivu. Poté co převezme cenu Leni Riefenstahlové za svůj dokumentární film \"Die, You American Pigs\" na ceremonálu, který moderuje Paris Hilton, se setká v tváří v tvář s Johnem F. Kennedym, který se ho (společně s dalšími osobnostmi americké historie) snaží přesvědčit, že je na špatné cestě.\n\n"}
{"id": "722192", "url": "https://cs.wikipedia.org/wiki?curid=722192", "title": "Dolní Pováží", "text": "Dolní Pováží\n\nDolní Pováží (Dolnopovažský region cestovního ruchu) anebo v některých textech Trnava a okolí je slovenský region a region cestovního ruchu.\n\nJako region cestovního ruchu zahrnuje:\n"}
{"id": "722196", "url": "https://cs.wikipedia.org/wiki?curid=722196", "title": "Padillův záliv", "text": "Padillův záliv\n\nPadillův záliv se nachází v americkém státě Washington, mezi pevninou a souostrovím svatého Jana. Západně od zálivu leží Güemesův ostrov a Fidalgův ostrov, který ale do souostroví nepatří. Mezi ostrovy leží Güemesův průliv, který spojuje záliv s Rosariouvou úžinou. Na sever od zálivu leží Samišský ostrov, za kterým je Samišský záliv a Bellinghamův záliv. \n\nV roce 1791 objevil záliv španělský námořník José María Narváez a pojmenoval ho Seno Padillo po místokráli Nového Španělska Juanu Vicentu de Güemesovi Padillovi Horcasitasovi.\n\nPadillův záliv je přílivový záliv a estuár řeky Skagit. Při přílivu je zatopený úplně, zatímco při odlivu se objevuje wattové pobřeží, které je útočištěm mnoha druhů ptáků a zvířat. Záliv je velice mělký a i v polovině má hloubku pouhé čtyři metry. Část zálivu obsahuje různé hráze, které byly postaveny za účelem udělat z něj zemědělské území.\n\n32 km² zálivu chrání Národní rezervace pro výzkum estuárů Padillův záliv, do které patří Breazealovo výkladové centrum, obsahující výstavu přírodní historie a ekologie zálivu, rybí nádrže, praktické centrum a vzdělávací kino.\n\nCentrum dále obsahuje vzdělávací místnosti, výzkumná zázemí a veřejný přístup na pláž. Jedná se o velice oblíbené místo pro studium studentů Western Washington University a University of Washington.\n\nDo systému národních rezervací pro výzkum estuárů byl záliv zařazen v roce 1980. Spravuje jej Ministerstvo ekologie státu Washington a nachází se zde několik turistických stezek. Na vyhlídkové místo vede stezka s bezbariérovým přístupem a také se zde nachází téměř 4 kilometry dlouhá pobřežní stezka. \n\nNejbližším městem je 10 kilometrů vzdálené Anacortes.\n"}
{"id": "722197", "url": "https://cs.wikipedia.org/wiki?curid=722197", "title": "Ladislav Móder", "text": "Ladislav Móder\n\nLadislav Móder (2. prosince 1945 Tvrdošovce – 2. prosince 2006 Nové Zámky) byl slovenský fotbalista, útočník, reprezentant Československa.\nJeho bratr Jozef Móder byl rovněž fotbalistou a československým reprezentantem.\n\nHrál za Tvrdošovce, Nové Zámky a Slovan Bratislava. V československé lize nastoupil ve 244 utkáních a dal 26 gólů. Se Slovanem vyhrál Československý pohár v roce 1968, Pohár vítězů pohárů v roce 1969 a titul mistra Československa v roce 1970. V Poháru mistrů evropských zemí nastoupil ve 4 utkáních, v Poháru vítězů pohárů v 9 utkáních a v Poháru UEFA ve 4 utkáních a dal 2 góly.\n\n\n"}
{"id": "722200", "url": "https://cs.wikipedia.org/wiki?curid=722200", "title": "Otto Lev Stanovský", "text": "Otto Lev Stanovský\n\nOtto Lev Stanovský (8. listopadu 1882 Slatina – 5. prosince 1945 Praha) byl český římskokatolický kněz, vychovatel synů Františka Ferdinanda d'Este, rektor pražského kněžského semináře a autor řady skladeb duchovní hudby. Po smrti kardinála Kašpara v roce 1941 byl spolu s Msgre. Bořkem-Dohalským jedním z předních kandidátů na úřad pražského arcibiskupa. Byl hluboce zbožný, mimořádně schopný, výborný vychovatel, přesný v zachovávání liturgických předpisů i v jiných věcech, nadaný hudebník a výborný zpěvák.\n\nNarodil se ve Slatině čp. 55 jako syn krejčího a domkáře Jozefa Stanovského a jeho manželky Amálie rozené Gebauerové. Kromě staršího bratra Rainera (* 1879) měl ještě bratra Oskara (* 1884), sestru Rosu (* 1886), sestru Irmu (Olgu) a osm dalších sourozenců. V roce 1885 se rodina přestěhovala do domu čp. 14 v téže vesnici.\n\nVystudoval gymnázium v Roudnici nad Labem a již v průběhu studia vstoupil do kapucínského řádu. Po maturitě vstoupil do kněžského semináře v Litoměřicích, kde také 15. července 1906 přijal kněžské svěcení v katedrále sv. Štěpána. Jako kněz působil v letech 1906-1907 v Mnichově Hradišti, kde byl kaplanem; dále v Liblicích a v Semilech, kam byl jmenován kaplanem od 15. února 1909. Následně téhož roku odešel do vídeňské koleje Frintaneum na vyšší teologická studia a po třech letech tam strávených se vrátil do své diecéze, kde byl ustanoven vicerektorem studentského konviktu v Mladé Boleslavi.\n\nPozději se od roku 1913 na doporučení litoměřického biskupa Josefa Grosse stal vychovatelem synů Františka Ferdinanda d'Este, princů Maximiliána a Arnošta (toto období jeho života připomíná i fotografie, kterou je možné zhlédnout při prohlídce třetího okruhu zámku Konopiště, na níž učí bruslit děti následníka trůnu na rybníku pod zámkem). Když byl spolu se svými svěřenci na zámku ve Chlumu u Třeboně, přijal 28. června 1914 telefonicky zprávu o úmrtí jejich rodičů při sarajevském atentátu. Od roku 1919 je v katalozích uváděn s titulem Monsignore, jako komoří papeže Benedikta XV.\n\nV roce 1924 jej arcibiskup Kordač jmenoval svým sekretářem a později ředitelem vysokoškolské koleje Arnošta z Pardubic v Praze, následně se Stanovský stal vicerektorem pražského kněžského semináře. K 31. prosinci 1926 byl exkardinován z litoměřické diecéze a zároveň inkardinován do pražské arcidiecéze. V roce 1929 byl jmenován jeho rektorem (tuto funkci vykonával do roku 1932). Stal se kanovníkem vyšehradské kapituly (únor 1933) a pražské metropolitní kapituly (1934). Působil také jako národní předseda Díla šíření víry.\n\nKdyž v roce 1938 zemřel předseda Říšského ústředí svazů katolické charity v ČSR Jan Stavěl, byl Stanovský jmenován jeho nástupcem. V polovině června 1942 jej kontaktoval představitel pravoslavné církve Jan Sonnevend a bez sdělení dalších podrobností jej požádal o ukrytí několika pronásledovaných osob v některém z katolických kostelů; Stanovský jej upozornil, že katolické kostely jsou velmi bedlivě hlídány gestapem, a proto žadatel na svém požadavku netrval a už ho více nekontaktoval. Později se ukázalo, že se jednalo o ukrytí sedmi parašutistů, kteří v rámci operace Anthropoid spáchali atentát na Reinharda Heydricha, a 3. července 1942 v 5 hodin ráno byl Stanovský zatčen gestapem.\n\nZa to, že o požadavku na ukrytí pronásledovaných osob neinformoval úřady, byl 28. prosince 1942 (podle jiných zdrojů 29. ledna 1943) odsouzen k trestu smrti a odvezen do věznice Plötzensee, kde očekával popravu. Po četných intervencích (zejména ze strany berlínského nuncia Msgre. Orseniga) mu byl trest smrti změněn na osmiletý žalář. Později byl převezen do Straubingu, kde byl nějaký čas držen v kobce na seně a přikován řetězem. Jeho sestra Irma, která mu před jeho zatčením vedla domácnost, byla později také zatčena a následně odvezena na nucenou práci do Hennigsdorfu u Berlína, kde pracovala v muniční továrně (do Prahy pak dorazila až 22. června 1945).\n\nPo skončení druhé světové války se vrátil do Prahy a pokračoval v činnosti kanovníka a předsedy Charity. Na veřejnosti však vystoupil prakticky jen jednou, když 24. června 1945 přivezl ze Staré Boleslavi do Prahy Palladium země české na slavnosti, které se konaly jako poděkování Panně Marii za ochranu země a osvobození Československa. Pravděpodobně v důsledku věznění koncem roku 1945 zemřel. Byl pohřben v kanovnickém hrobě na břevnovském hřbitově.\n\n\n"}
{"id": "722201", "url": "https://cs.wikipedia.org/wiki?curid=722201", "title": "Maska", "text": "Maska\n\nMaska (z franc. \"masque\", snad z arab. \"maskara\", šašek) je kulturní předmět, jímž si člověk maskuje či zakrývá obličej nebo jeho část. Maska tak zakrývá totožnost svého nositele a zpravidla předstírá nebo propůjčuje nějakou jinou. Vyskytuje se prakticky ve všech známých kulturách a slouží k velmi rozmanitým účelům. Patrně nejstarší jsou masky rituální a pohřební, později divadelní, plesové a karnevalové (maškara). Masky jsou důležité téma etnologie a kulturní antropologie. \n\nNejstarší zachované masky sloužily k zakrytí obličeje mrtvého člověka. O smyslu tohoto obyčeje, který zachovávali ještě staří Egypťané, existují různé hypotézy. Podle jedněch měla maska zakrýt rozklad těla a zachovat zemřelému slavnostní vzhled. Podle jiných ho měla chránit před démony, připodobnit jeho předkům a podobně. Ve starém Římě se voskové masky předků (\"persona\") zavěšovaly v domě jako ochrana před démony. Stopou pohřebních masek je posmrtná maska.\n\nJádrem rituálu je přesné opakování osvědčených jednání vůči přírodním silám, božstvům a duchům, a to většinou jménem celého společenství. Patrně proto v mnoha kulturách nosí aktivní účastníci rituálů tradiční masky, aby dali najevo, že nevystupují jako soukromé a smrtelné osoby, nýbrž že představují tradiční role a postavy. Maska mohla zároveň chránit svého nositele, pokud se pouští do nebezpečného styku s božstvy. Snad proto mají rituální masky často výrazný až odstrašující vzhled. Tuto rituální funkci masek odmítl jak judaismus, tak také křesťanství, protože trvaly na tom, že i celebrant vystupuje jako individuální a odpovědná osoba. Naopak ve 20. století se umělci významně inspirovali domorodými maskami, zejména z Afriky a z Tichomoří. Pozoruhodnou sbírku masek má Náprstkovo muzeum v Praze.\n\nDivadelní masky, v řeckém a později i římském divadle samozřejmé, jednak skrývaly hercovu totožnost, vyjadřovaly však zároveň, že herec vykonává veřejnou funkci a nemluví sám za sebe. Masky také umožňovaly, aby jeden herec vystupoval v několika rolích, což bylo v antice běžné. Po úpadku starověkých kultur se masky dále vyskytují v lidových slavnostech a zvycích, od raného novověku opět v divadle, na maškarních plesech a zábavách. V lidové italské \"Comedia dell´arte\" vystupoval omezený počet tradičních postav, k čemuž se masky dobře hodily a diváci je okamžitě rozpoznali. Užívání plesových masek se v Evropě rozšířilo ve dvorské a zámecké kultuře 18. století. V téže době se rozmohlo i užívání škrabošek, které sloužily výhradně k zakrytí osobní identity.\n\nTaké groteskní či karnevalová maska, kterou si účastníci připevňují na hlavu nebo drží před obličejem, sice zakrývá totožnost nositele, jejím hlavním účelem je ale překvapivý, žertovný nebo obludný zjev. Člověk v masce vstupuje do určité role, takže není zcela vázán běžnými konvencemi a může si více dovolit. Karnevalová maska může mít i podobu zvířete, pohádkové bytosti nebo příšery.\n\n\n\n"}
{"id": "722203", "url": "https://cs.wikipedia.org/wiki?curid=722203", "title": "Jennifer Carpenterová", "text": "Jennifer Carpenterová\n\nJennifer Carpenterová (* 7. prosince 1979, Louisville, Kentucky, Spojené státy americké) je americká herečka. Její nejznámější role jsou Emily Roseová ve filmu \"V moci ďábla\", Debra Morganové v seriálu \"Dexter\" a hlavní role v hororu z roku 2008 s názvem \"Karanténa\". V letech 2015–2016 hrála Rebeccu Harris v seriálu \"Limitless\".\n\nNarodila se v Louisville v Kentucky jako dcera Catherine a Roberta Carpenterových. Navštěvovala Sacred Heart Academy. Trénovala v programu konzervatoře ve Walden Theatre a později v Juilliard School v New Yorku. Před maturitou byla obsazena do Broadwayské hry od Athura Millera \"The Crucible\", kde se s ní objevili Liam Neeson a Laura Linney.\n\nPoprvé zaujala kritiky ve filmu \"V moci ďábla\". Za tento film vyhrála v roce 2006 MTV Movie Award v kategorii „Nejlepší vystrašený výkon“ a také získala Hollywood Life Breakthrough Award. Ve stejném roce byla také jmenována „Průlomovým umělcem“ na Scream Awards. V současné době hraje roli Debry Morganové v televizním seriálu \"Dexter\". Seriál měl premiéru na televizní stanici \"Showtime\" 1. října 2006. Její ztvárnění sestry hlavního hrdiny přilákalo pozornost některých kritiků; australský novinář Jack Marx popsal její ztvárnění „cool a neohrabané“ Debry jako „tak perfektní, že si zřejmě mnoho diváků spletlo nedostatky postavy s nedostatky herečky“.\n\nV roce 2011 si zahrála mimo Broadway ve hře \"Gruesome Playground Injuries\" v Second Stage Theatre a jako host se objevila v seriálu \"The Good Wife\". V lednu 2014 bylo oznámeno, že si zahraje v seriálu stanice ABC \"Sea of Fire\" agentku FBI Leah Pierce. Seriál však stanicí nebyl vybrán. V srpnu 2014 bylo potvrzeno, že propůjčí svůj hlas do videohry \"The Evil Within\".\n\nNa začátku roku 2015 byla osazena do seriálu stanice CBS \"Limitless\".\n\nV roce 2007 začala chodit se svým kolegou ze seriálu \"Dexter\", Michaelem C. Hallem, který hraje jejího nevlastního bratra. Na Silvestra 2008 utekli do Kalifornie a poprvé se objevili jako manželský pár na předávání Zlatých glóbů v lednu 2009. V prosinci 2010 oznámili, že podali žádost o rozvod poté, co „po nějakou dobu“ žili odděleně. V prosinci 2011 se rozvedli.\n\nV roce 2013 začala chodit s folkovým muzikantem Sethem Avettem. V únoru 2015 oznámili zasnoubení a očekávání prvního potomka. V květnu porodila syna Isaaca. Dvojice se vzala v květnu 2016.\n\n"}
{"id": "722212", "url": "https://cs.wikipedia.org/wiki?curid=722212", "title": "Brenda K. Starr", "text": "Brenda K. Starr\n\nBrenda K. Starr, vlastním jménem Brenda Kaplan (* 15. října 1966), je americká dance-popová, freestyle zpěvačka, nyní aktivní především v žánru salsa.\n\nJe známá díky písním jako \"I Still Believe\", \"No Matter What\" a \"Pickin' Up Pieces\".\n\nStarr sa narodila židovské rodině v roce 1966. Později v roce 1985 debutovala albem \"I Want Your Love\", ze kterého pochází mírně úspěšný singl \"Pickin' Up Pieces\". V roce 1988 skórovala s Hot 100 hitem \"I Still Believe\", který se umístil na #13 příčce v popovém žebříčku \"Billboard\".\n\nStarr se rovněž objevila ve filmu \"Beat Street\", který je o breakdancingu a hip hopu.\n\nV současnosti je aktivní především na latinskoamerické hudební scéně.\n\n\n"}
{"id": "722216", "url": "https://cs.wikipedia.org/wiki?curid=722216", "title": "Captain &amp; Tennille", "text": "Captain &amp; Tennille\n\nCaptain & Tennille bylo americké hudební duo, jež tvořili dřívější manželé Daryl Dragon (* 27. srpna 1942) a Toni Tennillová (* 8. května 1940). Byli představiteli písní soft rockového a popového stylu. Celkem pět jejich alb získalo ocenění zlaté nebo platinové desky. Mezi jejich největší hity patří písně „Love Will Keep Us Together“, „Do That to Me One More Time“, oboje čísla jedna žebříčku Billboard Hot 100, „Lonely Night (angel Face)“, „Muskrat Love“, „The Way I Want to Touch You“ a „Shop Around“. Společnou kariéru pod tímto názvem odstartovali v roce 1973, kdy vydali singl „The Way I Want to Touch You“.\n"}
{"id": "722225", "url": "https://cs.wikipedia.org/wiki?curid=722225", "title": "Hont", "text": "Hont\n\nHont je jeden ze slovenských regionů. Jeho území je totožné s územím slovenské části bývalé Hontské župy. Sídlem byly Šahy. V některých turistických publikacích se region nazývá Poiplí.\n\nV roce 1918 (potvrzené roku 1920 Trianonskou smlouvou) se 4/5 území Hontianské župy staly součástí Československa, zbytek připadl Maďarsku.\n\nHontianská župa v Československu existovala do roku 1922, 1. ledna 1923 se stala součástí Zvolenské župy. V roce 1928 byly župy na území Slovenska zrušeny. Přes druhou světovou válku byla jižní část slovenského Hontu okupována Maďarskem, po válce byly převálečné hranice mezi ČSR a Maďarskem obnoveny. V současnosti je slovenský Hont součástí Nitranského a Banskobystrického kraje.\n\nZ hlediska míry nezaměstnanosti a výšky průměrné mzdy patří jižní část regionu Hont (okolí Veľkého Krtíše a Šah) k chudším slovenským regionům, zatímco severní část (Banská Štiavnica a okolí) se řadí ke slovenskému průměru.\n\n\n\n"}
{"id": "722228", "url": "https://cs.wikipedia.org/wiki?curid=722228", "title": "G-Funk", "text": "G-Funk\n\nG-Funk (zkratka pro Gangsta funk) je hip hopový podžánr, který se vyvinul na začátku 90. let na západním pobřeží Spojených států amerických.\n\nMezi inovátory G-Funku patří především Dr. Dre, který nesamploval funkové skladby, ale místo toho si přizval studiové hudebníky do své skladby, aby naživo zahráli požadovanou část.' Žánr definuje pomalejší tempo, melodické syntezátory a hypnotické groove, hluboký basový sound a příležitostné sample p-funkových skladeb. Mezi nejčastější témata gangsta-funku patří \"klasická\" témata gangsta rapu, to znamená: sex, drogy, ženy a násilí.\n\n"}
{"id": "722232", "url": "https://cs.wikipedia.org/wiki?curid=722232", "title": "Musée de l'Élysée", "text": "Musée de l'Élysée\n\nMusée de l'Élysée je muzeum umění ve švýcarském Lausanne, které se věnuje výhradně fotografii. Založil ji v roce 1985 jako státní instituci Charles-Henri Favrod v budově zámku z 18. století. Jedná se o první muzeum v Evropě zaměřené výhradně na fotografii.\n\nSbírka obsahuje více než 100 000 snímků, včetně průkopníka barevné fotografie Gabriela Lippmanna až po současné fotografy. Mezi nimi najdeme snímky velikánů fotografie jako byli například: Robert Capa, Gilles Caron, Raymond Depardon, Mario Giacomelli, Sebastiao Salgado a mnozí další. V muzeu je v archivu několik archivů\nfotografií, například Charlieho Chaplina, spisovatele Nicolase Bouviera nebo cestovatelky Elly Maillartové.\n\nZ český autorů jsou ve sbírkách díla například Ivana Pinkavy, Zdeňka Lhotáka nebo Pavla Baňky.\n\nMuzeum organizuje pravidelné výstavy jak ve svých prostorách, tak výstavy putovní, které cestují po celém světě. Od svého založení uspořádalo již 400 výstav v Lausanne a stejný počet mimo své sídlo.\n\nInstituce uděluje ocenění Lacoste Elysee Prize, které v roce 2010 získala například Tereza Vlčková.\n\n"}
{"id": "722236", "url": "https://cs.wikipedia.org/wiki?curid=722236", "title": "Zlobice (rozhledna)", "text": "Zlobice (rozhledna)\n\nRozhledna Zlobice se nachází v lesích mezi Kuřimí a Malhostovicemi v okrese Brno-venkov v Jihomoravském kraji.\n\nPřed rokem 2003, kdy okolní pozemky převzala obec Malhostovice, zde býval vojenský prostor. 12,5 metrů vysoká betonová věž sloužila pro pozorování výcviku vojska. Po převodu na obec padlo rozhodnutí přebudovat pozorovatelnu na rozhlednu. Projekt na přestavbu, kterou financovala i EU, vytvořil Oldřich Výleta. Celková částka rekonstrukce dosáhla 900 000 Kč. Na vrchol věže byly umístěny telekomunikační antény a areál byl pronajat firmě, která prostor používá pro pastvu ovcí a koz. Slavnostní otevření rozhledny pro veřejnost proběhlo 15. srpna 2009.\n"}
{"id": "722241", "url": "https://cs.wikipedia.org/wiki?curid=722241", "title": "Italo dance", "text": "Italo dance\n\nItalo dance (někdy zkráceně Italo či Nu-Italo) je italská verze eurodance, která byla populární v Evropě v devadesátých let .\n\nItalo dance vzniklo někdy v době, kdy italo disco přestávalo být populární a tudíž bylo nadměrně ovlivňováno eurodance. Při vzniku žánru stáli Cappella, Clubhouse a Gigi D'Agostino. Žánr definují radostné texty, syntezátorová perkuse a jednoduchá melodika.\n"}
{"id": "722243", "url": "https://cs.wikipedia.org/wiki?curid=722243", "title": "Marta Kottová", "text": "Marta Kottová\n\nMarta Kottová (rodným jménem Marta Lašová, 22. února 1929 – 18. června 2017) byla česká přeživší holokaustu a předsedkyně Historické skupiny Osvětim. Jako dítě prošla koncentračním táborem Terezín, odkud byla s rodinou poslána do vyhlazovacího tábora Auschwitz-Birkenau (někdy též Osvětim-Březinka). Angažovala se v osvětě mládeže a své zkušenosti z dob druhé světové války se snažila předat současným generacím. V rámci této činnosti navštěvovala školy, vzpomínkové akce a usilovala o to, aby „memento holokaustu nikdy nevymizelo z naší paměti“.\n\nNarodila se v Černovicích u Tábora do židovské rodiny obchodníka s textilem Roberta a Gabriely Lašových (psáno též Laschových) a měla o šest let staršího bratra Viktora. V jejích třech letech se rodina přestěhovala do Prahy, kde byla později členkou skautského oddílu a Sokola. Pro svůj židovský původ byla spolu s rodinou po nástupu nacismu perzekvována a v důsledku protižidovských opatření tak musela například odevzdat svého psa Mikinu.\nV prosinci 1941 byl bratr Viktor deportován do koncentračního tábora Terezín, kam byla nakonec v červnu 1942 deportována i jedenáctiletá Marta se svými rodiči. Zkraje pobývala s matkou v Hamburských kasárnách, avšak nakonec byla přesunuta do dětského domova L410. Během pobytu v Terezíně byl její bratr jedním ze 36 mužů, kteří byli vybráni, aby pohřbili mrtvé po vyhlazení Lidic. V září 1944 pak byla celá rodina deportována do vyhlazovacího tábora Auschwitz-Birkenau, kde předstoupila před selekci prováděnou Josefem Mengelem. Otec a matka byli posláni do plynové komory. Marta byla před Vánoci roku 1944 poslána přes koncentrační tábor Gross-Rosen do lágru v Mährensdorfu, kde zpracovávala v továrně len. Po osvobození se v květnu 1945 vrátila do Prahy, kde se shledala s bratrem Viktorem, který v dubnu téhož roku utekl.\n\nPozději se dvakrát vdala. Dne 27. ledna 1953 se jí v Mezinárodní den památky obětí holocaustu narodil syn Daniel a měla též tři vnoučata a dvě pravnoučata.\n\nAktivně se zapojovala do osvětových činností především pro mládež, zúčastňovala se pamětních akcí a přednášela na školách. Současným generacím se snažila předat svoji zkušenost z holokaustu. Za tuto svou činnost získala 28. října 2008 medaili Za zásluhy o stát v oblasti výchovy a školství z rukou českého prezidenta Václava Klause. Krátce po své smrti jí pak ještě byla in memoriam udělena Medaile města Liberec.\n"}
{"id": "722254", "url": "https://cs.wikipedia.org/wiki?curid=722254", "title": "Incident v Tonkinském zálivu", "text": "Incident v Tonkinském zálivu\n\nIncident v Tonkinském zálivu nebo zjednodušeně Tonkinský incident je název pro dvě vojenská střetnutí (jedno z nich nebylo potvrzené) mezi Spojenými státy a Vietnamskou demokratickou republikou (Severní Vietnam) ve vodách Tonkinského zálivu. 2. srpna 1964 se americký torpédoborec USS \"Maddox\" (DD-731) zapletl do přestřelky se třemi hlídkujícími severovietnamskými torpédovými čluny, přičemž jeden byl potopen a jeden těžce poškozen. Do střetnutí zasáhly i čtyři letouny F-8 Crusader amerického námořnictva, přičemž jeden z nich byl lehce poškozen. Při incidentu zemřeli 4 severovietnamští námořníci a 6 jich bylo zraněno. Na americké straně nebyly žádné ztráty.\n\nDruhý střet se měl odehrát o dva dny později 4. srpna, kdy měly údajně severovietnamské lodi bez příčiny zaútočit na americká plavidla v mezinárodních vodách Tonkinského zálivu. Až v roce 2005, kdy došlo k odtajnění materiálů Národního bezpečnostního úřadu, vyšlo najevo, že druhý střet se velmi pravděpodobně vůbec neodehrál a severovietnamské námořnictvo 4. srpna na americké lodě nezaútočilo. Ve zprávě je doslova uvedeno:\n\"Není to tak, že by se tu noc odehrál jiný příběh; v tu noc neproběhl žádný útok. … Po pravdě, hanojské námořnictvo tu noc nepodniklo nic, ale zabývalo se záchranou dvou člunů poškozených 2. srpna.\"\nPrezident Lyndon Johnson údajně v roce 1965 v soukromí přiznal pochybení, že „pokud ví, tak námořnictvo střílelo na velryby“. Zatímco první incident americký prezident Lyndon B. Johnson odsoudil a varoval Severní Vietnam před nevyvolanými útoky, druhý falešný střet měl za následek schválení Rezoluce o Tonkinském zálivu, která se stala právním podkladem pro zapojení USA do nevyhlášené války proti Severnímu Vietnamu (Vietnamské demokratické republice) a zároveň dala americkému prezidentovi plnou moc asistovat kdekoliv v Jihovýchodní Asii v boji proti „komunistické agresi“.\n\nAčkoliv se Spojené státy v roce 1954 zúčastnily Ženevské konference, která měla ukončit válečný stav mezi Francií a Vietnamem na konci války v Indočíně, odmítly nakonec podepsat smlouvu vzešlou z této konference. Ta mimo jiné určovala dočasnou linii zastavení palby, která měla oddělit znepřátelené armády, a nařizovala také volby, které měly rozhodnout o politické budoucnosti Vietnamu do dvou let. Také zakazovala jakékoliv politické zasahování jiných zemí, vytváření nových vlád bez řádných voleb a přítomnost zahraničních vojsk.\n\nOd roku 1961 čelil jihovietnamský prezident Ngô Đình Diệm rostoucí nespokojnosti některých částí populace, včetně některých buddhistů, kteří se stavěli na odpor proti jeho katolické vládě. Po potlačení špiček hnutí Viet Minh, které bojovalo za slíbené volby v letech 1955 a 1959, čelil Diem rostoucímu povstání vedenému komunisty, které se vystupňovalo v roce 1961. V jeho čele stála Národní fronta osvobození Jižního Vietnamu (Vietkong). Spojené státy začaly poskytovat přímou podporu jihovietnamské vládě ve formě finanční a vojenské pomoci, ale také vysíláním vojenských poradců, jejichž počet stoupl z 600 v roce 1961 na 16 000 na konci vlády prezidenta Kennedyho v roce 1963.\n\nIncident v Tonkinském zálivu se odehrál necelý rok po jmenování Johnsona do úřadu prezidenta Spojených států. Jako viceprezident J. F. Kennedyho byl do úřadu jmenován ihned po jeho zavraždění 22. listopadu 1963 a v roce 1964 se ucházel o znovuzvolení. Prezident Kennedy původně zastával politiku posílání podpory a vojenských poradců do Vietnamu. Později své uvažování začal měnit, protože si povšiml neschopnosti a neochoty vlády v Saigonu provést potřebné reformy, což nakonec vedlo k převratu, který v tichosti podporovala CIA, a zavraždění diktátora Diema 2. listopadu 1963. Krátce před svým zavražděním zahájil Kennedy omezenou mobilizaci amerických sil. Johnsonův pohled byl podobný, ale na rozdíl od Kennedyho podporoval eskalaci konfliktu ve Vietnamu jako prostředek jak čelit, jak věřil, expanzivní politice Sovětského svazu. Podporoval politiku rozdělení oblasti do dvou bloků (tak jako jinde ve Studené válce), aby bylo zabráněno vítězství komunismu v celé Jihovýchodní Asii podle teorie „dominového efektu“. Po zavraždění Kennedyho nařídil prezident Johnson vyslání dalších jednotek na podporu vlády v Saigonu a zahájil tak dlouhodobou přítomnost amerických sil v Jihovýchodní Asii.\nV roce 1961 začal přísně utajovaný program tajných akcí proti Severnímu Vietnamu, známý pod označením Operační plán 34-Alfa pod vedením CIA. V roce 1964 přešel program pod Ministerstvo obrany USA. Pro účely námořních operací byly tajně zakoupeny rychlé hlídkové lodě třídy \"Tjeld\" z Norska a ty byly poslány do Jižního Vietnamu. Posádky těchto lodí sice tvořili jihovietnamští námořníci, ale souhlas k akcím dával přímo americký admirál U.S. Grant Sharp, Jr., který zase dostával rozkazy z Bílého domu. Poté, co započaly s útoky na severovietnamské pobřeží, Hanoj vznesla stížnost k Mezinárodní komisi pro dohled a kontrolu ve Vietnamu, která byla ustanovena v roce 1954, aby dohlížela na plnění podmínek určených Ženevskou konferencí. Spojené státy odmítly jakoukoliv zodpovědnost. O čtyři roky později ministr obrany Robert S. McNamara přiznal, že americké lodě spolupracovaly na jihovietnamských útocích proti Severnímu Vietnamu.\n\nTehdejší američtí politici a později i historici však nebrali do úvahy i další akce v rámci Operačního plánu 34-Alfa, které Tonkinskému incidentu přímo předcházely. Noc před útokem na severovietnamské zařízení na ostrovech Hon Me a Hon Ngu, byli do Severního Vietnamu vysláni tajní agenti, kteří však byli odhaleni. Další noc zaútočily dva laoské stíhací bombardéry (na popud CIA a pilotované thajskými žoldnéři) na pohraniční základny severovietnamské armády. Hanojská vláda se proto pravděpodobně domnívala, že šlo o vzájemně koordinované akce, které měly vystupňovat vojenský tlak proti Severnímu Vietnamu.\n\nDaniel Ellsberg, který měl službu v Pentagonu v noci 4. srpna, dostal z lodi zprávy o tom, že loď je na tajné špionážní misi s krycím názvem \"DESOTO\" blízko severovietnamských teritoriálních vod. Tuto misi začal USS \"Maddox\" (DD-731) 31. července 1964 a operaci velel ze své vlajkové lodi USS \"Bon Homme Richard\" (CV-31) admirál George Stephen Morrison. Maddox měl příkazy nepřibližovat se k severovietnamskému pobřeží na vzdálenost menší než 8 mil (13 km) a od pobřeží ostrova Hon Nieu se měl držet ve vzdálenosti minimálně 4 míle (6 km).\n\n2. srpna \"Maddox\" hlásil, že byl napaden třemi severovietnamskými torpédovými čluny P-4 ve vzdálenosti 28 mil (45 km) od pobřeží v mezinárodních vodách. \"Maddox\" hlásil, že se musel vyhnout útoku torpéda a zahájit palbu svými 127milimetrovými kanóny, aby zatlačil hlídkující čluny na ústup. Americké námořnictvo reagovalo leteckým útokem čtyř letounů F-8 Crusader z letadlové lodi USS \"Ticonderoga\" (CV-14) na ustupující čluny, přičemž hlásilo, že jeden severovietnamský člun potopilo a druhý těžce poškodilo. \"Maddox\" utrpěl jen velmi malé poškození zásahem 14,5 mm projektilu a vrátil se do jihovietnamských vod, kde se připojil k torpédoborci USS \"Turner Joy\" (DD-951). Severovietnamci zase hlásili, že zasáhli \"Maddox\" jedním torpédem a jedno americké letadlo sestřelili.\n\nTento popis události je však v rozporu s odtajněnou interní studií NSA, kde se na straně 17 píše:\n\"V 15:00 přikázal kapitán Herrick (velitel Maddoxu) zahájit varovnou palbu, pokud se severovietnamská plavidla přiblíží na deset tisíc yardů. V 15:05 Maddox vypálil tři salvy na výstrahu komunistickým člunům. Tato úvodní akce nebyla nikdy zmíněná Johnsonovou administrativou, která trvala na tom, že vietnamské lodě střílely jako první.\"\nI před těmito odhaleními však existovaly názory, že akce \"Maddoxu\" musely být pro Severní Vietnam provokací, protože se kryly s tajnými jihovietnamskými přepady. Hlídkové lodě akce \"DESOTO\" měly totiž příkaz shromažďovat informace právě o těch radarech a elektronických zařízeních na pobřeží Severního Vietnamu, na které byla zaměřena činnost operace 34-Alfa. Proto bylo pro armádu Severního Vietnamu logickým závěrem, že tyto dvě akce spolu souvisí. Tím, že se Maddox přiblížil až na 4 míle od ostrova Hon Me, narušil zónu 12 mil, kterou jednostranně vyhlásil Severní Vietnam. Spojené státy tento limit neuznávaly.\n\nJiní zase, jako například admirál Sharp, trvali na tom, že americké akce nevyprovokovaly incident z 2. srpna. Sharp tvrdil, že severovietnamský radar sledoval \"Maddox\" podél pobřeží, a proto věděl, že \"Maddox\" ve skutečnosti nenapadal Severní Vietnam, a že Hanoj (a nebo místní velitel) nařídila svým lodím zaútočit na něho. Severovietnamský generál Phùng Thế Tài později prohlašoval, že \"Maddox\" byl sledován již od 31. července, napadal rybářské čluny 2. srpna a tím nutil námořnictvo Severního Vietnamu k akci.\n\nSharp také poznamenal, že rozkazy dané \"Maddoxu\", aby se držel nejméně 8 mil od pobřeží Severního Vietnamu, znamenaly, že loď se neustále nacházela v mezinárodních vodách. Navíc v dějinách se už uskutečnilo mnoho podobných akcí a žádná z nich nevyvolala podobný incident. \n\n4. srpna byla do oblasti vyslána další hlídka operace \"DESOTO\", která se skládala z torpédoborců \"Maddox\" a \"Turner Joy\", s rozkazy „dát o sobě vědět“ po prvním incidentu. Tentokrát se lodě měly držet minimálně 11 mil (18 km) od pobřeží Severního Vietnamu. Během noci a časného rána, kdy nastala bouřka a silné vlnobití, torpédoborce údajně obdržely radarové, sonarové a radiové signály, o kterých si myslely, že představují další útok námořnictva Severního Vietnamu. Asi dvě hodiny lodě střílely na objekty, které viděly na radaru a prudce manévrovaly před údajnými nepřáteli. Navzdory tvrzením, že potopily dva nepřátelské torpédové čluny, se na moři nenašla žádná stopa po vracích nebo těla vietnamských námořníků ani žádný jiný fyzický důkaz o domnělém boji.\n\nV 01:27 washingtonského času telegrafoval Herrick do Washingtonu, že útok se možná vůbec nestal, a že v oblasti nemusela být žádná vietnamská plavidla:\n\n\"„Po přehodnocení akce se ukazuje, že mnoho hlášených kontaktů a vystřelených torpéd bylo pochybných. Účinky mimořádného počasí na radar a přehnané reakce obsluhy sonarů mohly způsobit mnoho takových hlášení. Maddox neměl žádný vizuální kontakt. Navrhuji celkové vyhodnocení situace před jakýmikoliv dalšími opatřeními.“\"\nO hodinu později zaslal Herrick další telegram:\n\n\"„Celá akce zanechává mnoho pochybností, kromě zřejmé léčky na počátku. Navrhuji důkladný průzkum za denního světla letadlem.“\"\nJako reakci na požadavek o potvrzení kolem 16:00 washingtonského času Herrick sdělil, že celá situace dává značně zmatený obraz. Nakonec v 18:00 (5:00 v zálivu) telegrafoval znovu a v tuto dobu hlásil:\n\n\"\"První člun v blízkosti Maddoxu pravděpodobně vypálil torpédo na Maddox, které jsme slyšeli, ale neviděli. Všechny další zprávy Maddoxu o torpédech jsou pochybné, protože existuje podezření, že muž u sonaru slyšel hluk lodního šroubu vlastního plavidla.\"\"\nBěhem třiceti minut prezident Johnson rozhodl o odvetných útocích. Téhož dne použil i „horkou linku“ do Moskvy, aby ujistil Sovětský svaz, že nemá v úmyslu vyvolat velký válečný konflikt ve Vietnamu. Časně 5. srpna Johnson veřejně vyhlásil odvetná opatření. „Odhodlání všech Američanů splnit náš plný závazek vůči lidu a vládě Jižního Vietnamu bude umocněno touto urážkou.“ Jednu hodinu a čtyřicet minut po tomto projevu americká letadla dosáhla severovietnamských cílů. Dne 5. srpna v 10:40 tato letadla letící z amerických letadlových lodí bombardovala základny torpédových člunů a zásobníky ropných produktů ve městě Vinh.\n\n4. srpna v 23:34 vystoupil prezident Johnson v rozhlasu živě v projevu, ve kterém popisoval útok severovietnamských plavidel na americké lodě \"Maddox\" a \"Turner Joy\", přičemž se dožadoval možnosti mít právo nařídit vojenskou odplatu. Po prvním útoku (2. srpna 1964) na \"Maddox\" měl být podle něho vyvolán Severním Vietnamem další útok (4. srpna). Následně měl on jako prezident nařídit protiútok torpédoborcům a podpůrnému letounu. Američané měli napadnout Severovietnamce jako odplatu, přičemž měli podle Johnsona potopit dva vietnamské čluny. Johnsonův projev vykresloval událost, která „ukazovala Hanoj, resp. Ho Či Mina jako agresora a která stavěla USA do akceptovatelné role bránící se strany“. Johnson také uvedl, že k útokům došlo „na otevřeném moři“, čímž naznačoval že k němu došlo v mezinárodních vodách.\n\nJohnson zdůraznil závazek mezi americkým lidem a jihovietnamskou vládou. Američanům též připomenul, že Spojené státy nechtěly jít do války. „Při bližším prozkoumání Johnsonových veřejných prohlášení… není vidět žádnou zmínku o přípravě na otevřenou válku a žádný náznak tajných pozemních a leteckých akcí, které už v té době probíhaly.“ Johnsonova vyjádření se omezovala na „minimalizování úlohy Spojených států v konfliktu; jasný rozpor mezi Johnsonovými skutky a jeho veřejným vystupováním.“\n\nZatímco se připravovala konečná podoba rezoluce prezidenta Johnsona, senátor Wayne Morse se pokoušel vést kampaň, jejíž úlohou bylo upozorňovat na možné omyly v hlášeních, které zatáhly \"Maddox\" do incidentu. Morse prý měl anonymní telefonát, který ho žádal o přešetření oficiálních hlášení \"Maddoxu\". Tato hlášení však nebyla k dispozici před tím, než byla Kongresu předložena Johnsonova rezoluce. Morse upozornil Kongres, že by měl být ostražitý k budoucím pokusům prezidenta přesvědčit Kongres, aby schválil jeho rezoluci. Nezískal však dostatečnou podporu od svých kolegů. Ihned po přečtení rezoluce začal proti ní senátor Morse v Kongresu bojovat. Tvrdil, že akce Spojených států byly protiústavní a byly „spíš skutky války, než skutky obrany“. Morseovy snahy se však nestřetly s pochopením, hlavně proto, že neudával žádné zdroje a pracoval s omezenými informacemi.\n\nI když Johnson přednesl Američanům projev, ve kterém obviňoval komunisty ze dvou útoků, stále se hledaly důkazy o tom, že se druhý útok vůbec odehrál. Zprávy z toho dne naznačují, že ani Johnson ani ministr obrany McNamara si nebyli druhým incidentem jistí.\n\nRůzné mediální zdroje, včetně periodik Time, Life a Newsweek uveřejňovaly v srpnu různé články o incidentu. Time například napsal: \"„Skrz temnotu, ze západu a jihu… vetřelci opovážlivě vpadli… nejméně šest z nich… začali střílet na torpédoborce automatickými zbraněmi, tentokrát ze vzdálenosti 2000 yardů.“\" Time dále napsal, že \"„není pochyb o názoru admirála Sharpa, že Spojené státy budou muset na útok odpovědět,“\" a že v prezidentově administrativě nebyl žádný spor anebo pochybnosti týkající se incidentu.\n\nTyto incidenty měly posloužit jako záminka na zatažení USA do války, měly popudit veřejnost proti Severnímu Vietnamu, stejně tak i americké politiky, kteří měli volat po vystupňování války. V květnu 1964 člen CIA a poradce prezidenta pro zahraniční politiku William Bundy přesvědčoval Spojené státy, že mají \"„vyhnat komunisty z Jižního Vietnamu“\", i kdyby to znamenalo útok nejen proti Severnímu Vietnamu, ale i proti Číně. Naproti tomu se Johnsonova administrativa v druhé polovině roku zaměřovala na přesvědčování americké veřejnosti, že válka mezi USA a Severním Vietnamem nehrozí.\n\nSeverovietnamský generál Vo Nguyen Giap prohlásil, že hlídky \"DESOTO\" byly poslány do zálivu, aby vyprovokovaly Severní Vietnam k zámince k vystupňování války. Podobný názor mělo více vládních úředníků. Američtí politici a stratégové plánovali provokační akce proti Severnímu Vietnamu už delší dobu. Po válce řekl americký diplomat George Ball britskému novináři, že \"„v té době mnoho lidí hledalo záminku na zahájení bombardování.“\"\n\nAmerický ministr obrany Robert McNamara neinformoval prezidenta o pozdějších hlášeních kapitána Herricka, ve kterých pochyboval o druhém útoku. Herrick hlásil hlavnímu veliteli v tichomoří do Honolulu, že kvůli \"„mimořádnému počasí“\", které zachytával jejich radar, jsou pochybnosti o druhém útoku. V 1:27 washingtonského času Harrick poslal zprávu, že ve skutečnosti neměli vizuální kontakt se žádnými severovietnamskými čluny. Doporučoval \"„celkové vyhodnocení situace před jakýmikoliv dalšími opatřeními.“\"\n\nMcNamara později vypověděl, že si zprávu přečetl až odpoledne po návratu do Pentagonu. Ale nezavolal okamžitě Johnsonovi, aby mu sdělil, že důvody rozhodnutí o odvetných leteckých úderech na Severní Vietnam, které učinil během oběda na McNamarovo doporučení, jsou nyní velmi pochybné. Pokud by McNamara informoval prezidenta o těchto zprávách, Johnson by si možná vyžádal plné informace před rozšířením válečného konfliktu. Johnson čtyřikrát odmítl doporučení McNamary a dalších poradců bombardovat Severní Vietnam, od té doby co se stal prezidentem.\n\nLyndon B. Johnson, který byl prezidentem po vraždě Kennedyho do úřadu prezidenta jmenován a v tom roce se ucházel o znovuzvolení (volby proběhly na podzim 1964), nařídil odvetné letecké útoky. Přestože \"Maddox\" byl zapleten do špionáže, která měla podporovat jihovietnamské útoky na ostrovy Hon Me a Hon Ngu, Johnson ve své výpovědi před Kongresem odmítl, že by Spojené státy podporovaly jihovietnamské operace v zálivu. Incidenty označil za „nevyprovokované“ útoky, při kterých se \"Maddox\" nacházel v mezinárodních vodách. Na základě této výpovědi schválil 7. srpna Kongres rezoluci o Tonkinském zálivu s názvem Rezoluce Jihovýchodní Asie, která oprávnila Johnsona vykonávat vojenské operace v jihovýchodní Asii bez potřeby vyhlásit válku. Dala mu právo \"„uskutečnit všechny potřebné kroky, včetně použití ozbrojených sil k asistenci kterémukoliv členovi paktu Southeast Asia Collective Defense Treaty, který požaduje pomoc při obraně jeho svobody.“\" Tato rezoluce sloužila Spojeným státům jako legalizace vystupňování americké účasti ve válce ve Vietnamu.\n\n5. srpna následovala operace Pierce Arrow, během které Spojené státy letecky zaútočily na severovietnamské vojenské přístavy a petrochemickou továrnu ve městě Vinh.\n\nV roce 1965 prezident Johnson soukromě prohlásil: „Pokud vím, tak naše námořnictvo střílelo na velryby.“\n\nV 1981 kapitán Herrick a novinář Robert Scheer znovu prozkoumali Herrickův lodní deník a zjistili, že zpráva o prvním torpédu z 4. srpna, ve které Herrick mluví o „zřejmém napadení“ nebyla nalezena.\n\nVelitel letky James Stockdale byl jedním z amerických pilotů, kteří létali nad oblastí během druhého smyšleného útoku. Stockdale napsal v roce 1984 ve své knize \"Láska a válka\" toto: „Měl jsem to nejlepší místo, z kterého jsem mohl sledovat tu událost. Naše torpédoborce střílely na přízraky – nebyly tam žádné PT čluny… Nebylo tam nic, jen černá voda a americká palba.“ Stockdale na jednom místě vzpomíná, jak viděl \"Turner Joy\", že míří děly na \"Maddox\". Stockdale řekl, že dostal rozkaz od nadřízených o tom pomlčet. Poté, co byl ve Vietnamu zajat, se tyto informace staly pro něho těžkým břemenem. Později řekl, že se obával, že jeho věznitelé se pokusí z něho silou dostat, co ví o druhém incidentu.\n\nV roce 1995 se setkal bývalý vietnamský ministr obrany Vo Nguyen Giap s bývalým ministrem obrany Spojených států Robertem McNamarou, přičemž popřel, že vietnamské čluny napadly americké torpédoborce 4. srpna a potvrdil útok z 2. srpna.\n\nDaniel Ellsberg, který shodou okolností nastoupil do americké administrativy právě 4. srpna 1964, řekl na přednášce z 25. října 2002, že Johnson i McNamara bez pochyb věděli, že se žádný útok toho dne neodehrál a Johnson ve svém projevu vědomě lhal.\n\n\n\n"}
{"id": "722256", "url": "https://cs.wikipedia.org/wiki?curid=722256", "title": "Džamcin Davaadžav", "text": "Džamcin Davaadžav\n\nDžamcin Davaadžav ( 28. června 1955 − 2000) byl mongolský zápasník, který se věnoval oběma stylům, výranějších úspěchů však dosáhl jako volnostylař. Dvakrát startoval na olympijských hrách. V roce 1976 v Montrealu startoval v řecko-římském stylu a vypadl ve druhém kole, v roce 1980 vybojoval na hrách v Moskvě stříbrnou medaili ve volném stylu v kategorii do 74 kg. V roce 1977 a 1979 vybojoval čtvrté a v roce 1981 páté místo na mistrovství světa.\n\n"}
{"id": "722258", "url": "https://cs.wikipedia.org/wiki?curid=722258", "title": "Mitch Allan", "text": "Mitch Allan\n\nMitch Allan je zpěvák, skladatel, kytarista, a frontman punk rockové skupiny SR-71 a kytarista a doprovodný zpěvák power popové skupiny Satelitte. Nejvíce je známý díky hitům SR-71 „Right Now“ z roku 2000, „Tommorow“ z roku 2002 a „1985“ z roku 2004, na kterém spolupracoval se skupinou Bowling for Soup.\n"}
{"id": "722260", "url": "https://cs.wikipedia.org/wiki?curid=722260", "title": "Artie Shaw", "text": "Artie Shaw\n\nArthur Jacob Arshawsky (23. května 1910 – 30. prosince 2004) byl jazzový klarinetista a skladatel. Je známý díky hitům jako „Begin the Beguine“ (1938), „Stardust“ a „Frenesi“. \n\nNarodil se jako Arthur Jacob Arshawsky v New Yorku, ale vyrůstal ve městě New Haven, Connecticutu. \n\nAntisemitismus ho poznamenal natolik, že si změnil jméno a odmítal, že je Židovského původu. Ačkoliv se Shaw začal učit na saxofon, poté následně přešel na klarinet. V průběhu let 1925 a 1936 působil jako studiový hudebník a/nebo účinkoval v jiných hudebních skupinách. \n\nShaw ve své nahrávce \"Interlude in B-flat\" zkombinoval rytmickou sekci big bandu se smyčcovým kvartetem, tudíž se zapsal jako inovátor žánru Third Stream, což je styl, který kombinuje prvky klasické a jazzové hudby.\n\nPoté, co Benny Goodman sebe označil jako 'King of Swing' (král swingu), se Shaw označil jako 'King of the Clarinet', ale naznačil, že tituly by měly být prohozené: \"Benny Goodman played clarinet. I played music\".\n"}
{"id": "722261", "url": "https://cs.wikipedia.org/wiki?curid=722261", "title": "Singly na prvním místě v roce 1940 (USA)", "text": "Singly na prvním místě v roce 1940 (USA)\n\nSeznam písní, které se dostaly na první #1 příčku americké hitparády \"Billboard\".\n\nŽebříek se nazývá National List of Best Selling Retail Records a je předchůdcem dnešního Hot 100 žebříčku.\n\n"}
{"id": "722267", "url": "https://cs.wikipedia.org/wiki?curid=722267", "title": "Jimmy Dorsey", "text": "Jimmy Dorsey\n\nJames \"Jimmy\" Dorsey (29. února 1904 – 12. června 1957) byl americký klarinetista, saxofonista a skladatel. Složil dva popové standardy \"I'm Glad There Is You (In This World of Ordinary People)\" a \"It's The Dreamer In Me\".\n\nJimmy Dorsey je starší bratr Tommy Dorseyho.\n\nJeho verze písně \"Amapola (Pretty Little Poppy)\" se umístila na #1 místo popového žebříčku \"Billboard\".\n\n"}
{"id": "722268", "url": "https://cs.wikipedia.org/wiki?curid=722268", "title": "Singly na prvním místě v roce 1941 (USA)", "text": "Singly na prvním místě v roce 1941 (USA)\n\nSeznam písní, které se dostaly na první #1 příčku americké hitparády \"Billboard\".\n\nŽebříek se nazývá National List of Best Selling Retail Records a je předchůdcem dnešního Hot 100 žebříčku.\n\n"}
{"id": "722269", "url": "https://cs.wikipedia.org/wiki?curid=722269", "title": "Studené doliny", "text": "Studené doliny\n\nStudené doliny je národní přírodní rezervace na území Tatranského národního parku. Nachází se v katastrálním území města Vysoké Tatry a obce Tatranská Javorina v okrese Poprad v Prešovském kraji. Předmětem ochrany je především množství botanicky cenných lokalit se vzácnou flórou.\n\nRezervaci tvoří oblast o rozloze 22,2 km², jejímž jádrem jsou Malá a Velká Studená dolina na jihovýchodní straně Vysokých Tater. Doliny, protažené od severozápadu k jihovýchodu, jsou odděleny Prostředním hřebenem (slovensky \"Prostredný hrebeň\") s nejvyššími vrcholy Široká veža (2461 m n. m.) a Prostredný hrot (2441 m n. m.). Spojnici mezi dolinami představuje poměrně náročná, žlutě značená turistická stezka, která vede z Malé Studené doliny ke Zbojnické chatě přes Priečné sedlo (2352 m n. m.). Nad závěrem Malé Studené doliny se na severovýchodě tyčí Lomnický štít (2634 m n. m.) a Pyšný štít (2621 m n. m.).\n\nDolinami protékají Velký Studený potok a Malý Studený potok až ke svému soutoku u Rainerovy chaty. Nad skalnatým stupněm, uzavírajícím Malou Studenou dolinu, se nachází Téryho chata a dolina Pěti Spišských ples. V závěru Velké Studené doliny ve výšce kolem 2000 m n. m. se rozkládá plošina s četnými plesy - Zbojnickými, Sesterskými a Starolesnianským plesem, o něco výše pak leží Pusté plesá a Ĺadové pleso.\n\nV rezervaci se vyskytuje 23 endemických, 10 subendemických a 36 kriticky ohrožených druhů rostlin. I proto zde platí V., tedy nejvyšší stupeň ochrany. Z fauny je zde nejviditelněji zastoupen kamzík horský (tatranský) a svišť alpský.\n\n\n"}
{"id": "722270", "url": "https://cs.wikipedia.org/wiki?curid=722270", "title": "Helle Thorningová-Schmidtová", "text": "Helle Thorningová-Schmidtová\n\nHelle Thorningová-Schmidtová (* 14. prosince 1966, Rødovre) je dánská sociálně demokratická politička, od října 2011 do června 2015 předsedkyně vlády, když svůj kabinet zformovala po vítězných parlamentních volbách. Ve funkci nahradila Larse Rasmussena, jenž se následně do úřadu opět vrátil.\n\nJe absolventkou Kodaňské univerzity v oboru politologie.\n\nV letech 1999 až 2004 byla členkou Evropského parlamentu (ve Straně evropských socialistů), poté byla od roku 2005 členkou dánského parlamentu.\n\n"}
{"id": "722279", "url": "https://cs.wikipedia.org/wiki?curid=722279", "title": "Erlebachova bouda", "text": "Erlebachova bouda\n\nErlebachova bouda (německy \"Erlebachbaude\") je horská bouda, která slouží jako hotel. Nalézá se v nadmořské výšce 1148 m, pod horou Malý Šišák v hlavním hřebeni Krkonoš. Jde o hlavní část Resortu sv. František, do něhož náleží také Josefova bouda, penziony \"Martin\" a \"David\", a vila \"Tereza\". Náleží k základní sídelní jednotce Špindlerovka v obci Špindlerův Mlýn.\n\nPrvní dřevěnou stavbu na tomto místě postavil roku 1784 Ignaz Hollmann, od jehož potomků ji v roce 1885 zakoupil Franz Erlebach a v době počínajícího turistického ruchu ji pojmenoval po sobě. Jeho dcera Karolína se vdala za Filipa Erbena a měli spolu syna Reinharta Erbena, významného místního fotografa. Ten však roku 1915 padl v I. světové válce, následujícího roku zahynul nešťastnou náhodou i jeho otec Filip.\n\nOvdovělá Karolína pak roku 1922 adoptovala Františka Kukačku – původem Jihočecha, který roku 1919 přišel do převážně německých Krkonoš sloužit u československé finanční stráže. Kukačka-Erlebach (převzal dívčí jméno své adoptivní matky) se s novým prostředím dokonale sžil, ve 20. letech přestavěl boudu na malý luxusní hotel (mj. díky výhodně získanému mobiliáři se zrušeného hotelu Palast v Berlíně) a jako hoteliér „Kukuk-Erlebach“ si vydobyl respekt špindlerovských občanů, československých úřadů i pozdějších jednotek Sudetoněmeckého Freikorpsu, přestože se netajil svým československým smýšlením a ještě v roce 1938 byl v uniformě připraven bránit republiku a zásoboval jednotku československých vojáků ve Slezském sedle.\n\nV průběhu II. světové války Kukačka-Erlebach připravoval přestavbu rodinné boudy, ke které patřila i velká Gabí bouda (patřící jeho nevlastní sestřenici Gabriele Erbenové). Na konci války měl již připravené velké zásoby stavebního kamení i dřeva, protiněmecké nálady v osvobozeném Československu a znárodňovací aktivity však neumožnily tuto přestavbu realizovat. Kukačka-Erlebach se stal trpěným soukromým ubytovatelem a na boudě jeho rodina hospodařila až do roku 1961, kdy podlehli tlaku úřadů a v říjnu toho roku nechali boudu převést na tehdejší \"PZO Centrotex\". K tomuto účelu sloužila do roku 1968, kdy ji rodina Kukačky-Erlebacha definitivně opustila a na poslední chvíli se jim podařilo zachránit několik sad nádobí, negativů apod. jejich téměř utajeným převezením do vrchlabského muzea.\n\nNeúprosné chátrání opuštěné boudy skončilo v roce 1981, kdy byla rozpadající se stylová dřevěnka stržena a roku 1985 na jejím místě Centrotex otevřel šestipodlažní rekreační objekt s rozlehlým zázemím. Tento nový hotel však znamenal značný a do značné míry nevítaný zásah do místního krajinného rázu (dosud prezentovaný například stylovou budovou Vojenské zotavovny či původní zotavovny Ministerstva vnitra).\n\nV roce 1998 si ji nejprve pronajali a poté odkoupili manželé Martina a Jiří Tomáškovi, kteří ji spojili s Josefovou boudou a dalšími budovami do komplexu pod jedním vedením nazvaného Resort sv. František.\n\nV roce 2011 došlo k přestavbě Erlebachovy boudy, a posléze v letech 2013 až 2014 k ní byla dostavěna veranda směrem k silnici (napodobující styl tradičních krkonošských staveb) a nakonec je plánována dostavba prostor pro wellness směrem proti svahu.\n\nPro příznivce moderních technologií byla na střechu domu po rekonstrukci umístěna otočná webkamera společnosti COMAnet, poskytující celodenní streamové video. Na přilehlé Josefově boudě je umístěna pevná webkamera, která naopak nabízí pevný pohled na samotnou Erlebachovu boudu, a to v HD kvalitě.\n\nMotorovým vozidlem jsou dostupné z údolí Labe po silnici mezi Špindlerovým Mlýnem a Špindlerovou boudou, která slouží zároveň jako cyklotrasa K15.\n\nPěší přístup je možný po turistických trasách:\n\n"}
{"id": "722280", "url": "https://cs.wikipedia.org/wiki?curid=722280", "title": "The Lonely Island", "text": "The Lonely Island\n\nThe Lonely Island je americké satirické a komediální trio, složené z Akivy \"Kiv\" Schaffera, Jormy \"Jorm\" Tacconeho a Davida Andrewa \"Andy\" Samberga.\n\nV roce 2007 natočili svůj první film s názvem \"Hot Rod\".\n\nTrio se sešlo v dobách, kdy Schaffer, Taccone a Samberg ještě chodili na střední školu, následně spolu začali psát skeče a hudební parodie (jak písně tak i klipy). Vzápětí se dostali do \"Saturday Night Live\".\n\nDebutovali albem \"Incredibad\" v roce 2009 — písně a singly byly nahrané v rozmezí let 2005 a 2008, jenomže z důvodu nedostatku času a plného vysazení na \"SNL\" bylo album publikováno až v roce 2009).\n\nZ alba pochází úspěšné singly:\n\nMezi umělce, kteří tuto skupinu ovlivnili patří Adam Sandler, Chris Farley, Mike Myers ale také Steve Martin, Monty Python, Mel Brooks a Marx Brothers. Texty obvykle mají element sebepodceňování (příznak amerického židovského humoru), zatímco hudebně jsou ovlivnění styly jako hip hop a Contemporary R&B.\n\n\n"}
{"id": "722288", "url": "https://cs.wikipedia.org/wiki?curid=722288", "title": "Indikace (lékařství)", "text": "Indikace (lékařství)\n\nIndikace je v medicíně platný důvod pro použití určitého testu, medikace, výkonu atd. Opakem je kontraindikace (situace, kdy se určitý výkon, medikace apod. nesmí použít). Indikace i kontraindikace jsou uvedeny v žádosti o registraci léčiva a jsou předmětem povolovacího procesu. \n\nV USA je indikace medikací přísně regulována FDA, součástí této regulace jsou informace v příbalovém letáku léčivých přípravků označené jako „Indikace a použití“. Většina zemí a jurisdikcí má ustavenu nějakou autoritu, která má na starosti schvalování léčiv pro konkrétní indikace na základě jejich relativní bezpečnosti a účinnosti. V Evropské unii je touto autoritou Evropská léková agentura; své orgány mají i členské státy, v případě Česka je to Státní ústav pro kontrolu léčiv.\n\nV ČR předepisovat, uvádět do oběhu a používat lze zásadně tzv. registrované humánní léčivé přípravky (léky). Výjimkou je užití registrovaného léku jiným způsobem a užití neregistrovaného léku. Právo vybavit pacienta léčivými přípravky lze zásadně pouze v lékárnách. Pouze v případě, že zdravotní stav pacienta nezbytně vyžaduje bezodkladné užívání léku a vzhledem k místní nebo časové nedostupnosti lékárenské péče lze vybavit lékem i jinak (např. přímo u lékaře).\n\nJe-li určitý registrovaný léčivý přípravek předepsán nebo užíván mimo schválené indikace, pak takové použití se označuje jako „užití registrovaného léčivého přípravku jiným způsobem\", tj. není v souladu se souhrnem údajů o přípravku. Podmínkou preskripce je že tento jiný způsob užití je dostatečně odůvodněn vědeckými poznatky“.. V odborné literatuře je pro výše zmíněný způsob použití léčiv nejčastěji užíván termíny „unlicensed“ a „off-label“. Na rozdíl od užití neregistrovaného léku není užití omezeno jen na jednotlivé případy. \nV případě registrace nové indikace léku obsahujícího dobře zavedenou látku, u kterého byly provedeny předklinické zkoušky nebo klinické studie ve vztahu k nové indikaci, nesmí vzít SÚKL v úvahu výsledky těchto studií při registraci jiným žadatelem po dobu 1 roku od udělení registrace pro jiný lék s danou indikací.\n\nOšetřující lékař může za účelem poskytnutí optimálních zdravotních služeb předepsat a použít i léčivé přípravky neregistrované.. Podmínkou je, že není distribuován v České republice registrovaný léčivý přípravek odpovídajícího složení nebo obdobných terapeutických vlastností a současně musí jít buď o již lék registrovaný v jiném státě, nebo o přípravek pro moderní terapie, jehož výrobce má souhlas Státního ústavu pro kontrolu léčiv a dále je užití dostatečně odůvodněn vědeckými poznatky a současně nejde o léčivý přípravek obsahující geneticky modifikovaný organismus. \n\nHodlá-li ošetřující lékař předepsat nebo použít neregistrovaný léčivý přípravek nebo použít registrovaný léčivý přípravek způsobem, seznámí s důsledky léčby pacienta, popřípadě jeho zákonného zástupce. Předepsání a použití neregistrovaného léčivého přípravku ošetřující lékař se oznamuje Státnímu ústavu pro kontrolu léčiv.\n\n"}
{"id": "722291", "url": "https://cs.wikipedia.org/wiki?curid=722291", "title": "Indikace", "text": "Indikace\n\nSlovo indikace může být: \n\n"}
{"id": "722292", "url": "https://cs.wikipedia.org/wiki?curid=722292", "title": "Diskografie Versailles -Philharmonic Quintet-", "text": "Diskografie Versailles -Philharmonic Quintet-\n\nDiskografie japonské hudební visual kei metalové skupiny Versailles -Philharmonic Quintet- (ヴェルサイユ・フィルハーモニック・クインテット), která vznikla v roce 2007 a je charakteristické především rokokovým stylem kostýmů a těžkou leč melodickou hudbou.\n\n"}
{"id": "722294", "url": "https://cs.wikipedia.org/wiki?curid=722294", "title": "Kontraindikace", "text": "Kontraindikace\n\nKontraindikace je v lékařství stav nebo faktor, který je důvodem k vyloučení určitého lékařského výkonu, medikace, vyšetření apod.\n\nNěkteré kontraindikace jsou \"absolutní\", což znamená, že platí za každých podmínek. Například dětem a adolescentům s virovou infekcí by se neměla podávat kyselina acetylsalicylová, protože hrozí vznik Reyova syndromu. Podobně osoba s anafylaktickou alergií na určitou látku by nikdy tuto látku neměla dostat, osobě s hemochromatózou by neměly být podávány přípravky s obsahem železa.\n\nJiné kontraindikace jsou \"relativní\", tedy pacient může být více ohrožen komplikacemi, ale tato rizika mohou být převážena jinými důvody či jinak snížena. Například těhotná žena by se normálně měla vyhýbat rentgenovému záření, ovšem toto riziko je převáženo přínosem vyšetřením (a následně případným léčením) vážných stavů, například tuberkulózy.\n\n"}
{"id": "722295", "url": "https://cs.wikipedia.org/wiki?curid=722295", "title": "Solar Maximum Mission", "text": "Solar Maximum Mission\n\nSolar Maximum Mission či SMM (též SolarMax) byla americká vědecká družice vypuštěná do vesmíru v roce 1980, jejíž hlavním úkolem byl výzkum Slunce během maxima sluneční činnosti. Sonda však po devíti měsících pozorování Slunce přestala pracovat, posádce raketoplánu Challenger se v roce 1984 při misi STS-41-C podařilo družici opravit. Činnost sondy byla ukončena v roce 1989, kdy zanikla v atmosféře Země.\n\nSonda SMM měla modulární uspořádání, celková délka sondy byla 4 m, průměr 2,3 m. Modul s přístroji byl umístěn na vrcholu sondy, měl délku 2,3 m a kromě vědeckých přístrojů obsahoval i sluneční čidlo zajišťující orientaci. Pod přístrojovým modulem byl umístěn servisní modul MMS (Multimission Modular Spacecraft) obsahující systémy pro orientaci družice, napájení, komunikaci a zpracování dat. Oba moduly spojoval adaptér, ke kterému byly připojeny solární panely, dodávající sondě 1500 až 3000 W elektrické energie.\n\nŘízení sondy bylo navrženo tak, aby byla sonda schopna rychle reagovat a v reálném čase se zaměřovat na vznikající sluneční erupce.\n\nSonda byla vybavena sadou sedmi přístrojů, zaměřených na výzkum Slunce v období maxima sluneční činnosti. Přístroje sledovaly Slunce v několika oborech elektromagnetického záření – gama záření, rentgenové záření a ultrafialové záření:\n\nSonda odstartovala 14. února 1980 v 15:57 UTC pomocí rakety Delta 3910 z rampy LC-17 na kosmodromu Cape Canaveral Air Force Station na Floridě. Byla vynesena na dráhu ve výšce 508 km až 512 km se sklonem k rovníku 28,5°, kde zahájila pozorování, která úspěšně probíhala několik měsíců. Družice však ztrácela schopnost orientace, protože se postupně přepalovaly pojistky stabilizačních gyroskopů. Po devíti měsících byla SMM prakticky nepoužitelná, nedokázala se již zaměřovat na sledované cíle na Slunci. Bylo rozhodnuto, že se NASA pokusí opravit nákladné zařízení na oběžné dráze.\n\nRaketoplán Challenger se 8. dubna 1984 při misi STS-41-C přiblížil k porouchané sondě na vzdálenost 60 m a astronauti James van Hoften a George Nelson vystoupili do vesmíru. Nelson se pomocí manévrovací jednotky MMU (Manned Maneuvering Unit) dostal k pomalu rotující družici a pokusil se připojit spojovací adaptér k uchycovací kotvě. To se mu však nepodařilo, při neúspěšných pokusech se družice začala převracet a její rotace se zvýšila, Nelson se musel vrátit k raketoplánu.\n\nŘídící středisko rozhodlo, že se mají astronauti pokusit zachytit družici přímo manipulátorem RMS (Remote Manipulator System). Raketoplán se tedy k SMM přiblížil na 12 m, avšak ani po několika pokusech nebyla družice zachycena. Výsledkem pokusu bylo jen další nekontrolované převracení sondy, raketoplán se musel vzdálit.\n\nTechnici v řídícím středisku se pokusili do porouchané sondy nahrát nový program, který aktivoval magnetický stabilizační systém, pak se již podařilo rotaci sondy úplně zastavit. Po následném přiblížení raketoplánu byla sonda zachycena manipulátorem RMS a vtažena do nákladového prostoru Challengeru. Při výstupu do vesmíru Nelson s van Hoftenem vyměnili vadný blok elektroniky stabilizačních gyroskopů a elektroniku koronografu. Po ukončení výstupu zahájilo řídící středisko testy opravené sondy, ta pak byla 12. dubna 1984 v 9:30 UTC uvolněna z nákladového prostoru raketoplánu.\n\nSonda SMM úspěšně pracovala až do roku 1989, kdy byla navedena do hustých vrstev atmosféry, kde zanikla.\n\n"}
{"id": "722296", "url": "https://cs.wikipedia.org/wiki?curid=722296", "title": "SMM", "text": "SMM\n\nSMM může být:\n\n"}
{"id": "722303", "url": "https://cs.wikipedia.org/wiki?curid=722303", "title": "Kysihýbel", "text": "Kysihýbel\n\nKysihýbel je malá osada ve Štiavnických vrších, v údolí Jasenice, součást obce Banský Studenec v okrese Banská Štiavnica.\n\nPůvodně to byl majer patřící Banské Štiavnici, později přešel do majetku báňského erára, od 2. poloviny 19. století školní majetek Báňské a lesnické akademie. V současnosti je tu školní lesní závod, dřevěný kostelík a soustava malých rybníků.\n\nNedaleko osady se nachází Arboretum Kysihýbel, vybudované v letech 1900–1913. Na trase naučné stezky 1 km jihovýchodně od osady se nachází vzácná technická památka – podzemní kamenolom, ve kterém se v minulosti těžil ryolit.\n\nOsada je východiskem velkého množství značených turistických tras do okolí, nedaleko osady je železniční zastávka Banský Studenec, na trati Banská Štiavnica – Hronská Dúbrava.\n"}
{"id": "722317", "url": "https://cs.wikipedia.org/wiki?curid=722317", "title": "Zlámal", "text": "Zlámal\n\nPříjmení Zlámal nosí více různých osobností:\n\n"}
{"id": "722325", "url": "https://cs.wikipedia.org/wiki?curid=722325", "title": "Josef Kott", "text": "Josef Kott\n\nJméno a příjmení Josef Kott má více nositelů:\n\n"}
{"id": "722328", "url": "https://cs.wikipedia.org/wiki?curid=722328", "title": "Kott", "text": "Kott\n\nPříjmení Kott nosí více různých osobností:\n\n\n"}
{"id": "722331", "url": "https://cs.wikipedia.org/wiki?curid=722331", "title": "Rhabdomyolýza", "text": "Rhabdomyolýza\n\nRhabdomyolýza (z řeckých výrazů ῥάβδος (\"rhabdos\") – pruh, μῦς (\"mýs\") – sval, λύσις (\"lysis\") – rozklad) je tělesný stav, při kterém dochází k rychlému rozkladu tkáně příčně pruhované svaloviny. Produkty rozpadu jsou uvolňovány do krevního oběhu, přičemž některé z nich, například myoglobin, jsou škodlivé pro ledviny a mohou způsobit jejich selhání. Příčinou rhabdomyolýzy může být poškození svalů hrubou silou (například při rozmáčknutí svalu při zranění, přetížení při nadměrném tělesném výkonu), infekční onemocnění, otrava, nebo aplikace léků či drog. V závislosti na míře poškození ledvin se projevuje menší či větší bolestí svalů, zvracením, ztrátou orientace. Diagnózu je možno potvrdit krevním testem a analýzou moči. Základní léčbou je nitrožilní podání fyziologického roztoku, ve vážnějších případech dialýza.\n\nRhabdomyolýza patří mezi běžné komplikace u lidí zavalených při pádu domů (například při zemětřeseních nebo bombardování), výrazné zlepšení její diagnózy a léčby proběhlo během setrvalého bombardování Londýna v roce 1941. Vyskytuje se nejen u lidí, ale i u zvířat (častá je u koní).\n"}
{"id": "722351", "url": "https://cs.wikipedia.org/wiki?curid=722351", "title": "Normální číslo", "text": "Normální číslo\n\nNormální číslo je takové reálné číslo, v jehož reprezentaci v každém základu \"z\" (např. \"z\"=10 pro desítkovou soustavu) jsou\n\nJinými slovy, všechny posloupnosti cifer délky \"n\" se vyskytují s limitní hustotou formula_3.\n\nBývá obtížné prokázat, že nějaké číslo je normální. Například normalita čísel √2, π a \"e\" je otevřeným problémem.\n"}
{"id": "722355", "url": "https://cs.wikipedia.org/wiki?curid=722355", "title": "Centrum shody", "text": "Centrum shody\n\nCentrum shody ( , zkracováno \"SC\") je politická strana v Lotyšsku. Byla vítězem voleb v roce 2011 a v lotyšském stočlenném parlamentu měla 31 poslanců. Od roku 2014 počet jejích poslanců poklesl na 24. \n\nJedná se o levicovou stranu vyznávající sociální demokracii a demokratický socialismus, která je navíc prorusky orientována a je reprezentantem početné menšiny Rusů v Lotyšsku. Vede ji Nils Ušakovs, starosta Rigy, sám ruského původu.\n\nJe zastoupena i v Evropském parlamentu, kde je členem politických skupin Pokrokové spojenectví socialistů a demokratů a Evropská sjednocená levice a Severská zelená levice.\n"}
{"id": "722360", "url": "https://cs.wikipedia.org/wiki?curid=722360", "title": "Gasparinisaura", "text": "Gasparinisaura\n\nGasparinisaura („ještěr Zulmy B. de Gaspariniové“) byl malý ornitopodní dinosaurus, žijící v období svrchní křídy (asi před 85 až 78 miliony let) na území dnešní Argentiny. Typový druh \"Gasparinisaura cincosaltensis\" byl popsán v roce 1996 argentinskými paleontology Rodolfem Coriou a Leonardem Salgadem.\n\nPři délce 1,7 metru vážil tento dinosaurus asi 13 kilogramů. Mláďata však byla podstatně menší, dosahovala délky kolem 65 centimetrů a hmotnosti maximálně několika kilogramů.\n\nPůvodně vědci předpokládali, že by se mohlo jednat o iguanodonta podobného dryosaurovi. Později však převážilo mínění, že tento býložravec představoval pouze bazálního ornitopoda, tedy vývojově primitivnější formu ptakopánvého dinosaura. Některé novější analýzy jej navíc řadí do blízkosti rodu \"Hypsilophodon\". Z fosilních koster je známo nejméně 15 jedinců, většinou ještě nedospělých exemplářů.\n\"Gasparinisaura\" se objevuje například v dokumentárním seriálu \"Planet Dinosaur\" z produkce BBC (se světovou premiérou v září 2011).\n\n\n"}
{"id": "722361", "url": "https://cs.wikipedia.org/wiki?curid=722361", "title": "Lenka Antošová", "text": "Lenka Antošová\n\nLenka Antošová (* 27. září 1991 Děčín) je česká sportovkyně-veslařka, mladší sestra\nveslařky Jitky Antošové. Společně s partnerkou Denisou Čvančarovou získaly v letech 2008 a 2009 dvě stříbrné medaile na juniorském mistrovství světa v kategorii dvojskif. Po přestupu do kategorie dospělých společně závodila se svou starší sestrou. Na Letních olympijských hrách 2012 skončila tato posádka na 7. místě.\n\n"}
{"id": "722371", "url": "https://cs.wikipedia.org/wiki?curid=722371", "title": "Chrobák lesní", "text": "Chrobák lesní\n\nChrobák lesní (\"Anoplotrupes stercorosus\") je brouk z čeledi chrobákovitých. Je dlouhý 12-20 milimetrů, modročerné kovové barvy. Štít hladký, krovky podélně rýhované. Rozšířen po celé Evropě. Živí se výkaly, hnijícími houbami, připadně hnijícími mršinami. Samička klade zjara vajíčka do podzemních chodbiček, které zaplní trusem určeným k výživě larev. Larvální vývoj trvá celý rok. Larvy se zjara zakuklí. Nová generace se líhne v červnu.\n\n"}
{"id": "722374", "url": "https://cs.wikipedia.org/wiki?curid=722374", "title": "Pantanal", "text": "Pantanal\n\nPantanal (z portugalského slova \"pantano\" - \"bažina\") je rozsáhlá močálovitá krajina na jihozápadě Brazílie, zasahující také na území Bolívie a Paraguaye. Přesné hranice nejsou definovány, rozloha oblasti se uvádí mezi sto padesáti a dvěma sty tisíci čtverečními kilometry, což z Pantanalu činí největší mokřad světa. Na západě hraničí z Gran Chacem a na severu a východě s Cerradem. Nejvýznamnější řeky v regionu Pantanal jsou Paraguay a Cuiabá.\nV období dešťů bývá zaplaveno okolo čtyř pětin rozlohy Pantanalu, sloupec vody dosahuje až pěti metrů. Oblast je útočištěm vzácných zvířat, jako je kapybara, tapír jihoamerický, vydra obrovská (\"Pteronura brasiliensis\"), anakonda nebo kajman. Ramsarská úmluva vyhlásila v roce 1993 Pantanal za lokalitu mezinárodního významu.\n\nJeho relativně malá část (187 818 ha, což představuje zhruba jen 1,3% rozlohy regionu) byla v roce 2000 zapsána na seznam světového přírodního dědictví UNESCO. Jedná se o brazilský národní park Pantanal Matogrossense a přilehlé soukromé rezervace Dorochê a Acurizal e Penha.\n\n"}
{"id": "722395", "url": "https://cs.wikipedia.org/wiki?curid=722395", "title": "Noble", "text": "Noble\n\nNoble je debutové albu skupiny Versailles -Philharmonic Quintet-. Prvně bylo vydáno digitálně a to 9. července 2008. Poté 16. července 2008 vyšlo i jako klasické (CD).\nAlbum bylo vydáno ve 4 různých verzích. První verze je limitovanou japonskou edicí, která obsahuje 12 skladeb a DVD s bonusovým materiálem jako jsou videoklipy. Evropská verze, která vyšla stejný den, má v sobě navíc singl \"The Revenant Choir\" jako bonusovou skladbu. Americká verze jež vyšla 21. října 2008 má zase jako bonus skladbu \"Prince\". A poslední, japonská re-edice, též obsahuje jako bonusovou skladbu píseň \"Prince\", ale již nemá obvyklé bonusové DVD.\n"}
{"id": "722398", "url": "https://cs.wikipedia.org/wiki?curid=722398", "title": "Svätý Anton (kaštel)", "text": "Svätý Anton (kaštel)\n\nKaštel Svätý Anton (též kaštel Antol či Koháryovský kaštel) je kaštel nacházející se pod lesem v obci Svätý Anton, nedaleko Banské Štiavnice. Je to poměrně dobře zachovalý pozdně barokně-klasicistní kaštel s rozsáhlým anglickým parkem. Od roku 1985 je evidovaný jako národní kulturní památka a je přístupný veřejnosti.\n\nStavba byla postavena v roce 1744 ve stylu pozdního baroka.\n\nO kaštelu se traduje, že jeho stavba symbolizovala kalendářní rok - má 4 brány (= roční období), 12 komínů (= měsíců), 52 místností (= týdnů) a 365 oken (= dní) 7 arkád (= dní v týdnu). Dnes, po přestavbě, to však již není možné potvrdit.\n\nOd roku 1954 je sídlem Lesnického, dřevařského a mysliveckého muzea, specializovaného celoslovenského muzea s pozoruhodnými přírodovědnými, historickými a uměleckými sbírkami. Expozice, umístěné v kaštelu, podávají přehled o vývoji lesnictví, dřevařství a myslivosti na Slovensku, ale také o dobovém bydlení šlechty (slohový nábytek zejména z 18.-19. století, obrazy a jiné). Pozornost poutá také místnost tapetovaná dobovými ilustracemi zejména z francouzských humoristických časopisů, lovecké zbraně a trofeje, lesnické zařízení a pomůcky a další exponáty.\n\nKaštel obklopuje rozsáhlý anglický park se vzácnými stromy z 18. století. Do kompozice parku začlenili různé druhy drobné architektury, vodopád a jezírko. Je vhodný pro romantické procházky.\n\nPři hlavní cestě před odbočkou ke kaštelu se nachází rokoková kaple sv. Jana Nepomuckého čtvercového půdorysu z let 1755-1758. V kapli se nachází krypta Koháryovců.\n\n\n\n"}
{"id": "722401", "url": "https://cs.wikipedia.org/wiki?curid=722401", "title": "Novara Calcio", "text": "Novara Calcio\n\nNovara Calcio je italský fotbalový klub sídlící ve městě Novara. Klub byl založen 22. prosince roku 1908 osmi studenty z Liceo Carlo Alberto jako \"Football Association Studenti Novara\" a od roku 1981, již jako \"Novara Calcio\". Hřištěm klubu je Stadio Silvio Piola s kapacitou 17 875 diváků, stadion nese jméno po výborném hráči, který i reprezentoval. Serii A hrál v sezonách: 1936/37, 1938/39 až 1940/41, 1948/49 až 1955/56, 2011/12. Nejlepší výsledek v lize bylo 8. místo v sezoně 1951/52. Největším úspěchem je finále italském poháru v roce 1939.\n\nEvropské poháry ještě nehráli.\n\n"}
{"id": "722403", "url": "https://cs.wikipedia.org/wiki?curid=722403", "title": "Drafting documentation", "text": "Drafting documentation\n\nDrafting documentation neboli „zpracování dokumentace“ je anglický termín, který charakterizuje v dnešní době stále více kladený důraz na efektivní vytváření podnikové dokumentace, tak aby byla v souladu se standardy moderního vedení podniku. Výkresová dokumentace již neslouží pouze pro účely výroby a vysvětlení problémů spojenými s výrobkem, ale snaží se danou problematiku zachytit z více stran. Dokumentace musí obsahovat veškeré informace tak, aby mohla být zároveň použitelná i pro účely interních a externích auditů, cenových kalkulací, skladového hospodářství, archivace, aj. Jedná se tedy převážně o 2D dokumentaci, kde je logickou formou zkresleno a načrtnuto vše, co je v průběhu vývoje daného výrobku zapotřebí zaznamenat a to takovým způsobem, aby byla dokumentace srozumitelná kdekoliv na světě.\n"}
{"id": "722404", "url": "https://cs.wikipedia.org/wiki?curid=722404", "title": "Bismarckturm (Neugersdorf)", "text": "Bismarckturm (Neugersdorf)\n\nBismarckturm (Bismarckova věž) je 19, 5 m vysoká věž v Neugersdorfu (Německo) ležící na špičce vrchu Hutungsberg, který je se svými 474 m n. m. nejvýše položeným bodem Neugersdorfu.\n\nVýstavba této rozhledny na vrchu Hutungsberg byla naplánována již roku 1879/1880. Neugersdorfský továrník Julius Hoffmann a „Přírodovědecký spolek Neugersdorf,“ obstarali roku 1902 výstavbu věže. Julius Hoffmann zaplatil 12 000 marek, přičemž kompletní náklady na výstavbu činily 20 000 marek.\n\nBismarckova věž byla navržena jako rozhledna s „ohnivým pohárem“ od stavitele Hermanna Mihana z Neugersdorfu, který měl také na starosti realizaci stavby.\n\nPři stavbě byl použit pískovec z Walthersdorfského lomu odolný proti povětrnostním vlivům, čedič pro základy a cihly pro vnitřní obložení. Výstavba věže měla čtyřdílnou osnovu:\nVyhlídková terasa je ohraničena pískovcovým zábradlím o výšce 1,05 m.\n\nPosazení základního kamene bylo 6. dubna 1904. Už po šestiměsíční stavbě (9. října 1904) mohla být věž zasvěcena. Kníže Herbert von Bismarck sem poslal pozdravný telegram. K vstupu do věži byl připevněn Bismarckův medailon, který je cca od roku 1951 ztracený. Ve vnitřku věže byla čestná tabule ze švédské žuly s erbem Bismarcků a přidané věnování ve zlatém písmu pro zakladatele Julia Hoffmanna:\n\nPo první světové válce byla dříve Bismarckova věž, díky svému umístění pár metrů od hranic s Československem, známá jako „Grenzturm,“ tj. „Hraniční věž“. Po druhé světové válce byla nazývána „Turm der Jugend,“ tj. „Věž mládeže“. Rozcestník ze dřeva vedl cestu k věži se slovy:\n\nRoku 1938 platilo nařízení, že „ohnivý pohár“ na věži musel po setmění hořet 10 hodin. Po roce 1945 musela být věž z důvodu potřebných oprav pro návštěvníky uzavřena. Od února 1992 byla věž rozsáhle restaurována a ke „Dni otevřených pomníků“ 12. září 1993 byla Bismarckova věž znovu otevřena. Toho dne vystoupilo na věž více než 1000 návštěvníků. V souvislosti s opravou byl nad vstupem připevněn nový medailon.\n\n\n"}
{"id": "722407", "url": "https://cs.wikipedia.org/wiki?curid=722407", "title": "Stromy Anežky České", "text": "Stromy Anežky České\n\nStromy Anežky České je projekt České rady dětí a mládeže jehož cílem je propagace odkazu Anežky České prostřednictvím výsadby 100 ks lípy srdčité. Anežka Česká hrála významnou roli v historii našeho státu a prostřednictvím tohoto projektu budou její činy připomenuty. Díky výsadbě jednotlivých stromů se také děti a mládež, členové sdružení České rady dětí a mládeže, povedou k aktivní péči o životní prostředí. Sdružením bude zdarma nabídnuta množnost vysadit lípu srdčitou na jejich oblíbeném místě. U každého zasazeného stromu bude informační tabule s informacemi o projektu, o Anežce České, partnerech projektu i o sdružení, které strom vysadilo. Stromy budou distribuovány do jednotlivých krajů, kde si je sdružení budou moci vyzvednout. Strom zasadí na svém oblíbeném místě a jeho souřadnice a fotografie ze zasazení dají k dispozici ČRDM. Souřadnice budou posléze zaznamenány do interaktivní mapy Kamchodit.cz, která nabízí více než 2500 umístění kluboven, DDM, veřejných hřišť a dalších míst pro trávení volného času. Na mapě tak vzniknou nové symboly, které se mohou stát poutními místy připomínající odkaz Anežky České. Akci osobně podpořili komunální politici i společensky respektované osobnosti – příkladně pražský arcibiskup Mons. Dominik Duka, Prof. PhDr. Petr Piťha, CSc. (životopisce sv. Anežky České), ředitel Národní galerie v Praze Ing. Vladimír Rösel, první náměstkyně minstra školství Ing. Eva Bartoňová, bývalá ministryně školství PhDr. Miroslava Kopicová.\n\n"}
{"id": "722426", "url": "https://cs.wikipedia.org/wiki?curid=722426", "title": "Babí lom (rozhledna)", "text": "Babí lom (rozhledna)\n\nBabí lom je rozhledna nacházející se na stejnojmenném skalnatém hřebenu nad obcí Lelekovice v okrese Brno-venkov.\n\nSkalnatý hřbet Babího lomu je oblíbeným výletním místem již od 19. století. Původně zde stály dva dřevěné vyhlídkové můstky s chatkou a vedla sem značená turistická trasa. Dřevěnou rozhlednu časem nahradila kamenná stavba, ta však byla zbourána za druhé světové války. V letech 1959–1961 vybudovali turisté ze Sokola v Lelekovicích novou rozhlednu, ke slavnostnímu otevření došlo 15. května 1961. Náklady na stavbu činily 160 000 Kčs.\n\nSoučasná rozhledna je 15 metrů vysoká betonová válcová věž s železným ochozem. Autorem je brněnský architekt Mojmír Korvas. Za optimálních povětrnostních podmínek jsou z kruhového ochozu vidět okolní sídla Vranov, Lelekovice, Kuřim, a Brno (včetně hradu Špilberk), dále Drahanská vrchovina, Žďárské vrchy a Českomoravská vrchovina, Ždánický les a Chřiby, Pálava, vysílač Kojál, Jaderná elektrárna Dukovany a za nejjasnějšího počasí i vrcholky Alp. Na rozhlednu je celoročně volný přístup.\n\n"}
{"id": "722429", "url": "https://cs.wikipedia.org/wiki?curid=722429", "title": "Hosťovce (okres Zlaté Moravce)", "text": "Hosťovce (okres Zlaté Moravce)\n\nHosťovce jsou obec na Slovensku ležící v okrese Zlaté Moravce v Nitranském kraji.\n\nObec leží v severovýchodní části Požitavské pahorkatiny v údolí potoka Pelúsok. Samotná obec leží ve výšce 220 metrů nad mořem, katastr mezi 210 a 600 metry a má charakter pahorkatiny až vrchoviny. Podklad je tvořen žulovými horninami, křemenci, jíly a písky, kryté spraší. Větší část katastru je zalesněná (roste zde nejvíce dub, habr, bříza, ve vyšších polohách buk).\n\nPrvní písemná zmínka o obci je z roku 1209 ako Gesteuge. Později jsou doloženy názvy Kestog (1323), Hostowicze (1773), Hosťovce (1927), maďarsky Gestöc. Obec patřila opatství v Hronském Beňadiku, v 15. století rodině Labatlanovych, od začátku 16. století panství Jelenec a od konce 17. století panství Zlaté Moravce. Majetkové podíly měli i místní zemanské rody. Obyvatelé se živili především zemědělstvím a lesním hospodářstvím. Během hospodářské krize ve třicátých letech 20. století trpěla obec emigrací, v roce 1932 byla také místem protiexekuční vzpoury.\n\n\n"}
{"id": "722430", "url": "https://cs.wikipedia.org/wiki?curid=722430", "title": "Léopold Ernest Mayer", "text": "Léopold Ernest Mayer\n\nLéopold Ernest Mayer (1822–1895) byl francouzský fotograf známý především svými portrétními a módními fotografiemi.\n\nV roce 1855 začal spolupracovat s Pierrem Louisem Piersonem a Louisem Frédéricem Mayerem. Pierson a Mayer distribuovali své snímky pod společným názvem \"Mayer et Pierson\". Sklízeli velký úspěch a brzy otevřeli další studia v belgickém Bruselu.\n\n"}
{"id": "722433", "url": "https://cs.wikipedia.org/wiki?curid=722433", "title": "Vlk černý", "text": "Vlk černý\n\nVlk černý (\"Canis lupus pambasileus\"), nazývaný též yukonský vlk, je poddruhem vlka obecného (\"Canis lupus\"). Vlk černý byl popsán v roce 1905 zoologem Danielem Elliotem.\n\nVlk černý žije v Severní Americe v oblasti Aljašky a Yukonu, kromě tundrovité oblasti na pobřeží Arktidy. Vlk černý má obvykle tmavou barvu, nejčastěji černou nebo hnědou, popř. černou ve směsi s hnědou, šedou nebo bílou. Vlk černý je v dospělosti poměrně velký, měří 150 až 210 cm na délku od špičky čenichu ke konci ocasu. Dospělý vlk váží 45 až 54 kg. Je to v současné době pravděpodobně největší vlk v Severní Americe.\n\nVlk černý loví především karibu, losy, bizony, divoké ovce, králíky a sysly. Pohybuje se ve smečkách, které čítají pět až osm dospělých členů.\nVlci byli řadu let loveni místním obyvatelstvem, především kvůli kožešině. Po příchodu Evropanů do Severní Ameriky byla populace vlků postupně zdecimována. Jenom částečný podíl na úbytku vlků mají nemoci jako psinka nebo vzteklina. V očích veřejnosti má vlk negativní obraz „velkého zlého vlka“.\n\nNa počátku roku 2009 vláda Aljašky schválila lov vlků a dalších zvířat z helikoptér. Jako důvod uvedla, že  je nutné kontrolovat jejich populaci. Původně dokonce byla navržena za každé zabité zvíře odměna 150 dolarů. Odměna nakonec nebyla schválena. Ale i tak začalo zabíjení vlků v oblasti Horního Yukonu. A to i těch, kteří měli na krku malé vysílače z důvodu vědeckého pozorování. Zástupce ochránců přírody Aljašky Wade Willis proti tomu protestoval s tím, že  takový postup nelze rozumně odůvodnit. \n\n"}
{"id": "722436", "url": "https://cs.wikipedia.org/wiki?curid=722436", "title": "Secondo Pia", "text": "Secondo Pia\n\nSecondo Pia (9. září 1855 Asti – 7. září 1941) byl italský právník a amatérský fotograf. Nejznámější je díky svému snímku \"Turínského plátna\", který pořídil 28. května 1898 a byl vůbec prvním, kdo toto pláto fotografoval.\n\nPia se narodil v Asti, Piemonte, a ačkoli byl právníkem, zajímal se o umění i vědu. Od začátku 70. let zkoumal nové technologie fotografie. V roce 1890 pracoval jako městský radní a byl členem klubu amatérských fotografů v Turíně. Byl v Turíně jako fotograf dobře známý a několik z jeho snímků jsou nyní součástí historické sbírky v turínském muzeu \"Turin Cinema Museum\". Může být také považován za průkopníka v oblasti fotografování za použití elektrických žárovek v 90. letech, neboť žárovky na konci devatenáctého století byly technickou novinkou. Thomas Edison spolehlivé žárovky vynalezl teprve v roce 1879.\n\nOkolnosti, za kterých Secondo Pia nevědomky udělal první krok na poli moderní sindonologie, byly velmi neobvyklé.\n\nV roce 1898 město Turín slavilo 400. výročí Turínské katedrály a také 50. výročí Ústavy (Statuto Albertino) z roku 1848. V rámci oslav byla naplánována také výstava sakrálního umění. Vzhledem k tomu, že veřejné vystavení Turínského plátna by vyžadovalo povolení krále Umberta I., chtěli organizátoři aby namísto vystavení originálu dva umělci namalovali realistické repliky. Tyto obrazy skutečně vznikly, ale nikdy jako součást výstavy použity nebyly.\n\nŠéf výstavní komise Baron Manna požádal krále o veřejný projev, a také požádal o právo na fotografie plátna s pomocí Seconda Pia, za účelem propagace výstavy. K překvapení všech umělců, kteří maloval realistické repliky, král schválil veřejné vystavení Plátna na výstavě, a později také dovolil, aby mohlo být fotografováno. Je zapotřebí mít na paměti dvě skutečnosti: první, že v té době Savojští měli sídlo v Turíně, a plátno se již v Turíně nacházelo, protože patřilo králi. Za druhé, v tu chvíli nikdo netušil, že se objeví na plátně ještě zřetelnější převrácený obraz tváře, který pro svou slabou kresbu nemohl být pozorován pouhým okem.\n\nSecondo Pia byl překvapen, když byl v tak pozdním termínu jmenován oficiálním fotografem pro propagaci výstavy. Osmidenní výstava právě začínala, což bylo příliš pozdě na to, aby se snímek stal součástí reklamní kampaně. Přesto však využil příležitosti, aby pořídil vůbec první fotografii \"Turínského plátna\".\n\nDne 25. května 1898 hned po slavnostním zahájení výstavy během polední přestávky, začal Pia v Turínské katedrále připravovat techniku. Fotografování byli přítomni ještě dva lidé: páter Sanno Salaro a šéf bezpečnosti katedrály, poručík Felice Fino. Nejednalo se však o jednu z prvních příležitostí, kdy se při fotografovaní využila elektrická žárovka, umělé osvětlení použil již v roce 1884 George Bretz.\n\nLogistika organizace fotografické akce a potřebné vybavení byly pod vedením Seconda Pia, podařilo se mu sehnat dvě žárovky o výkonu každé asi 1000 jednotek candela. Vzhledem k tomu, že v chrámu nebyla elektřina, musel Pia světla napájet z přenosného generátoru. Sotva se mu podařilo vyrovnat se s vysokými teplotami vládnoucím toho roku na konci května bylo fotografování přerušeno otevřením dveří katedrály po polední pauze. Výsledky této fotografické však nebyly příliš úspěšné, jak se ukázalo po vyvolání fotografických desek.\nVečer 28. května 1898 se Pia do chrámu vrátil na druhou návštěvu asi ve 21:30 a tentokrát se mu podařilo pořídit o několik expozic více. Na základě předchozího experimentu z 25. května pořídil různé expoziční časy a měnil osvětlení. Kolem půlnoci se tři muži vydali desky vyvolat. Pia později řekl, že v temné komoře z šoku málem upustil a rozbil skleněnou fotografickou desku z toho, co v ten okamžik spatřil: na negativu byl rozpoznatelný obraz muže s obličejem, který při pozorování plátna pouhým okem nebyl patrný. Ten večer začalo tajemství obrazu spojeného s tváří Ježíše Krista.\n\nDne 2. června 1898 výstava skončila a plátno se vrátilo do své rakve v Královské kapli. Janovské noviny \"Il Cittadino\" otiskly Piovu fotografii 13. června, tedy jeden den poté, co se příběh objevil v celostátních novinách \"Corriere Nazionale.\" Dne 15. června otiskly příběh vatikánské noviny \"Osservatore Romano\".\n\nV dalších několika letech probíhala celá řada debat nad Piovou fotografií, s různými sugescemi o nadpřirozeném původu ale byl také obviňován za chyby ve své práci, upravování snímků, atd.\n\nJedna definitivní podpora Seconda Pia nakonec přišla v roce 1931, kdy profesionální fotograf Giuseppe Enrie plátno také fotografoval a jeho závěry Pia podporovaly. Když byla Enriova fotografie poprvé vystavena, Secondo Pia ve svých sedmdesáti letech, byl na výstavě mezi přítomnými. Pia si údajně hluboce vydechl úlevou, když viděl Enrieho fotografii.\n\nVědecké a náboženské diskuse a debaty o původu obrazu, který fotografoval Pia, však pokračovaly i poté.\n\nZe strany náboženství v roce 1939 Piův negativ použila sestra Marie Pierina De Micheli, jeptiška v Milánu, na minci (medaili) \"Svatá Tvář\", jako součást katolické oddanosti Svaté Ježíšově Tváři. Papež Pius XII. s touto zbožností i medailí souhlasil a v roce 1958 vyhlásil svátek Svaté Ježíšovy Tváře jako masopustní úterý (úterý před Popeleční středou) pro celou Římskokatolickou Církev. U příležitosti 100. výročí první fotografie Seconda Pia, v neděli 24. května 1998 papež Jan Pavel II. navštívil katedrálu v Turíně. Ve svém projevu v ten den řekl, že \"\"Plátno je obrazem Boží Lásky i lidského hříchu\"\" a nazval Plátno \"\"ikonou utrpení nevinných v každém věku\"\".\n\nZe strany vědecké v roce 2004 publikoval optický věstník Fyzikálního ústavu v Londýně recenzi o nových zobrazovacích metodách používaných během restaurování plátna v roce 2002. „Horká“ vědecká debata o fotografii a plátnu pokračuje do dnešních dnů na mezinárodních konferencích po celém světě.\n\n"}
{"id": "722441", "url": "https://cs.wikipedia.org/wiki?curid=722441", "title": "Svätý Anton", "text": "Svätý Anton\n\nSvätý Anton (do 30. června 1996 „Antol“, do roku 1948 „Svätý Antol“; , ) je obec na Slovensku v okrese Banská Štiavnica. K obci patří usedlosti Rovne, Bažanica a Macko. V obci majú hlavne kone.\n\nPrvní písemná zmínka o obci pochází z roku 1266. Název dědiny vychází z názvu původního kostela zasvěceného sv. Antonínovi Poustevníkovi. V roce 1266 se v první dochované listině uvádí, že území okolo kostela bylo zapsáno jako majetek rodiny HuntPoznanovců. Od roku 1342 se v obci vybíralo mýto. Kromě mýtné stanice se tu nacházela dvě hutnická zařízení, cihelna a tři mlýny, ze kterých se zachoval jen jeden, v současnosti přestavěný na penzion. V roce 1472 patřila obec do panství hradu Čabraď. V 16. století se panství Čabraď rozdělilo a vzniklo hradní panství Sitno, kterého se obec stala součástí. V 17. století získal panství od Ferdinanda II. Peter Koháry a to za zásluhy v boji proti Turkům. O hospodářský, duchovní a kulturní rozvoj obce se nejvíce sloužili právě Koháryové. Po dostavbě kaštelu roku 1744 se sídlo správy majetků stala obec Svätý Anton. Od roku 1826 patřila obec Coburgům. Ferdinand Coburg, bratr posledního vlastníka kaštelu, navštěvoval obec až do roku 1944.\n\nObyvatelé se živili prací v dolech a hutních zařízeních, v místním kamenolomu, v lesích a v průmyslových podnicích v Banské Štiavnici. V polovině 20. století je známa výroba vyřezávaných a malovaných betlémů. V období mezi světovými válkami tu působil divadelní kroužek Andreje Trúchleho. V současnosti se v obci nachází školka, základní škola, místní knihovna, sbor dobrovolných hasičů, dva penziony, ranč, restaurace a obchody, fotbalové a multifunkční sportovní hřiště. Obec je vybavena vlastní vodovodní sítí a je napojena na plyn. Středem obce prochází komunikace spojující Banskou Štiavnicu s Hontianskými Nemcemi a dále na Šahy.\n\n\n\n\n"}
{"id": "722442", "url": "https://cs.wikipedia.org/wiki?curid=722442", "title": "Jubilee", "text": "Jubilee\n\nJubilee je druhé studiové album skupiny Versailles -Philharmonic Quintet-, ale i prvním vydaném jako major labelem.\nSoučasně je to i poslední album v původním pětičlenném složení skupiny s Jasmine You, který v průběhu nahrávání tohoto alba zemřel. Baskytarové části odehráli Hizaki a zesnulý Jasmine You. Hlas doprovodného zpěvu v písních \"Ai to Kanashimi no Nocturne\" a \"Catharsis\" patří japonskému zpěvákovi jménem Kaya.\n\nLimitová edice obsahuje navíc speciální 32-stránkovou brožuru (booklet) a noty (liner notes) napsané Tsuchiyou Kyousukem a Arasawou Junko (Shoxx). Dále pak samozřejmě i bonusové DVD s videoklipy \"Ascendead Master\" a \"Serenade\" plus záznamy z natáčení těchto klipů.\n"}
{"id": "722445", "url": "https://cs.wikipedia.org/wiki?curid=722445", "title": "Hraniční záliv", "text": "Hraniční záliv\n\nHraniční záliv se nachází na severoamerickém pobřeží Tichého oceánu na hranicích kanadské provincie Britská Kolumbie a amerického státu Washington. \n\nNa severním a západním pobřeží leží město Delta, zatímco na jihozápadě se nachází americká obec Point Roberts. Zatímco na západním břehu leží čtvrtě Delty Beach Grove a Boundary Bay, severní břeh pokrývá venkovská krajina. Na jižním břehu se nachází Crescent Beach a Ocean Park, což jsou části města Surrey, město White Rock, rezervace Indiánského kmene Semiahmů a americké město Blaine.\n\nJihovýchodní sekce zálivu, která lemuje kanadsko-americké hranice je známá jako záliv Semiahmoo, ze kterého ještě pokračuje Draytonova zátoka, ve které se nachází přístaviště města Blaine. Severní část zálivu je známá také pod jménem Bahnitý záliv.\n\nZáliv napájí tři řeky a dva potoky. Do Bahnitého zálivu se vlévají řeka Nicomekl a Serpentinová řeka, do Semiahmoo Campbellova řeka a do Draytonovy zátoky potoky Dakota Creek a California Creek.\n\nJedná se o důležitou zastávku na pacifické trase stěhovavého ptactva, především pro jespáka obecného a jespáka aljašského. Záliv byl vyhlášen rezervací Sítí rezervací pro pobřežní ptactvo na západní polokouli a v Kanadě je uznáván jako Významné ptačí území. Wattové pobřeží a slaniska podporují bohatou populaci přímořských bezobratlých, které jsou významným zdrojem energie pro migrující ptáky. Při době stěhování se může dočasná populace ptactva vyšplhat až na 100 tisíc jedinců.\n\nOblast se také využívá pro rekreační plavbu na lodi a nachází se v ní parky a pláže. Průmyslová aktivita a z ní vyplývající znečištění vody ale představují potenciální hrozbu pro zdejší živočichy. Na severním břehu se nachází letiště Boundary Bay Airport, které využívají především menší letadla, ale také filmaři, kteří zde točili už několik různých snímků.\n"}
{"id": "722447", "url": "https://cs.wikipedia.org/wiki?curid=722447", "title": "Osamění (Hvězdná brána)", "text": "Osamění (Hvězdná brána)\n\nOsamění je 18. epizoda 1. řady sci-fi seriálu Hvězdná brána.\n\nV SGC je vyhlášen poplach kvůli neplnované aktivaci hvězdné brány. Je přijat signál SG-1. Daniel Jackson a Teal'c proletí skrze bránu. Hvězdná brána je přetížená a červí dára se zavře, aniž by plukovník Jack O'Neill nebo kapitán Samantha Carterová prošli. Jackson a Teal'c nechápou: byli těsně za nimi.\n\nCarterová a vážně zraněný O'Neill se ocitnou v ledové jeskyni. O'Neill má zlomenou nohu a Carterová mu s potížemi dává dlahu. Carterová začne zkoumat jeskyni a poznamenává, že vidí světlo v některé z puklin nahoře, což naznačuje, že nejsou pohřbeni velmi hluboko.\n\nV SGC, Dr. Jackson a Teal'c se domnívají, že když byla SG-1 pod palbou skupiny Jaffů, a když se pokoušeli dostat zpět na Zemi, několik výstřelů z tyčové zbraně zasáhlo bránu, což způsobilo nárůst energie. Toto vytvořilo poruchy a způsobilo, že červí díra přeskočila na jinou bránu, která jak Dr. Jackson teoretizuje, je někde na trase mezi planetami P4A-771 a Zemí. O'Neill a Carterová jsou na některé z nich. Několik SG týmů je vysláno, aby se pokusili oba najít, ale marně. Nakonec Generál George Hammond informuje Jacksona, že musí oba prohlásit za nezvěstné a přestat hledat.\n\nMezitím se v ledové jeskyni, Carterová najde DHD zamrzlé v ledu a začne je vyhrabávat. O'Neill má bolesti a zjišťuje, že má také zlomené žebro. Nakonec vyhrabou DHD, ale když se Carterová snaží vytočit Zemi, poslední zámek nezapdane.\n\nZpět v SGC. Jackson se snaží najít nějaké řešení. V okamžiku, když Carterová zadávala adresu, rozsvítily se i zámky na bráně v SGC a byly cítit vibrace. Daniela napadlo, že na Zemi možná existuje druhá brána. Pokud nemá tlumiče, bude se při zadávání adresy silně otřásat. Tyto otřesy by měly zaznamenat i seismografy. Je nutné porovnat seismickou aktivitu po celém světě s časem poruchy brány. V jednom případě se seismické údaje v daném čase shodují... zdroj je na Antarktidě.\n\nGenerál Hammond, Daniel Jackson a Teal’c se spolu se záchrannými týmy vydávají na Antarktidu a nacházejí oba pohřešované členy SG-1. Generál Hammond nařizuje převézt antarktickou bránu do Oblasti 51.\n"}
{"id": "722456", "url": "https://cs.wikipedia.org/wiki?curid=722456", "title": "Kýros", "text": "Kýros\n\nKýros (latinský přepis je Cyrus) je perské jméno, které patří více osobám:\n\n"}
{"id": "722458", "url": "https://cs.wikipedia.org/wiki?curid=722458", "title": "Cyrus", "text": "Cyrus\n\nCyrus může znamenat:\n\n\n\n"}
{"id": "722460", "url": "https://cs.wikipedia.org/wiki?curid=722460", "title": "Seznam kaštelů na Slovensku", "text": "Seznam kaštelů na Slovensku\n\nSeznam kaštelů na Slovensku obsahuje některé z kaštelů, venkovských sídel nižší šlechty, rozdělené podle krajů. Celkově se na Slovensku nachází 437 kaštelů chráněných jako kulturní památky a mnoho dalších, které jako kulturní památky nejsou registrovány.\n\n\n\n\n\n\n\n\n\n\n"}
{"id": "722478", "url": "https://cs.wikipedia.org/wiki?curid=722478", "title": "Morovno", "text": "Morovno\n\nMorovno je městská část města Handlová v okrese Prievidza.\n\nMorovno se nachází v pohoří Vtáčnik, asi 1 km západně od Handlové. Silniční spojení s Handlovou je možné pouze přes obec Ráztočno po silnici III/050071. Původně samostatná obec se stala městskou částí Handlové v roce 1976. Je tu zachovalá individuální bytová zástavba.\n\nV Morovně se nachází kaple sv. Michala postavená v roce 1902.\n\nNedaleko se také nachází malé sportovní letiště.\n"}
{"id": "722490", "url": "https://cs.wikipedia.org/wiki?curid=722490", "title": "Valdemar I.", "text": "Valdemar I.\n\nJméno Valdemar I. označuje několik panovníků:\n"}
{"id": "722495", "url": "https://cs.wikipedia.org/wiki?curid=722495", "title": "Anastomóza", "text": "Anastomóza\n\nAnastomóza je vzájemné propojení dvou cév či nervů v těle. Mezi důležité anastomózy se řadí např. portokavální anastomózy nebo kavokavální anastomózy, což jsou funkční propojení mezi dvěma velkými systémy. portokavální anastomózy mezi vena portae a vena cava (vena cava superior, vena cava inferior) a kavokavální mezi oběma venae cavae. Mezi další důležité anastomózy v těle řadíme např. corona mortis, což je anastomóza mezi vena epigastrica superior a inferior nebo nervovou Jacobsonovu anastomózu.\n\n"}
{"id": "722512", "url": "https://cs.wikipedia.org/wiki?curid=722512", "title": "Valdemar III.", "text": "Valdemar III.\n\nJméno Valdemar III. označuje několik panovníků:\n"}
{"id": "722522", "url": "https://cs.wikipedia.org/wiki?curid=722522", "title": "Magnus II.", "text": "Magnus II.\n\nJméno Magnus II. označuje několik panovníků:\n\n"}
{"id": "722544", "url": "https://cs.wikipedia.org/wiki?curid=722544", "title": "Kristina Kochanská", "text": "Kristina Kochanská\n\nKristina Kochanská [kočanská] (v anglickém originále Kristine Kochanski) je fiktivní postava z britského sitcomu \"Červený trpaslík\". Je navigační důstojnicí první třídy a zároveň velkou láskou třetího technika Davea Listera, se kterým 3 týdny chodila, dokud mu nenapsala dopis na rozloučenou a nerozešla se s ním. Objevuje se v seriálu ve dvou různých érách.\n\nV první éře se objeví jen zřídkakdy a to hlavně v prvních dvou sériích. Poté je její postava několikrát zmiňována a od třetího dílu sedmé série nahrazuje Arnolda Rimmera, který se mezitím stal Eso Rimmerem a transdimenzionálním superhrdinou. Kristina se mezi posádkou Trpaslíka objeví poté, co průzkumná loď Červeného trpaslíka Kosmik objeví tunel mezi realitami a Kochanská se nešťastnou náhodou ocitne na palubě nám známé verze posádky. Má sice několik možností, jak se dostat zpět do své reality, ty ale promarní a v seriálu zůstane až do posledního dílu osmé série. Na palubě Kosmiku je nespokojená, protože se nemůže vykoupat ve vaně (sprchy nesnáší) a protože na palubě není kozí sýr s kousky ananasu. Palubní android Kryton je také nespokojen, protože jeho zachránce Lister se více věnuje jí nežli jemu. Proto se snaží Kristinu vystrnadit z lodi, což se mu ale nepovede. Nejvíce se mu nelíbí, že jí musí žehlit oblečení a absolutním vrcholem je fakt, že košíčky jejích podprsenek musí žehlit na své hlavě, protože by jinak ztratily tvar.\n\nVe své realitě Kristina chodí s Davem Listerem, který při oné osudové havárii, kterou zavinil Rimmer, nebyl ve stázi, jelikož jeho kočku u sebe měla právě Kochanská. Palubní počítač Holly poté oživí Listera jako člověka nejbližšího Kristině, která by po třech milionech let ve stázi (z důvodu ozáření lodě) nejspíše bez společnosti přišla o rozum. Její Dave Lister se díky jeho měkkému světlu stal mimořádně citlivým mužem, který dokonce rád nakupuje - zejména boty. Proto je pro ni nový Lister naprosto neatraktivní a nechce s ním nic mít, i když ten se jí snaží zavděčit. Lister kvůli tomuto faktu má v epizodě „Epidém“ sexuální faux pas.\n\nZáhy po obnovení Červeného trpaslíka a celé jeho posádky Krytonovými nanoboty (v 8. sérii) se Kochanská spolu s ostatními hlavními hrdiny dostává do lodního vězení, ze kterého vyváznou až v posledním díle série poté, co kapitán s částí posádky Červeného trpaslíka (vážně poškozeného chameleonským virem) opouští. Kristina se spolu s Davem a Krytonem vydávají do zrcadlového vesmíru. Tak to alespoň tvrdí jeden prodejní automat Rimmerovi, který se od tam vrátil sám. (Rimmer se do zrcadlového vesmíru vydal před nimi, aby získal protilátku na záchranu lodi. Tam bylo vše obráceně a setkal se zde mj. i s alter egem Kristiny, coby recepční u profesora Kocoura.)\n\nV deváté (mini)sérii „Zpátky na zemi“ (2009) se napřed uvádí, že zemřela nešťastnou náhodou. Více o tom ví pouze Kryton, který u této události údajně byl. To se ale později ukazuje jako lež (Kristina Davea jen opustila, jelikož měla dost jeho způsobu života.\n\nKristinu Kochanskou hrály dvě herečky, a to Clare Groganová v první éře a Chloë Annettová ve druhé (od poloviny sedmé série).\n\n"}
{"id": "722552", "url": "https://cs.wikipedia.org/wiki?curid=722552", "title": "Dvouzubec trojdílný", "text": "Dvouzubec trojdílný\n\nDvouzubec trojdílný (\"Bidens tripartita\") je druh vzpřímené, rozvětvené plevelné byliny z čeledě hvězdnicovitých (\"Asteraceae\"), která je nápadná svými nažkami se dvěma nebo třemi zuby se zpětnými háčky, kterými se zachycují za oděv nebo srst zvířat.\n\nRostlina je domovem v Evropě a střední a východní Asii. Druhotně se rozšířila do Severní Ameriky, Austrálie, na Nový Zéland i Filipíny. Vyžaduje vlhké prostředí, zamokřená pole, obnažená dna rybníků, s úspěchem vyrůstá podél řek, příkopů a okolo vodních nádrží. Vyhovují ji písečné, hlinitopísčité i neutrální až kyselé půdy, snáší nepravidelné zaplavování i mírné zastínění. V České republice je dvouzubec trojdílný původní druh, rozšířen je po celém území.\n\nJednoletá rostlina vzpřímeného vzrůstu s holou nebo ochlupenou lodyhou vyrůstající z vřetenovitého přímého nebo šikmo rostoucího kořene. Vysoká bývá obvykle 10 až 60 cm, nezřídka však i 1 metr a více, silně se vstřícně větví. Mnohdy červeno-hnědě zbarvená lodyha obrůstá protistojnými kalně zelenými listy s křídlatými řapíky dlouhými 5 až 15 mm. Čepele listů dlouhé 40 až 80 cm a široké 15 až 40 cm jsou 3 až 5 dílné, (na slabých jedincích i nedělené), jednotlivé laloky jsou vejčitě deltoidního tvaru, prostřední má někdy 3 úkrojky, vzácně jsou celistvé. U báze jsou klínovité, na konci zašpičatělé. Po obvodu jsou zubaté, zuby směřující dopředu.\n\nVzpřímené nebo převislé květní úbory na stopkách dlouhých 10 až 40 mm mají v průměru 10 až 25 mm, vyrůstají osamoceně na koncích větviček. Květní lůžko obsahuje okolo 55 vnitřních trubkovitých květů s 5 hnědožlutými korunními plátky a bledými prašníky. Vnější jazykovité květy v převážné míře chybí. Kvete od července do října. Zákrov je dvouřadý, vnitřní šupinaté hnědé listeny se zeleným lemem jsou oválného tvaru a dlouhé asi jako úbor. Vnější listeny, v počtu 5 až 8, svým tvarem i barvou podobné listům, jsou podlouhlé a úbor daleko přesahují.\n\nPlodem je zploštělá hnědozelená jednosemenná nažka dlouhá 8 až 11 mm, která má po výrazně rýhovaných bocích zahnuté ostny. Na vrcholku má místo chmýří většinou dvě nebo tři tvrdé osiny (zuby) poseté háčky nazpět zahnutými. Těmi se v přírodě nažky zachycují za srst zvířat, která takto nevědomě roznášejí semena po okolí.\n\nDvojzubce třídílného se dříve používalo k výrobě žlutého barviva, kterým se obarvovala příze nebo se v čínské medicíně používal k léčbě úplavice. V současnosti je jako léčivá droga ke koupi i v ČR sušená nať, jejíž nálev má mj. působit močopudně, potopudně, antialergicky, antirevmaticky a při chorobách kůže. Obecně je považován za plevel, který se rychle množí a zarůstá neobdělávané nebo alespoň nekosené pozemky.\n\n Flora of North America: Bidens tripartita\n\n \n"}
{"id": "722558", "url": "https://cs.wikipedia.org/wiki?curid=722558", "title": "Pupečníková žíla", "text": "Pupečníková žíla\n\nPupečníková žíla ( \"vena umbilicalis\") je žíla typická pro stadium savců. Zakládá se jako párová céva, ale posléze je pouze nepárová (zachovává se pouze levá pupečníková žíla). Po narození se uzavírá a atrofuje ve vazivovou tkáň, tzv. \"ligamentum teres\". Funkcí pupečníkové žíly je přivádět okysličenou krev z placenty k plodu.\n\nObě původní pupečníkové žíly původně vycházely z placenty a směřovaly do žilního splavu embryonálního srdce. Pravá však brzy zaniká. Levá pupečníková žíla se následně napojuje na řečiště portální žíly. Následně krev z této žíly buď prochází do jater, nebo cestou ductus venosus rovnou do dolní duté žíly.\n"}
{"id": "722561", "url": "https://cs.wikipedia.org/wiki?curid=722561", "title": "Blažkov (Krásno nad Kysucou)", "text": "Blažkov (Krásno nad Kysucou)\n\nBlažkov je městská část města Krásno nad Kysucou v okrese Čadca od centra vzdálená přibližně 3-4 km na jihovýchod.\n\nRozlohou je to nejmenší městská část. Nachází se tu kaple z roku 1808, základní škola s mateřskou školou z roku 1914, autobusová zastávka Krásno nad Kysucou-Blažkov. V roce 1925 celou městskou část pohltil požár, který zničil školu a kapli, díky státu byla městská část obnovena a znovu se do něj začalo stahovat množství lidí. Zástavba je zkoncentrovaná na jediné, Žilinské, ulici (dlouhá 5 km), která vede až do sousední městské části Drozdov.\n\n"}
{"id": "722562", "url": "https://cs.wikipedia.org/wiki?curid=722562", "title": "Rozhledna Alfonse Muchy", "text": "Rozhledna Alfonse Muchy\n\nRozhledna Alfonse Muchy (někdy též Réna) je vyhlídková věž nacházející na jižním kraji Ivančic nad řekou Jihlava v masivu kopce Réna.\n\nV roce 1912 byla na tomto místě postavena dřevěná rozhledna, která zde vydržela 9 let. Na jejím původním místě byla roku 1930 postavena nová betonová rozhledna, která byla pojmenována po českém malíři Alfonsi Muchovi, který se v Ivančicích narodil. Její slavnostní otevření proběhlo 1. června 1930. Celkové náklady byly vyčísleny na 5100 Kčs. Projekt pro rozhlednu vypracoval tiskař a grafik Miloš Navrátil. Stavitelem byl Karel Feith. V roce 2000 byla rozhledna rekonstruována.\n"}
{"id": "722567", "url": "https://cs.wikipedia.org/wiki?curid=722567", "title": "Seznamy skladeb na prvním místě v USA", "text": "Seznamy skladeb na prvním místě v USA\n\nToto je přehled seznamů skladeb a potažmo singlů, které se nacházeli na prvním místě v popovém žebříčku \"Billboard \" Hot 100, který debutoval v roce 1958. Před rokem 1958 existovaly tři Billboard žebříčky, které jsou předchůdcemi Hot 100 a to \"Best Sellers in Stores\" (prodej v kamenných obchodech), \"Most Played by Jockeys\" (rádio) a \" Most Played in Jukeboxes\" (jukeboxy) a v roce 1955 i \"Top 100\".\n\n1940 \n1941 \n1942 \n1943 \n1944 \n1945 \n1946 \n1947 \n1948 \n1949 \n\n1950 \n1951 \n1952 \n1953 \n1954 \n1955 \n1956 \n1957 \n\n"}
{"id": "722569", "url": "https://cs.wikipedia.org/wiki?curid=722569", "title": "Magnus III. Švédský", "text": "Magnus III. Švédský\n\nMagnus III. Švédský ( \"Magnus Ladulås\" nebo \"Magnus Birgersson\", \"Maunu Ladonlukko\" nebo \"Maunu Birgerinpoika\"; 1240 – 8. prosince 1290) byl švédský jarl a král.\n\nByl prvním toho jména, kdo vládl Švédsku a nebyl obecně považován za uzurpátora nebo uchazeče o trůn, ale třetím Magnusem, který byl prohlášen švédským králem a vládl zde.\n\nNarodil se pravděpodobně jako druhý syn jarla Birgera a jeho první choti Ingeborg, dcery krále Erika X. a sestry bezdětného krále Erika XI. Roku 1266, po smrti otce, jenž vládl dlouhou dobu jako regent za nezletilého Magnusova bratra Valdemara, se Magnus proti bratrovi vzbouřil. Po několikaleté občanské válce se mu roku 1275 podařilo sesadit Valdemara z trůnu. Valdemar však vyvíjel další snahy o získání moci, a tak ho Magnus nechal uvěznit na hradě Nyköping. V pohodlném vězení také Valdemar v roce 1302 zemřel.\n\nSvé první manželství nechal anulovat a v roce 1276 se znovu oženil s Helvig, dcerou holštýnského hraběte Gerharda I. Papežova anulace prvního manželství a dispenz z důvodu příbuzenství manželů na manželství druhé přišla až po deset let později, v roce 1286.\n\nZemřel v prosinci 1290 a po něm nastoupil na trůn syn Birger. Helvig se zřejmě stala švédskou regentkou, v letech 1290–1302 a 1320–1327.\n\n1. manželství\n2. manželství ∞ 1276 Helvig Holštýnská († 1324)\n"}
{"id": "722571", "url": "https://cs.wikipedia.org/wiki?curid=722571", "title": "Peter Cathcart Wason", "text": "Peter Cathcart Wason\n\nPeter Cathcart Wason (22. dubna 1924 – 17. dubna 2003) byl britský kognitivní psycholog, který více rozpracoval psychologii uvažování. Udělal velký pokrok ve vysvětlení, proč lidé dělají určité chyby v logickém uvažování. Aby poukázal na procesy lidského uvažování, navrhl logické úlohy a testy; například Wasonův výběrový test, tzv. THOG problém nebo problém 2-4-6.\n\nStal se také mistrem v korespondenčním šachu.\n\nNarodil se ve městě Bath v Jihozápadní Anglii, vystudoval angličtinu na Oxfordské univerzitě a zemřel ve městě Wallingford v provincii Oxfordshire. Wason byl vnukem skotského právníka a politika Eugena Wasona.\n\n"}
{"id": "722572", "url": "https://cs.wikipedia.org/wiki?curid=722572", "title": "Drozdov (Krásno nad Kysucou)", "text": "Drozdov (Krásno nad Kysucou)\n\nDrozdov je městská část města Krásno nad Kysucou v okrese Čadca, jejíž zástavba je koncentrována podél Žilinské ulice.\n\nK městské části patří také osady Vyšné a Nižné Vane. Rozlohou se jedná o jednu z největších městských částí, ovšem počtem obyvatel k nejmenším. Žije tu přibližně 250 obyvatel.\n\nV osadách Vyšné a Nižné Vane se nacházejí kaple a v obci autobusová zastávka Krásno nad Kysucou-Drozdov. Městskou částí prochází příjezdová cesta k silnici I/11 Kysucký Lieskovec - Krásno nad Kysucou. Nedaleko pod kopcem Skačkov se nachází pomník obětem druhé světové války, který však patří do obce Dunajov. V minulosti tu byly německými vojsky zničeny dva mosty z roku 1871, které spojovali Drozdov s Blažkovem a most do osady Nižné Vane.\n\n"}
{"id": "722577", "url": "https://cs.wikipedia.org/wiki?curid=722577", "title": "Zázvorka", "text": "Zázvorka\n\nSlovo Zázvorka může označoval:\n\n\n"}
{"id": "722578", "url": "https://cs.wikipedia.org/wiki?curid=722578", "title": "Heinrich Kadich vom Pferd", "text": "Heinrich Kadich vom Pferd\n\nHeinrich Kadich vom Pferd (5. června 1865, Brno – 25. února 1918, Vídeň) byl úředník, dvorní rada, genealog a heraldik.\n\nStudoval na univerzitě ve Vídni. Po promoci na doktora práv získal zaměstnání na ministerstvu zemědělství, kde zastával pozici sekčního šéfa.\n\nJeho bratrem byl známý přírodovědec a vypravěč Hans Kadich vom Pferd (12. ledna 1864 Brno – 7. září 1909 Hamburg), autor knih \"Die Fauna der Herzegowina\" (1888) a \"Aus dem Tagebuch eines Fährtensuchers\" (1888).\n\nOba synové byli chovatelé koní.\n\nMnoho Kadichových heraldických pojednání bylo napsáno v rozmezí let 1886 až 1890. Obzvlášť je zdůrazňována jeho spoluúčast na novém erbovníku Johanna Siebmachera.\n\n\n"}
{"id": "722579", "url": "https://cs.wikipedia.org/wiki?curid=722579", "title": "Jüe-jang", "text": "Jüe-jang\n\nJüe-jang ( , pchin-jinem \"Yuèyáng\") je městská prefektura v Čínské lidové republice. Leží v severovýchodním rohu provincie Chu-nan na jižních březích jezera Tung-tching-chu.\n\nV celé prefektuře žije pět a půl milionu obyvatel na rozloze čtrnácti a půl tisíce čtverečních kilometrů.\n\nVe městě je stanice vysokorychlostní železniční trati Wu-chan – Kanton a železniční trati Peking – Kanton.\n\n\n"}
{"id": "722580", "url": "https://cs.wikipedia.org/wiki?curid=722580", "title": "Muž davu", "text": "Muž davu\n\nMuž davu (v angličtině „The Man of the Crowd“) je krátká hororová povídka amerického spisovatele a literárního teoretika Edgara Allana Poea z roku 1849.\n\nV povídce pozoruje neznámý vypravěč z kavárny tváře okoloprocházejících lidí, až jej zaujme starší muž s nezaměnitelným výrazem. Rozhodne se jej následovat ulicemi Londýna.\n\nExistují jistá tajemství, která nelze vyslovit. Každou noc umírají lidé. Umírají se zoufalstvím v srdci, s hrdlem staženým křečí, umírají pro nějaké hrozné tajemství. Lidské svědomí si občas naloží tak hrůzné břímě, že je nelze svrhnout nikam jinam než do hrobu.\n\nTěmito myšlenkami se zaobírá vypravěč příběhu, když sedí u okna jedné londýnské kavárny. Tráví zde celé odpoledne, pročítá si inzeráty, pozoruje kavárenskou společnost či pohledem zkontroluje dění na ulici. Začne si více všímat venkovního ruchu a tváří procházejících lidí. Zaznamenává různé detaily a odhaduje podle šatů, chůze, držení těla a výrazů obličeje, jací lidé se mu míhají před očima. Obchodníci, prodavači, úředníci, hazardní hráči, šmelináři, žebráci, nosiči, kominíci, uhlíři, flašinetáři…\n\nChýlí se k večeru a na ulici se objevují lidé žijící nočním životem. Tehdy vypravěče zaujme tvář sešlého starce. Nikdy neviděl podobný výraz ve tváři, jako má tento muž. Je v ní vepsána zlomyslnost, krvelačnost, zoufalství i lakota. Rozhodne se muže sledovat.\n\nMuž má podivné chování, chodí uličkami dokola, tápe a zrychluje, kdykoli se ocitne mimo masu lidí. Jakoby znejistěl při náhlém osamění. Cítí se dobře v davu lidí. Netuší, že má za zády člověka, jenž jej sleduje. Takto prochodí celou noc a následující den. Vypravěč je již téměř zemdlen, postaví se před poutníka a pohlédne mu do tváře. Stařec si jej ani nevšimne a hledí si dál své cesty. Vypravěč zůstane stát a přemýšlí o podivném chodci. Tento muž se stal samotným davem reprezentujíc výše zmíněné negativní vlastnosti.\n\nČesky či slovensky vyšla povídka v následujících sbírkách nebo antologiích:\n\nPod názvem Muž davu:\n\nPod názvem Človek davu:\n\n"}
{"id": "722591", "url": "https://cs.wikipedia.org/wiki?curid=722591", "title": "Ingeborg Švédská", "text": "Ingeborg Švédská\n\nJméno Ingeborg Švédská označuje několik žen:\n"}
{"id": "722593", "url": "https://cs.wikipedia.org/wiki?curid=722593", "title": "Akiva Schaffer", "text": "Akiva Schaffer\n\nAkiva Schaffer (* 1. prosinec 1977) je americký scenárista, režisér, komik a skladatel. Ve svém volném čase se věnuje skupině The Lonely Island a skečovému pořadu \"Saturday Night Live\", kde působí jako scenárista.\n\nNarodil se v kalifornském městě Berkeley v roce 1977. Později vystudoval na vysoké škole University of California, Santa Cruz.\nSchaffer se vesměs věnuje situační komedii, comedy hip hop a skečům. Režíroval a/nebo se skladatelsky podílel na skladbách jako \"Lazy Sunday\", \"I Just Had Sex\", \"Natalie's Rap\", \"Dick in a Box\", \"Peyton Manning for the United Way\" a \"Iran So Far\".\n"}
{"id": "722599", "url": "https://cs.wikipedia.org/wiki?curid=722599", "title": "Andy Samberg", "text": "Andy Samberg\n\nAndy Samberg (* 18. srpna 1978, Berkeley, Kalifornie, USA) je americký herec, komik, filmař a muzikant. Je členem skupiny The Lonely Island a byl součástí programu \"Saturday Night Live\" (2005–2012). Za roli v seriálu \"Brooklyn 99\" získal v roce 2014 ocenění Zlatý glóbus.\nKromě toho, že pracoval pro \"Saturday Night Live,\" účinkuje Samberg také v hudební skupině The Lonely Island. Jejich hit (na kterém se Samberg skladatelsky podílel) „Jizz in My Pants“ zhlédlo přes 100 miliónů diváků na YouTube. Kromě všeho ještě spolupracovali s celebritami jako Blake Lively, Jessica Alba, Michael Bolton, Akon, Lady Gaga, Justin Timberlake a jiní.\n\n"}
{"id": "722602", "url": "https://cs.wikipedia.org/wiki?curid=722602", "title": "Vladimír Řezníček", "text": "Vladimír Řezníček\n\nVladimír Řezníček (18. června 1919, Kunčice pod Ondřejníkem – 10. ledna 2001 Kunčice pod Ondřejníkem) byl československý voják a příslušník výsadku Wolfram\n\nNarodil se 18. června 1919 v Kunčicích pod Ondřejníkem. Otec František byl dlaždič, matka Žofie, za svobodna Seydlová byla v domácnosti. Měl dva bratry.\n\nObecnou a měšťanskou školu absolvoval v rodné obci a poté se začal ve Zlíně učit u firmy Baťa. Ze zdravotních důvodů učení přerušil a pracoval u svého otce. 14. března 1939 se podrobil odvodu, ale základní vojenskou službu nevykonal.\n\n14. srpna 1939 se strýcem překročili hranice do Polska (strýc byl ale zatčen a vrácen zpět). V Malých Bronovicích byl zařazen do československého legionu v Polsku a s ním se po vypuknutí války dostal přes Rumunsko a Sýrii do Francie. 30. října 1939 byl v Agde zařazen k 1. pěšímu pluku. Bojů na frontě se zúčastnil po absolvování poddůstojnické školy. 1. června 1940 byl povýšen na svobodníka. Po pádu francouzské fronty byl evakuován do Anglie.\n\nV Anglii byl zařazen k 2. pěšímu praporu a postupně povýšen na četaře. Poté, co byl vybrán pro plnění zvláštních úkolů absolvoval od 9. ledna do začátku března 1943 sabotážní kurz a parakurz. Poté byl povýšen na rotného a vrátil se ke svému útvaru. Absolvoval tankový a ženijní výcvik a byl vyškolen jako řidič tanku. Zde si ho do tvořícího se výsadku Wolfram vybral Josef Otisk. Spolu s dalšími příslušníky skupiny absolvoval od 15. května do poloviny června 1944 základní výcvik, parakurz a konspirační kurz. 1. července byl přepraven do Itálie.\n\n14. září po půlnoci byl spolu s ostatními vysazen v prostoru Nytrové. Celá skupina se sešla až 24. září. Spolu s ostatními se skrýval nejprve u svých rodičů a poté u bratra Josefa Otiska. Podílel se na odbojové činnosti, při příchodu Rudé armády byl krátce zadržen NKVD.\n\nPo přihlášení se na MNO byl přidělen k II. oddělení hlavního štábu. Do srpna 1945 byl postupně povyšován až na poručíka pěchoty. Do poloviny roku 1946 vyučoval na Vojenské akademii v Hranicích taktiku, poté, již v hodnosti nadporučíka z armády odešel a nastoupil jako vychovatel mládeže. V roce 1947 se oženil, z manželství se narodily čtyři děti. Od roku 1949 pracoval poblíž svého rodiště v kamenolomu a od roku 1962 až do důchodu v Tatře Kopřivnice.\n\n\n\n"}
{"id": "722605", "url": "https://cs.wikipedia.org/wiki?curid=722605", "title": "Karel Svoboda (výsadkář)", "text": "Karel Svoboda (výsadkář)\n\nKarel Svoboda (18. října 1912, Slaný – 3. dubna 1982, Praha) byl československý voják a příslušník výsadku Wolfram.\n\nNarodil se 18. října 1912 ve Slaném. Otec Karel byl majitelem sodovkárny, matka Aloisie, rozená Ziková, byla v domácnosti. Měl jednu sestru. Ve Slaném absolvoval obecnou, měšťanskou školu a dva roky obchodní školy. Poté pracoval jako kancelářský pomocník. Nakonec nastoupil u otce v sodovkárně. \n\nZákladní vojenskou službu vykonal v letech 1932–1934 jako spojař v Trutnově. Do zálohy odešel jako svobodník a nastoupil opět do sodovkárny svého otce. V roce 1936 se oženil a v letech 1936–37 pracoval v sodovkárně v Běstíně. Při mobilizaci nastoupil opět k hraničářskému praporu v Trutnově. Po demobilizaci nastoupil u původního zaměstnavatele na pobočce v Praze.\n\nProtektorát opustil v noci z 28. na 29. června 1939. Přes Polsko, kde podepsal závazek, se dostal do Francie, kde nastoupil u Cizinecké legie. Po vypuknutí války byl v Agde prezentován do československé zahraniční armády a zařazen k 1. pěšímu pluku jako spojař. Zúčastnil se bojů na frontě a po pádu Francie byl, již v hodnosti četaře, evakuován do Anglie.\n\nKrátce po zařazení k 2. pěšímu pluku byl vybrán pro plnění zvláštních úkolů. Od 15. srpna do 20. září 1941 absolvoval základní kurz a parakurz. Kvůli utrpěnému zranění byl odvolán z výsadku Anthropoid, do kterého byl původně zařazen. Od 23. června 1942 do konce června 1943 absolvoval speciální radiokurz a již jako radista skupiny Wolfram kurz přijímání skupin a práce s Eurekou. Po zdokonalovacím kurzu odletěl 2. července 1943 do Itálie.\n\n14. září 1944 byl vysazen poblíž obce Nytrová. Při dopadu se jeho padák zachytil na střeše osamělého stavení. Do rána se mu podařilo uvolnit a skrýt stanici. Nepodařilo se mu ale setkat se s ostatními příslušníky výsadku a 16. září byl zatčen gestapem. Po sérii brutálně vedených výslechů v Českém Těšíně a Brně prozradil úkryt radiostanice. 13. ledna 1945 byl převezen do koncentračního tábora Flossenbürg. Osvobozen byl v dubnu 1945 společně s S. Zuvačem americkou armádou po třídenním pochodu smrti. Kvůli celkové zesláblosti se léčil v americké polní nemocnici a poté v Praze.\n\nPo propuštění z nemocnice se přihlásil na MNO a nastoupil zdravotní dovolenou. 2. listopadu 1945 opustil na vlastní žádost armádu. Setkal se se svým synem, který se narodil po jeho odchodu do zahraničí (manželka a rodiče byli za pomoc výsadkářům v roce 1942 popraveni, přežila pouze sestra). Začátkem roku 1946 byl povýšen na podporučíka pěchoty a v témže roce se znovu oženil. Z tohoto manželství se narodila dcera.\n\nPo odchodu z armády pracoval jako úředník na ministerstvu zahraničí. V roce 1948 byl z tohoto místa propuštěn. Poté pracoval na hydrometeorologické stanici na Ruzyni a následně v Hydrometeorologickém ústavu v Komořanech. Během roku 1948 jej kontaktoval bývalý štábní kapitán Václav Knotek, který jej chtěl zapojit do odboje. Karel Svoboda se podle některých zdrojů domníval, že jde o provokaci ze strany StB a udal Václava Knotka StB. Na domluvené schůzce Václava Knotka a Karla Svobody došlo k zadržení Václava Knotka. 9. května 1965 byl povýšen do hodnosti poručíka a následně nadporučíka pěchoty. Až do své smrti byl sledován StB.\n\n\n\n"}
{"id": "722608", "url": "https://cs.wikipedia.org/wiki?curid=722608", "title": "Josef Černota", "text": "Josef Černota\n\nJosef Černota (1. srpna 1916, Břeclav – 26. července 2001, Břeclav) byl československý voják a příslušník výsadku Wolfram.\n\nNarodil se 1. srpna 1916 v Břeclavi. Otec Josef byl dělník u ČSD, matka Josefa, rozená Pokorná byla v domácnosti. Měl dva sourozence.\n\nObecnou a měšťanskou školu absolvoval v Břeclavi, kde se také vyučil na krejčího a zároveň vystudoval odbornou školu. V této profesi potom pracoval u různých firem v Břeclavi a Hodoníně. 1. dubna 1936 se podrobil odvodu, ale pro tělesnou nezpůsobilost (nedostatečná výška) nebyl odveden. Rok pracoval v Otrokovicích u firmy Baťa, poté byl již odveden, ale dostal dvouletý odklad. V Břeclavi poté pracoval jako krejčí, v Uherském Hradišti potom na stavbě Baťova kanálu.\n\nZnovu odveden (tentokrát do německé armády) byl 9. června 1939. Krátce nato se dostal do rvačky s německými odvedenci a proto 12. června 1939 přešel hranice do Polska.\n\nNejprve se prezentoval do československé zahraniční armády a po připlutí do Francie podepsal závazek do Cizinecké legie. Po vypuknutí války byl 2. října 1939 prezentován do československé zahraniční armády a zařazen k 2. pěšímu pluku. Na jaře 1940 absolvoval poddůstojnickou školu a v hodnosti svobodníka se účastnil bojů na frontě. Po pádu Francie byl evakuován do Anglie.\n\nV Anglii byl zařazen k 2. pěšímu pluku a do 28. října 1942 postupně povýšen na rotného. Na podzim 1942 byl vytipován do výcviku pro plnění zvláštních úkolů. Absolvoval základní sabotážní kurz a parakurz. Na jaře 1943 se vrátil zpět k útvaru. Zde byl přeškolen na tankistu. V květnu 1944 byl na návrh Josefa Otiska zařazen do výsadku Wolfram. V rámci skupiny prodělal od 15. května do 10. června 1944 základní výcvik a opakovací parakurz. 11. června 1944 byl odeslán do Itálie.\n\n14. září po půlnoci byl spolu s ostatními vysazen v prostoru Nytrové. Celá skupina se sešla až 24. září. Spolu s ostatními se skrýval nejprve u Řezníčkových rodičů v Kunčicích pod Ondřejníkem a poté u bratra Josefa Otiska. Podílel se na odbojové činnosti, při příchodu Rudé armády byl krátce zadržen NKVD.\n\nPo přihlášení se na MNO byl přidělen k II. oddělení hlavního štábu. Do poloviny roku 1947 vyučoval na Vojenské akademii v Hranicích na Moravě bojovou zdatnost a boj zblízka. V roce 1946 byl povýšen na nadporučíka a také se oženil. Manželka krátce nato zemřela a manželství zůstalo bezdětné. Od září 1947 sloužil jako velitel výcvikové a úderné roty v Zákupech u nově vytvořeného 71. výsadkového praporu a v tom samém roce byl povýšen na kapitána pěchoty. V roce 1948 byl povýšen na štábního kapitána. V říjnu 1950 byl bez udání důvodu z armády propuštěn. V dalších letech pracoval v manuálních povoláních, později vystudoval stavební průmyslovku a pracoval v Břeclavi u podniku Povodí Moravy. V roce 1965 byl povýšen na majora výsadkových vojsk. V roce 1990 byl povýšen do hodnosti plukovníka pěchoty. Na sklonku života se oženil, manželkou se mu stala sestra Františka Kobzíka.\n\n\n\n"}
{"id": "722610", "url": "https://cs.wikipedia.org/wiki?curid=722610", "title": "Norek americký", "text": "Norek americký\n\nNorek americký (\"Neovison vison\", dříve \"Mustela vison\") je šelma z čeledi lasicovitých (Mustelidae). Vyskytuje se v přírodě, ale je také často chován na farmách.\n\nNorek americký má dlouhé, štíhlé tělo s krátkýma nohama, což mu umožňuje vlézt do nory za kořistí. Tento tvar těla také pomáhá snížit odpor vody při plavání. Lebka norka amerického je podobná lebce norka evropského, ale je masivnější, užší a méně protáhlá.\n\nSamci norka amerického mají délku těla 34 až 45 cm, zatímco samice jen 31 až 37,5 cm. Ocas je u samců 16 až 25 cm dlouhý, u samic pouze 15 až 21,5 cm. Hmotnost se liší podle pohlaví a ročního období. Samci mají větší hmotnost než samice. Samci váží 600 až 2300 g, a samice 450 až 1100 gramů. Maximální hmotnost mají norci na podzim.\nZimní srst amerického norka je hustší, delší a měkčí než norka evropského. Zimní kožešina je obecně tmavá, od černé přes hnědou až po světle žlutohnědou. Barva celého těla je rovnoměrná, spodní strana je o poznání světlejší, než horní část. Pesíky jsou světlé, tmavé, žlutohnědé, často téměř černé na hřbetu. Ocas je tmavší než trup a někdy má černou špičku. Brada a spodní pysk jsou bílé. Letní srst je celkově kratší a řidší než zimní srst. Tlusté a mastné chlupy poskytují ochranu před vodou. Délka pesíků je něco mezi vydrou a tchořem, což ukazuje, že americký norek není zcela přizpůsoben životu ve vodě. Líná dvakrát do roka, na jaře a na podzim.\n\nRůzné barevné mutace vznikly z experimentálního chovu na kožešinových farmách.\n\nŽije v lesních a travnatých porostech v blízkosti vody, u pomalu tekoucích řek, potoků, jezer a močálů. Vyskytuje se téměř v celé Severní Americe, kromě suché jihozápadní oblasti. Je to hlavně noční tvor, ale potkáme ho i přes den. Zvuky vydává jen při setkání s jinými norky nebo s nepřáteli.\n\nNa souši se norek americký pohybuje rychlostí až 6,5 km/h. Umí také šplhat na stromy a dobře plave. Během plavání dělá vlnivé pohyby trupem. Při potápění se norek americký dostává do stavu rychlé bradykardie, což je pravděpodobně adaptace k udržení kyslíku. V teplé vodě (24 °C), může norek americký plavat až tři hodiny bez zastavení. Běžně se ponoří do hloubky 30 cm na dobu 10 sekund, ale byl zaznamenán i ponor do hloubky tří metrů, dlouhý 60 sekund. Rybu uloví typicky po pěti až dvacetisekundovém pronásledování. O tom, že je norek americký ve vodě doma, svědčí i to, že mnohé z ptáků polapených ve vodě i na břehu jednoduše utopí.\n\nAmerický norek mívá noru u vody. Bývá to často opuštěné obydlí ondatry nebo bobra kanadského. Někdy využívá i dutý strom. Norek americký má své lovecké území, které značkuje páchnoucím sekretem z análních žláz. Ve stresu může norek americký vystříknout tekutinu až do vzdálenosti 30 cm. Zápach produkovaný těmito žlázami byl označen jako zápach, který je nesnesitelnější než od skunka. Samec často má na svém teritoriu několik samic. Samci jsou agresivní vůči jiným samcům, především v období páření.\n\nJeho hlavní kořistí jsou ondatry, ale loví také raky, ryby, vodní ptáky (bahňáky, kachny, lysky, racky, rybáky aj.), králíky, myši, hady, žáby, měkkýše a žížaly. Samice často chytají kořist ve vodě. Při lovu spoléhá především na svůj zrak. Jeho sluch odhalí hlasové projevy hlodavců ve frekvenčním rozmezí 1 až 16 kHz. Jeho čich je poměrně slabý. Mezi hlavní nepřátele norků patří liška, rys, aligátor a výr.\n\nObdobí páření je od ledna do dubna (v chladnějších klimatických podmínkách do května). Samci se páří s několika samicemi. Obvykle se narodí čtyři až sedm mláďat. O mláďata se stará jen matka. Hájí hnízdo a zajišťuje potravu. Mládě při narození váží osm až deset gramů. Mláďata jsou slepá a mají krátkou hebkou srst se stříbřitými chloupky. Mláďata jsou závislá na mateřském mléku, které obsahuje 3,8 % tuků, 6,2 % bílkovin, 4,6 % cukru a 10,66 % minerálních solí. Vidí za 25 dní. Po pěti až šesti týdnech matka mláďata odstaví. Učí mláďata lovit a po 13 až 14 týdnech jsou nezávislá. Po deseti až jedenácti měsících jsou pohlavně dospělá. Americký norek se dožívá více než deseti let.\n\nV Evropě bývá norek americký často chován v kožešinových farmách. Úniky zvířat z farem způsobily, že se norek americký usadil v Evropě. Norek evropský je ohrožen mimo jiné i proto, že norek americký má širší sortiment potravy a je lepší plavec.\n\nNorky vypouští z farem na svobodu ochránci zvířat. V důsledku toho dochází v Evropě k poškozování původní fauny. Existují náznaky, že norek americký má na svědomí pokles stavu hryzců vodních ve Spojeném království. V Řecku bylo vypuštěno na svobodu 50 000 norků. V Česku v roce 2005 ochránci zvířat vypustili přes tisíc norků a polárních lišek z farmy ve Vítějevsi nedaleko Svitav. Dnes najdeme norky americké téměř na celém území republiky. Norek americký je invazní druh, který nemá v české přírodě konkurenty ani nepřátele. Likviduje různé živočichy i kriticky ohrožené užovky a raky. V posledních letech se objevuje snaha snížit počty norků amerických v evropské přírodě.\n\n"}
{"id": "722612", "url": "https://cs.wikipedia.org/wiki?curid=722612", "title": "Vějířovkovité", "text": "Vějířovkovité\n\nVějířovkovité (\"Goodeniaceae\") je čeleď vyšších dvouděložných rostlin z řádu hvězdnicotvaré (\"Asterales\"). Jsou to byliny i dřeviny s jednoduchými listy a charakteristickými dvoustranně souměrnými květy, které se u některých zástupců připomínají květy orchidejí. Čeleď zahrnuje přes 400 druhů ve 12 rodech a je rozšířena v tropech téměř celého světa, zejména však v Austrálii. Některé druhy (např. \"Scaevola aemula\"), jsou pěstovány jako okrasné letničky.\n\nVějířovkovité jsou keře, byliny nebo výjimečně nízké stromy s jednoduchými střídavými nebo vzácně vstřícnými či přeslenitými listy bez palistů. Květenství jsou úžlabní. Květy jsou souměrné, oboupohlavné, pětičetné, u některých rodů (zvl. \"Goodenia\") poněkud orchidejového vzhledu. Kališní lístky jsou srostlé. Korunní lístky jsou srostlé, nezřídka všechny směřující dolů nebo 2 z nich odlišného tvaru a směřující vzhůru, případně je koruna dvoupyská. Okraje korunních plátků jsou často tenké, křídlaté. Tyčinek je 5, jsou volné nebo přirostlé na bázi korunní trubky. Semeník je nejčastěji spodní (nebo až svrchní u rodu \"Velleia\"), srostlý ze 2 plodolistů a se 2 komůrkami, v každém plodolistu s 1 až mnoha vajíčky. Plodem je tobolka, řidčeji peckovice nebo drobný oříšek.\n\nVějířovkovité jsou opylovány především hmyzem. Plody pobřežních druhů \"Scaevola plumieri\" a \"Scaevola taccada\" mají lehkou korkovitou vrstvu (mezokarp) usnadňující šíření mořskými proudy. Semena mnohých druhů jsou šířena mravenci.\n\nČeleď zahrnuje celkem 12 rodů a asi 440 druhů. Největší rody jsou \"Goodenia\" (180 druhů) a \"Scaevola\" (130 druhů). Centrem rozšíření čeledi je Austrálie, na kterou je omezen výskyt převážné většiny rodů i druhů. Dva druhy rodu \"Scaevola\" se rozšířily s mořskými proudy na tropická pobřeží téměř celého světa. Dále se vyskytuje v Číně a jihovýchodní Asii druh \"Goodenia pilosa\" a v jižním Chile \"Selliera radicans\". Oba druhy jsou ovšem domácí i v Austrálii.\n\nV minulých systémech byla čeleď \"Goodeniaceae\" řazena nejčastěji do blízkosti čeledi zvonkovité (\"Campanulaceae\"). Cronquist ji řadil do řádu zvonkotvaré (\"Campanulales\"), Tachtadžjan společně s čeledí \"Brunoniaceae\" do řádu \"Goodeniales\" nadřádu \"Campanulanae\", Dahlgren do řádu \"Goodeniales\" nadřádu \"Gentianae\".\n\nVějířovkovité tvoří monofyletickou skupinu společně s nejblíže příbuznými čeleděmi vachtovité (\"Menyanthaceae\"), hvězdnicovité (\"Asteraceae\") a \"Calyceraceae\".\n\n\nDužnina plodů vějířovky \"Scaevola plumieri\" je jedlá. Druhy \"Scaevola plumieri\" a \"Scaevola taccada\" jsou využívány zvláště v Asii a Austrálii v místní medicíně. Druh \"Scaevola taccada\" je v některých pobřežních oblastech tropů a subtropů invazní rostlinou.\n\nNěkteré druhy jsou používány jako okrasné rostliny. Jako letnička je u nás pěstován např. bohatě kvetoucí druh \"Scaevola aemula\".\n\n\"Anthotium\", \"Brunonia\", \"Coopernookia\", \"Dampiera\", \"Diaspasis\", \"Goodenia\", \"Leschenaultia\", \"Pentaptilon\", \"Scaevola\", \"Selliera\", \"Velleia\", \"Verreauxia\",\n\n"}
{"id": "722614", "url": "https://cs.wikipedia.org/wiki?curid=722614", "title": "Svatovítský poklad", "text": "Svatovítský poklad\n\nSvatovítský poklad v Praze je sbírka uměleckých a historických předmětů, především nádobí, nářadí, náčiní a klenotů z drahých kovů a drahokamů, sloužících buď k bohoslužbě (liturgii) nebo kultu (devoci), a za tímto účelem obsahujících relikvie svatých, dále obsahuje paramenta a další textilie a ikony. Jedná se o největší chrámový poklad v Česku a jeden z největších v Evropě. Nazývá se podle katedrály sv. Víta, v jehož horní sakristii byl po staletí shromažďován a s výjimkou kratších přestávek uložen od svého vzniku do nedávna. Od roku 1929 byl poklad z větší části vystaven v tzv. Hilbertově klenotnici, přístupné po točitém schodišti z lodi katedrály. V letech 1964–1988 a od roku 2012 je podstatná část pokladu vystavena v kapli svatého Kříže na druhém nádvoří Pražského hradu. Jednotlivé předměty jsou vystaveny také v expozici \"Příběh Pražského hradu\" ve Starém královském paláci. \n\nPočátky pokladu spadají do období prvních Přemyslovců v 10. století, a lze je přímo spojovat s vládou knížete svatého Václava, který od císaře Jindřicha Ptáčníka přivezl darem relikvii z ramenní kosti sv. Víta. Do klenotnice byly dále uloženy Svatováclavská přilba, Svatováclavský meč a kroužková košile, z nichž první dva předměty lze podle posledních zjištění klást do 10. století. Do konce vlády rodu Přemyslovců bylo shromážděno několik desítek významných předmětů, jež byly z velké části rozchváceny již po smrti krále Přemysla Otakara II. (1278) nebo po smrti Václava III.(1306).\n\nK nejvýznamnějším předmětům patří:\n\nOd poloviny 14. století se sbírka významně rozšiřovala, především zásluhou Karla IV., který pro ni získal řadu ostatků svatých z rodinné sbírky Přemyslovců (po své matce) i ze svých cest do zahraničí, především ze Říma, Pisy, Pavie, Sieny a dalších měst na své italské korunovační cestě, dále z Trevíru, Cách či Kolína nad Rýnem, a konečně z Francie. Objednal pro ně mnoho vzácných relikviářů. V nově budované katedrále sv. Víta císař pro relikvie zamýšlel vybudovat klenotnici v patrové sakristii (tam jsou dodnes uložena paramenta). Pro české korunovační klenoty (které k pokladu rovněž patří) dal vystavět Trůnní komoru nad kaplí sv. Václava, kde jsou tyto insignie uloženy dodnes. K ní v přízemí přiléhá místnost, ve které bývaly uloženy mešní rukopisné knihy Kapitulní knihovny. \nK nejvýznamnějším předmětům patří:\n\nHusitské války poklad přečkal v různých úschovách, nejhorší bylo uložení na hradě Karlštejně, kde císař Zikmund dal z drahých kovů relikviářů vyplácet žold svým vojákům, takže byly zničeny stovky významných předmětů, jako náhrobní tumba sv. Václava, relikviářové busty českých patronů a dalších světců, například Václava, Víta, Vojtěcha, Lukáše, Diviše či Zikmunda. Také z úschovy na hradě Ojvíně se žádné relikviáře nevrátily.\n\nK návratu pokladu z Plzně došlo za vlády Vladislava II. Jagellonského, který také dbal o rozšíření pokladu, stejně jako první Habsburkové. Ničení katedrály za vpádu pasovských vojsk roku 1611 se naštěstí pokladu příliš nedotklo.\n\nK nejvýznamnějším předmětům patří:\n\nS rekatolizací po bitvě na Bílé hoře se obnovily četné dary, vynikají zejména zlatnické a textilní práce z období vrcholného baroka. Roku 1645 byly zásluhou T. Pešiny přivezen soubor relikviářů s relikviemi z hradu Karlštejna, sloučeny se Svatovítským pokladem a založen pro ně Martinický oltář. V prvních desetiletích 18. století se Jan Tomáš Berghauer postaral o nové adjustování mnohých relikvií. Relikviáře sv. Jana Nepomuckého byly štědře financovány v souvislosti s Janovým blahořečením a svatořečením v letech 1719–1729. Slibný rozvoj pokladu zastavily napoleonské války a státní bankrot. V roce 1806 byl nařízen odvod 2/3 chrámového stříbra do státní mincovny. \n\nK nejvýznamnějším předmětům patří:\n̈* Zlatá souprava mešních konviček s podnosem a s aliančními znaky rodu Llobkowiczů\n\npo Vídeňském kongresu se katolická zbožnost opět obrátila k darům votivních předmětů. K prvním darům patřila monstrance francouzského krále Karla X., který v Praze pobýval v exilu. Dále to byli zejména Václav Matěj Pešina a Antonín Podlaha, kdo se zasloužili o opravy relikviářů, nové donace a uspořádání pokladu. \n\n\nPočátkem 20. století byla zásluhou biskupa Antonína Podlahy a kanovníka Eduarda Šittlera klenotnice znovu uspořádána, přestěhována do nové klenotnice s točitým Hilbertovým schodištěm. Podlaha se Šittlerem o pokladu napsali první podrobnou publikaci, a dále soupisový katalog v edici Soupisů uměleckých a historických památek. Druhý, daleko obsáhlejší katalog, byl vydán teprve v září roku 2012.\n\nV současné době poklad obsahuje více než 400 předmětů. Z nich dvě desítky předmětů jsou vystaveny ve stálé expozici \"Příběh Pražského hradu\". Dále bylo vybráno 180 nejvýznamnějších uměleckých prací, které jsou od prosince roku 2011 vystaveny ve stálé expozici v kapli sv. Kříže na Pražském hradě. Ostatní zůstávají uloženy buď v nové (tzv. Hilbertově) pokladnici v pražské katedrále sv. Víta, Václava a Vojtěcha, a textilie se nacházejí v depozitářích) Správy Pražského hradu.\n\n\n"}
{"id": "722616", "url": "https://cs.wikipedia.org/wiki?curid=722616", "title": "Židovský humor", "text": "Židovský humor\n\nŽidovský humor je druh humoru, který je zakořeněný v tradici judaismu a datuje se již od dob Tóry a Midraše. Současné variace (nejčastěji zmapované ve Spojených státech) jsou spíše definovány jako humor, který obsahuje prvky sebeshazování, drsného humoru a anekdotického humoru Východní Evropy. Je zajímavé, že veliké procento amerických a ruských komiků od dob vaudeville a stand-up bylo židovského původu.\n\nŽidovský humor pramení z několika zdrojů:\n\nExistuje nespočet poddruhů židovského humoru. Patří sem například \"assimilation\" (asimilace), \"self-hating\" (sebepohrdání), vtipy/anekdoty, vtipy o náboženství a gójích, americký židovský humor apod. V češtině a potažmo v České republice to často bývají vtipy, v nichž vystupuje Roubíček, Sára a Kohn.\n\nV americkém židovském humoru má veliké zastoupení jidiš, jelikož spousta slov se zdá být humorná pro americké ucho (potažmo pro anglicky mluvícího jedince).. Mezi termíny, které přešly do americké angličtiny, patří mimo jiné: \"shnook\", \"shmendrik\", \"shlemiel\", \"shlimazel\". Dalším fenoménem je tvoření novotvarů, které obsahují hebrejsky znějící \"schm\" ve slově, což je jistý typ hraní se slovíčky (word play).\n\nMezi televizní seriály ovlivněné židovským humorem patří:\n\nMezi komiky židovského původu patří:\n\n"}
{"id": "722617", "url": "https://cs.wikipedia.org/wiki?curid=722617", "title": "Slepčany", "text": "Slepčany\n\nSlepčany jsou obec na Slovensku ležící v okrese Zlaté Moravce v Nitranském kraji.\n\nObec leží na rozhraní Pohronské a Požitavské pahorkatiny a terase řeky Žitavy. Samotná obec se rozkládá v nadmořské výšce kolem 160 metrů, její katastr mezi 150 a 210 metry. Katastr má charakter mírně zvlněné pahorkatiny, je tvořen jíly a písky a krytý převážně spraší a říčními sedimenty. Katastr je téměř celý odlesněný a zemědělsky využívaný. Na přítoku Žitavy nad obcí leží vodní nádrž.\n\nNa území obce je doložené osídlení v neolitu a středověká zaniklá vesnice z 11. až 12. století. První písemná zmínka pochází z roku 1165 jako Selepchen, aliud Minus predium Selepchen, později jsou doloženy názvy Celepsen (1209), Scelepchen (1229), Zelepchen, eciam Zelepchen (1234), Minor Selepchen (1247), Scylipche (1255), Zelepchen (1257), Kyszelepchen (1360), Slepczany (1773), maďarsky Szelepcsény. \nPatřila klášteru v Hronském Beňadiku, v roce 1565 připadla Ostřihomské kapitule. V roce 1634 ji přepadli Turci. Obyvatelé se během staletí živili zemědělstvím, tradici má i vinařství.\n\n\n\n"}
{"id": "722618", "url": "https://cs.wikipedia.org/wiki?curid=722618", "title": "Stand-up comedy", "text": "Stand-up comedy\n\nStand-up comedy je umělecká forma komedie, kdy stand-up komik účinkuje ve stoje před publikem a mluví přímo na něj. Komik nejčastěji vypráví příběhy a monology, na které potom navazují krátké vtipy na \"posilněnou\". Jejich vystoupení je pak dostupné na DVD, internetu a TV.\n\nStand-up comedy svou historií sahá až na přelom 18. a 19. století do Anglie. V této době začala vznikat tzv. varieté. Místa s živou hudbou a zábavným programem. Tehdejší komici však měli svá komediální čísla založená na vyprávění vtipů, které dost byly často založeny na etnických stereotypech. Kvůli královské cenzuře museli své komediální výstupy posílat cenzorům, kteří nevhodné a nežádoucí části podtrhli modrou barvou a poslali zpět. Proto se dodnes stand-up komik, který má lascivní a drsný humor, označuje jako \"blue\" (modrý).\nV této době se často vtipy rozšiřovaly či kradly do jiných vystoupení.\n\nZa praotce moderního stand-up humoru je považován americký kontroverzní komik Lenny Bruce, o němž byl i v roce 1974 natočen film \"Lenny\", který byl nominován na 6 Oscarů.\n\nLenny Bruce vystupoval v 50. a v 60. letech po amerických komediálních klubech. Svou popularitu získal hlavně díky své kontroverzní povaze. Jelikož odmítal myšlenku cenzury v umění a tedy i ve stand-up humoru, poutal pozornost především tím, že ve svých výstupech otevřeně komentoval rasismus, politické poměry a sexualitu a navíc používal na jevišti hojně vulgarismy. Toto bylo pro tehdejší USA naprosto nepřijatelné a právě díky této kontroverzi jej zatkli a obvinili z obscénního chování. Lenny Bruce tak vedl za svůj život několik soudních procesů, ve kterých se vždy hájil svobodou slova.\n\nPokud je Lenny Bruce praotec, pak otec moderního stand-up humoru je nepochybně George Carlin, který, stejně jako Bruce, skončil ve vězení za svou komediální rutinu na téma \"Sedm slov, která nesmíte říkat v televizi\". V roce 1972 jej zatkli přímo po jeho vystoupení na letním festivalu.\n\nPrávě George Carlin a Lenny Bruce posunuli hranice toho, co je a není možné říkat na jevišti a otevřeli tak cestu všem velkým jménům jako jsou Robin Williams, Eddie Murphy, Colin Farrel, Dylan Moran, Bill Bailey, Ricky Gervais a další. Vtipy a humorné skeče vystřídal satirický humor, kterým účinkující vyjadřuje svůj pohled na svět a své názory. Stand-up humor se tak zařadil mezi intelektuální zábavu, která má mnohdy společenský a kritický přesah.\n\nDo Česka se formát dostal v roce 2006 díky kabelové stanici HBO. Pořad zvaný \"Na stojáka\", nyní vysílaný v České televizi, tak dává prostor současným stand-up komikům, aby zde vystoupili a pobavili diváky.\n\nNa rozdíl od světového trendu se však český stand-up humor vyvíjí tak, že účinkující často vystupují pod nějakým pseudonymem či v kostýmu a připravená stand-up rutina, tak spíš připomíná komický skeč, slam poetry, hudební vložku či jinou formu zábavy.\n\nV roce 2016 se na Prima Comedy Central začal vysílat pořad Comedy Club, podobný pořadu Na stojáka.\n\nV roce 2019 se začal na stanici MALL.TV vysílat pořad Stand up-Factory.\n\nMezi v současnosti nejznámější české stand-up komiky patří Lukáš Pavlásek, Miloš Knor, Simona Babčáková, Tomáš Hanák, Václav Koubek, Tomáš Matonoha, Iva Pazderková, Tomáš Měcháček, Richard Nedvěd nebo Jakub Žáček.\n\n"}
{"id": "722632", "url": "https://cs.wikipedia.org/wiki?curid=722632", "title": "Spišský Hrhov", "text": "Spišský Hrhov\n\nSpišský Hrhov je obec na Slovensku ležící v okrese Levoča.\n\nObec leží v severní části Hornádské kotliny a na jižním úpatí Levočských vrchů. Pahorkatinná jihovýchodní část je převážně odlesněná, v severozápadní části, která zasahuje do Levočských vrchů, rostou jehličnaté lesy. Katastr obce se rozkládá mezi 440 a 840 metry nad mořem\n\nPrvní písemná zmínka pochází z roku 1243 jako Gurgew, Gergew, později se objevuje pod názvy Gyrgow (1260), Gargov, Gurgo, Gurgeu (1278), Gargou villa Sclavonicalis (1280), Sclauonicalis, Teutonicalis Gargou (1320), Toutgergeu (1323), Thoutgargow, Nemetgargow (1342), Harkow (1773), Harkow (1786), Spišský Hrhov (1948); maďarsky Görgő; německy Gorg. Od roku 1260 do 19. století byl sídlem panství rodiny Görgeyů. Část obce vlastnilo v 16. století panství Spišského hradu, později Spišská Kapitula. Ve druhé polovině 19. století Görgeyové panství prodali rodině Csákyových, kteří zde postavili lihovar. V roce 2007 obec obdržela titul \"Dedina roku\" v národním kole soutěže.\n\n\n"}
{"id": "722634", "url": "https://cs.wikipedia.org/wiki?curid=722634", "title": "Věc perspektivy", "text": "Věc perspektivy\n\n„Věc perspektivy“, v originále „A Matter of Perspective“, je v pořadí čtrnáctá epizoda třetí sezóny seriálu \"\".\n\nUSS Enterprise D přiletí k orbitální stanici Botanica IV obíhající kolem planety Tanuga IV. Komandér William Riker se tam jde seznámit s pokroky doktora Nela Apgara, tanuganského vědce, který by mohl pro Federaci vytvořit nový zdroj energie. Riker, očividně nervózní, se transportuje zpět na Enterprise. Bezprostředně poté celá stanice exploduje a doktor Apgar již není mezi živými. Riker je považován za hlavního podezřelého a dle tanuganského práva je také ihned považován za vinného, dokud se neprokáže opak. Tanuganský vyšetřovatel Krag žádá okamžité Rikerovo vydání, ale kapitán Picard trvá na tom, aby se výslech konal na palubě Enterprise. Krag s tím souhlasí. Vyšetřování probíhá také v lodním simulátoru. Dochází zde k rekonstrukci stanice Botanica IV a událostí z pohledu Rikera, doktora Apgara, Apgarovy manželky a asistentky. Každá simulace ukazuje Rikera a doktora Apgara, který pracoval na metodě generování výkonných Kriegerových vln. Pokaždé spolu krátce před Rikerovým transportem zpět na Enterprise vedou rozhněvaný rozhovor, avšak jeho podstata je pokaždé jiná v závislosti na tom, z čího pohledu to zrovna je. Nicméně je nesporné, že energie, která zničila Apgarův konvertor Kriegerových vln a tím způsobila výbuch stanice musela vyjít z místa, kde stál Riker.\n\nJak slyšení pokračuje, posádka lodi detekuje vlny radiačního záření neznámého typu, které dočasně naruší lodní systémy. Další zkoumání ukáže, že se tato radiace objevuje v pravidelných intervalech a že má co do činění s aktivacemi generátoru na povrchu planety, který používal Apgar při svém výzkumu. Když je tato skutečnost oznámena kapitánovi Picardovi, uvědomí si, co se stalo a prezentuje tyto poznatky účastníkům slyšení. Apgar ve skutečnosti sestrojil funkční konvertor Kriegerových vln, ale když dorazila Federace, aby zjistila, jaké učinil ve své práci pokroky, lhal, aby mohl na této technologii profitovat s tím, že z ní udělá zbraň. Enterprise chtěl přinutit k odletu tak, že se pokusil Rikera zabít konvertorem v momentě, kdy se transportoval ze stanice zpět na loď, aby jeho smrt vypadala jako nehoda transportéru. Transportní pole nicméně přesměrovalo Kriegerovu vlnu zpět do konvertoru a tak došlo ke zničení stanice. Kapitán to dokáže faktem, že holografický konvertor, též plně funkční, zachytával energetické pole vysílané z planety a tvořil své vlastní Kriegerovy vlny. Své tvrzení demonstruje načasováním simulátorového programu přesně na čas dalšího vyzařování z povrchu. Následkem toho dojde k holografickému „výbuchu“. Riker je očištěn.\n\n"}
{"id": "722637", "url": "https://cs.wikipedia.org/wiki?curid=722637", "title": "Malá Velká Británie", "text": "Malá Velká Británie\n\nMalá Velká Británie (v anglickém originále Little Britain) je britský komediální seriál, takzvaný sitcom. Původně to byla rozhlasová show vysílaná na BBC Radio 4, kterou vymysleli David Walliams a Matt Lucas. Název pořadu vznikl spojením termínů \"Little England\" a \"Great Britain\" a také podle viktoriánské čtvrti v Londýně.\n\nSeriál se skládá z krátkých skečů, ve kterých se autoři snaží parodovat obraz dnešní britské společnosti. Každý skeč začíná krátkým vyprávěním k danému ději, o které se postaral britský herec Tom Baker.\n\nVětšina postav v seriálu má vlastní často opakované fráze. Mnohé z nich ve Spojeném království zlidověly.\nVšechny hlavní postavy ztvárnili David Walliams a Matt Lucas. Dále v seriálu vystupují Tom Baker (vypravěč), Anthony Head (předseda vlády), Ruth Jones (Myfanwy), Charu Bala Chokshi (Meera), Joann Condon (tlustá Pat) a v dalších rolích Paul Putner, Steve Furst, Sally Rogers, David Foxxe, Samantha Power, Yuki Kushida a Stirling Gallacher.\n\nOd začátku v seriálu vystupovalo spoustu hvězdných hostů. Patří mezi ně Imelda Staunton\n(Andyho náhradní opatrovnice), Rob Brydon (ex-manžel Bubly Bůčkové), Jamie Theakston (přítel předsedy vlády), Dawn French (matka Vicky Pollardové), Kate Moss (sestra Vicky Pollardové), Nigel Havers (vůdce opozice), Patricia Kane (postarší obyvatelka Llandewi Breffi), Peter Kay (švagr Ting Tong), Sally Hawkins (přítelkyně hypnotizéra Kennyho Craiga), Ruth Madoc (matka Daffyda Thomase), Christian Coulson (student herectví).\n\nMnohé celebrity ztvárnily sami sebe, jako např. Russell Brand, David Baddiel, Jennie Bond, Ronnie Corbett, Paul Daniels a Debbie McGee (scéna byla vynechána), Cat Deeley, Vanessa Feltz, Trisha Goddard, Keith Harris (in deleted scenes Orville the Duck defecated on Matt Lucas), Elton John, Derek Martin, Paul McKenna, George Michael, Richard Madeley a Judy Finnigan (alias Richard a Judy), David Soul, Les McKeown, Mollie Sugden, Mark Morriss a Robbie Williams.\n\n\"Malá Velká Británie\" obsahuje mnoho postav, většinu z nich ztvárnili s pomocí kostýmů a make-upů David Walliams a Matt Lucas.\n\n\n\nVšechny postavy, které ztvárnil David Walliams – Petr Rychlý\nVšechny postavy, které ztvárnil Matt Lucas – Bohdan Tůma\nVypravěč – Jan Šťastný\nPředseda vlády – Otakar Brousek ml. \na další\n\n\"Malá Velká Británie\" se původně od roku 2001 vysílala jako rozhlasová show na BBC Radio 4, produkoval jí Ashley Blaker.\n\nV únoru 2004 začalo Radio 4 všechny epizody (upravené tak, aby se hodily pro vysílání v 18:30) opakovat. Vysílání se překrývalo s opakováním na stanici BBC 7, které začalo v polovině března.\n\nStejně jako několik dalších zábavných pořadů BBC, přešla \"Malá Velká Británie\" z rádia do televize. Většinu postav a scének autoři z rozhlasové verze převzali. Všechny epizody k seriálu byly natočeny v prostorách Pinewood Studios.\n\nPrvní série se začala vysílat 4. prosince 2003 na BBC Three. I když reakce byly smíšené, mnoho kritiků tato série nadchla, a tak se autoři rozhodli natočit další.\n\nV druhé sérii do seriálu přibylo několik nových postav. Série se začala vysílat 19. října 2004 na BBC Three.\n\nTřetí série se začala vysílat 17. listopadu 2005 na BBC One a skončila o šest týdnů později. Po odvysílání nebylo jasné, zda se natočí i další série, ale Walliams a Lucas se rozhodli začít s jiným seriálem.\n\nV roce 2005 za účelem získání peněz pro Comic Relief, natočili Walliams a Lucas speciál s názvem \"Little, Little Britain\". Pořad zahrnoval řadu skečů se známými osobnostmi jako byli George Michael, Robbie Williams nebo Sir Elton John.\n\n\"Malá Velká Británie v cizině\" jsou dva vánoční speciály, které se vysílaly v roce 2006. V každém skeči nějaká postava navštěvuje cizí zemi.\n\nPo úspěchu televizního seriálu se Walliams a Lucas rozhodli vytvořit putovní jevištní show, se kterou od října 2005 do prosince 2006 projeli celou Velkou Británii. Na počátku roku 2007 odehráli svá vystoupení i v Austrálii. Během těchto vystoupení měli diváci možnost vidět všechny známé postavy ze seriálu na živo.\n\nV roce 2007, Walliams a Lucas oznámili, že \"Malá Velká Británie\" již nebude pokračovat, ale natočí se americká verze seriálu pod názvem \"Malá Velká Británie v USA\". V seriálu vystupují stejné postavy jako v britské verzi, ale přibyly také nové. Poprvé se seriál vysílal v neděli 28. září 2008 na HBO, o týden později pak na BBC One v Británii.\n\nI když jde o samostatný seriál, mnozí ho chybně považují za čtvrtou sérii \"Malé Velké Británie\".\n\nMatt Lucas (jako Andy Pipkin) a Peter Kay (jako Brian Potter) nahráli společně s The Proclaimers novou verzi písně \"I'm Gonna Be\". Tato verze byla 19. března 2007 vydána jako charitativní singl pro Comic Relief.\n\nV roce 2006 vznikl v Rusku seriál pod názvem \"Nasha Russia\", který se nechal inspirovat \"Malou Velkou Británií\", aniž by si jeho tvůrci koupili práva.\n\n„Jo já vim!“ – Andy Pipkin\n\n„Mně se to nelíbí!“ – Andy Pipkin – Obvyklá reakce poté, co Andy výslovně něco odsouhlasí a už není možnost změny.\n\n„Podle computeru ne!“ – Carol Pivková\n\n„Podle computeru jo.“ – Carol Pivková – Jediná kladná forma této hlášky se objevila v posledním 6. díle 3. série.\n\n„Ne, teda jo, teda ne, teda jo…“ – Vicky Pollardová – Reakce Vicky poté, co je zahnána do úzkých. Poté obvykle následuje vyčerpávající monolog o zcela nesouvisejících událostech.\n\n„Jsem jediný gay ve vesnici.“ – Daffyd Thomas – Vtip spočívá v tom, že Daffyd žije ve vsi, která je – s trochou nadsázky – plná gayů.\n\n"}
{"id": "722640", "url": "https://cs.wikipedia.org/wiki?curid=722640", "title": "Bree Olson", "text": "Bree Olson\n\nBree Olson, přechýleně někdy Bree Olsonová (* 7. října 1986, Houston, Texas), vlastním jménem Rachel Maria Oberlin je americká pornoherečka ukrajinského původu.\n\nNarodila se v Texasu a dětství prožila v Indianě. Pracovala na kukuřičné plantáži a v restauraci, krátce studovala medicínu, až se v roce 2006 zapojila do pornoprůmyslu. V březnu 2008 byla vyhlášena \"Dívkou měsíce\" časopisu \"Penthouse\", objevila se na obálce časopisů \"Hustler\" a \"Playboy\", obdržela tři ocenění AVN Awards. Do léta 2011 natočila přes 200 filmů.\n\nPozornost médií vzbudila v březnu 2011, kdy krátce žila ve skupinovém manželství s Charliem Sheenem a modelkou Natalií Kenlyovou.\n\nProhlašuje o sobě, že je veganka a ateistka.\n\n"}
{"id": "722647", "url": "https://cs.wikipedia.org/wiki?curid=722647", "title": "Arcidiecéze ostřihomsko-budapešťská", "text": "Arcidiecéze ostřihomsko-budapešťská\n\nArcidiecéze ostřihomsko-budapešťská (latinsky \"Archidioecesis Strigoniensis-Budapestinensis\") je římskokatolická arcidiecéze v Maďarsku. Pod církevní správu arcibiskupství spadá oblast mezi městy Ostřihom a Budapešť.\n\nPředchůdcem arcidiecéze ostřihomsko-budapešťské byla až do 31. května 1993 arcidiecéze ostřihomská. Tato arcidiecéze byla nejstarším arcibiskupstvím v Uhrách. Byla založena v roce 1000 králem Štěpánem I. Svatým a byla nadřízena ostatním uherským biskupstvím. Od připojení dnešního Slovenska k Uhrám bylo z Ostřihomi církevně spravováno také jeho celé území. I po vzniku druhého uherského arcibiskupství, arcidiecéze Kaločské, si zachovalo ostřihomské arcibiskupství v Uhrách svou vedoucí roli. V roce 1279 získali ostřihomští biskupové titul \"Primas Hungariæ\" (primas Uherska), byli a dodnes jsou tedy hlavou katolické církve v Uhersku. V roce 1543 bylo sídlo arcidiecéze v důsledku tureckých nájezdů přesunuto do Trnavy; později sídlil arcibiskup, vzhledem k tomu, že plnil také státní povinnosti, převážně v Bratislavě.\n\nNa podnět císařovny a uherské královny Marie Terezie rozčlenil papež Pius VI. v roce 1776 arcibiskupství ostřihomské tak, že jako jeho části vznikly diecéze banskobystrická, rožňavská a spišská. Z Bratislavy do Ostřihomi se sídlo arcidiecéze vrátilo v roce 1820 na příkaz arcibiskupa Alexandra Rudnaye. Po první světové válce, rozpadu Uherska a vzniku Československa, se většina území arcidiecéze dostala mimo území Maďarska. Došlo k rozdělení arcidiecéze. Ta část, která se dostala na území Československa, byla vyčleněna do samostatné apoštolské administratury, která byla podřízena přímo Svatému stolci. Poměry byly upraveny až v roce 1977, kdy na území Slovenska vznikla arcidiecéze trnavská. 31. května 1993 se změnilo jméno arcidiecéze ostřihomské na arcidiecéze ostřihomsko-budapešťská.\n\nArcidiecéze zaujímá území o rozloze 1543 km², na němž žijí více než dva milióny obyvatel (2 094 000 obyvatel v roce 2003), z toho 60 % je katolíků (celkem asi 1 258 000 osob). Člení se na 16 děkanátů a celkem 151 farností (údaj z roku 2004). V čele stojí arcibiskup Péter kardinál Erdő.\n\n\n"}
{"id": "722660", "url": "https://cs.wikipedia.org/wiki?curid=722660", "title": "Jürgen Sundermann", "text": "Jürgen Sundermann\n\nJürgen Sundermann (* 25. ledna 1940 Mülheim) je bývalý fotbalista a fotbalový trenér. \n\nHrál za SC Rot-Weiß Oberhausen, SC Viktoria 04 Köln, Hertha BSC, Servette Ženeva a FC Basel. V roce 1960 v jednom zápase reprezentoval Německo.\n\nPo skončení hráčské kariéry se věnoval trenérské činnosti, vedl Servette Ženeva, VfB Stuttgart, Grasshopper Club Zürich, Stuttgarter Kickers, FC Schalke 04, RC Strasbourg, Trabzonspor, Herthu BSC, Malatyaspor, SpVgg Unterhaching, VfB Leipzig, SV Waldhof Mannheim, AC Sparta Praha (1994–1995) a SK Vorwärts Steyr. V roce 1977 vyhrál s VfB Stuttgart bundesligu. Byl prvním významným zahraničním trenérem v české nejvyšší soutěži (vyjma slovenských trenérů). Během svého angažmá ve Spartě v letech 1994–1995 však neuspěl.\n"}
{"id": "722682", "url": "https://cs.wikipedia.org/wiki?curid=722682", "title": "Eleonora (povídka)", "text": "Eleonora (povídka)\n\nEleonora (v angličtině \"Eleonora\") je krátká romantická povídka amerického spisovatele a literárního teoretika Edgara Allana Poea z roku 1842.\n\nEleonora je příběh o dívce, která prožívá intenzivní lásku, ale není jí souzeno štěstí, záhy umírá. Smrt krásné dívky, jeden z nejpoetičtějších námětů na světě vůbec, se často objevuje v autorově tvorbě. Viz též povídky \"Ligeia\", \"Morella\", \"Berenice\" a \"Medailon\".\n\nVypravěč o sobě v úvodu příběhu prozrazuje, že pochází z rodu s neobvyklou fantazií a žhavou vášní. Lidé o něm říkají, že je šílený, ale co když je šílenství jen vyšší formou inteligence a vše, co má vnitřní hloubku vyvěrá z takové složité mysli povznesené nad běžný intelekt? Ti, kdož sní i ve dne, poznávají mnohé z toho, co zůstává zapovězeno pouze nočním snivcům, nahlédají do věčnosti a žasnou před branami velkých tajemství.\n\nVypravěč žije se svou tetou a sestřenicí v „Údolí duhových trav“, před lidmi ukryté dolině mezi hřebeny mohutných svahů, ráji plném barevných květů, průzračných potůčků a úchvatných stromů. Patnáct let se spolu s Eleonorou toulají tímto nádherným koutem přírody, než do jejich srdcí vstoupí láska. Vášni a fantazii již není bráněno, derou se na povrch jako žhavá láva.\nEleonora ví, že umírá. Byla stvořena do krásy, jen aby skonala. Rmoutí ji představa, že její milý opustí tento ráj a dá svou lásku jiné. Vypravěč se jí vrhne k nohám a složí přísahu, že nikdy nezradí jejich lásku. Eleonora mu slíbí, že se k němu bude navracet v podobě večerního vánku či vůně z kadidelnic.\n\nPo její smrti vypravěč dlouho setrvává v „Údolí duhových trav“, které se proměňuje. Svěží trávník vybledá, plameňáci odlétají, květy vadnou. Samota v srdci se stává natolik nesnesitelnou, že se mladý muž rozhodne opustit údolí, které mu tak drásavě připomíná jeho milovanou a vydává se do města.\n\nOkázalost vznešeného dvora, pulzující ruch sídla, mámivá krása žen – to vše útočí na jeho mysl, přesto zůstává věrný přísaze. Jednoho dne však potká Ermengardu, dívku z daleké neznámé země a jeho city opět vzplanou. Ožení se s ní a když jedné noci leží na posteli, zdá se mu, že slyší něžný hlas Eleonory šeptající:\n\n„\"Spi klidně - neboť duch lásky vše ovládá a řídí. Jsi nyní zproštěn slibů, jichž přísahu jsi složil Eleonoře. Proč, to poznáš až v nebi.\"“\nČesky vyšla povídka v následujících sbírkách nebo antologiích:\n\n\n"}
{"id": "722684", "url": "https://cs.wikipedia.org/wiki?curid=722684", "title": "Machulince", "text": "Machulince\n\nMachulince jsou obec na Slovensku ležící v okrese Zlaté Moravce v Nitranském kraji.\n\nObec leží na severovýchodním okraji Požitavské pahorkatiny na úpatí Pohronského Inovce v údolí řeky Žitavy. Katastr má charakter pahorkatiny až vrchoviny, rozkládá se v nadmořské výšce mezi 220 a 700 metry. Podklad je tvořen jíly, písky a andezity. Zalesněná je východní část katastru (oste zde nejvíce dub, habr a buk).\n\nNa území obce jsou dokumentovány bohaté stopy osídlení z neolitu i z doby halštatské.\nPrvní písemná zmínka o obci pochází z roku 1275 jako Mohala, kdy ji král Ladislav IV. daroval poddaným hradu Tekov. Později se objevuje pod názvy Mahwlencze (1564), Mahwlincz (1600), Mahulince (1808). Koncem 14. a v 15. století patřila hradu Hrušov, část opatství v Hronském Beňadiku, později Keflevichovym a Károlyiovym. V 19. století pracovala v obci továrnička na výrobu střešních tašek a kachliček. Ve 20. století se nad obcí těžil andezit.\n\n\n"}
{"id": "722685", "url": "https://cs.wikipedia.org/wiki?curid=722685", "title": "Milan Navara", "text": "Milan Navara\n\nMilan Navara (5. září 1928, Prostřední Suchá – 16. srpna 2013, Praha) byl československý fotbalový trenér a jeden z nejznámějších českých fotbalových teoretiků. Byl proděkanem FTVS UK. Držitel Ceny dr. V. Jíry za rok 2003.\n\nV sezóně 1969–1970 působil v lize jako trenér Sparty Praha.\n\nV letech 1963–1974 působil jako hlavní metodik fotbalového oddílu Sparta Praha. Od roku 1982 byl šéfem metodické komise fotbalového svazu.\n"}
{"id": "722688", "url": "https://cs.wikipedia.org/wiki?curid=722688", "title": "Starý", "text": "Starý\n\nPříjmení Starý, přechýleně Stará, nosí více osobností:\n\n\n\n\n"}
{"id": "722691", "url": "https://cs.wikipedia.org/wiki?curid=722691", "title": "Jaromír Navrátil", "text": "Jaromír Navrátil\n\nJaromír Navrátil (* 20. února 1963) je bývalý český fotbalista, záložník, reprezentant České republiky. Po skončení aktivní kariéry si otevřel bar.\n\nV české reprezentaci odehrál v letech 1995–1996 dvě utkání. V lize odehrál 194 zápasů a dal 25 gólů. Hrál za Mladou Boleslav, Zbrojovku Brno, Bohemians Praha, SK Slavia Praha, FK Chmel Blšany, FC Union Cheb, FK Jablonec a FK Viktoria Žižkov. V Poháru vítězů poháru odehrál 2 zápasy a v Poháru UEFA 3 zápasy. V reprezentaci debutoval 13. prosince 1995 v zápase proti Kuvajtu.\n\n\n"}
{"id": "722694", "url": "https://cs.wikipedia.org/wiki?curid=722694", "title": "Betliar (kaštel)", "text": "Betliar (kaštel)\n\nKaštel Betliar je nejnavštěvovanějším kaštelem jihovýchodního Slovenska. Nachází se 3 km severně od Rožňavy v obci Betliar.\n\nKaštel pochází z počátku 18. století a byl postaven na místě bývalé renesančního kaštelu Bebeků. Dal ho postavit Štefan Andráši jako opevněný patrový kaštel se čtyřmi nárožními věžemi. Také další přestavby v letech 1792-1795 a 1880-1886 se váží k rodu Andrášiů, který kromě kaštelu vlastnil také hrad Krásna Hôrka a majetky a doly v okolí Rožňavy. Po klasicistní přestavbě a rozšíření jižní části a průčelí, následovala rozsáhlejší pseudoslohová úprava s nadstavbou druhého patra, která dala kaštalu podobu francouzské myslivecké stavby.\n\nAndrášiové zaplnili kaštel množství vzácného nábytku, uměleckých děl a sbírek. Původní knihovnu založil Leopold Andráši ve druhé polovině 18. století. Její interiér pochází z let 1792-1795. Fond se skládá převážně z vědecké literatury 18. a 19. století. Převahu sbírek tvoří malířská díla, zejména obrazy realistů 19. století. Druhou část sbírek tvoří dovezené exotické předměty a lovecké trofeje, které nemají stejnou hodnotu jako umělecké sbírky. Park zpestřují nejen jezírka, ale také menší zahradní stavby (pavilony, groty, vodomety). Má vzácné exotické stromy a zbytky prastarého tisového lesa.\n\nKoncem 18. století začali Andrášiové budovat přírodní park. Později ho rozšiřovali a doplňovali dalšími dendrologickými vzácnostmi. V současnosti má park rozlohu 80 ha. Komplex areálu kaštela v Betliaru byl v roce 1985 vyhlášen vládou Slovenské socialistické republiky za národní kulturní památku jako vzácné kulturně-historické dědictví několika století. V areálu se také nachází Hermova studna z poloviny 19. století.\n\n\n"}
{"id": "722695", "url": "https://cs.wikipedia.org/wiki?curid=722695", "title": "František Stehlík", "text": "František Stehlík\n\nFrantišek Stehlík (18. září 1904 – 10. června 1939) byl český fotbalista, obránce, reprezentant Československa.\n\nZa československou reprezentaci odehrál 13. června 1926 své jediné utkání a to se Švédskem, které skončilo remízou 2:2. Gól v reprezentaci nedal. V československé lize hrál za Viktorii Žižkov, ČAFC Vinohrady a SK Čechie Karlín. Nastoupil v 62 ligových utkáních a dal 1 gól. Ve Středoevropském poháru nastoupil v 5 utkáních.\n\n"}
{"id": "722697", "url": "https://cs.wikipedia.org/wiki?curid=722697", "title": "Josef Thaut", "text": "Josef Thaut\n\nJosef Thaut (* 10. února 1905 Štětí) byl český fotbalista německé národnosti, útočník, reprezentant Československa. \n\nZa československou reprezentaci odehrál 28. října 1929 přátelské utkání proti Jugoslávii a vstřelil jeden gól. Na klubové úrovni hrál za DFC Budweis, DFC Prag, Teplitzer FK a Viktorii Plzeň. \n\n"}
{"id": "722701", "url": "https://cs.wikipedia.org/wiki?curid=722701", "title": "František Ryšavý", "text": "František Ryšavý\n\nFrantišek Ryšavý (24. prosince 1900 – 1976) byl český fotbalista, útočník, reprezentant Československa.\n\nZa československou reprezentaci odehrál 31. srpna 1924 přátelské utkání s Rumunskem, které skončilo výhrou 4:1, a dal v něm jeden gól. Hrál za SK Meteor Praha VIII.\n"}
{"id": "722702", "url": "https://cs.wikipedia.org/wiki?curid=722702", "title": "Pěknorožkovité", "text": "Pěknorožkovité\n\nPěknorožkovité (\"Calyceraceae\") je čeleď vyšších dvouděložných rostlin z řádu hvězdnicotvaré (\"Asterales\"). Jsou to byliny s jednoduchými střídavými listy a květy v hlávkovitých květenstvích, připomínající čeleď hvězdnicovité. Vyskytují se asi v 60 druzích v jihoamerických Andách a v Patagonii.\n\nZástupci čeledi pěknorožkovité jsou jednoleté nebo vytrvalé byliny poněkud připomínající zástupce čeledi hvězdnicovité (\"Asterales\"). Jen výjimečně jsou to i polokeře. Listy jsou střídavé, jednoduché, často v přízemní růžici, bez palistů. Čepele listů jsou celokrajné nebo na okraji peřeně laločnaté.\nKvěty jsou v hlávkovitých úžlabních nebo vrcholových květenstvích, někdy seskupených ve vrcholičnaté latě. Hlávky jsou podepřeny listeny zákrovu. Květy jsou četné, oboupohlavné, nejčastěji pětičetné (4 až 6četné), pravidelné nebo lehce souměrné. Kališní i korunní lístky jsou srostlé. Tyčinky jsou přirostlé u ústí korunní trubky, v počtu odpovídajícím počtu korunních cípů. Mezi tyčinkami jsou umístěna žlaznatá tělíska. Semeník je spodní, srostlý ze 2 plodolistů, s jedinou komůrkou a jednou čnělkou a jedním apikálním vajíčkem. Blizna je vrcholová, lysá. Plodem je nažka, u některých rodů s vytrvalým kalichem přeměněným v ostny.\n\nČeleď zahrnuje asi 60 druhů v 6 rodech. Je rozšířena pouze v Jižní Americe, převážně v její jižní polovině. Nejvíce druhů se vyskytuje na suchých otevřených stanovištích jižní části And a Patagonie. Pouze 2 rody, \"Acicarpha\" a \"Boopsis\", zasahují i do tropické Ameriky. Několik druhů také roste na pobřežních písčitých dunách.\n\nO mechanismech opylování není nic známo. Plody některých druhů se šíří na srsti zvířat.\n\nCronquist chápal podobnost s čeledí hvězdnicovité jako paralelní vývoj a čeleď \"Calyceraceae\" řadil do samostatného řádu \"Calycerales\" v blízkosti řádu štětkotvaré (\"Dipsacales\"). Tachtadžjan ji řadil do řádu \"Calycerales\" v rámci nadřádu \"Asteranae\", Dahlgren přímo do řádu štětkotvaré (\"Dipsacales\").\n\nPodle dnešních výzkumů je čeleď \"Calyceraceae\" sesterskou skupinou čeledi hvězdnicovité (\"Asteraceae\") v rámci řádu hvězdnicotvaré (\"Asterales\").\n\nHlavními obsahovými látkami jsou iridoidy a jako zásobní látka inulin. Chybí třísloviny, kyselina ellagová a latex a oproti čeledi hvězdnicovité polyacetyleny a seskviterpeny.\n\n\nNení známo žádné využití.\n\n\"Acicarpha\", \"Boopis\", \"Calycera\", \"Gamocarpha\", \"Moschopsis\", \"Nastanthus\"\n\n"}
{"id": "722703", "url": "https://cs.wikipedia.org/wiki?curid=722703", "title": "Leopold Benáček", "text": "Leopold Benáček\n\nLeopold Benáček (14. listopadu 1901, Martínkov – 19. července 1977, Nosislav) byl český římskokatolický kněz a politický vězeň.\n\nJeho otec se jmenoval Jan Benáček. Seminář absolvoval v Brně, kde byl 5. července 1924 biskupem Norbertem Janem Nepomuckým Kleinem vysvěcen na kněze. Jako duchovní působil od 1. srpna do 31. prosince 1924 v Dolních Loučkách u Tišnova, od 1. ledna 1925 v Olešnici. Roku 1931 vykonal zkoušku pro učitelství na střední škole, zůstal však nadále v duchovní správě. Řádným farářem byl ustanoven 2. dubna 1934. Zapojil se i do práce vznikajícího Orla (v letech 1925–1931 starosta Orla, potom pokladník a vzdělavatel). Byl rovněž členem obecního a okresního zastupitelstva.\n\nV Olešnici dosáhl změny zasvěcení kostela sv. Leopolda na sv. Vavřince. Žádost se podávala k papežské kurii a byla schválena papežem Piem XII. Důvodem bylo, že v místě se koná pouť na sv. Vavřince, a přitom původní zasvěcení bylo ke sv. Leopoldovi díky zakladatelům – kunštátských hrabatům. V letech 1942–1948 došlo k velkým úpravám interiéru kostela (kostel byl omítnut a vymalován, byly pořízeny nové obrazy, došlo k úpravě okolí kostela).\n\nDne 10. ledna 1947 byl jmenován bystřickým děkanem se sídlem v Olešnici, ale 13. září 1950 byl zatčen a odvezen do internačního tábora v Želivě. Dne 5. července 1951 odvezen do Hájku. Následně byl odsouzen okresním soudem v Kladně na šest měsíců nepodmíněně. Trest nastoupil 10. dubna 1953 v Kutné Hoře. Propuštěn byl již 4. května 1953 při amnestii. Musel nastoupit na státní statek Andělka u Frýdlantu v Čechách. Od května 1954 pracoval jako skladník v obchodním domě Petrov v Brně, od roku 1958 do roku 1963 tamtéž jako průvodčí tramvaje. Státní souhlas k výkonu duchovenské činnosti mu byl vrácen 16. prosince 1963, kdy se stal farářem v Nosislavi. Pobyt v Olešnici měl zakázaný. Na jeho počest se od roku 2000 v Olešnici každoročně v květnu koná Memoriál P. Leopolda Benáčka, celostátní orelské závody v přespolním běhu.\n\nV Nosislavi se nesmazatelně zapsal do povědomí celé jedné generace, zde se také v roce 1974 slavilo 50 roků jeho kněžství. Byl iniciátorem oprav nosislavského kostela a prvních ekumenických vztahů s místním evangelickým sborem.\n\nZemřel 19. července 1977 v Nosislavi, bylo mu splněno jeho přání být pochován mezi farníky na olešnickém hřbitově.\n\n"}
{"id": "722704", "url": "https://cs.wikipedia.org/wiki?curid=722704", "title": "Alois Mourek", "text": "Alois Mourek\n\nAlois Mourek (21. září 1913, Praha – 2. února 1988) byl český fotbalista, reprezentant Československa, obránce a záložník.\n\nV československé lize hrál za SK Viktoria Žižkov. Nastoupil ve 183 ligových utkáních a dal 4 góly. Za československou reprezentaci odehrál 19. září 1937 utkání s Maďarskem, které skončilo prohrou 3:8. Mezi střelce se nezapsal.\n\n21.12.1941 Obdržel broušenou vázu za 500 odehraných zápasů v dresu Viktorie Žižkov s nápisem \"K 500 ZÁPASU LOISOVI MOURKOVI VĚNUJE VIKTORIA ŽIŽKOV 21.XII.1941\".\n\nPo náhlé smrti Karla Steinera byl v tehdejším tisku označován jako jeho důstojný nástupce. Jako dlouholetý kapitám mužstva si pořizoval záznamy z téměř každého utkání včetně zahraničních turné např. po Francii (VŽ-Saint-Étienne 6-2; VŽ-Montpellier 5-1; VŽ-Ales 5-2; VŽ-Marseille 2-0; VŽ-Monaco 5-3; VŽ-Mont-de-Marsan 7-0; VŽ-Bordeaux 7-1; VŽ-Toulouse 10-0; VŽ-Nîmes 2-1; VŽ-Nice 8-4; VŽ-Saint-Étienne 4-1; VŽ-Lyon 5-1; 26.1.1932 - návrat do Prahy), po Dánsku, Švédsku, Norsku, Slovensku, Maďarsku. Hráčskou kariéru ukončil v době, kdy se komunistická vláda rozhodla, že nasadí do první ligy své mužstvo - armádní Duklu, a protože by bylo už moc pražských celků v lize, bylo na nejvyšších stranických místech rozhodnuto o likvidaci Viktorie Žižkov ze soutěže - ostatní celky dostaly přidělený, tehdy povinný, státní podnik. Po ukončení hráčské kariéry působil jako trenér ve Francii a Norsku, které se mu při sovětské okupaci roku 1968 nechtělo opustit, ale vrátil se za rodinou, která nesměla vycestovat. Zahraniční angažmá se podepsalo na možnosti vzdělání následujících dvou generací.\n\nZ rodinného archivu\n\n\n"}
{"id": "722705", "url": "https://cs.wikipedia.org/wiki?curid=722705", "title": "Archivní škola", "text": "Archivní škola\n\nInstitucí zabývajících se vzděláním archivářů a výukou pomocných věd historických je několik:\n\n\n"}
{"id": "722706", "url": "https://cs.wikipedia.org/wiki?curid=722706", "title": "Ša-che", "text": "Ša-che\n\nŠa-che je řeka na severovýchodě ČLR v provincii Liao-ning.\n\nNáleží k povodí řeky Liao-che.\n\nBěhem rusko-japonské války ve dnech 5. až 17. října 1904 na řece došlo k bitvě, jež vešla ve známost jako bitva na řece Ša-che\n"}
{"id": "722707", "url": "https://cs.wikipedia.org/wiki?curid=722707", "title": "Věk zámořských objevů", "text": "Věk zámořských objevů\n\nVěkem zámořských objevů je míněno období od začátku 15. století do poloviny 16. století. Během těchto 150 let bylo podniknuto mnoho zámořských cest a učiněno hodně nových objevů. Evropané přicházeli do kontaktu s jinými společnostmi a jejich kulturami. Plavby po moři přinesly mnoho nových zeměpisných objevů, které přispěly mimo jiné k přesnějšímu vypracování map (středověké mapy světa byly pouze symbolickými schématy) a důkazy o tom, že země je kulatá a ne plochá, jak tvrdila středověká geografie.\n\nDobývání zámořských území vedlo k ekonomickému rozvoji zejména v západní Evropě. Důležitou roli sehrál kupecký kapitál. Evropané potřebovali nové odběratele pro své zboží a zároveň hledali nové zdroje surovin, především drahých kovů. Velká poptávka byla po luxusním zboží, například drahých látkách, zbraních, slonovině, a koření z Orientu. Tyto důvody vedly k velké podpoře námořních plaveb a stále větší touze po dobývání zámořských území.\nO přístup k orientálnímu zboží a zlatu v Africe začali usilovat nejprve Italové, konkrétně obchodníci z Janova a Benátek. Snažili se nalézt přímou cestu do Indie, aby nemuseli provádět obchody přes Araby, kteří fungovali jako zprostředkovatelé, a dělit se s nimi o zisk. Cesta po souši navíc znamenala střet s Turky, kteří trasu Konstantinopol - centrální Asie začali od roku 1453 kontrolovat. Vzrůstala rizikovost pozemních výprav, proto se Italové, kteří měli velké množství zkušených námořníků, spojili s Portugalci a Španěly, kteří měli dostatečně silné loďstvo. Tyto tři národy byly nejvýznamnějšími evropskými mořeplavci a objeviteli. Dále kolonizovalo například Nizozemsko, Anglie a Francie.\n\n\"Ve středověku vládla umění, vzdělanosti a učenosti církev. Lidé většinou přijímali to, co jim bylo řečeno, bez pochybností a otázek. Ve 14. století začali italští učenci studovat spisy starověkých Řeků a Římanů a jejich myšlenky přenášeli přes Byzanc a Arábii do Evropy. Postupně se vyvinul systém názorů, podle něhož byl za volbu své životní cesty odpovědný člověk, nikoliv Bůh.\" Věk zámořských objevů spadal pod období renesance. Ta vznikla v italské Florencii počátkem 15. století. Lidé zaměřovali pozornost na člověka, vědu, umění, kulturu a přírodu. Rozvíjela se architektura, sochařství (zobrazováno bylo hlavně lidské tělo v přirozených proporcích), malířství (zejména olejomalba, opět nejčastěji zachycován člověk a krajina). \"Renesanční umělci si podle vzoru antiky vytvořili nový estetický ideál krásy, který spatřovali v dokonalém tělesně i duševně rozvinutém člověku a harmonické přírodě.\" Důraz byl kladen na rozumové poznání a možnosti, které nabízel pozemský svět. Šíření vzdělanosti pomohly i tištěné knihy, které poprvé spatřily světlo světa v roce 1450 díky Johannesi Gutenbergovi, který vynalezl knihtisk. Mecenáši umění a vědy se staly bohaté italské rody, například Borgiové a Medicejové. Kvůli svým objevům se někteří vědci dostávali do konfliktů s církví. \"Mikuláš Koperník, který objevil, že se Země otáčí kolem Slunce, se neodvažoval svůj poznatek zveřejnit. Učinil tak až krátce před svou smrtí, protože se obával reakce církve, která tvrdila, že Země je středem vesmíru.\" V tomto období končí éra hradů. Šlechta touží po pohodlí, a proto začíná s výstavbou zámků se zahradami, fontánami, sochami, vodními kaskádami a schodišti. Častá byla i výstavba letohrádků a jízdáren. Rostlo bohatství obyvatel získané především díky námořnímu obchodu, docházelo k rozvoji řemeslné výroby. Lidé zůstávají věrni církvi, ale už nejsou tolik horliví jako ve středověku.\n\nKontinent se pomalu vzpamatovával z morové epidemie, která stála život přibližně 25 milionů lidí, tedy více než 1/3 obyvatel tehdejší Evropy. Jednalo se o jednu z nejtragičtějších pandemií v historii lidstva. V období mezi rokem 1461 až 1600 začínali lidé cestovat za hranice Evropy. Renesance vzbudila zájem o svět, ale hlavním důvodem zámořských cest byla snaha obejít islámský svět a nalézt nové cesty do Indie a Dálného východu. Docházelo k budování obchodních cest a kontaktu mezi kontinenty. Lidé toužili po pokroku a to je hnalo do neprobádaných končin. Vznikaly nové univerzity, města se rozrůstala, rostla moc a bohatství. Z Afriky, Číny a Indie se dováželo velké množství nových surovin, například slonovina, zlato, stříbro, bavlna, káva, tabák, brambory, cukr a exotické ovoce. Koření bylo sice drahé, ale stalo se součástí života. Využívalo se především k ochucení masa, které se rychle kazilo, protože neexistovala chladicí zařízení. Koření tak překrylo slanou chuť (maso se uchovávalo prosolené) i pachuť zkaženosti.\n\nNa počátku 15. století Číňané obchodovali s Indií, Afrikou a Arábií, poté ale zámořské plavby ustaly. \"Evropané v Asii zakládali obchodní centra a ovlivňovali asijskou společnost.\" Rusové získávali území na Sibiři. Ve většině států Asie fungovaly rozvinuté kultury. Například Indie ovládaná Mughaly v tomto období čile obchodovala s Evropou, Afrikou a Dálným východem. Země vyráběla nejvíce textilu na světě. Císař Akbar, který vládl Indii padesát let, se snažil zavést nové náboženství, kvůli kterému nechal postavit školy a nové hlavní město Fatéhpur Síkri, v němž se propojovaly prvky hinduistické a muslimské kultury. Dále se zasloužil o nižší daně pro zemědělce, vytvoření silné armády, vítal na svém dvoře různé umělce a vědce, i když sám byl negramotný. \"Jeho největším úspěchem bylo uzavření míru s hinduistickou většinou indického obyvatelstva, což ukončilo mnoho hinduisticko-muslimských konfliktů.\"\n\nTato část světa fungovala samostatně, bez kontaktu s dalšími zeměmi.\n\nPo dobytí Konstantinopole roku 1453 se Osmanská říše stala světovou mocností. Konstantinopol byla přejmenována na Istanbul a ten byl centrem říše, která se rozkládala na třech kontinentech. Osmané obsadili Sýrii, Egypt a část Arábie. Nebyl to příliš početný národ, proto především k bojům využíval ruské a africké otroky. \"Z dobytých evropských území odváděli do zajetí vždy jednoho z pěti chlapců a vychovávali z nich úředníky a vojáky. Obyčejné lidi nechávali v klidu. Pokud byli poslušní a platili daně, nebyli násilím nuceni k přestupu na islám.\" Po roce 1600 začala říše upadat.\n\nHodně obchodovala s Evropany, kteří na jejím pobřeží zakládali nová města. Střed Afriky zůstal nedotčen. Od roku 1502 se z Afriky začali vyvážet otroci.\n\nTamní národy se věnovaly obchodování mezi sebou. Postupně docházelo k úpadku kultur.\n\nV 15. století obývali Aztékové celé Mexiko. Pěstovali kukuřici, řepu, fazole, kakao, bavlnu, opracovávali zlato a stříbro. Mladí muži od 17 do 22 let museli sloužit v armádě. Podnikali válečná tažení za účelem získání zajatců, které pak obětovali bohům, protože věřili, že bohové potřebují mnoho lidské krve. Aztékové často obchodovali se svými sousedy. Postupně docházelo k úpadku kultur. Vyměňovali si hlavně šperky a oděvy. Měli velice přísné zákony, například zemědělci nesměli nosit bavlnu, ta byla určena jen pro významné lidi a za porušení následovala smrt. Stejně jako za pokácení živého stromu, posunutí hraničního kamene, krádež. Za opilost byl viníkovi zničen dům a oholena hlava. Pití bylo určeno jen urozeným obyvatelům. Jezerní město Tenochtitlan patřilo k nejlépe projektovaným městům na světě. S pevninou ho pojily tři dlouhé mosty, které měly zároveň ochrannou funkci. Nacházelo se v něm velké množství pyramid, chrámů, paláců, ulic a kanálů. Traduje se, že při oslavě obnovy velké pyramidy v Tenochtitlanu v roce 1487 bylo bohům obětováno více než 80 tisíc lidí během čtyř dnů. S největší pravděpodobností byla ale čísla nadsazena Indiány, aby vystrašili nepřátele. Smrt pro Aztéky neznamenala konec života, ale jeho začátek. Potravu pro více než 300 000 obyvatel zajišťovaly plovoucí zahrady. K porážce Aztéků pomohly Španělům nemoci a lest, nikoliv bitva.\n\nInkové po jedno století vládli říši v Andách. Byla rozsáhlejší než několik evropských území dohromady, spojovaly ji kamenné cesty a horské serpentiny, informace předávali běžci. Panovníkovi se říkalo sapa inca a lidé věřili, že je potomkem boha Slunce. V jednotlivých oblastech vládli úředníci, kteří se starali o chod města a o dílny, které vyráběly keramiku a textil. Každoročně slavili velký svátek Slunce, při kterém děkovali bohu za úrodu a život. Inkové neuměli psát, používali kipy, což byly provázky různých barev a počtu uzlíků, které představovaly čísla. Jejich písmu se proto říká uzlíkové. Uměli pěstovat plodiny na mokřinách a stavěli města v horách. Stejně jako Aztékové obětovávali lidi bohům. Dávali přednost dětským obětem, protože je považovali za nevinné a nejčistší. Děti byly vybírány rok předem a po tu dobu měly nejlepší stravu. Oběti byly rozřezány na obětních kamenech, byly jim stínány hlavy a uřezány končetiny nebo byly svrženy z útesu. Španělé obsadili jejich území v roce 1535. Hodně Indiánů zemřelo na neštovice, které do jejich země přivezli Evropané.\n\nPo vstupu Evropanů na území Střední a Jižní Ameriky docházelo ke zničení různých velice vyspělých kultur. Cizinci byli Indiány zpočátku vítáni. Ti pak ale tamní obyvatelstvo buď zotročili nebo pozabíjeli. Boje a nemoci přivezené z Evropy zabily miliony lidí. Portugalci a Španělé zakládali města, doly, plantáže, hledali zlato. \"Většinu přistěhovalců tvořili Afričané, které sem dovezli jako otroky na plantáže.\"\n\nDlouhé plavby po moři vyžadovaly kromě zkušené posádky také kvalitní a velké lodě, proto se Evropané zaměřili na jejich zdokonalování. Důležitý byl hluboký kýl, který pomáhal udržovat stabilitu lodě a kormidlo, které zabezpečovalo lepší ovladatelnost. Plavební schopnosti vylepšilo také používání plachet, které se začalo objevovat od 15.století. Místo jednostěžňových lodí se stavěly lodě až se čtyřmi stěžni, které měly lepší manévrovací schopnosti zejména proti silnému větru. Lodě musely být schopné uvézt těžký náklad, například zbraně, olej, pitnou vodu, víno, náhradní plachty, lana, kameny jako zátěž, nádrž na vysráženou vodu, jídlo (suchary, sušené a solené maso, sušené luštěniny aj.). Známé jsou španělské galeony. Byly pevně stavěné, aby uvezly poklady dovážené z cizích zemí, ale těžko se ovládaly, pokud nefoukal vítr. Proto často podlehly v boji s menšími pirátskými plavidly, i když byly vyzbrojeny děly. Jako první začali děla systematicky využívat Portugalci, zejména pro boj na větší vzdálenosti. Vybudovali lodě schopné převážet těžká děla, při stavění brali v úvahu nákladní kapacitu, rychlost, velikost posádky, typ výzbroje, počet děl. Lodě se pohybovaly za pomoci plachet, lidských rukou (tzv. galery) nebo kombinací obou. Provoz těchto lodí byl finančně náročný.\n\nČastým problémem při objevování cizích zemí bylo určení polohy lodí. S používáním kompasu se snížil počet ztracených lodí a nevydařených plaveb. Pro určení zeměpisné šířky podle Slunce a hvězd sloužil astroláb, později i jednodušší Jakubova hůl. Byl to navigační úhloměr, který se skládal z tyče a posuvných ramen. \"Tyč se namířila na nebeské těleso a ramena se posunovala tak, aby se jejich konce kryly s nebeským tělesem a obzorem. Na hlavní tyči se odečetly dílce a úhel se pak vypočítal pomocí vzorce nebo se zjistil z astronomických tabulek, které zachycovaly polohu hvězd na obloze.\"\n\nKdyž se evropští mořeplavci začali vydávat na obchodní a průzkumné plavby, čelili mnoha nebezpečím. Bouře, ztroskotání ani bitvy si však nevyžádaly tolik obětí jako kurděje. Toto onemocnění je způsobeno nedostatkem vitamínu C. Téměř 400 let trvalo než se na tento důvod přišlo a bylo mu uvěřeno (15. - 19. století). Během této doby na kurděje zemřelo více než 2 miliony mužů. Ti, jenž přežili, ji nazývali prokletím moře a zkázou námořníků. Muži, kteří trávili několik měsíců na moři, byli vystaveni stísněným špinavým prostorům, jednotvárné stravě, která byla tvořena mořskými ptáky, zkaženou vodou, rumem, žluklým soleným masem a suchary. Nemoc začala záludně, bolestí kloubů a apatií. Námořníci s těmito příznaky byli často bičováni za lenost. Po několika týdnech se objevily černé, krví podlité skvrny na těle, viklající se zuby, nateklé dásně a boláky. Po smrti byla oběť zašita do svého lůžka nebo hozena přes palubu. Francouzi a Španělé vozili mrtvé domů na pohřeb.\n\nAdmirál Hawkins na základě svých zkušeností z expedic doporučil jíst kyselé pomeranče a citróny, protože to považoval za nejúčinnější lék proti této nemoci. I přesto se ale dál léčilo různými způsoby, například pouštěním žilou, projímadly, kyselinou sírovou a pastou z rtuti (na mokvající boláky), které byly stejně nebezpečné jako nemoc sama. V roce 1734 Johann Friedrich Backstrom - polský pastor žijící v Holandsku - napsal: \"Za jejich příčiny byly obecně, byť nesprávně, považovány chlad v severském podnebí, mořský vzduch, požívání soleného masa, nedostatek pohybu ad., kdežto toto zlo je způsobeno výlučně naprostou nepřítomností čerstvé ovocné stravy, což je jediná příčina této nemoci.\"\n\n1497 - 1498 Vasco da Gama doplul k mysu Dobré naděje do Asie. Na kurděje zemřelo 100 mužů ze 160 členné posádky.\n\n1519 - 1522 První obeplutí světa pod vedením Ferdinanda Magalhãese trvalo tři roky. Proti kurdějím se snažili bojovat pojídáním krys a divokého celeru, ale plavbu přežilo jen 18 z 218 členů posádky.\n\n1593 První zaznamenané použití citrónů k vyléčení kurdějí na tichomořské plavbě sira Richarda Hawkinse.\n\nObchodní zájmy Evropanů se začaly orientovat z drahého zboží na otroky. Tento zvláštní typ obchodování patřil k nejvýnosnějším podnikatelským aktivitám. Otroci byli dováženi hlavně na americkou pevninu. Jejich počet rok od roku stoupal. V 18. století bylo zotročeno více než 6 milionů lidí, což je padesátkrát více než v 15.století. Toto číslo nezahrnuje lidi, kteří zemřeli při přepravě přes oceán. Cena otroků v Americe byla vysoká a člověk mohl svou cenu splatit prací za čtyři až pět let. Otroci byli prodáváni i do jiných zemí, například do Indie a Arábie, kam byli dováženi například ze Zanzibaru, ostrova u Východní Afriky, který tímto obchodem obrovsky bohatl, dokonce více než prodejem hřebíčku a jiného koření. K zákazu obchodu s otroky došlo až v 19. století.\n\nItálie byla nejbohatším státem Evropy. Janov a Benátky byla nezávislá přístavní města, která byla centrem výměnného obchodu. Obchodovalo se s hedvábím, kořením, kožešinami, kůžemi, plátny, dřevem, zlatem, stříbrem a otroky. Trhy se konaly většinou jednou za týden. Zboží z Asie bylo dováženo přes Egypt a Sýrii, zboží z Afriky přes Tunisko a Maroko. Příliv drahých kovů do Evropy, který nastal po objevení Ameriky způsobil prudký pokles hodnoty peněz a došlo k cenové revoluci. \"Použití značného množství zlata a stříbra na ražbu nových mincí vedlo v Evropě k poklesu hodnoty peněz (především znehodnocení stříbrného oběživa). Obchod reagoval zvyšováním cen, které předstihlo zvyšování mezd. Negativní dopad to mělo především na námezdní dělníky a šlechtu odkázanou na peněžní rentu. Dovoz drahých kovů nestačil na pokrytí evropských potřeb, např. Španělsko kvůli obrovským výdajům na řadu válečných konfliktů a pasivní obchodní bilanci nakonec několikrát vyhlásilo státní bankrot. Proces cenové revoluce byl provázen všeobecným vzestupem evropské populace v 16. století, zatímco v Novém světě došlo v důsledku těžké práce v dolech a zpracování a přepravy rud k rapidnímu poklesu počtu domorodého obyvatelstva, takže záhy museli být na těžkou práci dováženi otroci z Afriky. Část šlechty byla nucena hledat nové zdroje zisků, čímž přispěla k rozvoji kapitalistické výroby.\"\n\nV době portugalských zámořských objevů byl Lisabon nejbohatším přístavem v Evropě. Na náměstí Paco Real se obchodovalo s drahými dřevinami, exotickým ovocem, kořením, látkami a drahokamy. Portugalsko bylo hlavní námořní velmocí Evropy. Hodně obyvatel byli rybáři zvyklí na moře. \"Jindřich Mořeplavec v polovině 15. století založil školu pro mořeplavce a vysílal lodě na západní pobřeží Afriky.' Portugalci vybudovali první zámořskou koloniální říši. V roce 1415 dobyli marocký přístav Ceuta, což bylo jedno z nejbohatších měst. Mezi nově objevená místa patřil mys Dobré naděje a Indie, která byla centrem jejich kolonií. Dále Zanzibar, jehož objevitel Vasco de Gama byl okouzlen vyspělostí zdejší civilizace a jeho vyprávění o nesmírném bohatství ostrova přilákalo velké množství evropských, zejména portugalských obchodníků. Od roku 1503 nad ostrovem převzali vládu Portugalci, kteří zde vybudovali první přístav a zlepšili tím podmínky pro obchod s Indií a Čínou. O 150 let později byli vyhnáni z ostrova a vlády se ujal sultán. Dobyli také Moluky\"' (Indonésie), kde bylo nekonečné množství tolik žádaného koření, například muškátového oříšku, skořice, pepře či hřebíčku. Velmi oceňovaná byla plavba Magalhãese, který jako první obeplul zeměkouli. Portugalci začali jako první obchodovat s lidmi. Otroky dováželi na své nově založené třtinové plantáže zprvu na ostrovech u Afriky, poté v Brazílii. Podél afrického pobřeží, v Rudém moři a Perském zálivu měli řetězec obchodních stanic. Jejich lodě zde mohly kotvit, doplňovat zásoby, ukrývat se před nebezpečím. Portugalci založili osady dokonce i na území dnešní Brazílie. Ve svém vrcholném období v 16. století vlastnili Angolu, Mosambik, Kapverdy, Azory, Madeiru, Gou a Kalkatu v Indii, Kolombo na Srí Lance, Macao v Číně a ostrov Celebes.\n\nKoncem 15. století se sňatkem Isabely Kastilské a Ferdinanda Aragonského sjednotila dvě největší španělská království - Kastilie a Aragonie a vzniklo tak mocné království. Známý mořeplavec Kryštof Kolumbus, který pocházel z italského Janova, královnu několikrát prosil o finanční podporu plavby do Indie, než svolila. Kolumbus byl přesvědčen, že najde novou, západní cestu, místo toho však po třech měsících doplul k břehům jednoho z karibských ostrovů Santo Domingo. Až do konce života byl přesvědčen, že doplul do Indie. Španělé si podmanili karibské ostrovy a postupně pronikali na americkou pevninu. V Mexiku se setkali s aztéckou kulturou, v Peru s inckou. Jejich zlato a stříbro bylo důvodem mnohých vojenských tažení a zabíjení tamních obyvatel. Krutost dobyvatele Hernanda Cortéze byla všeobecně známá. On a Francisco Pizarro se podíleli na úplném zničení těchto dvou říší. Španělé Indiány upalovali na hranicích nebo v pecích. Známá je pec, nad kterou byla postavena dutá socha zobrazující biblického proroka, do níž byli Indiáni vehnáni a v peci pod nimi byl zapálen oheň. Lidé tak umírali dlouhou a mučivou smrtí ve strašlivém žáru. Pobřežní město Sevilla získalo monopol na obchodování s Amerikou a na počátku 16. století se stalo nejbohatším evropským přístavem. Španělsko těžilo kromě zlata a stříbra i z velkého množství nových plodin. Kukuřici a brambory začali vysazovat i ve své zemi. Tabák a kakao pěstovali pouze v zemích jejich původu. Karel V. a jeho syn Filip II. utratili část jmění získaného z drahých kovů za bitvy, kterými chtěli zastavit šíření protestantství v Evropě a za svatou válku proti Turkům.\n\nŠpanělsko a Portugalsko usilovalo o co největší počet zámořských území, což vedlo ke sporům a jejich řešením bylo oficiální rozdělení území. K tomu došlo pod papežovou patronací v roce 1494 v Tordesillas. Byla stanovena hranice v Atlantském oceánu, asi dva tisíce kilometrů na západ od Kapverdských ostrovů. Všechna území ležící na východ od této hranice připadla Portugalsku, území na západě Španělsku. Na počátku 16. století byla tato smlouva porušena Španěly, když dobyli Filipíny.\n\nV následujících letech docházelo k různým krizovým momentům, například když bylo Španělsko a Portugalsko na šedesát let sjednoceno v personální unii králem Filipem II. a po níž nebyla Portugalsku navrácena všechna území. Další území ztratili ve východním Středomoří během nástupu Arabů k moci. Španělsko muselo dlouhá léta bojovat s Anglií, jejíž pirátské lodě často přepadávaly portugalské obchodní lodě převážející zboží z Ameriky. Vláda pirátské nájezdy neorganizovala, ale podporovala je a piráty chránila všemožnými způsoby. Španělsku se stala osudnou porážka v roce 1588 v Lamanšském průlivu. Tato bitva byla výchozím bodem anglické koloniální expanze a důkazem ústupu španělské moci. Angličané zakládali kolonie nejprve v Severní Americe, poté v Africe, Středním a Dálném východu a zejména v Indii. Vybudovali největší koloniální panství v historii. O zámořská území usilovaly další státy, ale jejich moc nebyla tak silná. Například Francii se podařilo obsadit část území dnešní Kanady, Nizozemci získali území na Jávě a v Indonésii.\n\nMimoevropská území se díky kolonizaci postupně stávala součástí evropského hospodářského, kulturního a sociálního vývoje. Mísily se prvky evropské a domorodé. Evropa byla svými obyvateli považována za střed světa, proto si tak automaticky nárokovali nově objevená území. Do zámořských území Evropané přivezli mnoho nemocí, proti kterým domorodci neměli imunitu a byly pro ně smrtelné. Jednalo se hlavně o neštovice, spalničky a chřipku. Cizím zemím vděčíme za řadu nových plodin, například kukuřici, brambory, rajčata, arašídy, kakao, avokádo, ananas, dýni, vanilku, tabák, kávu, kaučuk, cukr, bavlnu. Amerika Evropanům vděčí mj. za vrabce, špačky a pšenici. Slovní zásoba Evropanů byla obohacena o řadu výrazů ze Střední Ameriky, jedná se například o slova: hurikán, orkán, kanoe, cigáro. Z Jižní Ameriky známe slova jako ananas, kaučuk, lama, jaguár, kondor.\nDíky rozvoji tiskařství byla zaznamenána zpráva o cestě Ameriga Vespucciho, která vyvolala obrovský zájem. Po přečtení této zprávy a na jejím podkladě nakreslil lotrinský mnich v roce 1507 novou mapu světa. Mezi Evropou a Asií se objevil nový kontinent, který byl nazván Amerigova země (Amerika).\n\n\n\n"}
{"id": "722709", "url": "https://cs.wikipedia.org/wiki?curid=722709", "title": "František Mareš (fotbalista)", "text": "František Mareš (fotbalista)\n\nFrantišek Mareš (21. května 1910 – 15. dubna 1942) byl český fotbalový obránce a reprezentant Československa.\n\nZa československou reprezentaci odehrál 6. září 1935 přátelské utkání v Jugoslávii, které skončilo remízou 0:0. Hrál za Viktorii Žižkov a SK Náchod.\nV československé lize nastoupil ve 131 utkáních. Později byl hráčem a trenérem SK Kudrnáč Náchod.\n\nPrvní ligové utkání: 9. března 1930 Viktoria Žižkov-Bohemians Praha 1:2\n\nPoslední ligové utkání: 16. dubna 1939 SK Náchod-SK Slezská Ostrava 2:2\n\n"}
{"id": "722712", "url": "https://cs.wikipedia.org/wiki?curid=722712", "title": "František Fait", "text": "František Fait\n\nFrantišek Fait (27. července 1906) byl český fotbalista, útočník, reprezentant Československa.\n\nV československé lize hrál za SK Viktoria Žižkov, SK Slavia Praha, Bohemians AFK Vršovice a SK Libeň. Dal 21 ligových gólů. Za československou reprezentaci odehrál 26. března 1930 přátelské utkání v Maďarsku, které skončilo remízou 1:1. Gól nevstřelil.\n\n"}
{"id": "722713", "url": "https://cs.wikipedia.org/wiki?curid=722713", "title": "Antonín Šindelář", "text": "Antonín Šindelář\n\nAntonín Šindelář (25. července 1902, Holešovice-Bubny – 1. února 1985) byl český fotbalista, záložník, reprezentant Československa.\n\nNarodil se v rodině dělníka Josefa Šindeláře (1864–??) a jeho manželky Anny, rozené Novotné (1870–??). Byl nejmladší z šesti dětí.\nZa československou reprezentaci odehrál v letech 1928–1929 dva zápasy proti Jugoslávii, gól v nich nevstřelil. Hrál za SK Slavia Praha, AFK Union Žižkov a AFK Bohemians .\n\n"}
{"id": "722720", "url": "https://cs.wikipedia.org/wiki?curid=722720", "title": "Antonín Moudrý (fotbalista)", "text": "Antonín Moudrý (fotbalista)\n\nAntonín Moudrý (31. ledna 1905 – 24. července 1979) byl český fotbalista, útočník, reprezentant Československa.\n\nZa československou reprezentaci odehrál roku 1932 jedno utkání. Hrál za Viktorii Žižkov\na AC Sparta Praha. Za Spartu v letech 1925–1933 nastoupil v 78 utkáních a dal 20 gólů. Ve Francii hrál za Montpellier SO a OGC Nice.\n\n \n\n"}
{"id": "722722", "url": "https://cs.wikipedia.org/wiki?curid=722722", "title": "Mourek", "text": "Mourek\n\nExistuje více nositelů příjmení Mourek:\n\n\n\n"}
{"id": "722725", "url": "https://cs.wikipedia.org/wiki?curid=722725", "title": "Jan Wimmer", "text": "Jan Wimmer\n\nJan Wimmer (15. ledna 1903 Praha – 1986) byl český fotbalista, útočník, reprezentant Československa.\n\nZa československou reprezentaci odehrál v letech 1925 a 1926 tři utkání a vstřelil dvě branky. Hrál za AFK Vršovice.\n\n\n"}
{"id": "722728", "url": "https://cs.wikipedia.org/wiki?curid=722728", "title": "Jiří Mareš", "text": "Jiří Mareš\n\nJiří Mareš (17. září 1897 Sázava (nebo 1905) byl český fotbalista, reprezentant Československa.\n\nZa československou reprezentaci odehrál v roce 1926 tři utkání a dal jeden gól. Hrál za AFK Vršovice a Viktorii Žižkov.\n\n"}
{"id": "722729", "url": "https://cs.wikipedia.org/wiki?curid=722729", "title": "Čichavec pyskatý", "text": "Čichavec pyskatý\n\nČichavec pyskatý (\"Trichogaster labiosa\") je drobná sladkovodní paprskoploutvá ryba z podřádu labyrintky (Anabantoidei) a čeledi guramovití (Osphronemidae). Pochází z Myanmaru.\n\nČichavce tmavohnědé je vhodné chovat samostatně nebo ve společnosti drobných a mírných druhů s podobnými nároky. Hladina by měla být pokryta plovoucími rostlinami. \n\n"}
{"id": "722745", "url": "https://cs.wikipedia.org/wiki?curid=722745", "title": "František Krejčí (fotbalista)", "text": "František Krejčí (fotbalista)\n\nFrantišek Krejčí (26. února 1898 - 1975) byl český fotbalista, reprezentant Československa.\n\nZa československou reprezentaci hrál jen jednou 28. června 1922 proti Jugoslávii v přátelském zápase, který skončil prohrou 3:4. Byl obránce v týmu AFK Vršovice 1922 - 1928 a Bohemians\n1929 - 1931\n. V lize nastoupil v 83 utkáních.\n\n\n"}
{"id": "722746", "url": "https://cs.wikipedia.org/wiki?curid=722746", "title": "Václav Vaník-Váňa", "text": "Václav Vaník-Váňa\n\nVáclav Vaník-Váňa (5. prosince 1905 Blatná - ? zemřel neznámo kdy, kde) byl český fotbalista, reprezentant Československa.\n\nZa československou reprezentaci odehrál v letech 1925 a 1927 dvě utkání. V československé lize frál za Viktorii Žižkov a ČAFC Vinohrady. Jmenoval se sice Vaník, ale měl přezdívky Váňa či Vaněček.\n\n"}
{"id": "722748", "url": "https://cs.wikipedia.org/wiki?curid=722748", "title": "František Tyrpekl", "text": "František Tyrpekl\n\nFrantišek Tyrpekl (23. prosince 1905 Rokycany – 29. ledna 1985) byl český fotbalista, záložník, reprezentant Československa.\n\nZa československou reprezentaci odehrál v letech 1928-1932 sedm utkání, poprvé s Polskem a naposledy se Švýcarskem v Basileji. Do listin střelců se nezapsal. V československé lize hrál jako záložník za AFK Bohemians. Nastoupil ve 113 ligových utkáních a dal 2 góly.\n\n\n"}
{"id": "722753", "url": "https://cs.wikipedia.org/wiki?curid=722753", "title": "Štefan Bíro", "text": "Štefan Bíro\n\nŠtefan Bíro (12. dubna 1913 – 14. března 1954) byl československý fotbalista, záložník, reprezentant Československa.\n\nZa československou reprezentaci odehrál jediné utkání, v záloze 3. března 1938 si zahrál v zápase proti Švýcarsku, které skončilo prohrou 0:4. \n\nHrál za SK Náchod (1935–36), ŠK Baťa Zlín (1936–1939) a Slovan Bratislava (1939–1944). \n\n"}
{"id": "722754", "url": "https://cs.wikipedia.org/wiki?curid=722754", "title": "František Řitička", "text": "František Řitička\n\nFrantišek Řitička (24. září 1910 Židenice, nyní součást Brna – 4. listopadu 1992) byl český fotbalový brankář a československý reprezentant.\n\nBrněnský rodák přišel v říjnu 1931 do Sparty, nastoupil ve dvou utkáních, ale v konkurenci s Ledvinou a Němcem se neprosadil. Po návratu do Moravské Slavie Brno pomohl klubu k postupu do 1. ligy , kde hrála v ročnících 1935/36 a 1936/37. Podával mimořádné výkony, a tak ho asociační kapitán Bezecný při Pláničkově náhlém onemocnění nominoval k přátelskému utkání s Itálií (13.12.1936 v Janově, Itálie-ČSR 2:0) v němž podal navzdory porážce velmi dobrý výkon. Za československou reprezentaci odehrál jeden zápas, byl čtrnáctým brankářem v její historii. Byl jediným hráčem z Moravské Slavie Brno, který nastoupil za československou reprezentaci. Po sestupu Moravské Slavie z ligy přestoupil v roce 1937 do SK Prostějov a odtud v roce 1938 do SK Baťa Zlín. V naší nejvyšší soutěži nastoupil v 71 utkáních.\n\n\nPrvní ligové utkání: 17.8.1935 DFC Praha-SK Moravská Slavia 1:0\n\nPrvní čisté konto: 19.4.1936 SK Moravská Slavia-Viktoria Plzeň 2:0\n\nPoslední čisté konto: 7.5.1939 SK Baťa Zlín-SK Plzeň 2:0\n\nPoslední ligové utkání: 10.9.1939 SK Slezská Ostrava-SK Baťa Zlín 3:2\n\n"}
{"id": "722756", "url": "https://cs.wikipedia.org/wiki?curid=722756", "title": "Ervín Kovács", "text": "Ervín Kovács\n\nErvín Kovács (16. června 1911 – 30. října 1972), uváděný také jako Ervín Kováč, byl slovenský fotbalový záložník, který reprezentoval Československo (1937) a Slovensko (1939–1942). Později působil jako trenér.\n\nHrál jako záložník za Teplitzer FK (1931–1935) a I. ČsŠK/ŠK Bratislava v letech 1936 až 1943.\n\nZa československou reprezentaci odehrál 13. října 1937 přátelské utkání s Lotyšskem, které skončilo výhrou 4:0. Gól v něm nedal. Za druhé světové války osmkrát reprezentoval Slovensko (27.08.1939–06.09.1942).\n\nPo skončení hráčské kariéry se stal trenérem. V sezonách 1945/46 a 1947/48 vedl prvoligové mužstvo TŠS Trnava.\n\n"}
{"id": "722758", "url": "https://cs.wikipedia.org/wiki?curid=722758", "title": "Karel Jehlička", "text": "Karel Jehlička\n\nKarel Jehlička (15. listopadu 1908, Mannheim – 1988) byl český fotbalista, reprezentant Československa.\n\nZa československou reprezentaci odehrál 28. října 1929 přátelské utkání s  Jugoslávií, které skončilo výhrou 4:3. Gól v  něm nevstřelil. V československé lize hrál za SK Libeň a AFK Bohemians.\n\n"}
{"id": "722759", "url": "https://cs.wikipedia.org/wiki?curid=722759", "title": "Jaroslav Moták", "text": "Jaroslav Moták\n\nJaroslav Moták (17. dubna 1909, Holešov – 20. června 1984) byl český fotbalista, útočník, reprezentant Československa.\n\nV československé lize hrál za Viktorii Plzeň, SK Židenice a SK Slezská Ostrava. Nastoupil v 93 utkáních a dal 37 gólů. Za československou reprezentaci odehrál 6. září 1935 přátelské utkání s Jugoslávií, které skončilo remízou 0:0.\n\n"}
{"id": "722761", "url": "https://cs.wikipedia.org/wiki?curid=722761", "title": "Anděl pitvornosti", "text": "Anděl pitvornosti\n\nAnděl pitvornosti (v angličtině \"The Angel of the Odd\") je krátká humorná / satirická povídka či burleska amerického spisovatele a literárního teoretika Edgara Allana Poea z roku 1844.\n\nHumorná povídka vypráví o muži, jenž odpočívá a pročítá si noviny, přičemž narazí na článek o kuriózní smrti jistého muže. Textu ani v nejmenším nevěří, v ten moment se mu v pokoji ukáže podivná postava, která mluví zvláštním dialektem a představí se jako Anděl pitvornosti.\n\nVypravěč právě odpočívá po vydatném obědě a pročítá si noviny, přičemž narazí na článek o kuriózní smrti jistého muže, jenž zemřel po vdechnutí jehly při foukání šipek. Ta se mu zasekla v plicích a způsobila jeho smrt.\n\nMuž textu ani v nejmenším nevěří a pohoršuje se nad zveřejňováním takových (podle něj) novinářských výmyslů. V ten moment se mu v pokoji zjeví podivná kreatura, která mluví zvláštním dialektem a představí se jako Anděl pitvornosti. Její tělo tvoří sud, místo končetin má láhve a místo hlavy drátěný demižon. Vypravěč je udiven a chce zazvonit na sluhu, aby nezvaného hosta vyhodil, ale jakmile se pokusí vstát, postava mu klepne láhví po čele a uzemní jej. Muž se ještě pokusí odporovat a mrští po příšeře slánkou, avšak mine se a následuje trest v podobě několika silných ran na čelo, až mu vyhrknou slzy. Po této demonstraci síly se podrobí a je nucen poslouchat vyprávění Anděla pitvornosti.\n\nTen hovoří o svém poslání ducha všech malérů, které musí pořádat a nad nimiž nevěřícně kroutí hlavou všichni pochybovači. Muž mu nevěnuje pozornost, jakou by si anděl představoval a ten nahněván odchází pryč.\n\nSpustí se řetězec nepředstavitelných náhod. Vypravěč nestihne prodloužit pojistku na dům, který mu ještě tu noc vyhoří, při slézání ze žebříku si navíc zlomí ruku, protože jeden z vepřů se rozhodl o něj podrbat v tu chvíli, když muž slézal. Ztráta domu vykrystalizovala v touhu zaopatřit se jinak, muž se rozhodne oženit a vyhlédne si bohatou vdovu, avšak při představování se mu zaplete paruka do jejích vlasů, se sňatkem se může rozloučit poté, když kvůli malicherné náhodě propásne i druhou příležitost k seznámení. Rozhodne se skoncovat se životem, svlékne šatstvo a vrhne se do proudu řeky, zbloudilá vrána mu ukradne odložené kalhoty, následkem čehož vypravěč odloží svůj sebevražedný plán a stíhá zlodějského ptáka. Nespouští ho z očí, dokud si neuvědomí, že ztratil pevnou půdu pod nohama a řítí se do propasti. Od jisté smrti jej vysvobodí provaz z kolem prolétávajícího balónu, do něhož se zamotá.\n\nV koši balónu není nikdo jiný, než Anděl pitvornosti. Táže se muže, zdali již věří jeho existenci, potom bude ochoten mu pomoci. Muž souhlasí, ale Anděl má ještě jednu nesplnitelnou podmínku: muž si musí dát levou ruku do kapsy kalhot. Ten má však levou ruku zlomenou a kalhoty mu ukradla vrána, čili podmínce nemůže vyhovět. Rozezlený anděl soudkovitého tvaru jej pošle ke všem čertům a přeřízne provaz. Čirou náhodou vypravěč spadne komínem svého nově rekonstruovaného domu do krbu jídelny a uvědomí si, že to byla pomsta Anděla pitvornosti.\nV povídce jsou zmíněna jiná literární díla:\n\nČesky vyšla povídka v následujících sbírkách nebo antologiích:\n\n"}
{"id": "722766", "url": "https://cs.wikipedia.org/wiki?curid=722766", "title": "Bristol Rovers FC", "text": "Bristol Rovers FC\n\nBristol Rovers FC (celým názvem: Bristol Rovers Football Club) je anglický fotbalový klub, který sídlí ve městě Bristol, jenž má zároveň statut samostatného ceremoniálního hrabství. Založen byl v roce 1883. Od sezóny 2016/17 hraje v EFL League One (třetí nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu Memorial Stadium s kapacitou 12 296 diváků.\n\nKlub byl založen v roce 1883 jako Black Arabs FC, od roku 1898 nese současný název. V roce 1905 se stal vítězem Southern Football League. Od roku 1920 je členem profesionální ligy. Největších úspěchů dosáhl v letech 1956 a 1959, kdy skončil na šestém místě v druhé nejvyšší soutěži. Nejlepším výsledkem v poháru bylo čtvrtfinále v letech 1951, 1958 a 2008. Nejslavnějšími hráči v dějinách klubu byli Ian Holloway, Nigel Martyn a Vitalijs Astafjevs. V roce 2011 klub sestoupil ze třetí do čtvrté ligy.\n\nBristol Rovers mají přezdívky \"Piráti\" podle námořnické historie Bristolu nebo \"Plynaři\" (\"The Gasheads\"), protože bývalý stadion Eastville ležel vedle městské plynárny. Hymnou fanoušků je Leadbellyho píseň \"Goodnight Irene\". Rovers fandí mj. politik a spisovatel Jeffrey Archer nebo kapela Depeche Mode. Největším rivalem je Bristol City FC.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "722767", "url": "https://cs.wikipedia.org/wiki?curid=722767", "title": "Jaroslav Kulich", "text": "Jaroslav Kulich\n\nJaroslav Kulich (* 30. listopadu 1914) byl český fotbalový záložník a reprezentant Československa.\n\nZa československou reprezentaci odehrál 27.8.1939 přátelské utkání s Jugoslávií, které skončilo výhrou 7:3. V československé lize hrál za SK Baťa Zlín.\n\n\n"}
{"id": "722770", "url": "https://cs.wikipedia.org/wiki?curid=722770", "title": "Jozef Luknár", "text": "Jozef Luknár\n\nJozef Luknár (15. ledna 1915 – 13. května 1966) byl slovenský fotbalový útočník, který reprezentoval Československo a Slovensko.\n\nZa československou reprezentaci odehrál 3. dubna 1938 utkání se Švýcarskem, které skončilo prohrou 0:4. Hrál za ŠK Bratislava (1937–1944), kde patřil k nejlepším střelcům klubu. Za druhé světové války nastoupil v devíti utkáních za slovenskou reprezentaci (27.08.1939–09.04.1944), v nichž vsítil čtyři branky.\n\n"}
{"id": "722775", "url": "https://cs.wikipedia.org/wiki?curid=722775", "title": "Tomáš Porubský", "text": "Tomáš Porubský\n\nTomáš Porubský německy Tomas Porubský (2. září 1914 Bratislava – 19. června 1973) byl český fotbalista německé národnosti, reprezentant Československa. \n\nZa československou reprezentaci odehrál 23. května 1937 utkání s Itálií, které skončilo prohrou 0:1. Hrál za SK Baťa Zlín, Teplitzer FK a Moravskou Slavii Brno. Hrával v záloze. V letech 1939–1943 odehrál 14 utkání za slovenskou reprezentaci a působil v klubech ŠK Bratislava (dobový název Slovanu) a ŠK ASO Bratislava. Se Slovanem získal tři tituly (1939/40, 1940/41 a 1941/42).\n\n"}
{"id": "722779", "url": "https://cs.wikipedia.org/wiki?curid=722779", "title": "Václav Průša", "text": "Václav Průša\n\nVáclav Průša (12. září 1912 – 8. ledna 1981) byl český fotbalista, útočník, reprezentant Československa.\n\nHrál za Viktorii Žižkov, SK Židenice, Viktorii Plzeň a SK Slezská Ostrava. V lize nastoupil ve 160 utkáních a dal 63 gólů.\n\nZa československou reprezentaci odehrál v letech 1932 a 1933 dvě utkání.\n\n"}
{"id": "722781", "url": "https://cs.wikipedia.org/wiki?curid=722781", "title": "Jan Truhlář (fotbalista)", "text": "Jan Truhlář (fotbalista)\n\nJan Truhlář (20. května 1913, Radotín – 6. října 1982) byl český fotbalista, záložník, reprezentant Československa.\n\nZa československou reprezentaci odehrál v roce 1936 dvě utkání. V československé lize hrál za AFK Kolín a SK Slavia Praha. Se Slavií získal 2 mistrovské tituly. Nastoupil v 69 ligových utkáních a dal 12 gólů. Ve Středoevropském poháru nastoupil v 8 utkáních.\n\n\n"}
{"id": "722783", "url": "https://cs.wikipedia.org/wiki?curid=722783", "title": "Kolaborant (Star Trek: Stanice Deep Space Nine)", "text": "Kolaborant (Star Trek: Stanice Deep Space Nine)\n\n„Kolaborant“ (v originále „The Collaborator“; v původním českém překladu „Zrádce“) je v pořadí dvacátá čtvrtá epizoda druhé sezóny seriálu \"\".\n\nBajoran Kubus Oak, který pomáhal Cardassianům za okupace, se chce vrátit zpět domů v době, kdy má proběhnout volba nového kai, jejímž favoritem je vedek Bareil.\n\nBajorané se chystají na volbu nového kai, svého nejvyššího duchovního vůdce, poté, co uznávaná a respektovaná kai Opaka odešla do gamma kvadrantu. Major Kira Nerys doufá, že by se duchovním vůdcem mohl stát její přítel vedek Bareil Antos, se kterým navázala romantický vztah, ten má ale proti sobě velkého protivníka, vedeka Winn Adami. Kira Winn nesnáší kvůli jejím politickým i osobním ambicím a má také silné podezření, že stojí za posledním atentátem na Bareila.\n\nMezitím Odo zatkne Bajorana Kubuse Oaka, který odešel do exilu kvůli své kolaboraci s Cardassiany během jejich okupace Bajoru. Vedek Winn přesvědčí Oda, aby jej nezavíral do vězení, přičemž Kubusovi nabídne azyl výměnou za informace o masakru v údolí Kendra, který proběhl za války na Bajoru. Při něm bylo zabito 43 bajorských partyzánů včetně syna kai Opaky a proslýchá se, že to mohl být nějaký vedek, kdo informoval Cardassiany. Winn chce nalézt důkaz, že tím vedekem byl Bareil, a škodolibě oznámí Kiře, že se chystá zničit Bareilovu šanci na zvolení.\n\nPosádka stanice Deep Space Nine analyzuje záznamy a skutečně zjistí, že tím odpovědným byl Bareil. Protože tomu Kira nevěří, konfrontuje svého přítele s důkazy, ten poté přizná, že byl tím vedekem, který poskytl Cardassianům pozici skupiny bajorského odboje. Vysvětlí jí, že kdyby to neudělal, Cardassiané by vyhladili jednu vesnici po druhé, dokud by si nebyli jistí, že odbojovou buňku zničili. Bareil jim proto dal informace, aby za cenu 43 partyzánů zachránil tisíce životů vesničanů.\n\nKira je tímto přiznáním zdrcena a krátce poté se dozví, že Bareil stáhl svoji kandidaturu na kai, čímž uvolnil Winn cestu k pozici duchovního vůdce všech Bajoranů, která je skutečně za kai zvolena. Major však pátrá dál a učiní překvapivý objev: důkaz, že Bareil nemohl být zdrojem té informace, že tedy musí krýt někoho jiného. Když se jej na to zeptá, přizná se, že to udělal na ochranu Opaky, která byla oním „kolaborantem“. Obětovala odbojovou skupinu včetně svého syna, aby zachránila vesničany. Bareil ji kryl proto, že Bajorané potřebovali v ni věřit během těchto těžkých a bolestných časů.\n\n"}
{"id": "722786", "url": "https://cs.wikipedia.org/wiki?curid=722786", "title": "Džátové", "text": "Džátové\n\nDžátové (hindsky जाट, \"Jāṭ\"; paňdžábsky ਜੱਟ, Jaṭṭ), někdy psáni jako Džatové, občas též Zuttové, jsou etnická skupina indoárijského původu, jejíž domovinou jsou indické oblasti Harijány, Himáčalpradéše, Paňdžábu, Džammú, Uttarákhandu, Uttarpradéše a Rádžastánu.\n\nPodle nejstarších zmínek o Džátech bylo sídlo tohoto etnika někdy v 5. století v Sindhu, odkud je Bahrám V. nechal přesídlit do oblastí jižního Iráku. V 7. století se o Džátech zmiňuje čínský poutník Süan-cang (aniž by je však jmenoval):\n\nV 8. století se o Džátech zmiňují arabské prameny, kde vystupují pod jménem \"Zutt\". Stejně jako ve spisech Süan-canga, i v arabských pramenech jsou Džátové představováni jako lupiči a piráti. Lupičství a zlodějina v oblasti Sindhu pak byly jedním z nejvýznamnějších důvodů, proč tam umajjovská armáda pod vedením Muhammada ibn Kásima počátkem 8. století vtrhla.\n\nV následujících staletích Džátové postupně migrovali na severovýchod, až se časem usídlili v oblastech jižně od Dillí a v okolí Ágry. Džátové byli z nemalé části hinduisté, avšak princip hinduistického hierarchického systému (kastovní systém) byl jen těžko slučitelný s jejich svobodomyslným přesvědčením o rovnosti. Džátové proto postupně přecházeli k islámu; v 17. a 18. století značná část paňdžábských Džátů přešla k sikhismu. Právě tehdy byla díky Džátům do komunity Sikhů zanesena ona bojovnost, která se brzy stala pro Sikhy typická.\n\nV době Mughalské říše vedli Džátové spolu se sikhy odboj proti Mughalům. Jeden z vrcholů odboje nastal za Čurámana (1695–1721), který obratným politickým kličkováním i silou meče účinně vzdoroval náporům mughalské moci a pokusům o podmanění Džátů. Po jeho smrti sice nastalo krátké období, kdy Mughalové dobyli tehdejší hlavní džátskou pevnost ve Thúnu, avšak Čurámanův syn Badan Sinh dokázal nabýt ještě větší moci než jeho otec a s vystavením čtyř rozsáhlých pevností položil základ džátského státu. Největší z nich, Bharatpur, se stala jeho hlavní sídlem. Roku 1752 přijal tituly \"rádža\" a \"mahéndra\", které mu udělil sám mughalský císař Ahmad Šáh Bahádur.\n\nBěhem vlády Badan Sinha a jeho syna Súradže Mála dosáhli Džátové mocenského i kulturního vrcholu. V druhé polovině 18. století dochází k úpadku džátského státu, který vyvrcholil roku 1805. Toho roku podepsal Radžít Singh za Džáty smlouvu s Britskou východoindickou společností, podle které se džácký stát stal jedním z knížecích států.\n\nDžátové dnes žijí hlavně v Pákistánu a severozápadní Indii. Počátkem 21. století Džátové tvořili zhruba 20 % obyvatel Paňdžábu a takřka 10 % obyvatelstva Balúčistánu, Rádžastánu a Dillí.\n\n"}
{"id": "722791", "url": "https://cs.wikipedia.org/wiki?curid=722791", "title": "Budmerice (kaštel)", "text": "Budmerice (kaštel)\n\nKaštel Budmerice (též Pálffyovský kaštel či Budmerický zámek) je kaštel, který se nachází v Trnavské pahorkatině v obci Budmerice. Je obklopen anglickým parkem z druhé poloviny 19. století.\n\nZámek nechal postavit v letech 1889–1889 v pseudogotickém stylu jako lovecký hrabě Ján Pálffy (1857–1934), který pocházel z červenokamenské větve rodu Pálffyů. Inspirací při stavbě byly pravděpodobně renesanční zámky na Loiře. Proč je budova souborem více slohů a období, se snaží vysvětlit pověst o tom, jak se hrabě Pálffy ve Francii zamiloval do mladé šlechtičny, kterou chtěl požádat o ruku. Umínil si však, že nejprve musí svoje sídla upravit tak, aby jí připomínaly francouzské zámky.\n\nJán Pálffy měl velmi rád hony, proto nechal nedaleko kaštelu zbudovat bažantnici a ještě dnes je možné v lese narazit na zbytky jejího oplocení. V této době patřily Budmerice k panství Červený Kameň. V roce 1945 po emigraci posledního budmerického hraběte Pavla byl kaštel československou vládou zkonfiskován.\n\nNad portálem se nachází erb Jana Pálffyho a jeho manželky Elsy von Schlippenbach, po jehož stranách je uveden nápis: \"ANNO. DOMINI- -MDCCCLXXXIX. // QUO. NUPTIAS. RITE- CELEBRAVERUNT. COMES // JOANNES. PÁLFFY. - AB ERDÖD. JUNIOR. AC. // ELSA. COMITISSA. - SCHLIPPENBACH. FYSTRUCTUM // CURANTE. FRAN A NELMANN, ARCHITECTONE\".\n\nZámek je v působnosti MK SR, jeho provoz zabezpečuje Slovenské národní muzeum – Muzeum Červený Kameň, v sobotu a neděli je přístupný pro veřejnost. Je zapsán v Ústředním seznamu kulturních památek.\n\n\n"}
{"id": "722804", "url": "https://cs.wikipedia.org/wiki?curid=722804", "title": "Trnavská pahorkatina", "text": "Trnavská pahorkatina\n\nTrnavská pahorkatina je pahorkatina na Slovensku, část Podunajské pahorkatiny.\n\nTvoří je převážně spraše, které sem byly naváty v dobách ledových, vytvořila se zde hnědozem. Obklopují ji Malé Karpaty na západě, Podunajská rovina na jihu, Dolnovážská niva na východě a Považské podolie na severu. Protékají jí řeky Váh a Dudváh. Leží tu města Trnava, Hlohovec, Piešťany, Vrbové a Nové Mesto nad Váhom. Z hlediska památek a lázeňství se jedná o zajímavou turistickou oblast.\n"}
{"id": "722807", "url": "https://cs.wikipedia.org/wiki?curid=722807", "title": "Teslice", "text": "Teslice\n\nTeslice patří mezi sekery, je používána na opracování dřeva kupř. zhotovení a dočištění tesařských spojů, při ruční výrobě nárožních a úžlabních krokví, zhotovování dřevěných žlabů, okapů a v řezbářství na odebrání přebytečného materiálu.\nPodle tvaru se teslice rozdělují na rovné a obloukovité. Teslice může být jednoruční či obouruční.\n\nTeslice se skládá z topora a hlavy sekery. Zvláštností teslic oproti jiným sekerám je příčné uložení ostří k toporu. Tato tesařská sekera se v dnešní době již příliš nevyužívá. Její uplatnění je zejména při restaurování starých krovů a v řezbářství.\n\n"}
{"id": "722811", "url": "https://cs.wikipedia.org/wiki?curid=722811", "title": "Podunajská rovina", "text": "Podunajská rovina\n\nPodunajská rovina je krajinný celek v jihozápadní části Podunajské nížiny. Nachází se v nivách Dunaje a Váhu a zaujímá plochu 3500 km². Typická je pro ni velmi malá členitost terénu. Absolutní výšky se pohybují od 107 m na jihu po 160 m na severu, relativní výškové rozdíly nepřekračují 30 m.\n\nPodnebí je teplé a suché, srážky se většinou pohybují v rozmezí 500-600 mm za rok. Velkou část Podunajské roviny zabírá Žitný ostrov. Z měst se zde nacházejí Bratislava, Pezinok, Senec, Šamorín, Sládkovičovo, Galanta, Veľký Meder, Dunajská Streda, Sereď, Šaľa, Kolárovo, Nové Zámky, Hurbanovo a Komárno. Kromě Slováků zde žije početná maďarská menšina.\n\nTuristicky a rekreačně se využívají především vodní toky (Dunaj, Malý Dunaj, Čierna voda, Váh), termální vody (Senec, Veľký Meder, Sládkovičovo, Dunajská Streda) a lužní lesy. Také se tu nachází řada národních přírodních rezervací.\n"}
{"id": "722817", "url": "https://cs.wikipedia.org/wiki?curid=722817", "title": "Čierna voda (přítok Malého Dunaje)", "text": "Čierna voda (přítok Malého Dunaje)\n\nČierna voda je 113 km dlouhá nížinná řeka na jižním Slovensku. Pramení v Malých Karpatech pod Malým Javorníkem západně od Svätého Jura. V Podunajské nížině vytváří četné meandry, slepá ramena a hlavní tok protíná množství vodních kanálů. V obci Tomášikovo se vlévá do Malého Dunaje.\n\nU obce Čierna Voda se odděluje rameno \"Stará Čierna voda\", které cestou přibírá Salibský Dudváh a severozápadně od Kolárova ústí do Malého Dunaje. Nejvýznamnějším přítokem Čierne vody je levostranný Stoličný potok. U Svätýho Jura protéká přes národní přírodní rezervaci Šúr, nížinné slatiniště a významné hnízdiště ptactva, které je chráněno Ramsarskou dohodou.\n\nPostupně protéká těmito obcemi:\n"}
{"id": "722821", "url": "https://cs.wikipedia.org/wiki?curid=722821", "title": "McNeillův ostrov", "text": "McNeillův ostrov\n\nMcNeillův ostrov se nachází na západě Pugetova zálivu, západně od pevninského města Steilacoom a má rozlohu přibližně 17 km². Jižně od něj se nachází Andersonův ostrov a severně přes Carrův průliv Foxův ostrov. Na západě jej od Klíčového poloostrova odděluje Pittova úžina. Na východě se přes jižní koryto Pugetova zálivu nachází pevnina. Po většinu moderní historie byla vlastníkem ostrova vláda, která zde mezi lety 1875 a 2011 provozovala vězení. Před zavřením zařízení na začátku dubna 2011 bylo vězení posledním ostrovním vězením ve Spojených státech. Ministerstvo nápravy státu Washington o uzavření informovalo už v listopadu 2010 a odhalilo, že tak vydělá 14 milionů dolarů. Na ostrově dále funguje nápravné zařízení pro sexuální útočníky. Krátce po uzavření vězení byl založen Historický spolek McNeillova ostrova, který nyní bude vzdělávat veřejnost o historii ostrova a také ji zachovávat.\n\nOstrov své jméno získal v roce 1841, kdy ho Charles Wilkes na své expedici pojmenoval po kapitánovi Williamu Henrymu McNeillovi ze Společnosti Hudsonova zálivu. Kapitán v té době pobýval v obchodním středisku Fort Nisqually a při Wilkesově příjezdu ho na jihu zálivu přivítal.\n\nV roce 1846 ho Robert A. Inskip přejmenoval po kapitánovi Johnu A. Duntze z britského královského námořnictva. O rok později ale proběhl proces přejmenovávání míst do původních britských jmen, čímž Henry Kellett obnovil jméno po McNeillovi, ale zapomněl na jedno písmeno „l“, takže nyní se ostrov jmenuje McNeil Island.\n\nV roce 1870 koupila americká federální vláda půdu na ostrově a o pět let později zde otevřela federální věznici. V roce 1937 se vládě konečně podařilo koupit celý ostrov a přinutila zbývající obyvatele odejít. Mezi nejznámější vězně v historii věznice patří Robert Stroud, známý také jako alcatrazský ptáčník, který zde žil mezi lety 1909 a 1912. Mezi lety 1961 a 1966 zde byl uvězněn také Charles Manson za pokus o inkasování vládních peněz padělaným šekem a do roku 1971 rovněž Alvin Karpis za práci pro gang Ma Bakerové ve třicátých letech minulého století. Karpis byl jediným zde vězněným zločincem, kterého zatkl J. Edgar Hoover, krátce po jehož smrti byl z vězení propuštěn.\n\nV roce 1981 byla věznice převedena z federální na státní a v posledních letech se jmenovala Nápravné centrum McNeil Island. Než bylo středisko zavřeno, bylo jediným zbývajícím vězením ve Spojených státech, které bylo přístupné pouze lodí nebo vzduchem. Stát sem umisťoval také nejnebezpečnější sexuální násilníky, kteří museli po odsedění standardního trestu ještě na dobu neurčitou pobývat na ostrově, aby mohli projít léčením. Většina vězňů byla uvězněna v hlavní budově uprostřed ostrova, ale ti nejbezpečnější a ti, kteří měli být brzy propuštěni, byli ubytováni v přístavbě na druhém konci ostrova. V devatenáctém století se také chvíli jednalo o vojenské tábořiště a vojenské vězení. V jednu dobu dokonce bylo provozováno z vlastních zásob, když vězni obdělávali přilehlá pole a mléčné farmy.\n\nDlouhá hrozba uzavření věznice kvůli vysokým nákladům se vyplnila v roce 2010, kdy stát oficiálně oznámil, že ji zavře v roce 2011. Stalo se tak 1. dubna a zbývající relativně bezpeční vězni byli přemístěni do ostatních státních vězení.\n\nPůda pro hřbitov byla darována Ericem a Marthou Nybergovými, kteří byli prvními obyvateli ostrova. První pohřeb se zde konal v říjnu 1905 a v roce 1936, kdy už většina obyvatel byla přestěhována na pevninu, hřbitov byl zavřen a všechna těla byla exhumována a přepohřbena na pevnině.\n\nV roce 2000 na ostrově žilo hned 1 516 lidí, z nichž většina se skládala z vězňů a zaměstnanců věznice. Mimo vězení žilo asi sto lidí ve čtyřiceti rodinách, z nichž každá měla alespoň jednoho člena, který ve věznici pracoval, především se jednalo o speciální jednotky, ředitele věznice a jeho asistenta. Domy byly rodinám pronajaty Ministerstvem nápravy státu Washington s vysoce sníženou cenou pronájmu. Na ostrově neexistují žádné obchody a přístup je přísně kontrolován ministerstvem.\n\nV roce 1934 byl ostrov spojen s městem Steilacoom, Andersonovým ostrovem a s městem Longbranch na druhé straně zálivu. Trajekt je stále v provozu, ale McNeillův ostrov a Longbranch už dále neobsluhuje. Několik federálních nebo státních trajektů v minulosti spojovalo ostrov s pevninským Steilacoomem.\n"}
{"id": "722830", "url": "https://cs.wikipedia.org/wiki?curid=722830", "title": "Dolní Zemplín", "text": "Dolní Zemplín\n\nDolní Zemplín (Dolnozemplínský region cestovního ruchu) je slovenský region a region cestovního ruchu.\n\nJako region cestovního ruchu zahrnuje:\n"}
{"id": "722842", "url": "https://cs.wikipedia.org/wiki?curid=722842", "title": "Region cestovního ruchu", "text": "Region cestovního ruchu\n\nRegion cestovního ruchu je region Slovenska vymezený na účely cestovního ruchu v roce 2004 dokumentem \"Regionalizácia cestovného ruchu v SR\" sestaveným Ústavem turismu pro Ministerstvo hospodářství.\n\nPřed rokem 2004 se používalo starší dělení na oblasti cestovního ruchu, jejichž jednotky (oblasti) byly jinak vymezené, a které na rozdíl od dělení na regiony cestovního ruchu nepokrývalo celé území Slovenska (střed Podunajské nížiny a část Východoslovenské nížiny nepatřili do žádné oblasti cestovního ruchu). Toto dělení bylo založeno na dokumentech \"Rajonizácia cestovného ruchu ČSSR\" z roku 1962 a později \"Rajonizácia cestovného ruchu SSR\" z roku 1980.\n\n"}
{"id": "722845", "url": "https://cs.wikipedia.org/wiki?curid=722845", "title": "Example", "text": "Example\n\nElliot John Gleave (* 20. června 1982, Londýn, Anglie, Spojené království), především známý jako Example, je anglický rapper a zpěvák, který je aktivní v žánrech electro house, grime, dubstep, a britský hip hop. Jeho pseudonym pochází z jeho iniciálu E.G., který zároveň znamená latinskou frázi \"exempli gratia.\"\n\n4. září 2011 vydal nové album s názvem \"Playing in the Shadows\".\n\n\n\n"}
{"id": "722859", "url": "https://cs.wikipedia.org/wiki?curid=722859", "title": "Knihovnický institut Národní knihovny České republiky", "text": "Knihovnický institut Národní knihovny České republiky\n\nKnihovnický institut Národní knihovny ČR (KI) je součástí Národní knihovny České republiky. Na základě pověření Ministerstva kultury koordinuje programy a iniciativy na podporu veřejných knihovnických a informačních služeb (VKIS), oborově zajišťuje poradenské a odborné konzultační služby, pořádá vzdělávací semináře pro zaměstnance Národní knihovny a pracovníky dalších knihoven.\n\nKnihovnický institut pečuje o organizační zajištění a fungování veřejných knihovnických a informačních služeb v České republice, navrhuje a vytváří příslušné koncepce, metodiky, normy a legislativu. Ve smyslu platných právních předpisů zastupuje knihovny při jednání s kolektivními správci autorských práv ve věci úhrady odměn za užití autorských děl. Dále spolupracuje se zahraničními výzkumnými, knihovnickými a informačně-vědnými organizacemi a poskytuje komplexní informační a knihovnické služby v oborech knihovnictví a informační věda.\n\nStudijní a informační oddělení (včetně Knihovny knihovnické literatury) informačně zabezpečuje obory knihovnictví a informační věda. Vytváří a zpřístupňuje klasické i elektronické fondy Knihovny knihovnické literatury i bibliografické, referenční a terminologické báze dat z oboru (např. Databáze knihovnické literatury, oborová brána Knihovnictví a informační věda). Oddělení dále zabezpečuje přístup k zahraničním elektronickým zdrojům z oblasti knihovnictví a informační vědy – LISA (Library and Information Science Abstracts), LISTA (Library and Information Science & Technology Abstracts with Full Text), CASC (Computers & Applied Sciences Complete), Library Literature & Info Sciences Fulltext (jako součást databáze OMNIS), Emerald, EBSCO A to Z. Studijní a informační oddělení rovněž poskytuje knihovnické, bibliografické, dokumentační, rešeršní, studijně rozborové a referenční služby z oboru. \n\nZpracovává a zveřejňuje odborné studie, bibliografické přehledy, překlady a abstrakty k aktuálním otázkám českého i světového knihovnictví. Shromažďuje a zpřístupňuje informace o mezinárodních knihovnických asociacích, programech a iniciativách. Zajišťuje zpracování a průběžnou aktualizaci informačního portálu Informace pro knihovny (IPK). Provozuje oborovou bránu Knihovnictví a informační věda (KIV), která je součástí Jednotné informační brány. Zajišťuje vydávání oborového časopisu \"Knihovna: knihovnická revue\" a \"Knihovna Plus\". Spolupracuje na aktuálních, časově vymezených úkolech výzkumného a průzkumového charakteru.\n\nOrganizuje mimoškolní knihovnické vzdělávání pro pracovníky knihoven v ČR a pro pracovníky NK ČR. Zpracovává koncepce, programy a osnovy tohoto vzdělávání. Poskytuje konzultační a metodickou pomoc v oborovém vzdělávání. Zajišťuje odborné stáže v Národní knihovně a oborově specializované exkurze. Spolupracuje s domácími i zahraničními oborovými vzdělávacími institucemi. Podílí se na organizaci a obsahovém zajištění odborných a společenských akcí pořádaných Národní knihovnou.\n\nZpracovává koncepční, metodické, normativní a legislativní materiály pro organizační výstavbu a funkční rozvoj systému knihoven v České republice. Provádí průzkumy zaměřené na problematiku četby, knihoven a jejich postavení ve společnosti. Monitoruje plnění standardů a vytváří nástroje pro měření výkonu a činnosti knihoven. Shromažďuje údaje o veřejných a dalších knihovnách v ČR, podílí se na zpracování \"Adresáře knihoven a informačních institucí ČR (ADR)\". Poskytuje knihovnám, informačním pracovištím i jejich zřizovatelům poradenské, konzultační a expertní služby. Zabezpečuje celostátní koordinaci regionálních funkcí a vyhodnocuje jejich plnění. Koordinuje a organizačně zabezpečuje program \"Veřejné informační služby knihoven (VISK\"). Zastupuje knihovny při jednáních s kolektivními správci autorských práv ve věci úhrady odměn za užití autorských děl.\n\n"}
{"id": "722863", "url": "https://cs.wikipedia.org/wiki?curid=722863", "title": "Tisíciletý dub (Lechovice)", "text": "Tisíciletý dub (Lechovice)\n\nTisíciletý dub v Lechovicích (také známý jako Lechovický šípák nebo dub pýřitý v Lechovicích) je velmi starý památný strom, který roste v jižní části parku zámku Lechovice, která patří ke klášteru řádových sester.\n\nDub pýřitý dorůstá z našich domácích dubů nejnižších rozměrů. Přesto tento památný strom dosáhl úctyhodné velikosti. Kmen je zcela dutý, dutina na několika místech otevřená a vypálená, z koruny zůstala poslední kosterní větev o průměru 60 cm, která vytváří jednostrannou 8 metrů širokou korunu. Z dvoumetrového dutého pahýlu, který zbyl z jiné kosterní větve, vyrážejí výmladky vyplňující spodní část koruny. Dub je přes své poškození a stáří ve výborném zdravotní stavu, nejeví známky chřadnutí ani prosychání.\n\n\n"}
{"id": "722867", "url": "https://cs.wikipedia.org/wiki?curid=722867", "title": "Dvojné číslo (matematika)", "text": "Dvojné číslo (matematika)\n\nDvojná čísla jsou dvourozměrná komutativní algebra nad reálnými čísly, která je odlišná od komplexních čísel. Dvojné číslo má tvar formula_1, kde formula_2 a formula_3 jsou reálná čísla. Konstanta formula_4 je takové číslo, které splňuje formula_5.\n\nformula_6\n\n\n"}
{"id": "722872", "url": "https://cs.wikipedia.org/wiki?curid=722872", "title": "Marše Türkova", "text": "Marše Türkova\n\nMarše Türkova (\"Tetrix tuerki\") je zástupce rovnokřídlých z rodu marše z čeledi maršovitých.\n\nMarše Türkova je velká asi 8–13 mm, má šedé až hnědě zbarvené tělo. Vyskytuje se ve střední Evropě, v České republice byl její výskyt zaznamenán pouze v povodí Morávky, resp. v národní přírodní památce Skalická Morávka.\n\n"}
{"id": "722879", "url": "https://cs.wikipedia.org/wiki?curid=722879", "title": "98 (číslo)", "text": "98 (číslo)\n\nDevadesát osm je přirozené číslo, které následuje po číslu devadesát sedm a předchází číslu devadesát devět. Římská číslice je XCVIII.\n\n"}
{"id": "722896", "url": "https://cs.wikipedia.org/wiki?curid=722896", "title": "Člunek (tkalcovství)", "text": "Člunek (tkalcovství)\n\nČlunek je tkalcovský nástroj, který se tvarem podobá malému člunu. Slouží k provlékání útku osnovou při ručním tkaní. Odtud se název člunek přenesl i na součásti textilních strojů (tkací stroj, šicí stroj), které mají podobný tvar nebo aspoň funkci. \n\nNejjednodušší člunek je podlouhlý plochý kus dřeva nebo kosti, na němž je navinut útek a jímž se provléká osnovou, případně prošlupem mezi sudými a lichými vlákny osnovy. Na tkalcovském stavu je to podlouhlý kus dřeva, na obou koncích zašpičatělý, do něhož je zadlabána otočná cívka s útkem. Pozdější létající člunek je na obou stranách opatřen tupými kovovými kužely a prohazuje se prošlupem pomocí pákového mechanismu.\n\nU mechanických tkacích strojů může být člunek opatřen složitějším mechanismem pro poloautomatickou výměnu cívek, když na nich došla nit. Některé moderní stroje vytvářejí několik prošlupů za sebou a jimi prohazují několik člunků zároveň. Bezčlunkové tkací stroje používají k pohonu niti proud vzduchu nebo vody, útek se však při každém prohozu musí ustřihnout. Při tkaní stuh se proto užívají člunky, protože vytvářejí pevné okraje tkaniny.\n\nU šicího stroje se spodní nit provléká očkem vrchní niti a tak se váže steh. Starší konstrukce používaly k provlékání drobný ocelový člunek, u modernějších se užívá rotační chapač s plochou kruhovou cívkou, která člunek nahrazuje.\n\n\"Podrobněji v článku Člunek (šicí stroj)\"\n\n\n"}
{"id": "722897", "url": "https://cs.wikipedia.org/wiki?curid=722897", "title": "Adolf Burger (fotbalista)", "text": "Adolf Burger (fotbalista)\n\nAdolf Burger (či Burgr) (16. září 1897 Praha – 29. srpna 1951) byl český fotbalista, záložník, reprezentant, hráč SK Slavia Praha. Bratr Jaroslava Burgra.\n\nDo pražské Slávie přišel ze Sparty Kladno. Nastoupil k jedinému reprezentačnímu přátelskému utkání při prohře 3:4 s Jugoslávií 28. června 1922. Gól nevstřelil.\n\n"}
{"id": "722902", "url": "https://cs.wikipedia.org/wiki?curid=722902", "title": "Horní Pohroní", "text": "Horní Pohroní\n\nHorehroní (slovensky Horehronie, česky též Horní Pohroní; Horehronský region cestovního ruchu) je slovenský region a region cestovního ruchu rozprostírající se na horním toku řeky Hron, na území okresů Banská Bystrica a Brezno. Ze severní strany region ohraničuje hřeben Nízkých Tater, z jihu pohoří Muránská planina, Veporské vrchy a Poľana. Největším městem a srdcem regionu je Brezno.\n\nHorehroní je jednou z nejmalebnějších částí Slovenska a to z důvodu rozmanitosti přírodních krás, bohatou kulturou a tradicemi.\n\nNa Horním Pohroní se nachází velké množství přírodních zajímavostí. Pod nejvyšší stupeň ochrany patří dva národní parky, Národní park Nízké Tatry a Národní park Muráňská planina. Mýto pod Ďumbierom a Tále nabízí návštěvníkům dobrý přístup do Nízkých Tater. Nedaleko je také Bystrianská jeskyně, která v období Slovenského národního povstání poskytla úkryt obyvatelům z okolí.\n\nRozšířeným sportem v Horním Pohroní je lyžování a to jak sjezdové, tak běžecké. V Osrblí se nachází centrum biatlonu, kde se v roce 1997 konalo mistrovství světa. Sjezdové lyžování je možné např. na svazích Chopku, Čertovice, v Mýtě pod Ďumbierem či v Selcích.\n\nV obci Brusno jsou lázně.\n\nV Heľpě se od roku 1966 každoročně koná folklorní festival Horehronské dny zpěvu a tance. Slovenská zpěvačka Kristína o tomto regionu nahrála velmi úspěšnou píseň.\n\nMezi vyhledávané turistické atrakce regionu patří také Lesnický skanzen ve Vydrovské dolině a Černohronská železnice v Čierném Balogu. Tato úzkorozchodná železnice byla postavena v údolí Černého Hronu hlavně na odvoz dřeva. Železniční zajímavosti doplňuje Telgártská smyčka na trati Červená Skala – Margecany, která trati umožňuje nabrat potřebnou výšku pro přejezd sedlem Besník.\n\nHorehronie.com\n"}
{"id": "722903", "url": "https://cs.wikipedia.org/wiki?curid=722903", "title": "Knihovna knihovnické literatury", "text": "Knihovna knihovnické literatury\n\nKnihovna knihovnické literatury (KKL) je informační, dokumentační a referenčním centrum knihovnictví a informační vědy v České republice. Specializuje se především na služby poskytované knihovníkům a informačním pracovníkům, oborovým pedagogům, studentům a dalším zájemcům o obor. Knihovnu spravuje Studijní a informační oddělení, které je součástí Knihovnického institutu Národní knihovny ČR. Knihovna poskytuje bibliograficko-informační služby, rešeršní a výpůjční služby.\n\nFond knihovny je zpřístupňován prezenčně i absenčně. K prezenčnímu studiu slouží studovna. Mimopražští zájemci si z fondu mohou knihy vypůjčit prostřednictvím meziknihovní výpůjční služby a služby dodávání dokumentů v rámci celé Národní knihovny. Akvizice domácí i zahraniční literatury probíhá nákupem, dary i formou výměny publikací. Doplňuje se základní oborová literatura, trendové studie i encyklopedie a terminologické příručky; česká literatura v relativní úplnosti, ze zahraniční literatury především díla encyklopedického charakteru a základní příručková díla. Kromě knih má knihovna bohatý fond českých a zahraničních oborových periodik.\n\nRovněž zpřístupňuje databáze, které vytváří pracovníci Studijního a informačního oddělení. Databáze knihovnické literatury obsahuje v úplnosti českou i zahraniční knihovnickou literaturu ve fondu knihovny od roku 1990. Záznamy staršího fondu jsou průběžně doplňovány a jsou vyhledatelné mj. v naskenovaných katalozích a kartotékách KATIF. V databázi lze vyhledávat také prostřednictvím oborové brány Knihovnictví a informační věda (KIV). Ta umožňuje prohledávat jednu nebo více databází současně v jednom uživatelském rozhraní. Brána KIV nabízí přidané služby SFX k vyhledaným záznamům. Např. k článku nalezenému v zahraniční databázi se dá snadno a rychle zjistit, zda si zdrojový časopis lze půjčit v některé z českých knihoven, případně získat plný text, pokud je dostupný.\n\nDále jsou dostupné portály \"Informace pro knihovny\" (IPK), \"Databáze knihovnických zkratek\" (KZK) a \"Česká terminologická databáze knihovnictví a informační vědy\" (TDKIV), kde lze najít výklad významů oborových hesel a termínů včetně anglických ekvivalentů. Knihovna knihovnické literatury zpřístupňuje i ostatní obecné databáze a elektronické zdroje vytvářené v Národní knihovně (např. Adresář knihoven a informačních institucí v ČR). Uživatelé Národní knihovny mohou rovněž využít zahraniční databáze oboru knihovnictví a informační věda LISA (producentem je ProQuest) a LISS (tento zdroj v sobě obsahuje zdroje LISTA a LLIS, produkuje jej EbscoHOST ve spolupráci s H.W. Wilson). Licencované elektronické zdroje mohou registrovaní uživatelé Národní knihovny využívat také prostřednictvím vzdáleného přístupu.\n\n"}
{"id": "722906", "url": "https://cs.wikipedia.org/wiki?curid=722906", "title": "Základ", "text": "Základ\n\nSlovo základ má mnoho významů:\n\naj.\n"}
{"id": "722916", "url": "https://cs.wikipedia.org/wiki?curid=722916", "title": "Francesco Redi", "text": "Francesco Redi\n\nFrancesco Redi (18. února/19. února 1626 Arezzo – 1. března 1697 Pisa) byl italský lékař a přírodovědec.\n\nRedi taktéž v roce 1668 vyvrátil teorii naivní abiogeneze. Tuto teorii stvořil Aristoteles. Teorie tvrdila, že červi se vyvíjejí spontánně z hnijícího masa. V sérii experimentů použil vzorky masa, které byly buď zcela vystaveny vzduchu, částečně vystaveny vzduchu, nebo nebyly vystaven vzduchu vůbec. Redi dokázal, že ve vzorcích úplně a částečně vystavených vzduchu se červi vyvinuli, zatímco v hnijícím mase, které nebylo ve styku se vzduchem, se červi nevyvinuli. Výsledky publikoval v díle \" Esperienze Intorno alla Generazione degl'Insetti\". \n\nPo Redim je na Marsu pojmenován kráter. Ve Florencii a Arezzu také ulice.\n\nRedi psal básně. Jeho nejznámějším dílem v tomto oboru je \"Bacco in Toscana\".\n\n\n"}
{"id": "722919", "url": "https://cs.wikipedia.org/wiki?curid=722919", "title": "Serov (rozcestník)", "text": "Serov (rozcestník)\n\nJméno Serov může znamenat:\n\n\n"}
{"id": "722923", "url": "https://cs.wikipedia.org/wiki?curid=722923", "title": "Vachtovité", "text": "Vachtovité\n\nVachtovité (\"Menyanthaceae\") je čeleď vyšších dvouděložných rostlin z řádu hvězdnicotvaré (\"Asterales\"). Jsou to vytrvalé vodní či bahenní rostliny s jednoduchými nebo trojčetnými listy a pravidelnými bílými nebo žlutými květy. Čeleď zahrnuje téměř 60 druhů v 5 rodech a je celosvětově rozšířena. V naší květeně je zastoupena 2 druhy: plavínem štítnatým a vachtou trojlistou.\n\nVachtovité jsou vytrvalé vodní nebo bahenní rostliny s jednoduchými nebo trojčetnými střídavými listy bez palistů. Na bázi řapíku je vyvinuta pochva. Čepele listů jsou plovoucí nebo vynořené, zřídka trvale ponořené pod hladinou.\nKvěty jsou jednotlivé nebo ve vrcholových hlávkách, svazečcích či latách. Květy jsou pravidelné, oboupohlavné nebo řidčeji funkčně jednopohlavné, pětičetné. Kališní i korunní lístky jsou na bázi srostlé. Koruna je bílá, žlutá nebo dvoubarevná, korunní lístky jsou na okraji často třásnité. Tyčinek je 5, jsou přirostlé ke koruně. S tyčinkami se střídají útvary připomínající staminodia. Častá je distylie. Semeník je svrchní až polospodní, srostlý ze 2 plodolistů, s jedinou komůrkou a 2 až mnoha vajíčky. Čnělka je jediná. Plodem je tobolka.\n\nVachtovité jsou celosvětově rozšířeny. Čeleď zahrnuje asi 58 druhů v 5 rodech. Největším rodem je plavín (\"Nymphoides\", 40 druhů), zastoupený největším počtem druhů v Africe a Austrálii.\n\nV naší stejně jako v evropské květeně je čeleď zastoupena 2 druhy: vachta trojlistá (\"Menyanthes trifoliata\") a plavín štítnatý (\"Nymphoides peltata\").\n\nOpylování probíhá nejčastěji hmyzem, zřídka větrem nebo samoopylením. Květy plavínů (\"Nymphoides\") se vynořují nad hladinu jen na několik hodin a při odkvětu se opět ponořují. Plody dozrávají pod hladinou. Semena vachtovitých jsou šířena nejčastěji vodou. Kolumbijský druh \"Nymphoides flaccida\" roste jako jediný zástupce čeledi v rychle proudící vodě a má zcela ponořené listy.\n\nV historických systémech byla čeleď vachtovité řazena na různá místa taxonomického systému. Cronquist ji řadil do řádu lilkotvaré (\"Solanales\"), Tachtadžjan do samostatného řádu \"Menyanthales\" v rámci nadřádu \"Campanulanae\", Dahlgren do široce pojatého řádu dřínotvaré (\"Cornales\").\n\nPodle současných výzkumů tvoří vachtovité monofyletickou skupinu spolu s nejblíže příbuznými čeleděmi vějířovkovité (\"Goodeniaceae\"), pěknorožkovité (\"Calyceraceae\") a hvězdnicovité (\"Asteraceae\").\n\n\nNěkteré druhy plavínů (\"Nymphoides\") jsou pěstovány jako vodní a akvarijní rostliny. V Indii jsou využívány v místní medicíně při ošetřování vředů, štípanců a proti parazitům trávicího traktu.\n\n\"Liparophyllum\", \"Menyanthes\", \"Nephrophyllidium\", \"Nymphoides\", \"Villarsia\"\n\n"}
{"id": "722928", "url": "https://cs.wikipedia.org/wiki?curid=722928", "title": "Karel Žďárský (fotbalista)", "text": "Karel Žďárský (fotbalista)\n\nKarel Žďárský (22. května 1900 či 1902 – ?) byl český fotbalista, československý reprezentant.\n\nZa československou reprezentaci odehrál v letech 1924–1926 dvě utkání a dal 1 gól. Hrál za SK Meteor Praha VIII. Byl útočníkem menší, zdatné postavy.\n\n\n"}
{"id": "722931", "url": "https://cs.wikipedia.org/wiki?curid=722931", "title": "Petr Schink", "text": "Petr Schink\n\nPetr Schink (* 29. prosince 1979, Ostrava) je český spisovatel science fiction.\n\nVystudoval obor Informační studia a Knihovnictví na Slezské univerzitě v Opavě. První povídku \"Velké prádlo\" vydal v časopise \"Nemesis\" v roce 1996. Roku 2001 získal čtvrté místo v soutěži Ikaros za povídku \"Bezvěrec\" a roku 2003 rovněž čtvrté místo v této soutěži za postkatastrofickou povídku \"Čokl\". Svou první knihu vydal roku 2006.\n\n\n"}
{"id": "722933", "url": "https://cs.wikipedia.org/wiki?curid=722933", "title": "Bystrá dolina (Ďumbierske Tatry)", "text": "Bystrá dolina (Ďumbierske Tatry)\n\nBystrá dolina je dlouhá dolina na jižní straně Nízkých Tater, probíhá jižním směrem od hlavního hřebene pohoří. Vyústění doliny je do Horehronského podolí u obce Bystrá. Protéká jí říčka Bystrianka.\n\nKromě zeleně značené turistické cesty tudy vede silnice II/584, která končí u horského hotelu Srdiečko. V dolní části doliny se nachází známé rekreační středisko Tále, v horní části pak střediska Srdiečko a Kosodrevina.\n"}
{"id": "722940", "url": "https://cs.wikipedia.org/wiki?curid=722940", "title": "Židovský hřbitov v Čichticích", "text": "Židovský hřbitov v Čichticích\n\nŽidovský hřbitov v Čichticích se nachází se jižně od vsi Čichtice, okres Strakonice, v lesíku na svahu kopce Hnojnice. Je volně přístupný a je chráněn jako kulturní památka České republiky.\n\nČichtický židovský hřbitov byl založen zřejmě v 2. čtvrtině 18. století a má rozlohu 1439 m. Nachází se zde obřadní síň a náhrobky od poloviny 18. století. V roce 2008 byla zastupitelstvem Jihočeského kraje Židovské obci v Praze schválena dotace 60 tisíc Kč z grantového programu Nemovité kulturní památky 2008 na rekonstrukci místních náhrobků.\n\nZdejší židovská komunita přestala existovat podle zákona z roku 1890. Do okupace se o hřbitov starala židovská obec ve Vodňanech.\n\n"}
{"id": "722941", "url": "https://cs.wikipedia.org/wiki?curid=722941", "title": "Davis Cup 2011 – baráž", "text": "Davis Cup 2011 – baráž\n\nBaráž o Světovou skupinu Davis Cupu 2011 se konala 16. – 18. září 2011. Osm týmů, které prohrály v 1. kole Světové skupiny hrálo o udržení s osmi vítězi druhého kola jednotlivých 1. skupin zón. Vítězové si zajistili účast ve Světové skupině Davisova poháru 2012.\n\n\n"}
{"id": "722943", "url": "https://cs.wikipedia.org/wiki?curid=722943", "title": "Útesy Minerva", "text": "Útesy Minerva\n\nMinerva je dvojice korálových útesů v Pacifiku, která je součástí království Tonga. Leží na 23. stupni jižní šířky a 179. stupni západní délky.\n\nSouostroví je tvořeno dvěma atoly: \"Severní Minerva\" (\"Teleki Tokelau\") a \"Jižní Minerva\" (\"Teleki Tonga\"). Atoly mají průměr okolo pěti kilometrů a jsou vzdáleny 400 km jihozápadně od hlavního města Nuku'alofa. Ostrovy vyčnívají nad mořskou hladinu pouze za odlivu, takže jsou postrachem velkých lodí. Na místě někdy kotví jachty a posádka se věnuje potápění a rybaření.\n\nOstrovy byly objeveny v roce 1829, kdy na nich ztroskotala velrybářská loď \"Minerva\". O neobyvatelné útesy nikdo nejevil zájem až do ledna 1972, kdy je obsadil Američan Michael Oliver a vyhlásil na nich samostatnou Republiku Minerva. Nechal na místo vozit písek a budovat plošiny, na kterých chtěl postavit město. Po měsíci útesy obsadila tonžská armáda a ukončila tak tento pokus o založení mikronároda. V roce 2010 vzneslo nároky na toto území Fidži a došlo k ozbrojeným konfliktům.\n\n"}
{"id": "722944", "url": "https://cs.wikipedia.org/wiki?curid=722944", "title": "Synagoga ve Čkyni", "text": "Synagoga ve Čkyni\n\nSynagoga stojí v obci Čkyně jako č. p. 105 nedaleko Dolanského potoka v okrese Prachatice. Byla postavena roku 1828 v klasicistním stylu, v přízemí měla školu a byt. Spolu se synagogou v Bechyni je čkyňská synagoga nejstarší dochovanou židovskou svatyní v jižních Čechách Postavena byla jako náhrada za synagogu starou v prostoru tzv. Vysokého dvora, přeměněnou po roce 1827 na hospodářskou budovu a v roce 1977 zbořenou.\n\nRoku 1988 byla synagoga prodána Jednotě Vimperk a pak chátrala, roku 1991 se ji však podařilo vykoupit do majetku obce a začalo se s obnovou. Roku 1999 byla dokončena oprava střechy, opraven byl strop hlavní modlitebny a její podlaha, a v obou modlitebnách byla osazena nová okna. Společnost pro obnovu židovské synagogy ve Čkyni o.p.s. ji hodlá po dokončení rekonstrukce využívat jako regionální židovské muzeum jižních Čech, využívat ji jako výtvarné galerie se stálou výstavou malířů okresu Prachatice a víceúčelové kulturní zařízení včetně knihovny zaměřené na tematiku židovství a jako koncertní i přednáškové síně.\n\nVe štítu synagogy je velmi neobvykle zobrazeno Boží oko. Uvnitř budovy se nachází hlavní a zimní modlitebna a několik dalších místností. V zimní se dochovala dřevěná schrána na tóru, v té větší, hlavní zůstala torza fresek a nedávno rekonstruovaná galerie pro ženy. Za synagogou stojí přístřešek na pohřební vůz, obě stavby byly v roce 1992 vyhlášeny kulturní památkou České republiky.\n\n"}
{"id": "722945", "url": "https://cs.wikipedia.org/wiki?curid=722945", "title": "Horehronské podolí", "text": "Horehronské podolí\n\nHorehronské podolí je geomorfologický celek v centrální části Slovenska, součást Fatransko-tatranské oblasti. Na severu sousedí s Nízkými Tatrami, na východě se Spišsko-gemerským krasem, na jihu s Veporskými vrchami a na západě se Zvolenskou kotlinou. Skládá se ze čtyř podcelků: Heľpianské podolí, Bystrianské podhoří, Breznianská kotlina a Lopejská kotlina.\n\nHorehronské podolí zabírá horní tok řeky Hron (kromě prameniště), nejvíc se rozšiřuje v oblasti soutoku Hronu s Rohoznou a Bystriankou v Breznianské kotlině. Začíná u obce Telgárt a končí za obcí Medzibrod. Nejvyšší bodem území je vrch Skalka (1098 m n. m.) u Pohorelé a nejnižším bodem je koryto řeky Hron u Medzibrodě (405 m n. m.).\n\nVětší východní část podolí je tvořena pararulami, svorem a migmatitizovanými rulami s polohami amfibolitů z období před starším paleozoikem. Centrální část Breznianské kotliny formují pískovce, siltovce a jílovce z vrchního eocénu a oligocénu. Menší západní část podolí tvoří hlavně vápence a dolomity, místy břidlice a pískovce středního a vrchního triasu.\n\nÚzemí je velké části odlesněné, souvislejší porosty buku lesního se zachovaly severně od města Brezno. Místy se zachovaly zbytky podhorských lužních lesů na březích Hrona a Rohozné. V oblasti mezi městem Brezno a obcí Bystrá se nachází krasová oblast s několika jeskyněmi (Bystrianská, Pustolníkova) a skalními útvary. Z dalších pozoruhodností zaujme jeskyně Dudlavá skála (nejvýše položené naleziště zkamenělin měkkýšů z pozdních čtvrtohor), meandry Hronu mezi obcemi Telgárt a Červená Skala, vřesoviště u Pohořelé (společenství rašelinišť), Predajnianska slatina, Bacúšska jelšina, Rohoznianska jelšina (pozůstatky lužních lesů). Na styku Horohranského podolí s okolními pohořími vyvěrají minerální prameny (Brusno, Pohronský Bukovec, Bacúch, Pohorelá, Pohranská Polhora).\n\nV podolí leží 26 obcí a město Brezno. Tři obce patří do okresu Banská Bystrica, ostatní do okresu Brezno. Jedná se o tyto obce:\n"}
{"id": "722946", "url": "https://cs.wikipedia.org/wiki?curid=722946", "title": "Synagoga v Dubu", "text": "Synagoga v Dubu\n\nSynagoga v Dubu je bývalá židovská modlitebna, která svému bohoslužebnému účelu sloužila do počátku 20. století. Nachází se v severozápadní části městyse Dub v okrese Prachatice při silnici na Javornici mezi domy č. p. 61 a 65.\n\nV současnosti slouží jako rodinný dům, č. p. 10, na nějž byla přestavěna po roce 1906. Přestavbou byl celý interiér zničen, zachovala se pouze podoba severovýchodní strany synagogy (směrem do zahrady) s kostelním oknem a původní klenba v jedné ze současných místností.\n\n"}
{"id": "722947", "url": "https://cs.wikipedia.org/wiki?curid=722947", "title": "Židovský hřbitov v Dubu", "text": "Židovský hřbitov v Dubu\n\nŽidovský hřbitov v Dubu je lesní židovský hřbitov pocházející z počátku 18. století a situovaný v lese zvaném Na Hájku asi 1 km jižně od městyse Dub v okrese Prachatice.\n\nNejstarší dochované náhrobky se datují z 1. poloviny 18. století, poslední pohřeb se zde konal roku 1940.\n\nOd roku 1992 se hřbitov postupně opravuje. Je chráněn jako kulturní památka České republiky.\n\nŽidovská komunita v Dubu přestala existovat v roce 1906 podle zákona z roku 1890. Do okupace se o hřbitov starala židovská obec ve Volyni.\n\n"}
{"id": "722948", "url": "https://cs.wikipedia.org/wiki?curid=722948", "title": "Synagoga ve Vlachově Březí", "text": "Synagoga ve Vlachově Březí\n\nSynagoga stojí ve městě Vlachovo Březí v okrese Prachatice jako čp. 6 v Husově, dříve Husinecké ulici v sousedství bývalého Schmiedova pivovaru. Postavena byla jako roubená přízemní budova na konci 18. století, roku 1924 prodána soukromému majiteli a později adaptována na obytný domek.\nK bohoslužbám sloužila až do počátku 20. let 20. století a byla poslední roubenou židovskou svatyní v českých zemích.\n\n"}
{"id": "722950", "url": "https://cs.wikipedia.org/wiki?curid=722950", "title": "Diskografie Elvise Presleyho", "text": "Diskografie Elvise Presleyho\n\nToto je diskografie amerického zpěváka Elvise Presleyho. Dle americké asociace RIAA se v USA prodalo 130,5 milionů kopií jeho alb, čímž se stal nejprodávanějším sólo hudebním umělcem všech dob.\n\n\n\n\n"}
{"id": "722951", "url": "https://cs.wikipedia.org/wiki?curid=722951", "title": "Riley Mason", "text": "Riley Mason\n\nAna Crawd Craig (* 15. července 1985, Orlando, Severní Karolína, USA), známá především jako Riley Mason, je americká pornoherečka.\n\nSvoji kariéru začala v devatenácti letech v roce 2004 filmem \"Hard Candy 1\", který produkovala společnost Digital Playground. V současnosti má na kontě více jak 82 filmů. Má tetování a piercing a hlásí se k tzv. alt pornu.\n\n\n"}
{"id": "722952", "url": "https://cs.wikipedia.org/wiki?curid=722952", "title": "Židovský hřbitov ve Vlachově Březí", "text": "Židovský hřbitov ve Vlachově Březí\n\nŽidovský hřbitov ve Vlachově Březí se nachází na severním okraji města Vlachovo Březí, okres Prachatice. Přístupný je malou cestičkou z ohybu Komenského ulice před základní školou nebo po ulici a později polní cestě odbočující doleva kolem knihovny z Pražské silnice na Újezdec.\n\nHřbitov, který má rozlohu 1378 m, byl založen před rokem 1692 a poslední pohřeb se zde konal roku 1932.\nV roce 1963 byl hřbitov, na němž se zachovalo asi 170 náhrobků (nejstarší čitelný je z roku 1729), vyhlášen kulturní památkou.\n\nNa kamenné bráně stojí nápis:\n\nNa pozemku hřbitova rostou dva památné stromy (jasan ztepilý a javor mléč), společně chráněné od roku 1990. Od 21. února 2017 je ochrana zrušena z důvodu poškození v důsledku vichřice a napadení chorobami.\n\nSamostatná židovská obec přestala existovat k 30. červnu 1893 po reorganizaci židovských náboženských obcí na základě zákona 57/1890 ř. z. Do okupace se o hřbitov starala židovská obec ve Volyni.\n\n"}
{"id": "722953", "url": "https://cs.wikipedia.org/wiki?curid=722953", "title": "Josef Černoch", "text": "Josef Černoch\n\nJosef Černoch (1. srpna 1873, Přerov – 8. června 1953, Brno) byl český prozaik, dramatik a publicista, autor osvětových, pedagogických a vzpomínkových prací.\n\nPocházel z moravské buditelské rodiny. Po vystudování učitelského ústavu v Příboru působil jako učitel na různých školách. První světovou válku prožil na frontě a pak působil jako ředitel měšťanské školy v Olomouci. Poté, co roku 1934 odešel do důchodu, se přestěhoval do Brna. Působil jako osvětový pracovník a redigoval časopis \"Našinec\".\n\nZ jeho díla, které je tematicky poměrně bohaté, jsou dodnes ceněny jeho vzpomínky na spolupůsobení s Otokarem Březinou na škole v Jaroměřicích nad Rokytnou v letech 1904–1905.\n\n"}
{"id": "722954", "url": "https://cs.wikipedia.org/wiki?curid=722954", "title": "Synagoga ve Volyni", "text": "Synagoga ve Volyni\n\nSynagoga ve městě Volyně v okrese Strakonice stojí v bývalé židovské ulici, dnes Žižkově. Postavena byla jako jedna z mála v empírovém stylu v letech 1838–1840 v místě nového ghetta, roku 1890 byla renovována. Nad vstupem je štít s hebrejským nápisem a lvy držícími štít s hodinami. Bohoslužby se v synagoze konaly až do druhé světové války.\n\nV roce 1956 byla budova adaptována na kino, v současné době slouží jako diskotéka, a v jižním křídle sídlí místní základní umělecká škola. Je chráněna jako kulturní památka České republiky.\n\n"}
{"id": "722955", "url": "https://cs.wikipedia.org/wiki?curid=722955", "title": "Otto Mráz", "text": "Otto Mráz\n\nOtto Mráz (5. února 1901, Smíchov – 1973) byl český fotbalista, útočník, reprezentant Československa.\n\nZa československou reprezentaci odehrál 31. srpna 1924 přátelské utkání s Rumunskem, které skončilo výhrou 4:1. Gól nedal. Hrál za Meteor VIII, SK Libeň a Čechii Karlín. V lize odehrál 63 zápasů a vstřelil 23 branek.\n\n"}
{"id": "722957", "url": "https://cs.wikipedia.org/wiki?curid=722957", "title": "Adult Video News", "text": "Adult Video News\n\nAdult Video News (nebo též AVN Magazine) je měsíčník, který informuje o pornografickém průmyslu.\" The New York Times\" uvádí, že AVN je v podstatě pornografická verze \"Billboardu\". Společnost byla založena v roce 1983 Paulem Fishbeinem, Irv Slifkinem a Barrym Rosenblattem ve Filadelfii.\n\n\"AVN\" rovněž sponzoruje \"AVN Awards\", kde se předávají různá ocenění ve stylu Oscarů.\n"}
{"id": "722958", "url": "https://cs.wikipedia.org/wiki?curid=722958", "title": "Židovský hřbitov ve Volyni", "text": "Židovský hřbitov ve Volyni\n\nŽidovský hřbitov se nachází ve městě Volyně v okrese Strakonice v ulici U vodojemu I. Založen byl v 17. století a naposledy byl rozšířen roku 1870. Byl založen v 17. století a naposledy rozšířen roku 1870. Nejstarší náhrobky, až 300 let staré, jsou zhotoveny z bílého mramoru, nejstarší čitelný náhrobek se datuje z r. 1689. Poslední pohřby zde proběhly před druhou světovou válkou. Nedaleko bývalého domu správce hřbitova byl vztyčen symbolický náhrobek připomínající umučené v koncentračních táborech.\n\nV roce 1912 byla opravena hřbitovní zeď a pomník a byl také postaven domek pro správce hřbitova, později upravený pro obytné účely; další oprava proběhla roku 1988. Hřbitov má rozlohu 1357 m2, je uzamčen a otvírá se na požádání. Je chráněn jako kulturní památka České republiky.\n\n\nInformace o hřbitově na stránkách města\n"}
{"id": "722963", "url": "https://cs.wikipedia.org/wiki?curid=722963", "title": "František Kopřiva (fotbalista)", "text": "František Kopřiva (fotbalista)\n\nFrantišek Kopřiva (28. ledna 1891 – 1963) byl český fotbalista, brankář, reprezentant Československa.\n\nZa československou reprezentaci odehrál 28. června 1922 přátelské utkání s Jugoslávií v Záhřebu, které skončilo prohrou 3:4. Byl tehdy čtvrtým naším reprezentačním brankářem. Hrál za SK Meteor Praha VIII a v letech 1923 až 1925 za pražskou Spartu.\n\n"}
{"id": "722965", "url": "https://cs.wikipedia.org/wiki?curid=722965", "title": "AVN Awards", "text": "AVN Awards\n\nAVN Awards je filmové ocenění sponzorované americkým pornografickým magazínem \"AVN\", který pravidelně uděluje ceny za mimořádné výkony. AVN Awards je často přirovnáván k Oscarům a někdy je označován jako \"pornografický Oscar\". AVN Awards má více než 100 kategorií, které vytváří analogii ke klasickým oceněním, avšak z pornografického úhlu pohledu. Patří sem technické kategorie (jako Best Cinematography nebo Best Editing) specifické (Best Specialty Release - Big Bust, Best MILF Release, Best Specialty Release - Foot Fetish), produkční (Best Film, Best All-Girl Feature, Best DVD, Best Ethnic-Themed Release), herecké (AVN Best New Starlet Award, AVN Female Performer of the Year, Transsexual Performer of the Year) a jiné.\n\n\n"}
{"id": "722970", "url": "https://cs.wikipedia.org/wiki?curid=722970", "title": "Polští kněží v Česku", "text": "Polští kněží v Česku\n\nPolští kněží v Česku působí od začátku 90. let 20. století. V současné době tvoří více než desetinu všech římskokatolických kněží působících na území Česka, což z nichž činí nejpočetnější skupinu duchovních jiné než české národnosti (například v roce 2004 jich bylo 187).\n\nPo obnově náboženské svobody v roce 1989 se v Česku naplno projevil nedostatek duchovních, způsobený jednak omezeným přístupem k přípravě na kněžské povolání za komunistického režimu ve spojení s celkovou tehdejší společenskou atmosférou, jednak perzekucí kněží v období protektorátu a komunistického režimu i odchodem většiny duchovních německé národnosti po druhé světové válce.\n\nČeští a moravští biskupové se proto snažili tento stav alespoň částečně vyřešit pozváním kněží z Polska, kde je o kněžské povolání nesrovnatelně větší zájem. Do Česka odcházejí z Polska především mladí kněží, a to zpravidla v reakci na výzvu svého diecézní biskupa. Po dobu svého působení v Česku zůstávají většinou (alespoň zpočátku) inkardinováni do své mateřské diecéze. Část z nich se po řadě let strávených v Česku již vrátila do Polska, avšak další průběžně přicházejí.\n\nDalší Poláci se rozhodli v Česku vystudovat teologii, být zde vysvěceni na kněze a trvale zde působit. Jiní polští duchovní se dostali do Česka jako řeholníci na základě rozhodnutí svého představeného.\n\nPočty polských kněží v diecézích české a moravské církevní provincie:\n\nV roce 1996 byl jejich počty následující:\n\nZ obdobných důvodů jako v případě Česka působí duchovní z Polska i v dalších státech, například ve vídeňské arcidiecézi je jich více než tři sta, stovky jsou jich také v Německu.\n\n… a další\n\n"}
{"id": "722971", "url": "https://cs.wikipedia.org/wiki?curid=722971", "title": "Edmund Schmidt", "text": "Edmund Schmidt\n\nEdmund Schmidt (* 8. října 1943 Czermna) je bývalý český fotbalista, útočník, reprezentant Československa.\n\nZačínal v Jiskře Hronov, jako dorostenec hrál za Náchod a Spartak Hradec Králové. Po vojně v Dukle Tachov se vrátil do Hradce Králové, za který nastoupil celkem v 257 utkáních a dal 61 gólů. Za československou reprezentaci odehrál v roce 1966 dvě utkání. V československé lize nastoupil v 77 utkáních a dal 20 gólů.\n\n\n"}
{"id": "722972", "url": "https://cs.wikipedia.org/wiki?curid=722972", "title": "AVN Best New Starlet Award", "text": "AVN Best New Starlet Award\n\nOcenění AVN Best New Starlet (\"debutantka roku\") je udělováno každým rokem na ceremoniálu AVN Awards v lednu v hale The Joint v Hard Rock Hotelu a Casinu v nevadském městě Paradise. Ocenění je pornografickou variací na Grammy Award for Best New Artist a Golden Globe's Most Promising New Star.\n\nNominovaná herečka Sunny Lane jednou prohlásila o pocitu z výhry tohoto ocenění: „if I won this award, it would be a major effect, because you're looked at different. You're an award winner now for the AVNs. It's the Oscars, it's our big gala, it's our biggest event. So if you win, you're totally respected in the industry. You get different work, your prices go up. You have more say about what you can do.“\n\n"}
{"id": "722979", "url": "https://cs.wikipedia.org/wiki?curid=722979", "title": "Elkie Brooks", "text": "Elkie Brooks\n\nElkie Brooks (25. února 1945, Broughton, Anglie) je anglická rocková, bluesová zpěvačka, dříve působící ve skupině Vinegar Joe, později sólová umělkyně.\n\n"}
{"id": "722982", "url": "https://cs.wikipedia.org/wiki?curid=722982", "title": "Electro house", "text": "Electro house\n\nElectro house je tvrdší forma housu. Původ electro housu je nejasný, přičemž má různé vlivy žánrů 80. a 90. let jako electro, electroclash, pop, synthpop a tech house. Electro house si získal mainstreamovou popularitu okolo roku 2005 a tento termín byl použitý k označení hudby mnoha Top 100 DJů jako deadmau5, David Guetta nebo Tiësto.\n\nTempo je převzaté z house a BPM se pohybuje kolem 125 a 140.\n\nElectro house někdy obsahuje prvky tech housu, a to hlavně basové linky, krátké, ale vysoce postavené riffy a minimální nebo střední počty perkusí. Na rozdíl od tech housu může obsahovat drsné, electrem ovlivněné syntezátorové zvuky a vokální nebo instrumentální sampling. Tempo electro housu se obvykle pohybuje od 128 do 130 úderů za minutu.\n\nMezi inovátory mimo jiné patří skupina Bodyrox, jejichž píseň \"Yeah Yeah\" ovlivnila a byla mezi prvními písněmi electro-house. Mezi inovátory tohoto stylu patří hlavně electroclashoví umělci jako Felix da Housecat. Podle všeho Tech house rovněž mělo vliv na tento žánr, když hudebníci jako Satoshi Tomiie a Steve Lawler experimentovali s původním soundem electra. Mezi další elementy tohoto stylu patří freestyle a electro-funk, stejné elementy které pomohli vzniku žánru electroclash.\n\nPozději kolem roku 2008 ve Spojených státech se styl smíchal s rapem, hip hopem a R&B, což opět ovlivnilo popovou hudbu. Mezi tyto skladby patří:\n\nComplextro je charakterizován krátkými rušivými impulzy, složitými basovými linkami a syntezátorem vedenými skladbami a dalšími použitými nástroji v rychlém sledu za sebou. Termín je spojením slov \"complex\" a \"electro\", přičemž ho vytvořil Porter Robinson, který jím označil skladby, které tvořil v roce 2010. Mezi další interprety tohoto podžánru patří Zedd, Deadmau5, Digitalism, Knife Party, Madeon, Savant, Skrillex, The M Machine, Uppermost, Kill the Noise, Pegboard Nerds a Wolfgang Gartner\n\nDutch house, často přezdívaný jako dirty Dutch, je styl electro housu, jehož původ je v Nizozemsku. Je definován komplexními rytmy, které jsou tvořeny latinskoamerickými bicími, menším důrazem na basové linky a pisklavý, vysoce položenými zvuky syntezátorů. Styl byl ovlivněn žánry jako Madchester, hip-hop, detroit techno a ostatními styly městské hudby. Mezi interprety patří Afrojack, Chuckie, Fedde Le Grand, Hardwell, R3hab, Sidney Samson, Switch a Tiësto.\n\nFidget house nebo prostě fidget je \"definován chytlavými vokálními částmi, nečistými basovými linkami a syntezátorové údery ve stylu rave v taktu 4/4. Tento styl byl ovlivněn styly Chicago house, Detroit techno, Baltimore club, Kuduro, Pimba, bassline, bouncy techno, UK garage, hip hop, easy listening a world. Mezi interprety tohoto žánru patří The Bloody Beetroots, Crookers, Danger, Hervé, Sinden a Switch. Termín fidget house byl vytvořen DJi Jees Rosem a switch, \"jako vtip, který nyní zašel trochu daleko.\"\n\n"}
{"id": "722987", "url": "https://cs.wikipedia.org/wiki?curid=722987", "title": "Rousseaceae", "text": "Rousseaceae\n\nRousseaceae je malá čeleď vyšších dvouděložných rostlin z řádu hvězdnicotvaré (\"Asterales\"). Jsou to dřeviny se vstřícnými nebo přeslenitými listy a pravidelnými květy, rozšířené v počtu 13 druhů v australasijské oblasti od Nové Guiney po Nový Zéland. Jednotlivé rody této čeledi byly v minulosti povětšině řazeny do různých čeledí.\n\n\"Rousseaceae\" jsou keře, stromy a liány se vstřícnými nebo přeslenitými, zubatými listy. Květy jsou 4 až 6četné, pravidelné, jednotlivé (\"Roussea\") nebo v latovitých květenstvích. Semeník je srostlý ze 3 až 7 plodolistů. Plodem je bobule nebo tobolka.\n\nČeleď zahrnuje 13 druhů a 4 rody, z nichž 2 jsou monotypické. Je rozšířena na ostrově Mauricius (\"Roussea\") a v oblasti od Nové Guiney po severovýchodní Austrálii a Nový Zéland.\n\nDruh \"Roussea simplex\" je opylován vzácným druhem ještěrky \"Phelsuma cepediana\", lákaným hojným nektarem.\nRody byly v minulosti řazeny do různých jiných čeledí, jako jsou zábludovité (\"Escalloniaceae\"), rybízovité (\"Grossulariaceae\"), \"Brexiaceae\" aj. Tachtadžjan řadil \"Rousseaceae\" do řádu \"Brexiales\" v rámci nadřádu \"Celastranae\", v Cronquistově ani Dahlgrenově systému čeleď nefiguruje.\n\nPodle současných taxonomických studií je čeleď \"Rousseaceae\" sesterskou větví čeledi zvonkovité (\"Campanulaceae\").\n\n\"Abrophyllum\", \"Carpodetus\", \"Cuttsia\", \"Roussea\"\n\n\"Roussea simplex\", rostoucí pouze na ostrově Mauricius, je silně ohroženou rostlinou. Jsou známy pouze 2 malé populace čítající okolo 85 rostlin.\n\n"}
{"id": "722992", "url": "https://cs.wikipedia.org/wiki?curid=722992", "title": "Bodyrox", "text": "Bodyrox\n\nBodyrox je hudební duo, které je aktivní v žánru electro-house. Členmi skupiny jsou Jon Pearn a Nick Bridges.\n\nV roce 2006 nahráli jejich přelomový singl s názvem \"Yeah Yeah\", na kterém se mimo jiné podílela i zpěvačka Luciana, singl se poté umístil na #2 příčce v britském popovém žebříčku UK Singles Chart. Píseň byla úspěšná i v řadě jiných zemí jako například Finsko, Holandsko ale i Austrálie a Nový Zéland. Píseň se dokonce objevila ve filmu o breakdancingu s názvem \"Kickin' It Old Skool\".\n\nV roce 2011, Bodyrox publikovalo druhé album \"Bow Wow Wow\".\n\n\n\n"}
{"id": "722993", "url": "https://cs.wikipedia.org/wiki?curid=722993", "title": "Burhánuddín Rabbání", "text": "Burhánuddín Rabbání\n\nBurhánuddín Rabbání (20. září 1940, provincie Badachšán – 20. září 2011, Kábul) byl afghánský politik tádžické národnosti, prezident země v letech 1992 až 1996, poté nadále uznáván jako prezident např. Organizací spojených národů, i když musel uprchnout na sever země před Tálibánem. V roce 2011 byl zavražděn sebevražedným atentátníkem.\n\nVystudoval univerzitu v Kábulu a Univerzitu al-Azhar v Káhiře, kde se specializoval na islámskou filozofii. Po návratu se zapojil do aktivit strany Džamíjat-e-islamí, v roce 1972 se stal jejím předsedou. V roce 1974 unikl s pomocí svých studentů zatčení, které mu hrozilo za prosazování myšlenek islámu ve společnosti usilující o sekularismus. Když došlo v zemi ke komunistickému převratu v roce 1978, který následovala sovětská invaze v roce 1979, postavil se do čela odporu Džamíjat-e-islamí proti Afghánské lidově demokratické straně (komunistům), tedy na stranu \"mudžáhedínů\".\n\nPo stažení sovětských vojsk se dostali \"mudžáhedíni\" k moci. Tak se stal Rabbání v roce 1992 prezidentem na základě dohody, která měla zajistit rotaci prezidentského úřadu. Po dvou letech ale funkci odmítl opustit a předat ji zástupcům Tálibánu. Následující dva roky provázela jeho vládu válka s Tálibánem, který se pokoušel sjednotit afghánské Paštúny v úsilí o svržení Rabbáního vlády složené převážně z Tádžiků. V roce 1996 Tálibán dobyl Kábul a Rabbání musel uprchnout.\n\nUsadil se v rodné provincii ve městě Fajzabád, kde se postavil do čela tzv. Severní aliance, jedné z frakcí bojující proti Tálibánu. Mezinárodní společenství ho nadále uznávalo za prezidenta země, a tak to byl on, kdo po pádu Tálibánu v prosinci 2001 formálně předal moc novému prezidentu Hámidu Karzajovi. V nové vládě nedostal žádnou funkci a Karzajův režim opakovaně kritizoval, nadále vedl stranu Džamíat-e-islamí.\n\nPrávě Karzaj někdy v roce 2010 sestavil zvláštní Mírovou radu, která měla jednat s Tálibánem o nastolení míru výměnou za podíl na moci. Rabbání byl Karzajem pověřen tento 70členný výbor vést. Pokrok v jednání ale blokoval i fakt, že Rabbání podobně jako řada dalších členů výboru sice nepatřili mezi přímé spojence Karzaje, ale zato měli minulost dlouholetých nepřátel Tálibánu.\n\nDne 20. září 2011 byl Rabbání ve svém domě zavražděn sebevražedným atentátníkem.\n\n"}
{"id": "722994", "url": "https://cs.wikipedia.org/wiki?curid=722994", "title": "Comedy hip hop", "text": "Comedy hip hop\n\nComedy hip hop (nebo též comedy rap) je hudební styl, který kombinuje hip-hopovou hudbu a humor.\n\nVesměs od vzniku hip-hopové hudby se v textech často objevovaly prvky satiry, ironie či sarkasmu. Nejvýraznější taková píseň je \"The Message\" od Grandmaster Flash and the Furios Five. I přestože skladba je socio-politického charakteriu, protože kritizuje neutěšené podmínky, nevyhýbá se použití satirických přirovnání. \n\nV 80. a 90. letech to byli gangsta rappeři jako Eazy-E či Ice-T, kteří používali nevybíravý humor ve svých skladbách. Později to byl například Eminem a jeho alter ego Slim Shady, které mělo rovněž nevybíravý humor se sklonem k satiře a parodii (alba \"The Slim Shady LP\", \"The Marshall Mathers LP\", \"The Eminem Show\"). V souvislosti s parodií to byl \"Weird Al\" Yankovic, který parodoval hip-hopová klišé ve své písni \"White & Nerdy\" z roku 2006,\n\n\n"}
{"id": "722996", "url": "https://cs.wikipedia.org/wiki?curid=722996", "title": "Okres Hallein", "text": "Okres Hallein\n\nOkres Hallein je okres v rakouské spolkové zemi Salcbursko. Má rozlohu 668,31 km² a žije zde 57 346 obyvatel (k 1. 1. 2011). Sídlem okresu je město Hallein. Okres se dále člení na 13 obcí (z toho 1 město a 4 městysy).\n"}
{"id": "722999", "url": "https://cs.wikipedia.org/wiki?curid=722999", "title": "2 Live Jews", "text": "2 Live Jews\n\n2 Live Jews bylo komediální hip-hopové duo, složené z dvou fiktivních postarších židovských osob Moishy MC a Easy Irving-a.\n\n2 Live Jews bylo založeno v roce 1990 a patřili sem Easy Irving a Moisha MC. Jejich skutečná jména byla Joe Stone (Easy Irving) a Eric Lambert (Moisha MC) a jméno skupiny parodovalo kontroverzní dirty rapovou skupinu 2 Live Crew. K jejich stylu patřila použití stereotypních židovských klišé (včetně užití jidiše). \n\n\"Young Jews be Proud\", and '\"Shake Your Tuchas,\"\nDebutovali v roce 1990 albem \"As Kosher As They Wanna Be\", ze kterého pochází parodie na některé písně skupiny 2 Live Crew jako například \"Oy! It's So Humid\" (\"Me So Horny\"). Další písní z výše zmíněného alba byla '\"Shake Your Tuchas\", což byla parodie na píseň \"(Shake, Shake, Shake) Shake Your Booty\" od skupiny KC & The Sunshine Band. \n\nV roce 1998 se duo rozpustilo.\n\n\n"}
{"id": "723001", "url": "https://cs.wikipedia.org/wiki?curid=723001", "title": "Tribunál (Star Trek: Stanice Deep Space Nine)", "text": "Tribunál (Star Trek: Stanice Deep Space Nine)\n\n„Tribunál“ (v originále „Tribunal“) je v pořadí dvacátá pátá epizoda druhé sezóny seriálu \"\".\n\nMiles O'Brien je odsouzen a později obviněn soudem na Cardassii I, kde právní postavení obviněného je určeno dříve, než soud začne: vinen.\n\nNáčelník O'Brien se právě chystá na dovolenou se svojí ženou Keiko, když narazí na stanici na svého starého přítele Boonea. Dlouho před O'Brienovou službou na Deep Space Nine, ještě před jeho působením na \"Enterprise\", spolu sloužili na lodi USS \"Rutledge\". Při vítání Boonea si ale náčelník nevšimne, že muž nahrává jeho hlas. O'Brienovi se poté vydají runaboutem na dovolenou, jejich výlet ale netrvá dlouho, neboť jsou zastaveni Cardassiany a náčelník je zatčen. Na Deep Space Nine je komandér Benjamin Sisko informován, že O'Brien byl uznán vinným a odsouzen k smrti, přičemž proběhne ještě slavnostní „proces“, při němž bude přečten rozsudek a poté bude náčelník popraven. Nikdo ale Siskovi neřekl, jaká jsou obvinění.\n\nMezitím posádka Deep Space Nine zjistí, že někdo ukradl ze stanice množství hlavic fotonových torpéd, které pravděpodobně skončí v rukou Makistů, povstalecké skupiny proti Cardassianům. Major Kira Nerys se podívá do staničních záznamů, kde nalezne údaje, že přenos hlavic provedl O'Brien. Přehraje si bezpečnostní záznam obsahující náčelníkův hlas, který zřetelně požaduje přístup k hlavicím. Tento důkaz použijí Cardassiané před O'Brienovou popravou k demonstraci jeho viny. Jadzia Dax a doktor Julian Bashir bezpečnostní záznam prozkoumají a jsou přesvědčeni, že O'Brienův hlasový příkaz je pouze simulace, vzorek jeho hlasu byl upraven do zprávy, kterou náčelník vlastně nikdy neřekl. Když je tento důkaz předložen soudu na Cardassii Jedna, ten jej zamítne.\n\nSisko vyšetřuje Boonea, cizince, kterého viděl mluvit s O'Brienem předtím, než opustil stanici. Když jej doktor Bashir vyšetří, zjistí, že se nejedná o pravého Boonea, ale o chirurgicky upraveného Cardassiana, jehož vzhled byl změněn tak, aby se dostal k O'Brienovi a mohl nahrát jeho hlas. Do konce slavnostního procesu zbývá už jen málo času, do soudní síně ale dorazí Sisko i s „Boonem“. Soudkyně tak zjistí, že podvod byl odhalen a O'Briena propustí.\n\n"}
{"id": "723005", "url": "https://cs.wikipedia.org/wiki?curid=723005", "title": "Collegio Teutonico di Santa Maria dell’Anima", "text": "Collegio Teutonico di Santa Maria dell’Anima\n\nCollegio Teutonico di Santa Maria dell’Anima, krátce \"\"Anima\"\", je kněžská kolej a hospic pro poutníky u kostela Santa Maria dell’Anima v Římě.\n\nJohann Peters z Dordrechtu a jeho žena Kateřina založili ve druhé polovině 14. století hospic \"pro chudé lidi německého národa\", a jejich fundaci potvrdil papež Bonifác IX. bulou \"Quanto frequentius\" z 9. listopadu 1399. Papežský administrátor Dietrich von Nieheim († 1418) při tomto hospicu založil i mariánské bratrstvo, které bylo r. 1406 postaveno pod ochranu Svatého Stolce. Jeho kaple byla v letech 1499 - 1542 přestavěna na gotický kostel Santa Maria dell'Anima. V roce 1859 byla celá fundace nově zorganizována a vznikla farnost pro německy mluvící katolíky v Římě a nově i kolej pro kněze z německy mluvících zemí, kteří v Římě studují.\n\n\n\n"}
{"id": "723007", "url": "https://cs.wikipedia.org/wiki?curid=723007", "title": "Yo Majesty", "text": "Yo Majesty\n\nYo Majesty je americká hip-hopová skupina, která se skládá ze Shon B, zpěváka Jwl B a dříve též Shundy K. Producentem je britská electro skupina HardfeelingsUK.\n\nYo! Majesty se zařadila do dvou seznamů magazínu \"NME\", respektive 'Top 11 new bands of 2008' a '25 Most Exciting Bands In America'.\n\nMezi současné členy skupiny patří Windy Baynham (Jwl B) a Shon Burt (Shon B). Původním členem byla i Shunda K, ale ta odešla kvůli finančním nesrovnalostem. Členové Yo Majesty jsou křesťanského vyznání a zároveň lesbické orientace. Zmínkou stojí, že Shunda K byla v minulosti vdaná za muže.\n\nMezi styly, které ovlivnily tuto skupinu patří punk rock, electro, crunk a baltimorovská klubová hudba.\n"}
{"id": "723008", "url": "https://cs.wikipedia.org/wiki?curid=723008", "title": "Homo hop", "text": "Homo hop\n\nHomo hop je žánr hip hopové hudby, který zahrnuje interprety gay, lesbické, transgender či jiné orientace, zkráceně LGBT. Žánr může být označen jako hnutí homosexuálních hip-hopových MC, které zkoušejí své štěstí v žánru, který je často spojován s homofobními texty.\n\nV roce 2001 se konal PeaceOUT World Homo Hom Festival, který ovlivnil homo-hopovou scénu na západním tak i východním pobřeží Spojených států amerických. Film \"Pick Up the Mic\", který režíroval Aleksa Hintona, je rovněž spojován s tímto žánrem.\n\nMezi hudebníky homo-hopu patří:\n"}
{"id": "723009", "url": "https://cs.wikipedia.org/wiki?curid=723009", "title": "Cliff Bole", "text": "Cliff Bole\n\nClifford John „Cliff“ Bole (9. listopadu 1937 San Francisco, Kalifornie – 15. února 2014 Palm Desert, Kalifornie) byl americký režisér, podílel se na mnoha amerických a kanadských televizních seriálech. Režíroval například epizody seriálů \"The Six Million Dollar Man\", \"Charlieho andílci\", \"V\", \"Pobřežní hlídka\", \"Akta X\", \"\", \"\" a \"\". Ve světě \"Star Treku\" byla po něm pojmenována fiktivní mimozemská rasa, Boliané.\n\n"}
{"id": "723010", "url": "https://cs.wikipedia.org/wiki?curid=723010", "title": "Tori Welles", "text": "Tori Welles\n\nTori Welles (* 17. června 1967 San Fernando Valley, Kalifornie) je bývalá americká pornoherečka hispánského původu. Získala ocenění AVN New Starlet v roce 1990.\n\nOd roku 1988 do roku 1999 herecky účinkovala v cca 92 filmech a jakožto režisérka režírovala několik snímků na začátku 90. let. Byla vdaná za Paula Normana v průběhu let 1990 a 1994 a mají spolu dvě děti.\n\n\n\n"}
{"id": "723011", "url": "https://cs.wikipedia.org/wiki?curid=723011", "title": "Korejská zátoka", "text": "Korejská zátoka\n\nKorejská zátoka ( – \"Čchao-sien Wan\", – \"Sŏčosŏnman\") je severní výběžek Žlutého moře sousedící na severozápadě s provincií Liao-ning v Číně, na severovýchodě se severokorejskou provincií Severní Pchjŏngan a na východě se severokorejskými provinciemi Jižní Pchjŏngan a Jižní Hwanghä. Od zálivu Po-chaj na západě ji odděluje poloostrov Liao-tung, u jehož konce leží významné přístavní město Ta-lien.\n\nDo Korejské zátoky se mezi čínskou prefekturou Tan-tung a severokorejským městem Sinuidžu vlévá Amnokkang, hraniční řeka obou zemí.\n"}
{"id": "723016", "url": "https://cs.wikipedia.org/wiki?curid=723016", "title": "Belladonna (pornoherečka)", "text": "Belladonna (pornoherečka)\n\nMichelle Anne Sinclair (* 21. května 1981), známá především jako Belladonna, je americká pornoherečka a producentka pornografických filmů.\n\nMichelle Anne Sinclair se narodila v Biloxi, ve státě Mississippi jako jedna ze sedmi dětí rodině s německými, skotskými a Cherokee předky. Její první polibek zažila ve dvanácti, ve třinácti měla své první tetování, a ve věku čtrnácti let měla svůj první pohlavní styk. Později zanechala střední školy a ve věku patnácti let se odstěhovala z domu jejích rodičů. Po krátkou dobu pobývala ve státě Utah a vyrůstala v mormonské víře. Před tím než začala pracovat v pornografickém průmyslu byla zaměstnána u 7-11, Victoria’s Secret, Sears a Subway.\n\nZmínkou stojí, že se rovněž živila jako tanečnice v klubech po Utahu.\n\nPřes její přátelé v Utahu se seznámala s manažerem, který pracoval v pornografickém průmyslu, následující den odcestovala do Los Angeles. V osmnácti letech začala jako erotická modelka a následně se začaly hrnout další nabídky. Debutovala snímkem \"Real Sex Magazine\", kde bylo zapotřebí klystýru, jelikož se jednalo o její první análovou scénu. Ve snímku rovněž byla dotázána, aby močila na jiného herce.\n\nOd té doby se objevila na více jak 300 snímcích, mezi které patří jména jako \"Service Animals 6 & 7\", \"She-Male Domination Nation\", \"Bella Loves Jenna\", \"My Ass Is Haunted\", \"Weapons of Ass Destruction\" a \"Belladonna's Butthole Whores\".\n\n\n"}
{"id": "723018", "url": "https://cs.wikipedia.org/wiki?curid=723018", "title": "Čínsko-indická válka", "text": "Čínsko-indická válka\n\nČínsko-indická válka byla krátká válka, ke které došlo v roce 1962 mezi Čínou a Indií. Hlavní příčinou války byly neshody o podobě himálajské hranice mezi státy, ale byly zde i další motivy. Indie například po Tibetském národním povstání poskytla azyl dalajlámovi, což Čína vnímala jako zásah do svých zájmů a vedlo\nto k několika pohraničním potyčkám. Indie také při hlídání svých hranic překračovala McMahonovu linii, východní část linie aktuální kontroly vyhlášené v roce 1959 čínským premiérem Čouem En-lajem za hranici Číny.\n\nVálka začala útokem čínských vojsk zároveň v Aksai Činu v Ladaku na západě a v Arunáčalpradéši na východě dne 20. října 1962, tedy v době Karibské krize. Čínské jednotky postupovaly úspěšně, ovšem posléze Čína vyhlásila 20. listopadu příměří a stáhla se ze sporného území zpět.\n\nJednalo se o válku výhradně pozemní, ani na jedné straně se nezapojilo letectvo nebo námořnictvo. Bojovalo se v drsných vysokohorských podmínkách nad 4.000 metrů (14.000 stop) a zemřelo přes 1300 indických vojáků a přes 700 čínských.\n\nJe pozoruhodné, že příprava a vlastní čínský útok proběhl souběžně s 13denní kubánskou raketovou krizí (16-28. říjen 1962), kdy došlo k vzájemné konfrontaci USA a SSSR, takže Indie neobdržela podporu ani od jedné z těchto světových mocností až do vyřešení této krize.\n"}
{"id": "723019", "url": "https://cs.wikipedia.org/wiki?curid=723019", "title": "Belladonna", "text": "Belladonna\n\nSlovo Belladonna pochází z italské fráze \"bella donna\", co v překladu znamená 'nádherná žena'. \n\nMůže však znamenat:\n\n\n"}
{"id": "723021", "url": "https://cs.wikipedia.org/wiki?curid=723021", "title": "Bailey Jay", "text": "Bailey Jay\n\nBailey-Jay Granger (* 5. listopadu 1988, Richmond, Virginia, USA) je transsexuální žena, známá především jako Bailey Jay, která se stala známou díky své účasti na anime-conu, ze kterého pochází video, které se stalo klíčem diskuse na 4chanu kolem roku 2007.\n\nV roce 2011 a o rok později znovu získala ocenění AVN v kategorii Transsexual Performer of the Year.\n\n"}
{"id": "723028", "url": "https://cs.wikipedia.org/wiki?curid=723028", "title": "Majumi Iizuka", "text": "Majumi Iizuka\n\nMajumi Iizuka ( , přepis výslovnosti \"Iizuka Majumi\", ; * 3. leden 1977, Tokio, Japonsko) je japonská dabérka, J-pop zpěvačka, zdravotní sestřička a textařka z Tokia. Její nejznámější role jsou Kasumi/Misty (\"Pokémon\"), Cuneko Tani (\"Vzpomínky jako kapky deště\") a Kinuyo (\"Šepot srdce\").\n\n\n\n\n\n\n\n\n\n"}
{"id": "723029", "url": "https://cs.wikipedia.org/wiki?curid=723029", "title": "Imageboard", "text": "Imageboard\n\nImageboard (nebo též zkráceně chan, což je zkrácená forma slova \"channel\") je typ internetového fóra, na kterém se kromě diskuse publikují i obrázky. První imageboard byl vytvořen v Japonsku, což mělo za následek, že imageboardy v angličtině se obvykle zabývají japonskou kulturou, především anime a manga.\n\nMezi základní termíny mimo jiné patří: \n\n\n"}
{"id": "723030", "url": "https://cs.wikipedia.org/wiki?curid=723030", "title": "2 Girls 1 Cup", "text": "2 Girls 1 Cup\n\n2 Girls 1 Cup (\"dvě děvčata, jeden šálek\") je neoficiální jméno pro trailer k filmu s názvem Hungry Bitches, což je brazilský pornografický scat snímek, vyrobený společností MFX Media. V traileru se vyskytují dvě ženy, které vyprazdňují své útroby do šálku a následně jedí svoje vlastní exkrementy, zatímco v pozadí hraje skladba \"Lovers Theme\" od Hervé Roy z filmu \"Pošetilost mocných\".\n\nKlip se poté stal internetovým memem, který následně lidé postovali na imageboardech a diskusních fórech se záměrem šokovat. V průběhu roku 2007 se na YouTube objevovaly video klipy, ve kterých lidé líčili své emoce na toto téma.\n\n\nZmínka o 2 Girls 1 Cup padla v seriálech a pořadech jako:\n"}
{"id": "723031", "url": "https://cs.wikipedia.org/wiki?curid=723031", "title": "Josef Poulík", "text": "Josef Poulík\n\nProf. PhDr. Josef Poulík, DrSc. (6. srpna 1910 Jiříkovice – 28. února 1998 Brno) byl význačný český archeolog, odborník na tzv. střední dobu hradištní (velkomoravské období). Proslul zejména výzkumy lokality Valy u Mikulčic.\n\nNarodil se v Jiříkovicích u Brna. Studoval nejprve na Průmyslové škole textilní a na reálném gymnasiu. Zájem o archeologii, resp. archeologické nálezy v okolí svého rodiště, projevovaný již od dětství, ho přivedl k zaměstnání technika v laboratoři archeologického oddělení Moravského zemského muzea v Brně, kde působil v letech 1934-1942. Vystudoval archeologii na Karlově univerzitě v Praze. Od roku 1942 pracoval v brněnské pobočce Státního archeologického ústavu v Praze, kde byl od roku 1945 vedoucím. Roku 1953 se jeho pracovištěm stal Archeologický ústav ČSAV. Zkoumal hlavně archeologické lokality a sídliště starých Slovanů.\n\nPod jeho vedením bylo v květnu a červnu roku 1941 prozkoumáno rozsáhlé keltské pohřebiště ze 4. až 3. století př. n. l. v Brně-Maloměřicích. Josef Poulík byl spolu se dvěma kolegy (Čeněk Staňa, Anna Medunová) vedoucím archeologického výzkumu hradiska Staré Zámky u Líšně v letech 1948-1965, v letech 1948-1950 prokopal knížecí mohylu doby stěhování národů na Žuráni u Brna. Koncem roku 1949 vedl záchranný výzkum v lokalitě Špitálky ve Starém Městě; ten ho přivedl k výzkumu velkomoravského období.\n\nVěhlas v oblasti slovanské archeologie však získal především díky svým výzkumům na lokalitě Valy u Mikulčic, dnes známé pod oficiálním označením „Slovanské hradiště v Mikulčicích“, kde byl po celou řadu let vedoucím systematického archeologického výzkumu v období 1954- 1975. Vedl i práce na vytvoření dalších muzejních expozic na Valech, kde byly prezentovány dosavadní archeologické nálezy. Ve známost v českých zemích, v Evropě i ve světě vešly Mikulčice díky jeho odborným i populárně naučným pracím, knihám a článkům, jichž bylo přes 230. V roce 1962 obhájil docenturu na tehdejší brněnské Universitě Jana Evangelisty Purkyně a v roce 1964 byl na této univerzitě jmenován profesorem. V oblasti archeologie měl řadu žáků, následovníků a nástupců.\n\nObdržel řadu vysokých státních vyznamenání (i zahraničních) a za své zásluhy se stal čestným občanem Mikulčic. Byl členem a funkcionářem tehdejší Komunistické strany Československa. V letech 1971-1977 byl předsedou Mezinárodní unie slovanských archeologů a po dlouhé období byl ředitelem Archeologickému ústavu ČSAV v Brně. V letech 1972–1977 byl místopředsedou Československé akademie věd.\n\n\n\n\n\n\n"}
{"id": "723043", "url": "https://cs.wikipedia.org/wiki?curid=723043", "title": "Eugen Vinnyei-Prošovský", "text": "Eugen Vinnyei-Prošovský\n\nEugen Vinnyei-Prošovský (* 9. prosince 1922) byl repatriovaný slovenský fotbalista, záložník, reprezentant Československa.\n\nV československé reprezentaci odehrál dvě utkání, 12. června 1948 při prohře 0-4 s Francií a 31. října 1948 při výhře 3-1 nad Rakouskem. V československé lize nastoupil za Jednotu Košice ve 41 utkáních. V italské Serii A hrál za tým Aurora Pro Patria 1919.\n\nPrvní ligové utkání: 17.11.1946 Sparta Praha-Jednota Košice 4:0\n\nPoslední ligové utkání: 5.12.1948 Jednota Košice-Sparta Praha 3:1\n\n"}
{"id": "723045", "url": "https://cs.wikipedia.org/wiki?curid=723045", "title": "Vojtech Zachar", "text": "Vojtech Zachar\n\nVojtech Zachar (21. října 1922 – 5. listopadu 2006) byl slovenský fotbalista, křídelní útočník, reprezentant Československa. Po skončení hráčské kariéry se stal trenérem.\n\nV československé reprezentaci odehrál v letech 1946–1947 čtyři utkání a vstřelil čtyři góly. Svůj debut si odbyl 29. září 1946 v Bělehradu proti Jugoslávii (prohra 2:4). Dal po dvou brankách Rakousku (27. října 1946 ve Vídni, výhra 4:3) a Dánsku (20. června 1947 v Kodani, nerozhodně 2:2). Naposled nastoupil jako střídající hráč 31. srpna 1947 v Praze proti Polsku (výhra 6:3).\nV nejvyšší soutěži hrál za Žilinu, tamtéž v ročníku 1956 vedl prvoligové mužstvo jako trenér. \n\n"}
{"id": "723046", "url": "https://cs.wikipedia.org/wiki?curid=723046", "title": "Heľpianske podolie", "text": "Heľpianske podolie\n\nHeľpianske podolie (česky \"Helpské podolí\") je podcelek geomorfologického celku Horehronské podolí, zaujímá jeho východní část. Táhne se od obce Bacúch po Telgárt. Podolí vytváří rozšířené údolí horního toku Hronu ohraničenou na severu Nízkými Tatrami a na jihu Spišsko-gemerským krasem a Veporskými vrchy.\n\nZ geomorfologických útvarů jsou pozoruhodné zejména meandry Hronu, jeskyně Šumiackého krasu (jeskyně v Dudlavé skále s nálezem čtvrtohorních zkamenělin měkkýšů, Márnikova jeskyně), dále jeskyně u obce Závadka nad Hronom a vřesoviště u Pohorelé (rašeliništní společenstva). Vyvěrají tu minerální prameny, v Pohorelé Pohorelský medokýš a v Bacúchu pramen Boženy Němcové.\n\nV Heľpianském podolí leží 8 obcí, koncentrovaných okolo silnice I/66. Jsou to tyto obce:\n"}
{"id": "723047", "url": "https://cs.wikipedia.org/wiki?curid=723047", "title": "Pavol Šoral", "text": "Pavol Šoral\n\nPavol Šoral (18. ledna 1903 Dolná Štubňa – 29. srpna 1977) byl slovenský fotbalista, útočník, pravé křídlo, reprezentant Československa.\n\nV československé reprezentaci odehrál v letech 1929–1931 dvě utkání. Do listiny střelců se nezapsal. Hrál za I. ČsŠK Bratislava 1924–1934. Historicky první reprezentant slovenské národnosti v A mužstvu Československa. Kariéru zakončil po nešťastné zlomenině nohy.\n\n"}
{"id": "723049", "url": "https://cs.wikipedia.org/wiki?curid=723049", "title": "Červená Skala", "text": "Červená Skala\n\nČervená Skala je místní část obce Šumiac v okrese Brezno.\n\nLeží v údolí Hronu, v nadmořské výšce 785 m, na křižovatce silnic I/66 Brezno-Pusté Pole a II/531 vedoucí na Muráň a Tisovec. V osadě se také spojují dvě železniční tratě: Banská Bystrica - Červená Skala a Červená Skala - Margecany.\n\nV oblasti Červené skály se setkávají Muráňská planina, Spišsko-gemerský kras a Nízké Tatry. Zachovalá příroda předurčuje okolí k turismu.\n"}
{"id": "723050", "url": "https://cs.wikipedia.org/wiki?curid=723050", "title": "Alseuosmiaceae", "text": "Alseuosmiaceae\n\nAlseuosmiaceae je malá čeleď vyšších dvouděložných rostlin z řádu hvězdnicotvaré (\"Asterales\"). Jsou to keře se střídavými jednoduchými listy a pětičetnými květy se srostlou korunou. Čeleď zahrnuje celkem 10 druhů ve 3 rodech a je rozšířena od Austrálie po Tichomoří.\n\n\"Alseuosmiaceae\" jsou keře se střídavými nebo zdánlivě přeslenitými jednoduchými listy bez palistů. Čepel listů je celistvá, na okraji zubatá nebo celokrajná. Květy jsou nejčastěji úžlabní, jednotlivé nebo ve svazečcích, řidčeji v hroznech nebo téměř vrcholové. Květy jsou pravidelné, obvykle pětičetné (4 až 7). Kališní lístky jsou volné, koruna je srostlá. Tyčinek je stejný počet jako korunních cípů, jsou přirostlé ke korunní trubce. Semeník je spodní nebo polospodní, srostlý ze 2 plodolistů a se 2 pouzdry, s jedinou čnělkou a 1 hlavatou nebo dvoulaločnou bliznou. Vajíček je 1 až mnoho. Plodem je bobule.\n\nČeleď zahrnuje 10 druhů ve 3 rodech. Je rozšířena na Novém Zélandu, ve východní Austrálii, na Nové Guineji a Nové Kaledonii.\n\nRody stávající čeledi \"Alseuosmiaceae\" byly dříve řazeny do čeledí zimolezovité (\"Caprifoliaceae\"), mořenovité (\"Rubiaceae\"), routovité (\"Rutaceae\"), vřesovcovité (\"Ericaceae\"), \"Epacridaceae\" aj. Tachtadžjan publikoval čeleď jako součást řádu hortenziotvaré. Cronquist ji řadil do řádu růžotvaré (\"Rosales\").\nPodle současných výzkumů tvoří \"Alseuosmiaceae\" monofyletickou skupinu s čeleděmi \"Phellinaceae\" a \"Argophyllaceae\".\n\nČeleď \"Alseuosmiaceae\" byla dlouho známa pouze z Nového Zélandu a Nové Kaledonie, v roce 1982 byl zástupce této čeledi nalezen na Nové Guineji a o dva roky později i ve východní Austrálii.<ref name=\"mam-10/2\"></ref>\n\n\"Alseuosmia\", \"Crispiloba\", \"Wittsteinia\"\n\n"}
{"id": "723053", "url": "https://cs.wikipedia.org/wiki?curid=723053", "title": "Světový index míru", "text": "Světový index míru\n\nGlobální index míru (anglicky Global Peace Index, GPI) je pokus měřit relativní pozici národní a regionální mírumilovnosti. Je to produkt Institutu pro ekonomii a mír (Institute for Economics and Peace - IEP) a byl vyvinut za konzultace s mezinárodní skupinou mírových expertů z mírových institucí a think tanků s daty, které shromáždila organizace Ekonomická výzvědná jednotka (Economist Intelligence Unit).\nSeznam byl zveřejněn poprvé v květnu 2007, pak v květnu 2008, 2.6.2009, 10.6.2010, 25.5.2011 a v červnu 2012. Považuje se za první studii, která hodnotí země po celém světě podle jejich mírumilovnosti. V současnosti je vyhodnoceno 158 zemí (v roce 2007 jen 121). Studii navrhl australský podnikatel Steve Killelea a je podporována osobnostmi jako Kofi Annan, dalajláma, arcibiskup Desmond Tutu, bývalý finský president Martti Ahtisaari, držitel Nobelovy ceny Muhammad Yunus, ekonom Jeffrey Sachs, bývalá irská presidentka Mary Robinsonová a bývalý president USA Jimmy Carter.\n\nIndex zkoumá tři hlavní témata: úroveň bezpečnosti ve společnosti, rozsah domácích a mezinárodních konfliktů a míru militarizace. Index se vydává každý rok na akcích v Londýně, Washingtonu, v OSN v New Yorku a v Bruselu.\n\nVýzkumný tým je veden Ekonomickou výzvědnou jednotkou ve spolupráci s akademiky a experty v záležitostech míru. Měřili mírumilovnost zemí na základě široké škály indikátorů, celkové 23 (původně 24, ale jeden byl vynechán v roce 2008). Seznam indikátorů je v tabulce, kde \n\nHlavní objevy Globálního mírového indexu jsou:\n\nNa objevení víc specifických faktorů míru byla aplikována statistická analýza. Výzkumný tým hledal speciálně ty indikátory, které byly přidány a odebrány z indexu a měli vyšší korelaci s celkovým skóre a hodnocením zemí. Mezi statisticky důležitými indikátory, které nebyly použity v analýze, bylo fungování vlády státu, regionální integrace, nepřátelství vůči cizincům, důležitost víry v společenském životě, korupce, svoboda médií a HDP na osobu.\n\nVe studii z roku 2007 chybí Bělorusko, Island, mnoho afrických zemí, Mongolsko, Severní Korea a Afghánistán. Chyběli, protože věrohodná data pro 24 indikátorů nebyla k dispozici. Většina těchto zemí je obsažena v Indexu z roku 2010, který teď hodnotí celkově 149 zemí.\n\n\n"}
{"id": "723055", "url": "https://cs.wikipedia.org/wiki?curid=723055", "title": "Ancenis", "text": "Ancenis\n\nAncenis je francouzská obec v departementu Loire-Atlantique, v regionu Pays de la Loire. Leží na pravém břehu řeky Loiry, asi 35 km severovýchodně od Nantes. V roce 2009 zde žilo 7 543 obyvatel. Je střediskem arrondissementu Ancenis.\n\nMěsto bylo založeno roku 984 na místě staršího osídlení z galsko-římské doby. Roku 1468 zde byla podepsána smlouva z Ancenis, v níž se bretaňský vévoda František II. zavázal přerušit své vztahy s anglickým králem. Roku 1839 byl postaven první most přes Loiru, který roku 1953 nahradil moderní visutý most.\nAncenis leží blízko dálnice A11, má přímé železniční spojení do Nantes a Orléans a v blízkosti města je malé letiště.\n\nVe městě je řada průmyslových podniků, nejznámější je výrobce stavebních a manipulačních strojů Manitou.\n\n\n\n"}
{"id": "723056", "url": "https://cs.wikipedia.org/wiki?curid=723056", "title": "Talos", "text": "Talos\n\nTalos (podle řecké mytologické postavy jménem Talós) byl drobným masožravým dinosaurem (teropodem) z čeledi Troodontidae, který žil asi před 76 miliony let (stupeň kampán) na území dnešního Utahu (USA).\n\nFosilie tohoto svrchnokřídového dinosaura byly objeveny v usazeninách souvrství Kaiparowits. Holotyp nese označení \"UMNH VP 19479\" a jedná se o částečně zachovanou postkraniální kostru nedospělého jedince (včetně kostí předních i zadních končetin, pánve, částí zádových obratlů a výběžků ocasních obratlů). Zkameněliny tohoto dinosaura byly objeveny roku 2008 a popsány týmem paleontologů v roce 2011. Druhové jméno je poctou paleontologovi Scottu D. Sampsonovi, který se podílel na výzkumu.\n\n\"Talos\" byl menší dravý dinosaurus, dosahoval délky asi 2 metry a hmotnosti kolem 20 až 38 kilogramů. Jeden ze srpovitých drápů dinosaura byl poškozen, což svědčí o jeho funkci coby zbraně, pomáhající v lovu. Blízkými příbuznými tohoto dinosaura byly rody \"Byronosaurus\", \"Saurornithoides\", \"Zanabazar\" a \"Troodon\".\n\n"}
{"id": "723057", "url": "https://cs.wikipedia.org/wiki?curid=723057", "title": "Mezinárodní den míru", "text": "Mezinárodní den míru\n\nMezinárodní den míru ( ), známý i jako Světový den míru ()), se slaví každý rok 21. září. Věnován je míru, tedy absenci války. Svátek si připomíná mnoho zemí, politických skupin, vojenských skupin a lidí. Poprvé se tento den slavil v roce 1981.\n\nV roce 2013 byl tento den poprvé věnován mírové edukaci a klíčovým prostředkům na trvalé snižování konfliktů.\n\nTématem Mezinárodního dne míru v roce 2014 bylo právo lidí na mír, podporující slib Spojených národů v Deklaraci OSN na právo národů na mír, která uznává, že propagace míru je vitální pro celkové užívání všech lidských práv.\n\nNa připomenutí tohoto dne \"thinkPEACE Network\" (síť myslící na mír) uvedla zábavní program „Sólo pro mír“, který se uskutečnil ve víc než 50 klubech po světě. \"Globální iniciativa Vlny laskavosti\" oslavuje tento den globálními meditačními akcemi.\n\n"}
{"id": "723058", "url": "https://cs.wikipedia.org/wiki?curid=723058", "title": "Rohozná (přítok Hronu)", "text": "Rohozná (přítok Hronu)\n\nRohozná je 20,6 km dlouhá říčka na středním Slovensku v okrese Brezno, levostranný přítok Hronu.\n\nPramení ve Veporských vrších v masivu Fabově holi (1439 m n. m.) ve výšce kolem 1260 m n. m.\n\nOd pramene teče jihozápadním směrem, vytváří dolinu Kopačno, na jejímž konci se stáčí na západ. Zleva přibírá Svetlou a mění směr toku na severozápad. Protéká obcí Pohronská Polhora, kde zprava přitéká Podpolianský potok a vtéká do Horehronského podolí, do podcelku Breznianská kotlina. Dále teče přes Michalovou. V obci přibírá zprava Haviarov potok, poté znovu zprava Michalkovský potok,Chmeľúsku a zleva Zubákovou a zase zprava Zadný Hliník. Protéká osadou Rohozná (součást města Brezno) a u Zadných Haln se v nadmořské výšce 502 m vlévá do Hronu.\n"}
{"id": "723059", "url": "https://cs.wikipedia.org/wiki?curid=723059", "title": "Július Schubert", "text": "Július Schubert\n\nJúlius Schubert (12. prosince 1922 Budapešť – 4. května 1949 Superga, Itálie) byl slovenský fotbalový útočník a reprezentant Československa. V československé reprezentaci odehrál v roce 1948 dvě utkání a dal jeden gól. Hrál za ŠK Slovan Bratislava a Torino FC. S Turínem získal italský titul. Zahynul při leteckém neštěstí fotbalistů Turína.\n\n"}
{"id": "723064", "url": "https://cs.wikipedia.org/wiki?curid=723064", "title": "Filafil", "text": "Filafil\n\nFilafil (z francouzského \"fil-a-fil\" = nit k niti) je vzorování tkanin se šikmým schodovitým řádkováním tvořené vazbou a střídáním kontrastních dvoubarevných osnovních a útkových nití v poměru 1:1.\n\nNejznámější druh filafilu je z tmavých a světlých nití zvaný pepř a sůl. \n\nTkaniny jsou většinou z česané příze v různých směsích z vlny, bavlny a syntetických vláken. Zboží se tká v ve čtyřvazném (dvojitém) kepru nebo také v panamové vazbě. Může na něm být viditelný řádek z proměnlivých barev v protisměru k hraně vazby a vzorováním z jemných černých a bílých nití dostává tkanina antracitový barevný odstín. \n\nPoužití: pánské obleky, saka, kalhoty, kostýmy a (směsi s bavlnou) na halenky a košile. \n\nV textilním obchodě se tak vedle tkanin označují také:\n\n"}
{"id": "723069", "url": "https://cs.wikipedia.org/wiki?curid=723069", "title": "Ladislav Putyera", "text": "Ladislav Putyera\n\nLadislav Putyera (30. září 1926, Šaľa – 12. prosince 2004, Nitra) byl slovenský fotbalista, útočník, reprezentant Československa. Za československou reprezentaci odehrál 30.4.1950 utkání s Maďarskem, které skončilo prohrou 0:5. Hrál za ŠK Bratislava, Jednotu Košice, ATK Praha a Slovan Nitra. V lize dosáhl 55 gólů. \n\n"}
{"id": "723070", "url": "https://cs.wikipedia.org/wiki?curid=723070", "title": "Argophyllaceae", "text": "Argophyllaceae\n\nArgophyllaceae je malá čeleď vyšších dvouděložných rostlin z řádu hvězdnicotvaré (\"Asterales\"), zahrnující pouze 2 rody. Zástupci čeledi jsou dřeviny s jednoduchými střídavými listy a pravidelnými květy. Vyskytují se v počtu 21 druhů v Austrálii, na Novém Zélandu a v Tichomoří.\n\nZástupci čeledi \"Argophyllaceae\" jsou keře nebo malé stromy s jednoduchými střídavými listy. Listy jsou celokrajné nebo na okraji řídce zubaté (\"Argophyllum\"), případně podvinuté (\"Corokia\"). Květy jsou nejčastěji 4 až 5četné, pravidelné. Kališní\nlístky jsou srostlé, koruna je srostlá na bázi.\nSemeník je spodní nebo polospodní, srostlý ze 2 až 5 plodolistů nebo monomerický, s jedinou čnělkou. Vajíček je několik nebo 1 v každém plodolistu. Plodem je tobolka nebo peckovice.\n\nČeleď zahrnuje 21 druhů ve 2 rodech. Vyskytuje se ve východní Austrálii, na Novém Zélandu, Nové Kaledonii a dalších tichomořských ostrovech.\n\nTachtadžjan řadil oba rody do samostatných čeledí v rámci řádu hortenziotvaré (\"Hydrangeales\"). V jiných systémech čeleď většinou nefigurovala, např. Cronquist řadil tyto rody do široce pojaté čeledi rybízovité (\"Grossulariaceae\").\n\nNejbližší sesterskou skupinou je podle současných výzkumů čeleď \"Phellinaceae\". Obě čeledi pak společně s čeledí \"Alseuosmiaceae\" tvoří monofyletickou skupinu v rámci řádu hvězdnicotvaré (\"Asterales\").\n\n\n\"Argophyllum\", \"Corokia\"\n\n"}
{"id": "723072", "url": "https://cs.wikipedia.org/wiki?curid=723072", "title": "Stephen Barrett", "text": "Stephen Barrett\n\nStephen Joel Barrett (* 1933) je americký psychiatr, spisovatel, spoluzakladatel National Council Against Health Fraud (NCAHF) a webmaster skeptického serveru Quackwatch. Provozuje několik webových stránek týkajících se šarlatánství a zdravotních podvodů. Zaměřuje se na ochranu spotřebitelů, lékařskou etiku a vědecký skepticismus. Četné zdroje uvádějí Quackwatch jako užitečný zdroj on-line informací pro spotřebitele.\n"}
{"id": "723082", "url": "https://cs.wikipedia.org/wiki?curid=723082", "title": "Šantungský poloostrov", "text": "Šantungský poloostrov\n\nPoloostrov Šan-tung ( – \"Šan-tung Pan-tao\") zvaný též poloostrov Ťia-tung () je poloostrov na východním pobřeží Asie. Patří k Čínské lidové republice, kde celý spadá do stejnojmenné provincie Šan-tung.\n\nŠan-tung odděluje Po-chajský záliv na severu od Žlutého moře na jihu.\n\nVýznamná města na ostrově jsou Čching-tao, Jen-tchaj a Wej-chaj.\n\nMluví se zde místním nářečím mandarínštiny zvaným Ťiao-Liao, které se používá také na poloostrově Liao-tung ležícím na sever přes Po-chajský záliv.\n\nMezi lety 1898 a 1918 byl poloostrov součásti německé koncese Kiautschou, posléze byl okupován Japonskem, v roce 1922 vrácen Číně, ale Japonci ho znovu okupovali v letech 1937-1945 během druhé čínsko-japonské války.\n"}
{"id": "723083", "url": "https://cs.wikipedia.org/wiki?curid=723083", "title": "Fabova hoľa", "text": "Fabova hoľa\n\nFabova hoľa (1439 m n. m.) je nejvyšší hora slovenských Veporských vrchů. Nachází se na katastrálním území obcí Muráň, Polomka, Pohronská Polhora a Tisovec v okresech Brezno a Revúca v Banskobystrickém kraji. Vrchol je zalesněný, porostlý smrkovo-bukovo-jedlovými lesy, které jsou součástí přírodní rezervace Fabova hoľa a národního parku Muráňská planina.\n\nPřírodní rezervace Fabova hoľa o rozloze 261,7513 ha byla vyhlášena Ministerstvem kultury Slovenské socialistické republiky dne 30. června 1988. Význam Fabovy hoľe spočívá nejen ve výskytu chráněných rostlinných společenstev a živočišných druhů, ale i jako významné krajinné dominanty Slovenského rudohoří.\n\nHlavním předmětem ochrany v přírodní rezervaci jsou zachovalé horské smrčiny přirozeného charakteru. Jsou zde i menší porosty borovice limby \"(Pinus cembra) a\" borovice horské. V bylinném patře se vyskytuje např. šafrán karpatský, dřípatka karpatská a další druhy chráněných rostlin.\n\nPokud jde o větší druhy savců, v prvé řadě stojí za zmínku zdejší nikoli zanedbatelný výskyt medvědů a vlků. Z ptáků zde žijí m.j. tetřevi. V oblasti Fabovy hoľe se vyskytují i další významné druhy živočichů, typické pro region Západních Karpat.\n\nNa Fabovu hoľu vedou turistické cesty z Pohronské Polhory, Polomky a ze sedla Zbojská a sedla Burda.\n\nNa vrchol vedou tyto značené cesty:\n\n"}
{"id": "723084", "url": "https://cs.wikipedia.org/wiki?curid=723084", "title": "Powell County (Kentucky)", "text": "Powell County (Kentucky)\n\nPowell County je okres amerického státu Kentucky založený v roce 1852. Správním střediskem je město Stanton. Pojmenovaný je podle guvernéra Kentucky Lazara W. Powella.\n\n"}
{"id": "723097", "url": "https://cs.wikipedia.org/wiki?curid=723097", "title": "Bystrianka", "text": "Bystrianka\n\nBystrianka je 18,8 km dlouhá říčka na jižních svazích pohoří Nízké Tatry, v okresu Brezno. Je to pravostranný přítok Hronu.\n\nPramení v podcelku Ďumbierské Tatry na jižním svahu Ďumbiera (2043 m n. m.) v nadmořské výšce 1500 m n. m.\n\nV pramenné oblasti přibírá dva levostranné přítoky.\n\nOd Ďumbieru teče na západ okolo Trangošky, protéká úzkým branatým územím horní části Bystré doliny, kterou protéká na jih. Zprava přitéká Krupová, později zleva Veľké a následně zprava Volovec. Dále teče přes Tále, vtéká do Horehronského podolí, do podcelku Bystrianské podhoří. Zprava přibírá Čierny potok a následně protéká obcí Bystrá. Tady z levé strany přibírá Štiavničku a pokračuje obloukem na jihozápad vedle Bystrianské jeskyně na levém břehu. Vtéká na katastrální území Podbrezové, stáčí se víc na jih a mezi Štiavničkou a Podbrezovou se vlévá v nadmořské výšce 458 m do Hronu.\n"}
{"id": "723099", "url": "https://cs.wikipedia.org/wiki?curid=723099", "title": "Sloupatkovité", "text": "Sloupatkovité\n\nSloupatkovité (\"Stylidiaceae\") je čeleď vyšších dvouděložných rostlin z řádu hvězdnicotvaré (\"Asterales\"). Jsou to byliny a keře se střídavými či přeslenitými listy a pravidelnými až dvoustranně souměrnými květy. Čeleď zahrnuje téměř 250 druhů v 6 rodech a je rozšířena od tropické Asie po Nový Zéland a v Jižní Americe. Mnohé druhy mají v květech zajímavý nástražný systém zajišťující kontakt s opylovačem.\n\nSloupatkovité jsou vytrvalé byliny a keře se střídavými nebo řidčeji přeslenitými listy bez palistů. Listy jsou často v přízemní růžici. \"Donatia\" je drobná mechovitá rostlinka vytvářející husté kompaktní polštáře.\n\nKvěty jsou jednotlivé nebo v květenstvích různých typů, pravidelné nebo poněkud až silně nepravidelné či souměrné, nejčastěji pětičetné (u rodu \"Donatia\" kališní i korunní lístky až v počtu 10). Kališní lístky jsou volné nebo srostlé, koruna je volná nebo srostlá. Tyčinky jsou 2 nebo 3. Semeník je spodní, srostlý ze 2 až 3 plodolistů, s 1 až 3 pouzdry. Čnělka je jediná nebo jsou čnělky volné. V každém plodolistu je 1 až mnoho vajíček. Plodem je pukavá nebo řidčeji nepukavá tobolka.\n\nČeleď zahrnuje asi 245 druhů v 6 rodech. Je zastoupena roztroušeně v jihovýchodní Asii, na Srí Lance, v Austrálii, na Novém Zélandu a přilehlých ostrovech a na jihu Jižní Ameriky. Centrum diverzity je v Austrálii.\n\nKvěty sloupatkovitých jsou opylovány hmyzem. U podčeledi \"Stylidioideae\" jsou tyčinky srostlé s čnělkou v gynostemium. Celý tento komplex je často senzitivní a při pohybech opylovače se vymrští. Tento mechanismus dal sloupatce australský název 'triger plant'.\n\nRod \"Donatia\" byl ještě v systému APG II publikovaném v roce 2003 řazen v samostatné čeledi \"Donatiaceae\". V systému APG III je tento rod veden na úrovni podčeledi \"Donatioideae\". V dřívějších systémech byly obě čeledi řazeny do řádu \"Stylidiales\" (Tachtadžjan, Dahlgren), případně přímo do řádu zvonkotvaré (\"Campanulales\", Cronquist).\n\nČeleď je v současné taxonomii dělena na dvě podčeledi:\n\n\n\"Donatia\", \"Forstera\", \"Levenhookia\", \"Oreostylidium\", \"Phyllachne\", \"Stylidium\"\n\n"}
{"id": "723101", "url": "https://cs.wikipedia.org/wiki?curid=723101", "title": "Bitva na řece Ša-che", "text": "Bitva na řece Ša-che\n\nBitva na řece Ša-che v Mandžusku byla jedním z velkých vojenských střetnutích mezi carskou armádou a vojsky Japonského císařství během Rusko-japonské války. Bitva probíhala ve dnech 5. – 17. října 1904, účastnilo se jí téměř 400 tisíc vojáků a nepřinesla žádného vítěze. Rusové sice zastavili japonský postup na Mukden, ale ruský cíl prolomit japonské linie a odlehčit obléhanému přístavu Port Arthur splněn nebyl.\nV 19. století expandovali Rusové na Dálný východ. Japonci velice nelibě nesli jejich ambice v jižním Mandžusku a severní Koreji. Ruské diplomacii se v roce 1898 podařilo Čínskému císařství vnutit 25letý pronájem poloostrova Liao-tung se strategickým přístavem Port Arthur na jihu. Tichooceánské loďstvo získalo nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou pro Japonce bylo ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen.\nVálka začala 8. února 1904, kdy japonské námořnictvo zaútočilo na Tichomořskou flotu u Port Arthuru. Dvoudenní bitva (více: Bitva u Port Arthuru) skončila bez vítěze, ale Japoncům se podařilo získat bojovou iniciativu, zatímco ruské síly vyčkávaly v přístavu. Ruské pasivity Japonci zručně využili, vylodili se na Korejském poloostrově u Inčchonu a záhy obsadili Soul. V dubnu 1904 již stály japonské armády na hranicích Rusy ovládaného Mandžuska a probili se až k Port Arthuru. Místní obránci odolávali japonským útokům do konce roku 1904 (více: Obléhání Port Arturu). Ruská pozemní vojska z Mandžuska, která měla osvobodit obležený přístav, byla poražena bitvě u Liao-jangu na přelomu srpna a září 1904 a zatlačena ještě více na sever. Generál Kuropatkin si byl vědom neúnosné situace ruský obránců v Port Arthuru i toho, že po pádu města Japonci okamžitě přemístí uvolněnou 3. armádu generála Nogiho na sever do Mandžuska. Rozhodl po příjezdu posil z centrálního Ruska, že se chopí iniciativy a zaútočí.\n\nJaponci pod vedením maršála Ójama měli k dispozici celkem 170 000 mužů ve třech armádách. Na východě fronty byla 1. armádu generála Kurokiho, na západě 2. armáda generála Oka a střed kryla 4. armáda generála Nozeho. Maršál Ójama se mohl spolehnout na velmi dobrou morálku svých vojáků a modernější zbraně a vybavení než měli jeho protivníci na druhé straně frontě.\n\nRuské síly před bitvou činily 210 000 mužů a mohli se spolehnout na další posily přijíždějící po železnici. Východní části armády vedl generál Stackelberg, západní baron von Bilderling a celé operaci velel generál Kuropatkin. Na rozdíl od Japonců trpěla ruská armáda horším výcvikem i výbavou. Po porážce u Liao-jangu byla i bojová morálka ruských vojáků neporovnatelně nižší než jejich protivníků. Kuropatkinův plán byl pomocí západního křídla zastavit postup japonských vojsk na řece Ša-che a následně levé křídlo mělo zaútočit směrem k Liao-jangu. Zbývající síly měly odříznout ústupovou cestu japonské 1. armádě na jih. Pro útok, kterému hned z počátku chyběl moment překvapení, vyčlenil pouze polovinu dostupných sil a nevyužil ani celého potenciálu ruského dělostřelectva.\nRuský útok přišel 5. října 1904. Západní křídlo postoupilo takřka bez boje o 25 km na jih a takřka bez boje dorazilo 7. října na břeh řeky Ša-che. Východní křídlo přes špatně kopcovitý terén postoupilo do 8. října o 36 km . Generál Kuropatkin předpokládal, že Japonci budou očekávat hlavní útok přes západní rovinaté křídlo a ne přes špatně prostupné kopcovité východní křídlo. Maršál Ójama z počátku nechtěl uvěřit ruskému konceptu útoku, dokud se mu do rukou nedostala dne 9. října získaná kopie Kuropatkinova rozkazu generálu Stackelbergovi, veliteli východních vojsk. Kuropatkinův plán byl vyzrazen a Rusové byli na východním křídle zastaveni. Ójama se rozhodl zaútočit. Japonská 1. armáda zadržela ruský útok na východě, zatímco 2. armáda měla zaútočit na západní křídlo a 4. armáda se měla pokusit o obkličovací manévr. Japonský protiútok přišel 10. října. Ruské východní křídlo se cenu velkých ztrát drželo na místě, ale západní křídlo bylo přinuceno 11. října k ústupu. Ve stejný den v noci proběhl na východě ruský protiútok, který si vyžádal přes 10 000 mrtvých, ale nevedl k zatlačení japonských sil. Dne 12. října začali Rusové ustupovat i na východním křídle. V tuto chvíli se začaly se naplno projevovat slabiny v ruské komunikaci. Generál Kuropatkin nevěřil svým generálům a rozdával rozkazy přímo jejich podřízeným, aniž by generál Stackelberg či baron von Bilderling něco věděli. Taky odmítl používat polní telefon, takže se jeho rozkazy dostávaly pomocí kurýrů na místo určení až několik hodin po jejich vydání.\n\nNa jižním břehu řeky Ša-che byl malý hřbet, kterému Rusové přezdívali \"Pahorek jednoho stromu\". Jednalo se o poměrně nízký (cca 300 m) kopec s výhledem na širé pláně vedoucí na sever k Mukdenu. Ze strategického hlediska byl pro Rusy nepostradatelný, pokud pomýšleli na odpor v oblasti před městem. Carské vojsko ovládalo kopec od 9. října. Japonci vzali kopec útokem v noci 12. října a přes tuhý ruský odpor byl ráno 13. října v jejich rukou. Armáda generála Stackelberga začala couvat stále více na sever, protože Kuropatkin odmítl zaútočit na západní části fronty a odlehčit tak východní části, a podařilo se jí vyklouznout z obkličovacího manévru, který se snažila dokončit japonská armáda. Dne 14. října Japonci přebrodili řeku a 2. armádě se podařilo prolomit ruské linie. Ruské síly se začaly organizovaně stahovat k Mukdenu, ústup ale velice komplikovalo japonské dělostřelectvo na pahorku. Kuropatkin přikázal dobýt kopec za každou cenu. Rusové zaútočili v noci 16. října a 17. října se jim podařilo kopec získat zpět. Následně se obě strany pustili do přípravy na nadcházející zimu stavěním pevností a zákopů. Vznikla 60 km dlouhá zákopová linie jižně od Mukdenu.\nVysíleni velkými ztrátami (Rusové 40 000, Japonci 20 000) přešli oba protivníci k obraně. Takticky lze bitvu vyhodnotit nerozhodným výsledkem. Rusové zastavili japonský postup na Mukden, ale nepodařilo se jim postoupit na jih k obléhanému Port Arthuru. Vyhasla poslední naděje bránící se ruské posádky na pozemní vysvobození a přístav kapituloval začátku ledna 1905.\nKuropatkin zručně využil vytlačení Japonců z Pahorku jednoho stromu a do Petrohradu podal zprávu o vítězné bitvě. Za odměnu získal od cara velení nad veškerými ruskými jednotkami v oblasti po odvolaném generálu Aleksejevovi. Obě armády přečkaly zbytek roku 1904 zakopané v obraných pozicích a začaly se připravovat na další bitvu, která proběhla na konci ledna 1905 u Sandepa.\n"}
{"id": "723109", "url": "https://cs.wikipedia.org/wiki?curid=723109", "title": "Nduka Odizor", "text": "Nduka Odizor\n\nNduka Odizor (* 9. srpna 1958, Lagos) je bývalý nigerijský profesionální tenista. Ve své kariéře na okruhu ATP World Tour vyhrál jeden turnaj ve dvouhře a sedm ve čtyřhře. Jeho předností byl tvrdý servis.\n\nNa žebříčku ATP byl nejvýše ve dvouhře klasifikován v červnu 1984 na 52. místě a ve čtyřhře pak v srpnu téhož roku na 20. místě.\n\nStudoval na univerzitě v Houstonu management, kromě tenisu vynikal v atletice a basketbalu (jeho kamarádem byl Hakeem Olajuwon). Ve Wimbledonu 1983 jako neznámý hráč exotického původu postoupil až do osmifinále, když předtím vyřadil Guillerma Vilase. V tomtéž roce také vyhrál v Tchaj-peji svůj jediný titul z dvouhry na okruhu ATP.\n\nVe čtyřhře, v níž získal sedm titulů, byl jeho nejčastějším partnerem Američan David Dowlen.\n\nOdizor také reprezentoval Nigérii v Davis Cupu a na Letních olympijských hrách 1988 v Soulu, kde podlehl v úvodním kole Američanovi Robertu Segusovi. V roce 1987 se zapsal do historie Queen's Club Championships, když porazil Guy Forgeta v nejdelším utkání za celou existenci turnaje.\n\nAktivní tenisovou kariéru ukončil v roce 1992. Žije v Houstonu s manželkou a synem.\n\n\n"}
{"id": "723110", "url": "https://cs.wikipedia.org/wiki?curid=723110", "title": "Josef Rostislav Stejskal", "text": "Josef Rostislav Stejskal\n\nJosef Rostislav Stejskal (27. dubna 1894 Hostkovice – 18. září 1946 Prešov) byl český římskokatolický reformistický kněz, později spoluzakladatel, duchovní a biskup Církve československé (husitské), teolog, publicista, editor, profesor Vysoké školy bohovědné CČS v Praze.\n\nStředoškolská studia na Slovanském gymnáziu v Olomouci ukončil maturitou v roce 1914 a po absolvování olomoucké bohoslovecké fakulty (1914–1918) byl 5. července 1918 olomouckým arcibiskupem kardinálem Lvem Skrbenským z Hříště vysvěcen na kněze. Následně působil v letech 1918–1919 jako kaplan-kooperátor v obci Německá Libina (dnes Libina, Olomoucký kraj).\n\nPo delší dovolené a úvahách o svém dalším studiu (práv, případně sociologie) se 8. ledna 1920 v Praze zúčastnil valného sjezdu \"Klubu reformních kněží\", v jehož průběhu byla ustavena Církev československá. Navázal spolupráci s pozdějším prvním patriarchou CČS(H) ThDr. Karlem Farským, 8. února 1920 se stal členem nové církve a na Moravu se vrátil již jako její duchovní – zakladatel několika budoucích náboženských obcí. Jeho prvním působištěm se nejprve stala bohoslužebná střediska Vacanovice a Grygov (první polovina roku 1920), v následujícím necelém roce vykonával duchovenskou službu v Olomouci a krátce také v Kroměříži, odkud ho v druhé polovině roku 1921 povolal ke službě v Ústřední radě CČS jako svého tajemníka Karel Farský.\n\nV letech 1922–1923 studoval na \"Faculté libre de theologie protestante de Paris\", kde na základě úspěšné obhajoby disertační práce \"Le Proces de Jean Huss. Etude historique et dogmatique\" (Proces Jana Husa – studie historická a dogmatická) v roce 1923 získal doktorát teologie.\n\nPo návratu z Paříže se opět stal farářem olomoucké náboženské obce, v srpnu 1924 – po tzv. pravoslavné krizi – byl diecézním shromážděním zvolen administrátorem moravské diecéze se sídlem v Olomouci, v letech 1925–1946 pak opětovně volen za olomouckého biskupa. Po rozhodnutí 2. zasedání I. řádného sněmu (1931) o zřízení diecéze pro Slovensko a Podkarpatskou Rus, byla mu nad tímto územím svěřena duchovní pravomoc (s přerušením v letech 1938–1945, kdy došlo na obou teritoriích k zákazu činnosti CČS a zabavení jejího majetku). Pečoval též o krajanskou náboženskou obec ve Vídni, kam zajížděl vykonávat bohoslužby (27. dubna 1930 je doložena první z nich).\n\nVzhledem ke své teologické erudici a mimořádnému rozsahu jeho biskupské práce patřil J. R. Stejskal k výrazným osobnostem na celocírkevní úrovni. Díky svým jazykovým předpokladům a kontaktům ve francouzských protestantských kruzích se stal jedním z nejbližších spolupracovníků prvního i druhého patriarchy CČS v oblasti navazování zahraničních ekumenických styků nové církve. Zúčastnil se stockholmské všeobecné křesťanské konference o životě a díle (1925), mírových konferencí \"Světové aliance pro přátelství mezi národy prostřednictvím církví\" (Haag 1927, Cambridge 1931), spolu s dalšími zástupci Církve československé se podílel na práci pokračovacího výboru \"Světové konference o víře a řádu\" (Lausanne 1927, 1937) i \"Světového svazu pro svobodné křesťanství a náboženskou svobodu\", k jehož zakládajícím členům CČS tehdy patřila.\n\nAktivně přispěl k přípravám sněmovních předloh, např. formuloval text vlastního \"Kreda CČS\" a publikoval hojně v církevním tisku. V letech 1932–1934 se stal profesorem novozákonní vědy na \"Vysoké škole bohovědné CČS a jiných svobodných církví křesťanských v Praze\".\n\nObdobí okupace, odpovědný výkon biskupské služby a řada celoživotních aktivit spojených s dlouhodobým psychickým i fyzickým vypětím vedly k celkovému podlomení jeho zdraví a postupnému zhoršování srdeční choroby, které při návštěvě rodiny ve slovenském Prešově 18. září 1946 ve věku 52 let podlehl. Jeho popel je uložen v kolumbáriu Husova sboru v Olomouci.\n\nThDr. Josef Rostislav Stejskal patří mezi výrazné osobnosti zakladatelské generace Církve československé (husitské), jež zásadní měrou ovlivnily její budování a směřování v prvních třiceti letech existence.\n\n\n\n\n\n\n"}
{"id": "723118", "url": "https://cs.wikipedia.org/wiki?curid=723118", "title": "Committee for Skeptical Inquiry", "text": "Committee for Skeptical Inquiry\n\nCommittee for Skeptical Inquiry (CSI, volně přeloženo jako \"Výbor pro skeptické zkoumání\") do roku 2006 známý jako Committee for the Scientific Investigation of Claims of the Paranormal (CSICOP, česky \"Výbor pro vědecké zkoumání paranormálních názorů\") je výborem americké nezisková organizace Center for Inquiry. Jde o vědecko-skeptický výbor zabývající se „podporu vědeckého bádání, kritického výzkumu a používání rozumu při zkoumání sporných a mimořádných tvrzení“. Výbor byl založen v roce 1976 Paulem Kurtzem a sídlí v Amherstu ve státě New York. V CSI působilo a působí mnoho významných vědců, laureátů Nobelovy ceny, filozofů, pedagogů, spisovatelů a dalších osobností.\n\n"}
{"id": "723123", "url": "https://cs.wikipedia.org/wiki?curid=723123", "title": "Karel Feller", "text": "Karel Feller\n\nKarel Feller (1. prosince 1898 – 1991) byl český fotbalista, útočník, československý reprezentant.\n\nZa československou reprezentaci odehrál v 13. srpna 1922 utkání se Švédskem ve Stockholmu, které skončilo výhrou 2–0. Hrál za pražskou Spartu v letech 1914–1917 a za DFC Prag v letech 1922–1926.\n\n"}
{"id": "723128", "url": "https://cs.wikipedia.org/wiki?curid=723128", "title": "Bell Challenge 2011", "text": "Bell Challenge 2011\n\nTenisový turnaj WTA Bell Challenge 2011 se konal ve dnech 10. – 17. září v kanadském Québecu v hale na koberci. Odměny činily 220 000 USD.\n\nPremiérový titul ve dvouhře na okruhu WTA získala Barbora Záhlavová-Strýcová, když ve finále zdolala Australanku Erakovicovou 4–6, 6–1, 6–0.\n\n\nNásledující hráčky obdržely do hlavní soutěže divokou kartu:\n\nNásledující hráčky se do hlavní soutěže probojovaly z kvalifikace\n\n\n"}
{"id": "723129", "url": "https://cs.wikipedia.org/wiki?curid=723129", "title": "František Císař", "text": "František Císař\n\nFrantišek Císař (* 24. října 1901) byl český fotbalista, útočník, československý reprezentant.\n\nZa československou reprezentaci odehrál v letech 1922–1924 šest utkání a dal jeden gól. Hrál ve dvojici s Dvořáčkem. Byl hráčem klubu AFK Union Žižkov.\n\n"}
{"id": "723130", "url": "https://cs.wikipedia.org/wiki?curid=723130", "title": "Seznam jüanských císařů", "text": "Seznam jüanských císařů\n\nJüanští císaři stáli v čele říše Jüan, státu existujícího v letech 1271–1368 na území dnešní Číny, Mongolska a přilehlých oblastí Sibiře. Vznikla transformací říše velikého chána, to jest východní části mongolské říše. Zakladatelem říše Jüan byl Chubilaj, který se roku 1260 se na mongolsko-čínském pomezí prohlásil velikým chánem. Svůj stát spravoval do značné míry s využitím tradičních čínských postupů, už roku 1260 vyhlásil podle vzoru čínských vládců éru vlády (\"Čung-tchung\", 中統, „sjednocení Číny“), od roku 1371 nesla říše název „Velká Jüan“ (\"Ta Jüan\", 元朝, „Velký počátek“). Za konec říše Jüan je tradičně pokládán rok 1368, kdy armády čínské říše Ming vyhnaly jüanského císaře Togon Temüra z z Číny. Togon Temür ani jeho nástupci se nevzdali císařského titulu ani nároku na vládu nad Čínou, nicméně od roku 1368 jsou označováni za vládce dynastie severní Jüan.\n\nJüanští císaři sídlili v Chánbalyku (čínsky Ta-tu, dnešní Peking), letním hlavním městem říše bylo Šang-tu, necelých 300 km severně od Pekingu. \n\nChubilaj ustavil říši Jüan jako absolutní monarchii, ale jeho nástupci neudrželi moc ve svých rukou. Často se střídající císaři podléhali vlivu dvorských frakcí a rozhodující moc přešla do rukou vysokých úředníků mongolského původu, především kancléřů ústředního sekretariátu. \n\nPo přijetí císařského titulu a vyhlášení říše Jüan Chubilaj udělil zpětně císařské tituly předešlým vládcům mongolské říše. Obdařeni byli zakladatel mongolské říše Čingischán, správce říše po Čingischánově smrti a Chubilajův otec Toluj a tři následující velicí chánové – Ögedej, Güjük a Möngke.\n\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Vzhledem k opakování stejných chrámových a posmrtných jmen pro císaře různých dynastií se v případě nutnosti používá jméno dynastie jako rozlišovač.\n\nÉra vlády je název kratšího či delšího období vlády, shrnující základní směr státní politiky. Jüanští císaři vyhlašovali po dobu své vlády jednu, či více ér.\n"}
{"id": "723132", "url": "https://cs.wikipedia.org/wiki?curid=723132", "title": "Creuse", "text": "Creuse\n\nCreuse může znamenat:\n"}
{"id": "723133", "url": "https://cs.wikipedia.org/wiki?curid=723133", "title": "Moudrý", "text": "Moudrý\n\nMoudrý (Moudrá) může být:\n\n\n\n"}
{"id": "723134", "url": "https://cs.wikipedia.org/wiki?curid=723134", "title": "Creuse (řeka)", "text": "Creuse (řeka)\n\nCreuse je řeka ve Francii (Centre-Val de Loire, Akvitánie-Limousin-Poitou-Charentes). Její délka je 267 km. Plocha povodí měří 10 000 km².\n\nPramení ve Francouzském středohoří. Na horním toku teče v hluboké dolině. Pod městem Argenton-sur-Creuse vtéká do roviny. Ústí zprava do Vienne v povodí Loiry.\n\nPrůměrný průtok vody na středním toku činí 32 m³/s.\n\nVodní doprava je možná do vzdálenosti 8 km od ústí. Na řece byla vybudována vodní elektrárna.\n"}
{"id": "723138", "url": "https://cs.wikipedia.org/wiki?curid=723138", "title": "Čierny potok (přítok Bystrianky)", "text": "Čierny potok (přítok Bystrianky)\n\nČierny potok je 3,2 km dlouhý potok v regionu Horní Pohroní, v okrese Brezno na Slovensku. Jedná se o pravostranný přítok Bystrianky.\n\nPramení v podhůří Nízkých Tater, v podcelku Ďumbierské Tatry, na jižním svahu Mesiačika (1362 m n. m.) v nadmořské výšce 920 m.\n\nOd pramene teče nejprve krátce na jih, následně se stáčí na jihovýchod a vtéká do Bystrianského podhoří v Horehronském podolí. Tady nejprve zprava přibírá přítok pramenící východně od osady Krpáčovo a poté zleva přítok z jihovýchodního svahu Mesiačka a zprava přítok od Príslopu. Odtud pokračuje jižní částí střediska Tále, protéká okolo areálu autokempu Tále na levém břehu, pod silnicí II/584 a severně od obce Bystrá ústí v nadmořské výšce 617 m do Bystrianky.\n"}
{"id": "723139", "url": "https://cs.wikipedia.org/wiki?curid=723139", "title": "Horský", "text": "Horský\n\nHorský nebo Horská může znamenat:\n\n\n\n"}
{"id": "723140", "url": "https://cs.wikipedia.org/wiki?curid=723140", "title": "Jmenný tvar přídavného jména", "text": "Jmenný tvar přídavného jména\n\nU některých přídavných jmen v češtině existují tzv. jmenné neboli krátké tvary. Vyskytují se pouze u přídavných jmen tvrdého vzoru (mladý, od něhož jmenný tvar zní „mlád“), a to jen u některých. V současnosti se používají ve tvaru nominativu (jako součást jmenného přísudku), méně často v akuzativu a považují se za knižní. Souvisejí s příčestími sloves.\n\n"}
{"id": "723146", "url": "https://cs.wikipedia.org/wiki?curid=723146", "title": "Online tlumočení", "text": "Online tlumočení\n\nTlumočnická služba online je využívána v komunikaci mezi slyšícím a neslyšícím klientem. V českém jazykovém prostředí používá neslyšící klient český znakový jazyk, který tlumočník převádí do mluvené češtiny a naopak – slyšící klient používá mluvenou češtinu, kterou tlumočník převádí do českého znakového jazyka. Tlumočení se tedy neodehrává v osobním kontaktu s tlumočníkem (tlumočník není během komunikace fyzicky přítomen), ale je přenášeno pomocí internetu (videohovor).\n\nTlumočnická služba online byla poprvé v České republice spuštěna 1. října roku 2008 pod názvem Tichá linka. Nejprve byla služba zavedena pouze pro oblast zaměstnání a hledání práce. V roce 2009 byla služba rozšířena pro všechny oblasti, bylo možné ji využít každý pracovní den. Konečně od prosince roku 2010 funguje tlumočnická služba online nonstop. Na začátku služby byli zaměstnáni dva tlumočníci, v roce 2010 se jejich počet zvýšil na sedm a jejich počet stále stoupá – úměrně se zájmem neslyšících klientů o využití této služby. \n\nNeslyšící/slyšící zájemci mohou tlumočnickou službu online využít v následujících situacích:\n\n\nSlužba využívající webovou kameru a telefonní linky k zajištění tlumočení z/do znakového jazyka pro osoby neslyšící, nedoslýchavé a také řečově postižené. Služba funguje na principu videokonferencí. Slyšící a neslyšící osoba jsou na stejném místě – využijí webovou kameru, televizi nebo počítačovou obrazovku. Tlumočník se nachází na jiném místě (kancelář, domov, telefonní centrum apod.) – užívá obdobné vybavení jako klienti. Vybavení musí obsahovat video a audio spojení. Tlumočník slyší hlas slyšící osoby v mikrofonu, popřípadě telefonu – tlumočí onen hlas, tlumočené sdělení vidí neslyšící osoba na obrazovce monitoru. Služba funguje také v obráceném principu. Velmi často je tato služba využívaná např. v ambulancích nemocnic, na policejních stanicích, ve školách, finančních institucích apod. \n\nSlužba, která umožňuje sluchově postiženým jedincům, kteří užívají Americký znakový jazyk (\"ASL\") komunikovat telefonem se slyšící osobou. \"VRS\" volající užije televizi, popř. počítačovou obrazovku s video kamerou a připojením k internetu – kontaktuje VRS komunikačního asistenta, který zprostředkuje rozhovor z/do znakového jazyka. \nSlužba se nejprve vyvíjela ve Švédsku (od roku 1997), od roku 2000 také v USA. Služba funguje i v jiných státech Evropy (např. Finsko, Francie, Itálie, Německo, Španělsko, Velká Británie aj.)\n"}
{"id": "723148", "url": "https://cs.wikipedia.org/wiki?curid=723148", "title": "Velkomoravská kamenná církevní architektura", "text": "Velkomoravská kamenná církevní architektura\n\nPozůstatky kamenných církevních staveb (kostelů) datovaných do období 9. století, nacházených na území Velkomoravské říše, představují konkrétní doklad přijetí křesťanství alespoň částí společnosti v říši Mojmírovců. Nejstarší zděné kostely vznikaly na ústředních hradištích, případně na samostatných opevněných dvorcích velmožů (tzv. vlastnické kostely). \n\nPodle starších názorů badatelů (přijímaných do konce 40. let 20. století) reprezentovaly sakrální velkomoravskou architekturu pouze celodřevěné stavby, existence kamenných staveb tehdy nebyla předpokládána. Proto i vůbec první odkrytý velkomoravský kostel (objevený J. Nevěřilem v Modré u Velehradu v roce 1911) byl dlouhou dobu považován za mladší stavbu, přestože v něm jeho objevitel již tehdy správně rozpoznal stavbu z doby velkomoravské. Teprve v roce 1949, po objevu pozůstatků dvou kostelů na území staroměstské sídelní aglomerace (v poloze Na valách a Špitálky) V. Hrubým a J. Poulíkem byly starší názory přehodnoceny a existence velkomoravské kamenné architektury obecně uznána. Od té doby „se rozvinula nikdy nekončící diskuse o původu jednotlivých stavebních typů těchto církevních objektů i jejich datování“ (Měřínský). Různost názorů je zapříčiněna skutečností, že dochované pozůstatky jednotlivých staveb jsou značně torzovité (často jen tzv. negativy – základové žlaby druhotně vyplněné stavební drtí, vzniklé dobýváním stavebního kamene), většinou se nedochovaly žádné opracované architektonické články a půdorysné dispozice většiny staveb je velmi jednoduchá. Mnohdy nepanuje ani shoda o chronologickém zařazení některých staveb do velkomoravského období (datování se většinou odvíjí od hrobové výbavy okolních pohřbů, pokud jsou v blízkosti stavby přítomny).\n\nNázory na původ nalezených velkomoravských staveb se liší. Badatelé vzory většinou hledají v některé z následujících oblastí (často počítají se vzory z více míst): v adriatické oblasti (Istrie a Dalmácie – V. Vavřínek, J. Pošmourný), v Byzanci (J. Cibulka), v prostředí iroskotských misií, ve franské říši (T. Štefanovičová), případně počítají s ryze domácím původem (V. Richter).\n\nStavby velkomoravské církevní architektury vykazují poměrně velkou slohovou rozmanitost. Nacházíme jednolodní kostely, baziliky i rotundy. \nLokality, na nichž je prokázána nebo se předpokládá existence kamenných církevních staveb z 9. století:\n\n\n"}
{"id": "723158", "url": "https://cs.wikipedia.org/wiki?curid=723158", "title": "Zbojnictví", "text": "Zbojnictví\n\nZbojnictví, v právní terminologii období pozdního feudalismu totéž co lupičství, tj. odnímání majetku druhým pomocí násilí nebo pod hrozbou násilí. V českých zemích sociální jev typický především pro východní Moravu (Valašsko) a území dnešního Těšínska od 16. do 18. století. Po porážce protihabsburského povstání Františka II. Rákocziho a szatmárském míru (1711) se myšlenky protihabsburského odboje šířily také prostřednictvím někdejších povstaleckých bojovníků, kteří se ke zbojnictví uchylovali (např. Juraj Jánošík) a jejichž akce měly charakter odporu proti stávajícímu zřízení. Na východní Moravě zbojnictví nikdy nenabylo charakteru masového poddanského hnutí, za třicetileté války bylo jedním z průvodních jevů válečné doby a někteří ze zbojníků se činně zapojili do valašských povstání poddaných, ke zbojnictví se pak vrátili i po odeznění poddanských vzpour. Po polovině 18. století se zbojnictví jako terminus technicus zvolna vytrácí s postupující germanizací státní správy po tereziánských reformách.\nVztah lidové ústní tradice ke zbojnictví je rozporný, na jedné straně jsou zbojníci opěvováni jako mstitelé panské zvůle (zvláště ve slovenské lidové tradici), na východní Moravě jsou naopak zbojníci líčeni jako temné síly, schopní jakéhokoliv násilí a všehoschopní zločinci (srov. např. dílo Jana Kobzáně, O zbojníkoch a pokladoch, Praha 1927). Lidová slovesnost obdařila gloriolou také potíratele zbojnictví, jimiž byli na Valašsku portáši. \n\nTermín zbojník se do českých zemí dostal ze Slovenska (srov. výraz \"zbojstvo\" v § 205 \"O tom, kdož pokoj ruší\" v Knize Žilinské) z 15. století, doklady o rozšíření tohoto pojmu na Moravě jsou však až ze 16. století. Známý je záznam v kronice meziříčského měšťana Jana Fučíka, který se vztahuje k roku 1577. V něm se uvádí, že toho roku byli \"\"kati zbiti v šerhovni od zmučeného zbojníka\"\". Dobové prameny označují zbojníky také jako loupežníky, raubíře, rabovníky, horní chlapy, zbůjníky nebo zbuníky, zducháče či zemské škůdce. \n\n"}
{"id": "723159", "url": "https://cs.wikipedia.org/wiki?curid=723159", "title": "Centipede", "text": "Centipede\n\nCentipede může být:\n\n"}
{"id": "723160", "url": "https://cs.wikipedia.org/wiki?curid=723160", "title": "Cesare Borgia", "text": "Cesare Borgia\n\nCesare Borgia (13. září 1475 Řím – 12. března 1507 Viana) byl šlechtic, vojevůdce, politik a kardinál. Pocházel z původně španělského rodu Borgia, jeho otec byl Rodrigo, pozdější papež Alexandr VI. a matka byla Vanozza de’ Catannei. Cesarova životní snaha směřovala k vytvoření silného státního celku, což se mu dočasně podařilo v téměř celé střední Itálii. K dosažení svých cílů se nebál využívat jak morálně pochybných aktivit a prostředků, tak moci svého otce, který ho dokonce vysvětil biskupem a jmenoval kardinálem. Po smrti otce byl poražen a vyhnán papežem Juliem II. a uchýlil se ke svému švagrovi, navarrskému králi Janovi III.\n\nCesare Borgia se stal prvním kardinálem, který na svůj úřad rezignoval (roku 1498).\n\nCesare (španělsky César) byl svým otcem původně určen pro církevní dráhu s cílem opětného získání papežského stolce pro rod Borgiů, zatímco jeho mladší bratr Juan (Giovanni) se měl stát vojákem a politikem. Poté, co se Cesare církevní dráhy zřekl, směřovala jeho snaha nejprve k vytvoření silného státního celku, což se mu po určitou dobu podařilo v téměř celé střední Itálii.\nK dosažení svých cílů se nebál využívat jak morálně pochybných aktivit a prostředků, tak moci svého otce, který ho dokonce vysvětil biskupem a jmenoval kardinálem. Po smrti otce byl poražen a vyhnán z Itálie papežem Juliem II.\n\nAčkoliv vyrůstal Cesare v Itálii, měl katalánský či španělský původ jeho otce velký vliv na jeho výchovu. V rodině byla hovorovou řečí kromě italštiny též španělština. Pro výchovu jeho a jeho bratrů byli povoláni přední španělští učenci, kteří je vzdělávali v aritmetice, geometrii, hudbě a kreslení. Výuka obsahovala též francouzštinu a klasickou řečtinu a latinu. Kromě toho získal Cesare také značné fyzické schopnosti mimo jiné jako šermíř a jezdec na koni.\n\nVe věku 14 let začal Cesare studovat právní vědy na univerzitě v Perugii. Na podzim roku 1491 přešel na univerzitu ve městě Pisa, kde posléze získal titul doktora církevního a světského práva.\n\nOd devíti let zastával Cesare různé církevní úřady, které mu vynášely velké příjmy. V roce 1491 jej otec jmenoval biskupem ve španělské Pamploně, ačkoliv ještě nebyl vysvěcen na kněze. O rok později, ve věku 17 let, se stal arcibiskupem Valencie. V roce 1494 byl svým otcem jmenován opatem benediktinského kláštera Saint-Michel de Cuxa. Po zvolení otce papežem byl, ve věku 18 let, povýšen na kardinála.\n\nJako kardinál bydlel Cesare ve Vatikánu a byl rádcem a důvěrníkem svého papežského otce. V roce 1494 podnikl francouzský král Karel VIII. velké vojenské tažení do Itálie s cílem zmocnit se Království neapolského. Poté co francouzský král bez odporu vtáhl do Říma, byli papež Alexandr VI. a jeho rádcové nuceni uchýlit se do Andělského hradu. Pod tlakem krále svolil papež k tomu, aby jeho syn Cesare doprovodil francouzské vojsko na cestě do Neapole jako papežský legát. Po dvou dnech se však Cesarovi, který byl výborným jezdcem, zdařil v noci při zastávce u Velletri v převlečení za koňského pacholka útěk a návrat do Říma pod ochranu otce.\nCírkevní kariéra však Cesara nijak zvlášť nepřitahovala. V roce 1497 byl Cesarův bratr Giovanni (Juan), velitel papežových vojenských jednotek v Římě, záhadně zavražděn. Podezření ze zosnování tohoto činu padlo také na Cesara, avšak nebylo nikdy prokázáno. V důsledku smrti svého bratra se Cesare v roce 1498 se svolením otce zřekl kardinálského klobouku a dal se na vojenskou a politickou dráhu, po níž odjakživa toužil.\n\nV roce 1498 se Cesare stal vévodou z Valentinois, což bylo staré francouzské vévodství s hlavním městem Valence. V květnu 1499 se Cesare oženil s Charlottou d´Albret, sestrou krále navarrského Jana III. Cesare však brzy po svatbě svou manželku opustil a dceru, kterou mu porodila, nikdy nespatřil.\n\nRoku 1499 se Cesare vydal na vojenské tažení proti městu Forli. Měl čelit neobyčejnému a obávanému nepříteli, jímž byla vévodkyně Caterina Sforza, která vládla tomuto území namísto zavražděného manžela. Obyvatelé Forli, kteří dlouho trpěli pod vládou této mocné ženy, byli ochotni otevřít Cesarovi brány pod podmínkou, že nechá své francouzské jednotky před hradbami města. Cesare to slíbil a vstoupil do města, za ním tam však vtáhli i jeho francouzští žoldnéři, kteří Forli vyplenili.\n\nCesare se po úspěšném vojenském tažení vrátil v roce 1500 do Říma v triumfálním průvodu hodném starověkého římského generála. Borgiové obnovili spojenectví s novým francouzským králem Ludvíkem XII., který chtěl s jejich pomocí opět napadnout Neapol. Cesare vytáhl do pole v říjnu 1500. Dobýval jedno italské město po druhém. Některá města se možná vzdávala ochotně sama a zbavovala se tak svých tyranských vladařů ve prospěch Cesara Borgii, který se mnohdy ukazoval jako pozoruhodně spravedlivý a úspěšný vládce. Vybíral standardní daně, udržoval veřejný pořádek, potlačoval bandity a pečoval o všeobecnou spravedlnost.\n\nPoté se Cesare coby vévoda z Romagni a vrchní velitel papežské armády připojil k francouzskému králi a táhl proti Neapoli. Cestou obsadil Capuu a ve městě došlo k události, která při válčení v Itálii dosud nebyla běžná – bylo tam zmasakrováno 6000 obyvatel včetně dětí a kněží. Pádem Neapole papež Alexandr VI. dočasně ovládl území svých nepřátel na jih od Říma. Cesare se vrátil do Říma a tam si tehdy počínal tak, že podle svých současníků „překonal bestialitu a divokost Nerona i Caliguly“.\n\nV srpnu 1503 papež Alexandr VI. a jeho syn Cesare Borgia těžce onemocněli. Podle některých pramenů byli otráveni jedem, je však možné, že se oba nakazili malárií. Cesare sice nemoc překonal, ale otcova smrt pohřbila jeho naděje do budoucna. Nový, přes svůj pokročilý věk energický a bojovný papež Julius II. se rychle uchopil moci. Dobyl několik měst dosud ovládaných Cesarem Borgiou. Cesare se uchýlil do Neapole, kde se jeho budoucnost zdála příznivá. Jeho bezpečnost trvala ale pouze do r. 1504, kdy regent Neapolského království, vládnoucí ve jménu španělského krále, jej dal na popud nového papeže zatknout. Byl mučen a následně převezen do Španělska a uvězněn v pevnosti La Mota. Po dvou letech Cesare z tohoto vězení odvážným způsobem uprchl, když se spustil z věže na hedvábné šňůře. Dostal se nepoznán až do Pamplony, kde se spojil se svým švagrem Jeanem d´Albret, vládnoucím jako navarrský král Jan III. Byl však už jen dobrodruhem bez finančních prostředků. Bojoval ještě krátký čas ve Španělsku jako velitel žoldnéřských jednotek (Condottiere) a v roce 1507 ve věku 31 let zahynul při obléhání pevnosti Viana.\nSmrtí Cesara sice rod Borgiů nezanikl, neboť Cesara přežili jeho sestra Lucrezia a nejmladší bratr Goffredo (Jofré), avšak mocensky se Borgiové už nikdy nevzchopili.\n\nKromě své role jako postava významná pro vznik Machiavelliho hlavního díla \"Vladař\" se stal Cesare, stejně jako jeho otec Rodrigo Borgia a jeho sestra Lucrezia Borgia, postavou mnoha historických románů a filmů.\n\nCesare Borgia se stal hlavním nepřítelem ve hře , ve které je Cesare zabit hlavním protagonistou Eziem Auditore.\n\nDále jej můžeme vidět třeba v seriálu The Borgias (Borgiové: moc a vášeň).\n\n"}
{"id": "723161", "url": "https://cs.wikipedia.org/wiki?curid=723161", "title": "Johanka (rozcestník)", "text": "Johanka (rozcestník)\n\nJohanka může být:\n\n\n"}
{"id": "723165", "url": "https://cs.wikipedia.org/wiki?curid=723165", "title": "Třída Stockholm", "text": "Třída Stockholm\n\nTřída Stockholm (jinak též třída Spica III) je třída korvet švédského námořnictva. Plavidla slouží zejména pro hlídkování a ničení hladinových lodí. Celkem byly postaveny dvě jednotky této třídy. Ve službě jsou od roku 1985.\n\nObě dvě kotvety této třídy postavila švédská loděnice Karlskronavarvet (nyní Kockums) v Karlskroně. Do služby byly přijaty roku 1985.\n\nJednotky třídy \"Stockholm\":\nV příďové dělové věži je umístěn jeden dvouúčelový 57mm kanón Bofors, přičemž druhý 40mm kanón Bofors je na zádi. Hlavní údernou výzbroj představuje až osm protilodních střel RBS-15 Mk.II s dosahem 70 km. Korvety dále nesou dva 533mm torpédomety a čtyři salvové vrhače hlubinným pum Saab ELMA. Pohonný systém koncepce CODAG tvoří dva diesely MTU 16V396 TB93 a jedna plynová turbína Allison 570KF. Nejvyšší rychlost dosahuje 32 uzlů.\n\nPři modernizaci provedené v letech 1999–2000 korvety dostaly nové senzory, motory, navigační systémy a prvky technologií stealth (viz nový tvar přední dělové věže).\n\n\n"}
{"id": "723166", "url": "https://cs.wikipedia.org/wiki?curid=723166", "title": "Petr Dvořák (manažer)", "text": "Petr Dvořák (manažer)\n\nPetr Dvořák (* 7. září 1964 České Budějovice) je český manažer a od roku 2011 generální ředitel České televize. V letech 2003–2010 působil jako generální ředitel TV Nova.\n\nDvořák vystudoval technickou kybernetiku na Elektrotechnické fakultě ČVUT v Praze a v roce 1999 získal titul MBA na univerzitě v Chicagu. Začátkem devadesátých let 20. století byl jedním ze zakladatelů PR agentury B.I.G., v níž působí na pozici předsedy představenstva. Od roku 1993 spolupracoval se společností PPF, za níž byl předsedou dozorčí rady eBanky a v představenstvu Slavie. V roce 2002 vstupuje PPF do televize Nova a Dvořák se stává jednatelem televize. V květnu 2003 pak generálním ředitelem televize a v této funkci zůstal i poté, co Novu koupila americká společnost CME. Z vedení Novy odešel v červenci 2010 na pozici viceprezidenta pro vysílání skupiny CME, kde zůstal do konce roku 2010. Dvořák také působil na pozici místopředsedy představenstva společnosti Gopas provozující stejnojmennou počítačovou školu.\n\nDvořák pochází z Českých Budějovic. Má mladší sestru Evu. Je rozvedený, z prvního manželství má dvě dcery a další dvě dcery se současnou partnerkou.\n\nV den zvolení pak v pořadu České televize \"Události, komentáře\" uvedl, že byl pouze kandidátem, nikoli členem, Komunistické strany Československa. Lidové noviny přinesly informaci z Národního archivu, v níž stojí, že se kandidátem stal v červnu 1987 a jejím členem 20. září 1989. Dvořák se vzápětí vyjádřil, že „podle jeho vnímání“ členem KSČ nikdy nebyl a že jen několik dní po 17. listopadu 1989 požádal o zrušení kandidatury. Také zpochybnil důvěryhodnost kartotéky členů KSČ. Podle historika Petra Blažka ovšem neexistuje jediný důvod, proč by doklady o Dvořákově členství v KSČ měly být zmanipulovány. Samotnou kandidaturu Blažek zhodnotil slovy: \"„[Dvořák] do strany vstoupil v době, kdy komunistické ideologii nevěřili často ani samotní představitelé režimu. Je to spíše morální otázka, svědčí to o jeho, dejme tomu, rozhledu či morálním profilu.“\"\n\nDne 21. září 2011 byl zvolen Radou České televize do čela veřejnoprávní televize s nástupem od 1. října stejného roku. První funkční období mu skončilo 30. září 2017.\n\nV březnu 2017 se přihlásil do výběrového řízení na funkci generálního ředitele ČT i pro další období. Dne 12. dubna 2017 získal v prvním kole volby nejvíce hlasů (a to všech 15 možných hlasů), postoupil tak do druhého a konečného kola volby. V něm dne 26. dubna 2017 nejdříve postoupil do finálové volby s bývalým ředitelem Primy Martinem Konrádem (získali 14 a 6 hlasů) a následně jej porazil poměrem hlasů 15:0. Druhé funkční období mu tak začalo 1. října 2017 a skončí 30. září 2023.\n"}
{"id": "723170", "url": "https://cs.wikipedia.org/wiki?curid=723170", "title": "Pižma (přítok Pečory)", "text": "Pižma (přítok Pečory)\n\nPižma ( ) je řeka v Republice Komi v Rusku. Je 389 km dlouhá. Povodí má rozlohu 5470 km².\n\nOdtéká z jezera Jamozero na vysočině Timanský krjaž. Až k ústí svého největšího pravého přítoku (Svetlaja) se nazývá Pečorská Pižma. Ústí zleva do Pečory.\n\nZdroj vody je převážně sněhový. Průměrný roční průtok vody činí 55 m³/s a maximální přibližně 800 m³/s. Zamrzá na konci října až na začátku listopadu a rozmrzá na konci dubna až na začátku května.\n\nVodní doprava je možná na dolním toku.\n"}
{"id": "723175", "url": "https://cs.wikipedia.org/wiki?curid=723175", "title": "Krpáčovo", "text": "Krpáčovo\n\nKrpáčovo je osada, chatová oblast, rekreační, turistické a lyžařské středisko v podhůří Nízkých Tater v katastru obcí Dolná a Horná Lehota. Nachází se v jižní části ochranného pásma Národního parku Nízké Tatry, 8 km severně od Podbrezové. Ve středisku se nachází stejnojmenná vodní nádrž, která v letní sezoně slouží jako přírodní koupaliště. Přímo ve středisku jsou bohaté možnosti ubytování různých kategorií.\n\nOkolí nabízí rozsáhlé možnosti vysokohorské turistiky (východiště pro výstupy na nejvyšší hory pohoří - Ďumbier, Chopok, Dereše), cykloturistiky, houbaření a vycházek v nízkotatranské přírodě. V zimě jsou k dispozici značené běžecké tratě, dva zasněžované lyžařské vleky přímo ve středisku a pestrý výběr z nabídky lyžařských středisek v nedalekém okolí: Chopok-juh (Srdiečko-Kosodrevina), Tále, Bystrá, Mýto pod Ďumbierom, Čertovica. Krpáčovskou pozoruhodností je ponorný potok.\n\nZajímavosti v okolí:\n"}
{"id": "723177", "url": "https://cs.wikipedia.org/wiki?curid=723177", "title": "Haakon IV. Norský", "text": "Haakon IV. Norský\n\nHaakon IV. (norsky \"Håkon IV Håkonsson\", 1204 Østfold – 15. prosince 1263 Kirkwall) byl norský král v letech 1217–1263.\n\nZa jeho panování skončilo období tzv. \"Norských občanských válek\", které pustošily zemi od roku 1130; druhá polovina jeho vlády byla ve znamení míru a konsolidace monarchie a definitivního sjednocení země. Období jeho panování je považováno za vrchol ve vývoji středověkého Norska.\n\nHaakon se narodil jako syn dívky ze staré a vážené rodiny, \"Ingy z Varteigu\". Tu měl u sebe v Borgu (dnes provincie Østfold) na podzim roku 1203 král Haakon III., v té době vůdce strany tzv. \"birkebeiner (březonohých)\" v norské občanské válce. Dítě se narodilo následujícího roku, v době, kdy král zemřel. Teprve několik měsíců po jeho narození uvedla Inge jako otce krále Haakona. Haakon se nikdy neoženil a když roku 1204 zemřel, nezanechal oficiálních či známých potomků. Argumenty Ingy o králově otcovství jejího malého syna získaly podporu řady stoupenců a následovníků Haakona III. a nakonec birkenbeinerové uznali její dítě za králova potomka.\n\nV té době byl uznávaným vládcem \"birkenbeinerů\" král Inge II. a Norsko se zmítalo ve válce mezi touto stranou a tzv. \"baglery\"; dlouhá série konfliktů započala roku 1130 v návaznosti na nejednoznačné zákony o nástupnictví soupeřením mezi různými skupinami šlechty, katolickou církví a králem. Král Haakon III., předpokládaný otec Haakona IV., náležel k birkenbeinerům; vyvíjel velké úsilí, aby nastolil mír, usmířiv se s církví. Jeho nenadálá smrt však přinesla jako důsledek oslabení vedoucí pozice birkenbeinerů a posílení baglerů, kteří ovládli jih země.\n\nHaakon se narodil na území ovládaném baglery a matčino oznámení o jeho královském původu pro něj znamenalo velké nebezpečí. V roce 1206 baglerové rozhodli o likvidaci dítěte jako hrozícího nebezpečí, i začali ho hledat. Tehdy skupina birkenbeinerů přepravila malého Haakona na dvůr Ingeho II. v Nodarosu (dnešní Trondheim). Neputovali však obvyklou cestou, kde bylo lze očekávat útok baglerů, ale aby se jim vyhnuli, zvolili neschůdnou trasou přes hory. Cestou zastihla skupinu sněhová bouře a pouze dva vynikající bojovníci, Torstein Skevla a Skjervald Skrukka pokračovali v cestě na lyžích, nesouce dítě v náručí. Tuto cestu dodnes v Norsku připomíná nejvýznamnější lyžařský závod roku – \"Birkebeinerret\" (běh birkenbeinerů).\n\nPo této dramatické záchraně se chlapec dostal k Ingemu II., který se ho ujal a uznal jej jako syna Haakona III. Když Inge II. v roce 1217 zemřel, byl Haakon zvolen za jeho nástupce oproti nevlastnímu bratrovi Ingeho II., Skule Bårdssonovi, který se rovněž ucházel o norský trůn. V tomto následnickém sporu byla Haakonova matka podrobena v roce 1218 v Bergenu ordálu (Božímu soudu) dotykem rozžhaveného kovu. Církev zpočátku odmítla Haakona uznat pro jeho nelegitimní původ.\n\nV roce 1223 se v Bergenu uskutečnila schůzka biskupů, jarlů, lendmannů a dalších prominentních osobností, kteří měli rozhodnout o Haakonových právech k trůnu. Dalšími kandidáty byli \"Guttorm Ingesson\", jedenáctiletý nelegitimní syn Ingeho II.; Knut Håkonsson, legitimní syn jarla \"Haakona Šíleného\" a Ingův synovec; Skule Bårdsson, který zakládal své nároky na příbuzenství s bratrem Ingeho II.; a Sigurd Ribbung, syn krále baglerů Erlinga Steinvegga a v té době vězněný na příkaz Skuleho. Haakon byl uznán za norského krále a za přímého dědice Haakona III. Významným faktorem této volby byla i přes nelegitimní původ církevní podpora Haakonovy kandidatury. Papež (Inocenc IV.) však dal svolení k jeho korunovaci až v roce 1247.\n\nV roce 1217 zemřel Filip Simonsson, poslední král baglerů. Skule Bårdsson, velitel Haakonových vojsk, zmobilizoval politické i vojenské síly, aby dosáhl smíru mezi oběma stranami, baglery a birkenbeinery, a tím i sjednocení království. Nicméně přetrvával nesouhlas mezi některými příslušníky baglerů, kteří zvolili jako nového uchazeče o trůn \"Sigurda Ribbunga\" a pozvedli zbraně v některých oblastech na východě země. Jejich povstání skončilo roku 1227 a Haakon se stal jediným, víceméně nesporným svrchovaným vládcem země.\n\nV prvních letech jeho vlády byla velká část královské moci v rukou Skule Bårdssona. Od počátku bylo rozhodnuto, že bude vládnout třetině země jako jarl. Vztahy mezi Skulem a Haakonem byly však stále napjatější, dokud Haakon nedospěl a neupevnil svou moc. Ve snaze najít smír a shodu uzavřel Haakon v roce 1225 manželství se Skuleho dcerou Markétou. V roce 1239 se však konflikt mezi oběma muži změnil v otevřenou válku, když se Skule prohlásil králem Nidarosu. Skulova vzpoura skončila v roce 1240 jeho smrtí. Rebelii vyvolalo kromě jiného i zavraždění islandského skalda Snorri Sturlusona, který byl na straně Haakonových odpůrců. Další Skulův zeť, druhdy pretendent norského trůnu Knut Håkonsson, se k povstalcům nepřipojil a zůstal králi Haakonovi věrný. Toto povstání bylo posledním konfliktem období norských občanských válek, které se táhlo od roku 1130.\n\nOd konce tchánovy vzpoury byla Haakonova vláda ve znamení míru v zemi a dosud nevídané prosperity Norska. Byl to počátek období označovaného jako \"zlatý věk\" středověkého norského království. V roce 1247 Haakon konečně získal uznání od papeže Inocence IV., jenž vyslal do Bergenu kardinála \"Guillerma z Modeny\" celebrovat Haakonovu korunovaci.\n\nV zahraničí organizoval Haakon v roce 1256 vojenské tažení proti dánské provincii Halland. V roce 1261 uznalo svrchovanost norského krále Grónsko a v roce 1262 naplnil Haakon jednu ze svých největších ambicí, když Island, zmítaný vnitřními konflikty, učinil totéž. Norské království dosáhlo dosud největšího rozmachu a velikosti.\n\nV roce 1263 konflikt se skotským králem ohledně norské državy Hebridy přivedl Haakona k válečné expedici na západ Skotska. Skotský král Alexandr III. dobyl ostrovy následujícího roku. Haakon získal znovu kontrolu nad ostrovy díky své skvělé flotile formované z větší části mobilizací tzv. \"leidangů\" a troufl si i na několik nájezdů do Skotska samotného. Po velké bitvě u Largs (o níž každá strana konfliktu tvrdila, že vítězství bylo na její straně) došlo k jednání mezi oběma stranami; Skotové je ovšem protahovali ve snaze oslabit pozici norského krále, pro něhož bylo obtížné držet velké vojsko daleko od domova. Irská delegace nabídla Haakonovi možnost strávit zimu v Irsku za podmínky pomoci proti Anglii. Zdá se, že Haakon byl tomuto návrhu nakloněn, avšak jeho muži ho zavrhli. Norská flotila se uchýlila strávit zimu na Orkneje.\n\nZa pobytu na Orknejích v biskupském paláci v Kirkwallu Haakon onemocněl a 16. září roku 1263 zemřel. Velká část jeho flotily byla rozptýlena a zničena bouřemi. Král byl pohřben v katedrále sv. Magnuse v Kirkwallu; po příchodu jara bylo jeho tělo exhumováno a převezeno do Norska, kde bylo uloženo k poslednímu odpočinku v katedrále jeho hlavního města Bergenu.\n\nDůsledkem všech těchto událostí bylo, že Norsko ztratilo kontrolu nad spornými územími.\n\nNa smrtelném loži Haakon označil za svého nástupce svého jediného přeživšího syna Magnuse, jenž skutečně se po jeho smrti stal norským králem.\n\nNorští historikové mají na vládu Haakona IV. různé úhly pohledu. V 19. století převládal obraz silného monarchy, který ukončil občanské války a vládl největšímu norskému impériu v historii (P. A. Munch). Kolem roku 1920 převládl názor opačný, o průměrném člověku, který se stal králem v okamžiku nadcházející velikosti Norska (marxističtí historikové, např. Halvdan Koht, kteří bagatelizují úlohu jedince v historii). Haakon je srovnáván se svým rivalem Skule Bårdssonem a se svým dědem, králem Sverrem I. a většina historiků nepovažuje Haakona za vůdce tak dynamického a charismatického jako byl Sverre. V současnosti však převládá názor, že pro srovnání není sdostatek relevantních informací a pramenů – většina pochází z oficiálních biografií panovníků, jež postrádají objektivitu.\n\nJe však jisté, že Haakon se narodil do společnosti zmítané válečnými konflikty různých vládychtivých skupin velmožů a zemřel jako vládce velkého a nezpochybnitelně mocného, mezinárodně respektovaného státu. Přijímal vyslance ze vzdálených zemí, jako byl Tunis, Novgorod a Kastilie, s nimiž se snažil upevnit vztahy, např. roku 1258 provdal svou dceru Kristinu za Filipa, bratra kastilskho krále Alfonse X.; měl i dobré kontakty s papežem Inocencem IV., který kolem roku 1250 ho chtěl učinit císařem Svaté říše římské. Haakon posílal studovat mladé schopné lidi na vyhlášené zahraniční univerzity (Sorbona v Paříži, Univerzita v Bologni). Na norském dvoře se do staré severštiny překládaly romance i biblické příběhy a král realizoval řadu projektů různých kamenných staveb, novinku v Norsku tehdejší doby.\n\nHlavním pramenem pro Haakonovu biografii je \"Hákonar saga Hákonarsonar\" (Sága), sepsaná po roce 1260, několik let po králově smrti, na žádost Haakonova syna Magnuse islandským spisovatelem a politikem Sturlou Þórðarsonem, synovcem Snorriho Sturlusona.\n\nDrama \"Pretendenti\", jež napsal v roce 1863 Henrik Ibsen, pojednává o konfliktu mezi Haakonem IV. a Skule Bårdssonem.\n\nPřed manželstvím měl milenku jménem \"Kanga\" (mladší), jež mu porodila dvě děti:\n\nV roce 1225 se z politických důvodů, ve snaze zmírnit napjaté vztahy se svým nejbližším rádcem Skule Bårdssonem, oženil s jeho dcerou Markétou Skulesdatter. Z manželství jsou známy čtyři děti:\n\n"}
{"id": "723178", "url": "https://cs.wikipedia.org/wiki?curid=723178", "title": "Vel (přítok Vagy)", "text": "Vel (přítok Vagy)\n\nVel ( ) je řeka na jihu Archangelské oblasti v Rusku. Je 223 km dlouhá. Povodí má rozlohu 5390 km².\n\nNa horním toku teče v málo výrazné dolině, níže pak v široké dolině, kde silně meandruje. Na dolním toku se pak údolí zužuje. Ústí zleva do Vagy (povodí Severní Dviny).\n\nNejvětším přítokem je Podjuga zleva.\n\nPrůměrný průtok vody u vesnice Balamutovskaja činí 47,7 m³/s.\n\nŘeka je splavná pro vodáky. U ústí se nachází město Velsk.\n"}
{"id": "723179", "url": "https://cs.wikipedia.org/wiki?curid=723179", "title": "Elise Rothman", "text": "Elise Rothman\n\nElise Rothman je vedlejší postava seriálu Čarodějky. Je to šéfka a nadřízená Phoebe, která vede The bay mirror, což jsou velmi úspěšné noviny, díky nimž je známá po celém městě. Nejdřív byla na Phoebe protivná a navzájem se nesnášely, ale později se z nich staly blízké přítelkyně. Elise nemá děti a ani není rodičovský typ. Je to ten typ člověka, který staví práci naprvní místo. Proto taky nechce, aby Phoebe hodila život za hlavu a oddala se novinám, jako ona. V osmé sérii se dozvídáme, že Elise začala chovat k Phoebe rodičovské city…\n"}
{"id": "723186", "url": "https://cs.wikipedia.org/wiki?curid=723186", "title": "Slavnosti královny Elišky", "text": "Slavnosti královny Elišky\n\nSlavnosti královny Elišky jsou historické slavnosti, které se v Hradci Králové na počest královny Elišky Rejčky konají od roku 2002. V roce 2011 se konaly 2. - 3. září. Jejich součástí je pravidelně středověký jarmark, příjezd postavy ztvárňující královnu Elišku a ohňostroj.\n\n"}
{"id": "723189", "url": "https://cs.wikipedia.org/wiki?curid=723189", "title": "Taškent Open 2011", "text": "Taškent Open 2011\n\nTenisový turnaj WTA Taškent Open 2011 se konal ve dnech 10. – 17. září v Taškentu, hlavním městě Uzbekistánu, venku na kurtech s tvrdým povrchem. Odměny činily 220 000 USD.\n\n\nNásledující hráčky obdržely do hlavní soutěže divokou kartu:\n\nNásledující hráčky postoupily do hlavní soutěže z kvalifikace:\n\n\n"}
{"id": "723193", "url": "https://cs.wikipedia.org/wiki?curid=723193", "title": "Craig Berube", "text": "Craig Berube\n\nCraig „The Chief“ Berube (* 17. prosince 1965 v Calahoo, Alberta) je bývalý kanadský hokejový útočník. Momentálně je hlavním trenérem v zámořské NHL, v klubu St. Louis Blues.\n\nSvou juniorskou hokejovou kariéru začal v sezoně 1982/83 ve Williams Lake Mustangs v PCJHL. Ve stejné sezóně se také objevil ve čtyřech zápasech v Kamloops Oilers Junior v lize WHL. Po třech letech strávených ve WHL stihl vystřídat pět týmů (Kamloops Oilers Junior, New Westminster Bruins, New Westminster Royals, Kamloops Blazers a Medicine Hat Tigers), přičemž s Medicine Hat Tigers si zahrál finále playoff o trofej Ed Chynoweth Cup. 19. března 1986 podepsal smlouvu bez draftu jako volný hráč s týmem Philadelphia Flyers.\n\nV klubu Flyers a na farmě Hershey Bears hrál pět let, poté byl 30. května 1991 vyměněn společně s Craigem Fisherem a Scottem Mellanbym do týmu Edmonton Oilers za Davea Browna, Coreyho Fostera a Jariho Kurriho. V Oilers neodehrál žádný zápas, jelikož byl ještě před začátkem nové sezóny 1991/92 vyměněn společně s Grantem Fuhrem a Glennem Andersonem do týmu Toronto Maple Leafs za Vincenta Damphousse, Petera Inga, Scotta Thorntona a Luka Richardsona. Za Toronto odehrál přesně polovinu zápasů v základní části, poté byl 2. ledna 1992 opět vyměněn společně s Alexandrem Godynyukem, Garym Leemanem, Michelem Petitem a Jeffem Reesem do týmu Calgary Flames za Dougyho Gilmoura, Jamieho Macouna, Rica Nattressena, Ricka Wamsleyho a Kenta Manderville. V Calgary dohrál sezónu, ale s týmem se nakonec neprobojovali do playoff a v nadcházející sezóně sice postoupili do playoff ale vypadli hned v semifinálové divizi nad týmem Los Angeles Kings, který vyhrál na série 2:4. 26. června 1993 byl vyměněn do týmu Washington Capitals za páté kolo draftu v roce 1993.\n\nZa Capitals odehrál necelých šest sezón a s týmem si poprvé zahrál finále playoff v sezóně 1997/98, ve kterém prohráli 0:4 na zápasy. Do historie Capitals se zapsal svou tvrdou a agresivní hrou, v které nastřádal během šesti let v Capitals 1202 trestných minut a z pěti ze šesti sezón byl nejtrestanějším hráčem týmu. 23. března 1999 se vrátil do svého bývalého klubu Philadelphia Flyers. Ve Flyers dohrál sezónu 1998/99 a následně ještě celou sezónu 1999/2000. 7. července 2000 podepsal smlouvu jako volný hráč s týmem Washington Capitals, kde již působil. Sezóně 2000/01 odehrál v Capitals 22 zápasů v nichž nasbíral jeden bod a nastřádal 18 trestných minut, čímž navýšil trestné minuty, které nasbíral v Capitals. 11. ledna 2001 byl vyměněn do týmu New York Islanders za 9 kolo draftu. Za Islanders pak dohrál sezónu 2000/01, ve které si připsal dvě asistence. 18. září 2001 opět přestoupil a to znovu do týmu Calgary Flames, ve kterém již v minulosti také působil. Byla to jeho poslední sezona v NHL. Jelikož mu Flames nenabídlo novou smlouvu, stal se volným hráčem. 18. listopadu 2003 tak podepsal smlouvu jako volný hráč již potřetí s týmem Philadelphia Flyers. Za Flyers již však nenastoupil a na jejich farmě ve Philadelphia Phantoms odehrál poslední sezónu své kariéry.\n\nJelikož ukončil hráčskou kariéru po sezóně 2003/04, v klubu Philadelphia Phantoms zůstal a přijal nabídku pozice asistenta hlavního trenéra Johna Stevense, se kterým hrával jako spoluhráč v nižší lize AHL v týmu Hershey Bears v letech 1986–1989. V klubu Phantoms trénoval do 2005/06 a 23. října 2006 byl přesunut na pozici asistenta trenéra do týmu Philadelphia Flyers. 22. října 2006 odstoupil Bob Clarke ze své funkce generálního manažera Flyers a hlavní trenér Ken Hitchcock byl propuštěn z týmu. John Stevens byl tak jmenován novým hlavním trenérem Flyers a Berube byl opět jeho asistent. V sezóně 2007/08 se vrátil zpět na farmu Phantoms, kde dělal hlavního trenéra. Do následující sezóny se však vrátil do Flyers, kde opět zastává funkci asistenta hlavního trenéra. V polovině sezóny 2009/10 byl John Stevens nahrazen novým trenérem Peterem Laviolettem, kterému dělal asistenta do sezóny 2013/14. Po třech odehraných zápasech byl však Laviolette odvolán a klub se rozhodl na jeho post hlavního kouče dosadit asistenta Berubeho.\n\n\n"}
